{"id": "277599", "revid": "1545", "url": "https://eu.wikipedia.org/wiki?curid=277599", "title": "Andr\u00e9 Derain", "text": "Andr\u00e9 Derain (Chatou, Frantzia, 1880ko ekainaren 10a - Chambourcy, Frantzia, 1954ko irailaren 8a) margolaria izan zen, fauvisten taldekoa. Senako ikuspegiak pintatzen hasi zen kolore hutsez. Fauvismoaren jarraitzaile nagusietako bat izan zen Derain.\nBiografia.\nGurasoek ingeniaritza-ikasketak egin zitzan desio bazuten ere, Deraini gazterik sortu zitzaion margolaritzarako zaletasuna, eta hemeretzi urte zituela Parisa joan zen ikastera, Carriere eta Julian akademietan. 1900. urtean Maurice de Vlaminck margolaria ezagutu zuen eta hark bultzaturik buru-belarri margotzen hasi zen. Urte hartan bertan Chatoun lantegi bat hartu zuten errentan Vlaminckek eta Derainek, elkarrekin lan egiteko. Handik gutxira, ordea, nork bere bideari ekin zion: Vlaminckek \u00absenak eraginik\u00bb margotu zuen; Derain, berriz, gogoetak eta kulturak erakarri zuten, museoetako arteak bereziki. Behin, Louvre museoan, Jean Puy frantses pintorearekin (1876-1960) margolanen kopiak egiten ari zela, Matisse ikusi zuen, eta txunditurik geratu zen haren lanaren askatasuna eta indarra ikusita. Gero soldadutza luzea izan zuen (1900-1904), eta denbora bitarte horretan ez zuen lan handirik egiterik izan. Derainen lehen obra garrantzitsua \"Le Bal des soldats\" izan zen (1903, \"Soldaduen dantza\").\nGarai horretatik aipagarria du, adibidez, \"Txanelak Pecqen\" (Paris, Arte Modernoko Museo Nazionala), indar handiz eta kolore nahasgabe bortitzez margotua. Gero, 1905eko udan, Colliouren egon zen, Matisserekin batera. Han egin zituen margolanetan erabili zuen teknikak, ukitu luze karratuek, Matisserena gogorazten du, baina Derainek lirismo distiratsu eta egikera ausart halako bat du, erabat biribildu gabea.\nPaisaiak margotu zituen batez ere, eta urte hartako \"Salon d'automne: cage aux fauves\" ospetsuan jarri zituen ikusgai. Arnbroise Vollard artelanen salerosleak obra guztia erosi zion, eta Londresa joatea proposatu. Londresen Hyde Parkeko oihal famatuak egin zituen, eta Tamesisko kaien sail ikusgarria (Musee de 1'Annonciade, Saint-Tropez).\n1907. urtetik aurrera aldatuz joan zen Derainen lagun eta harreman sarea; Chatou utzi, Vlaminckengandik aldendu, eta Montmartren jarri zen bizitzen, bere lagun berrien ondoan: Georges Braque, Max Jacob, Guillaume Apollinaire, Kees Van Dongen, Pablo Picasso. Kolorea erabat baztertu ez bazuen ere -Chatoun, Colliouren eta Londresen lortu zituen efekturik bizienak-, aurreko bidetik aldendu zen, Braquek garai hartan egin zuen bezala. Ez zitzaion kubismoari atxiki, baina handik aurrera, eta 1910 arte, gutxi gorabehera, gero eta gehiago egituratu zituen bere margolanak -\"Cassisko paisaiak\" (Troyes, P. Levyren emaitza), \"Bainu hartzaileak\" (1908, New York, Museum Of Modern Art, MOMA)-, Picassoren \"Deinoiselles d'Avignon\" margolanaren eraginez segur aski. Beste zenbait margolanek, hala nola \"Cagnesko zubia\" (Washington, Naitonal Gallery) edo \"Cadaquesko ikuspegia\" (1910, Basileako museoa), Cezannerenak dakartzate gogora. Derainen beste zenbait lanetan, berriz, jatorri desberdineko eragina antzematen da: XV. mendeko pintura italiar eta flandriarrarena (\"Leihoan zehar\" 1912, New York, MoMA), irudigintza herrikoiarena (I zaldttrta, 1914, Ermitage jauregia, San Petersburgo), Erdi Aroko pinturarena (\"Edaleak\", 1913, Kabutoya museoa, Tokio).\nLehen Mundu Gerrak (1914-1918) pintore gazteak sakabanatu zituen eta kritikariengan eta jendearengan margolaritza nazional eta tradizionalerako halako joera bat sortu zuen, eta, hala, gerra ondorengo hamabost urteetan, Frantziako pintore bizi handientzat hartua izan zen Derain. Andr\u00e9 Salmon, Guillaume Apollinaire eta Elie Faurek, besteak beste, haren eklektizismoa goraipatu zuten; eta horixe da, hain zuzen, Derainen lanaren ezaugarri nagusia. Pixkana-pixkana gero eta ageriago azaldu zen museoetako kulturaren eragina Dereinen margolanetan eta teknikan: haren biluziek Gustave Courbet eta Pierre Auguste Renoir dakarte gogora; haren paisaiek Camille Corot (San Alaxinrino basilika, Paris, AMMN), Barbizongo eskola, baita Alessandro Magnasco XVIII. mendeko italiar margolaria ere (\"Bakanteak\", 1954, Troyes, P. Levyren emaitza); eta haren erretratuek Bizantzio, Venezia, Espainiako pintura, edota Ingres, modeloaren arabera.\nUrte batzuetan antzerkiko ikuskarietan inspiratu zen Derainen margotzeko era (\"Pierrot eta Arlekina\", 1924, Walter-Guillaumeren emaitza, Paris), eta dekoratu eta jantziak diseinatu zituen, Errusiako Balletentzat besteak beste.\nDerain irudigile bikaina zen eta zenbait liburu irudiztatu zituen: \"L'Enchanteur pourrissant\" (1909), Guillaume Apollinairerena, \"\u0152uvres burlesques et mystiques de Fr\u00e8re Matorel\" (1912), Max Jacobena, \"Mont de pi\u00e9t\u00e9\" (1916), Andr\u00e9 Bretonena, eta \"H\u00e9liogabale ou l'Anarchiste couronn\u00e9\" (1934), Antonin Artaudena.\nFauvismo aldi distiratsu baten ondoren, Derain margolaritza tradizionalera itzuli zen garai bertsuan, haren lagun Braque eta Picassok kubismoa sortu zuten. Baliteke arte mugimendu berri horri hasieran egion zioten harrera txarrak bultzatu izana, Derain beste norabide bat hartzera, tradizio neoklasikoari atxikia eta lehen urteetako bat-batekotasun eta indarretik aldendua. 1954. urtean hil zen, Garchesen.\nDerainen obra Europa eta Estatu Batuetako museo handienetan aurki daiteke, eta hainbat bilduma partikularretan, hala nola Pierre Levyrenean (Troyesko Arte Modernoko Museoan gaur egun) eta Walter-Guillaumerenean (Musee de l'Orangerie, Paris)."}
{"id": "277600", "revid": "46380", "url": "https://eu.wikipedia.org/wiki?curid=277600", "title": "Ricardo D\u00edez-Hochleitner", "text": "Ricardo D\u00edez-Hochleitner (Bilbo, 1928ko abuztuaren 11 - Madril, 2020ko apirilaren 1a) bizkaitar kimikari, legegizon eta ingeniaria izan zen. Kolonbian lan egin zuen. UNESCOko aholku-biltzarraren kidea (1970-1976) eta Erromako Klubeko ohorezko presidentea (1990\u20132000) izan zen.\nBizitza.\nSalamancako Unibertsitatean Zuzenbideko eta Kimikako lizentziak lortu zituen. Karlsruhe (Alemania) hiriko Goi Eskola Teknikoan Ingeniaritza ikasketak egin zituen, eta Washingtongo Georgetown Unibertsitatean Enpresa Administraziokoak.\nKolonbian Lehen Bost Urteko Hezkuntza Plana zuzendu ondoren, Amerikako Estatuen Erakundeko (AEE) enplegatu izendatu zuten 1957. urtean. Handik urtebetera, Hezkuntza, Zientzia eta Kulturarako Nazio Batuen Erakundeko (UNESCO) kide eginda, hezkuntzaren inguruan garrantzi handiko lanak egin zituen. Espainiako estatuan ere kargu ugari zituen."}
{"id": "277601", "revid": "336", "url": "https://eu.wikipedia.org/wiki?curid=277601", "title": "Ikonoskopio", "text": "Ikonoskopioa hasierako telebista-kamerek irudiak hartzeko zuten hodi katodikoa da. Ikonoskopioak dituen elektroi-izpiek irudi optikoa seinale elektriko bihurtzeko eginkizuna dute. Hodiak barruan zelula fotoelektriko txiki ugari duen mikazko xafla bat du (cm2 -ko 12.000 baino gehiago). Zelula horiek alde batean xaflarekin lotzeko zilarrezko tantoak dituzte, eta bestean zesiozko film sentikor bat, alegia, anodoaren eginkizuna duena. Hodi osoak zilarrez estalia du barrua. V.K. Zvorykin-ek asmatu zuen 1931n. 1930eko eta 1940ko hamarraldietako telebista-kamaretan erabili zen."}
{"id": "277602", "revid": "1545", "url": "https://eu.wikipedia.org/wiki?curid=277602", "title": "Nestorio", "text": "Nestorio (; c. 386 \u2013 c. 451) Konstantinopoliseko teologo eta aitalehena izan zen. Antiokiako eskolan ikasi zuen, eta han ospe handia lortu zuen hizlari gisa. 428an, Konstantinoplako aitalehena izendatu zuen Teodosio II.a enperadoreak. Kristoren bi izaeren (gizona eta jainkoa) arteko lotura azaltzen ahalegindu zen. Maria \"Christotokos\" (\u00abKristoren ama\u00bb) baizik ez zela baieztatu zuen, eta ez \"Theotokos\" (\u00abJainkoaren ama\u00bb). Horren ondorioz, garai horretako teologo asko Nestorioren kontra jarri ziren. Efesoko kontzilioan (431) kargurik gabe utzi zuten, Antiokiatik gertu zegoen komentu batera bidali zuten, eta ondoren Oasi Handira, Arabiara."}
{"id": "277603", "revid": "103793", "url": "https://eu.wikipedia.org/wiki?curid=277603", "title": "Miguel Antonio Otamendi Olaskoaga", "text": "Miguel Antonio Otamendi Olaskoaga, izengoitiz Larraburu (Oiartzun, Gipuzkoa, 1829 - 1876), gipuzkoar bertsolaria izan zen.\nBiografia.\nXenpelar eta Ardotx izan zituen bertso-lagunak. 1869an, San Inazio bezperan, Ardotx bertsolariarekin bertsotan ari zela, eztabaida bat izan zuten. Ardotxek harri batez jo zuen buruan Otamendi, eta zauritu egin zuen. Harrezkero, burutik nahasia bizi izan zen hil arte. Ezagunak dira gertakizun horiek kontatuz jarri zituen bertsoak, \"Barka zaizkiguzu gure zorrak\" izenburukoak.\nAntonio Zavalak bildu zituen haren bertsoak eta ibilaldiak, eta \"Larraburu, Lexoti ta Balentin bertsolariak\" (1973) izenburuko liburuan argitaratu zituen."}
{"id": "277604", "revid": "103793", "url": "https://eu.wikipedia.org/wiki?curid=277604", "title": "Larraburu", "text": "Larraburu Donibane Garaziko auzo bat da, Euskal Herriko Nafarroa Beherea lurraldean kokatuta, Garazi eskualdean.\nUdalerriaren mendebaldean dago, ekialdean Portaleburua auzoarekin, iparraldean Alde Zaharrarekin eta mendebaldean Eiheraberri auzoarekin muga egiten du. Auzoaren hegoaldean Zaro udalerria dago.\nBertako biztanleak \"larraburutarrak\" dira.\nGeografia.\nAuzoa Donibane Garaziren ekialdean dago.\nGarraioa.\nEuskal Hirigune Elkargoaren esku dagoko Car Express hiriarteko autobus sareak zerbitzatzen du herria. Guztira, line batek eskaintzen du zerbitzua.\nGainera, Baiona-Donibane Garazi burdinbideak zerbitzua ematen du Arrosa udalerriri, Txik Txaken 54. linearen bidez."}
{"id": "277605", "revid": "9352111", "url": "https://eu.wikipedia.org/wiki?curid=277605", "title": "Petri I.a Serbiakoa", "text": "Petri I.a Serbiakoa (; Belgrad, \u2013 \"ib.\", ) Serbiako erregea izan zen 1903-1918 urteetan, eta Serbia, Kroazia eta Esloveniakoa 1918-1921 bitartean. Alexandro printzearen semea zen eta 1858an erbestera alde egin behar izan zuen aitarekin batera. Oste frantsesen alde borrokatu zen (1870-1871), eta 1875ean, Bosnia-Herzegovinak turkiarren aurka egin zuen matxinadan parte hartu zuen. Errusiarrei laguntza eskatu zien bere herria austriarren mendetik askatzeko. Garaile irten zen Balkanetako bi gerretan, baina austriarren inbasioari aurre egin behar izan zion 1914an. Urte horretan Alexandro semea erregeorde izendatu zuen."}
{"id": "277606", "revid": "512", "url": "https://eu.wikipedia.org/wiki?curid=277606", "title": "Gil de Silo\u00e9", "text": "Gil de Silo\u00e9 (Gil Silo\u00e9, Gil de Urliones edo Urlienes eta Gil Anbereskoa ere deitua ; Anberes ?, XV. mendearen bukaera - XVI. mendearen hasiera) flandestar eskultorea izan zen. Bere jatorriari buruzko daturik ez da, baina flandestar jatorrikoa zela pentsatzen da. Burgos inguruan lan egin zuen XV. mendearen bukaeran. Bere lanak Gaztelako azken gotikoko estilokoak dira, eta flandestar eskulturaren kutsu nabarmena dute. XV. mendeko Espainiako eskultore nagusitzat hartua da. Haren lan nagusiak: Mirafloresko kartujako Joan II.aren eta haren emazte Elisabet Portugalgoaren hilobiak, erretaula nagusia eta Alfontso infantearen hilobia."}
{"id": "277607", "revid": "1545", "url": "https://eu.wikipedia.org/wiki?curid=277607", "title": "Umdurman", "text": ""}
{"id": "277608", "revid": "512", "url": "https://eu.wikipedia.org/wiki?curid=277608", "title": "Ricardo Becerro de Bengoa", "text": "Ricardo Becerro de Bengoa (Gasteiz, 1845eko otsailaren 7a - Madril, 1902ko otsailaren 1a) arabar ikerlari eta idazlea izan zen. \nBiografia.\nZientzian doktorea eta Fisika eta Kimikako katedraduna izan zen Madrilgo San Isidro institutuan. Politika-kargu ugari izan zituen: Espainiako Irakaskuntza Publikoko eta Erresumako nekazaritza kontseilari, gorteetako diputatu eta senataria. Pisu eta Neurrien batzordeko behin betiko kide ere izan zen, bai eta San Fernandoko Arte Ederren Akademiako kide, idazle eta hizlari ospetsua.\nZientzia zehatzak, Fisika eta Natura Zientziak ikasi zituen Valladolideko Unibertsitatean; Palentziako institutuko Fisika eta Kimika arloan katedraduna izatera iritsi zen.\nGasteiz hiriari buruzko kronika ugari eta beste hainbat testu idatzi zituen, gai ugariri buruz: historia, biografia, literatura, artea, eta irakaskuntzaz, batez ere. Pentsamoldez errepublikarra eta foruzalea izan zen. \"El mentir\u00f3n\" eta \"Aquello\" aldizkarien sortzaile eta lankide izan zen, eta \"La Naturaleza\" aldizkari zientifikoaren zuzendaria.\nLanak.\nLiburu hauek idatzi zituen, besteak beste:"}
{"id": "277609", "revid": "56334", "url": "https://eu.wikipedia.org/wiki?curid=277609", "title": "Gary Becker", "text": "Gary Stanley Becker (Pottsville, Pennsylvania, 1930eko abenduaren 2a - Chicago, ) estatubatuar ekonomista izan zen. Chicagoko Ekonomia Eskolaren jarraitzailea eta, beraz, gobernuek arautu gabeko merkatu librearen aldekoa zen. Beckerren lanetan, soziologia eta ekonomia uztartzen ziren. Haren ekarpenak bitxitzat hartu zituzten bere ibilbidearen hasieran, baina gaur egun haren ikuspegi pedagogiko eta apalak oso harrena ona du. Lau arlo nagusi ikertu zituen: giza kapitala, familiaren jokabidea, kriminalitatea eta ondasunen merkatuko bereizkeria. Giza kapitalaren teoria da Beckerren ekarpen nagusia. Hezkuntzan, lanbide-heziketan, migrazioan eta osasunean inbertsioak egiteko giza erabakien oinarri teorikoak garatu zituen \"Giza kapitala\" liburuan (1964). 1992an, Ekonomiako Nobel saria eman zioten, giza jokabidea eta harremanak ikerketa mikroekonomikoaren arlora zabaltzeagatik."}
{"id": "277611", "revid": "336", "url": "https://eu.wikipedia.org/wiki?curid=277611", "title": "Girard Desargues", "text": "Girard Desargues (Lyon, Frantzia, 1591ko otsailaren 21a - \"ib.\", 1661eko urria) ingeniaria eta matematikaria izan zen. Lan handia egin zuen matematika alorrean. Harena da \"Desarguesen teorema\" izenaz ezagutzen dena. Era berean, ikerketa sakonak egin zituen sekzio konikoei eta hirukiei buruz; azterketa horietan oinarrituta landu zuen Ponceletek bere teoria irudi homologikoei buruz.\nLan aipagarriak: \"Trait\u00e9 de la section perspective \"(1636). \"Brouillon projet d\u00b4une atteinte aux \u00e9v\u00e9nements des rencontres d\u00b4une c\u00f4ne avec un plan \"(1639). Azken liburu horretan geometria proiektiboaren oinarriak idatzi zituen, eta lan horrek eragin handia izan zuen Pascalengan.\nIzendapenak.\nIlargian dagoen Desargues (kraterra) bere omenez izendatu zen."}
{"id": "277612", "revid": "512", "url": "https://eu.wikipedia.org/wiki?curid=277612", "title": "Rhinolophus imaizumii", "text": "Rhinolophus imaizumii Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "277613", "revid": "47491", "url": "https://eu.wikipedia.org/wiki?curid=277613", "title": "M\u00f3r J\u00f3kai", "text": "M\u00f3ric J\u00f3kay de \u00c1sva (Kom\u00e1rno, 1825eko otsailak 18 - Budapest, 1904ko maiatzak 5), ezagunagoa Mor J\u00f3kai ezizenez, hungariar idazlea izan zen, XIX. mendeko hungariar eleberrigile garrantzitsuena.\nBizitza eta lanak.\n1848ko Hungariako Iraultzan parte hartu zuen, eta parlamentuko kidea izan zen 1867tik 1896ra bitartean. K\u00e1lm\u00e1n Tisza buruzagi erradikalaren jarraitzaile zen. Idazle oparoa izan zen, eta artikulu ugari idatzi zuen. Iraultza ostean idatzi zituen eleberri gehienak, hungariar hizkuntzaren eta literaturaren egoera deitoragarriaz jabetu zenean. Frantziako erromantikoen eragina nabari da haren lan batzuetan.\nBere obra nagusiak \"Egy magyar nabob\" (1853-1854, \u00abNabob hungariar bat\u00bb) eta \"Az aranyember\" (1873, \u00abUrrezko gizona\u00bb) dira."}
{"id": "277614", "revid": "1545", "url": "https://eu.wikipedia.org/wiki?curid=277614", "title": "\u00d6mer Kavur", "text": "\u00d6mer Kavur (Ankara, 1944ko ekainaren 18a \u2013 Te\u015fvikiye, Istanbul, 2005eko maiatzaren 12a) Turkiar zinema zuzendaria. Frantzian ikasi zuen, soziologia eta kazetaritza lehenengo, eta zinemagintza gero. 1971n, Turkiara itzuli zen, eta han, dokumentalak eta publizitate-zinema egiten hasi zen. Filmetan, gai errealista eta ezkorrak erabiltzen ditu, edo maitasun-istorio konponezin eta zailak. Sexu-obsesioa ere maiz azaltzen da bere filmetan, beti kezka existentzialez zipriztinduta. Lanen artean ditu: \"Yatik Emine \"(1974), \"G\u00f6l \"(1982), \"Gece Yolcolugu \"(1987), \"Gizli Yuz \"(1991) eta\"Akrebin Yolculugu \"(1997), \"Melekler Evi\" (2000), \"Kar\u015f\u0131la\u015fma\" (2003). \"Anayurt Oteli\" filmak (1987) Kritikaren Saria irabazi zuen Veneziako Mostran."}
{"id": "277615", "revid": "90609", "url": "https://eu.wikipedia.org/wiki?curid=277615", "title": "NKVD", "text": "NKVD (errusieraz: \u041d\u041a\u0412\u0414) edo Barne Arazoetarako Nazio-Batzordea (; IPA transkripzio-sisteman [n\u0250\u02c8rod.n\u0268j k\u0259.m\u02b2\u026a.s\u0259.r\u02b2\u026a\u02c8at \u02c8vnut.r\u02b2\u026a.n\u02b2\u026ax\u032c d\u02b2el]) Sobietar Batasuneko barne-arazoetarako ministeritza izan zen.\n1917an sortua, Errusiako Sobietar Errepublika Sozialista Federatiboaren NKVD modura, agentziaren jatorrizko funtzioak polizia orokorraren lanak ziren, bai eta herrialdeko kartzelen kontrola ere. 1930. urtean bertan behera utzitakoa, garaiko NKVDaren funtzioak bestelako agentzietan banaturik, 1934. urtean Herri Komisariatu modura (errusieraz, \"Narkomat\") berjarria izan zen arte. Hala, 1934. urtean, Estatu-Direktorio Politiko Partekatuaren edo OGPUaren funtzioak \u2013garaiko polizia sekretu sobietarra\u2013 NKVDaren menpe ezarri ziren, NKVDari, Bigarren Mundu Gerraren amaierara arte, lege-betetzearen aktibitateen monopolioa emanez. Ondorioz, urte horietan zehar, NKVDaren funtzioen artean ordena publikoa zein polizia sekretuaren jardunak kokatu ziren. Egun, NKVDa ezaguna da errepresio politikoaren testuinguruan, Iosif Stalinen kontrolean bideratutako Purga Handiaren ondorioz. Hiru zuzendari izan zituen: Genrikh Iagoda (1934\u20131936), Nikolai Jezhov (1936\u20131938) eta Lavrenti Beria. \nNKVDaren menpe egon izan ziren legez-kanpoko hiritarren exekuzio anitz, bai eta Gulag-sistemetako bortxazko lanaren kontrola ere. Agentziako agenteak ziren, gainera, herritar aberatsenen errepresioaren arduradun, bai eta Sobietar Batasunaren mugen kontrola eta espioigintza \u2013zeinetatik aipagarria diren politikarien akatzea\u2013 zein Sobietar legearen bermatzea, Sobietar Batasunean zein bestelako herrialdeetan; hala nola, Polonia. \n1946ko martxoan desagertu zen NKVDa, Herri Komisariatuak Ministeritzak izatera pasa zirenean eta, ondorioz, agentzia haren eginkizunak Barne Arazoetarako Ministerioaren (MVD) eta KGB agentziaren esku geratu ziren.\nHistoria eta egitura.\n1917ko Errusiako Otsaileko Iraultzaren ostean, Behin-behineko Gobernuak polizia tsarista bertan behera utzi eta \"Herriaren Militsiya\" sortu zuen. Osteko Errusiako Urriko Iraultzak, 1917an ere, Lenin eta Boltxebikeak ezarri zituen Estatuaren kontrolean, zeinak erregimen Boltxebike berri bati hasiera eman zioten: Errusiako Sobietar Errepublika Sozialista Federatiboa (RSFSR). Behin-behineko Gobernuaren Barne Arazoetarako Ministerioak (MVD), 1917an zehar Georgi Lvov (1917ko martxoa), Nikolai Avksentiev (1917ko abuztua) eta Alexei Nikitin (1917ko urria) politikarien menpe, ministerioa NKVDan bilakatu zuen, Herri Komisarioaren kontrolean. Hala ere, NKVDa, MVD-jatorriko lanez gainezka \u2013hala nola, hiri-gobernuen eta suhiltzaileen kontrola, bai eta garaiko \"Militsiya\"en esperientzia-falta\u2013, segurtasun-indar netorik gabe geratzen zen. Honi erantzunez, Herri-Komisarioen Biltzarrak, 1917ko abenduan, \"Cheka\" izeneko polizia politiko sekretua sortu zuen, Feliks Dzerzhinski-ren kontrolpean. \"Cheka\", NKVDarekiko agentzia independente modura, legez-kanpoko epaiketak eta exekuzioak burutzeko eskumena jaso zuen, \"Errusiako iraultza Sozialista-Komunista defendatzeko\" ezinbesteko.\n1922. urtean, RSFSRaren NKVDaren Estatu-Direktorio Politiko modura (GPU) berrantolatu zen \"Cheka\"; halere, urte berean Sobietar Batasuna sortu zenez, non RSFSRa kiderik nagusiena zen, GPUa OGPU bilakatu zen, Sobietar Batasuneko Herri-Komisarioen Biltzarpekoa. Halere, garai hartan oraindik RSFSRko NSVDak \"militsiya\"ren kontrola izaten jarraitu zuen.\n1934ean, RSFSRko NKVDa Batasun-mailako segurtasun-indar bateratu bat izateko transformatua izan zen: NKVDa. Era berean, hamarkada bat lehenago sortutako OGPUa agentziaren kontrolpean geratu zen, Estatu-Segurtasunerako Direktorio Nagusi modura (GUGB). Aipagarri da, era berean, 1946. urtean RSFSRak bere segurtasun-agentzia propioa berreskuratu zuela: RSFSRko MVDa. Aipatutako agentzien fusioaren ondorioz, NKVDak atxiloketa-gune guztien kontrola lortu zuen (Gulagak barne), bai eta polizia-eskumen guztiak. \nNKVDaren historian zehar, hainbat izan ziren agentziak eduki zituen Direktorio Nagusi edo Departamentuak (errusieraz: \u0413\u0423; \u0413\u043b\u0430\u0432\u043d\u043e\u0435 \u0443\u043f\u0440\u0430\u0432\u043b\u0435\u043d\u0438\u0435-tik, \"Glavnoye upravleniye\"):\nJezhov aroa.\nNikolai Jezhoven NKVDaren birmoldaketa erabateko gertaera suposatu zuen NKVDaren baitan; izan ere, Nikolai berak 1936ko udazkenean burututako eskualde-polizia pokitikoaren purga baino lehenago \u20131939ko maiatzean Batasun-mailako NKVDaren zuzentaratu baten bidez ofizial egina, zeinak hiri- eta eskualde-polizia guztiak botere zentralpean uzten zituen\u2013, tentsio handia zegoen poliziaren zentralizazioaren eta poliziaren eskualdeko elementuen aldeko partaideen artean, sarritan Moskutik bideratu nahi ziren politiken aurkako emaitzak zekarrena. Aipagarri da ere, halaber, sortze-momentu beratik ere, NKVDa oso egitura moldagarria izan zuela, 1938\u20131939an soilik, adibidez, agentziaren osaera eta buruzagitza hiru aldiz aldatuz.\nJezhoven buruzagitzan zehar \u2013informalki, \"Jezhov aro\" modura ezaguna dena\u2013, Purga Handia bere gorenera ailegatu zen, 1937\u20131938 artean. Hala, bi urte horietan zehar, gutxienez 1.3 milioi pertsona izan ziren espetxeratuak, bai eta 680,000 baino gehiago ere exekutatuak, \"Estatuaren aurkako krimenak\" burutzeagatik. Era berean, Gulag-populazioa 685,000 biztanle baino gehiagotan emendatu zen, populazioa hirukoiztuz, eta horietatik guztietatik 140,000 pertsona, gutxienez, goseak jota hilko zirenak.\n1941eko birmoldaketa.\n1941eko otsailaren 3an, GUGBeko 4. Departamentua (Sekzio Berezia edo OO, errusierako \"Osoby Otdel\"-etik) NKVDatik banatu egin zen, Sobietar Indar Armatuen kontrainteligentzia-agentzia berria sortzeko, bere 12 Sekzio eta Ikerketa-Unitate batekin, Sobietar Batasuneko NKVDaren eta NKGBaren 00151/003 agindu bateratuaren ondorioz ofizial eginikoa. Era berean, GUGBaren bestelako zatiak ere bertan behera utzi ziren eta eskumen zein langileak sortu berri zen Estatu-Segurtasunerako Herri Komisariatura (NKGB) pasa ziren. Aipagarri da ere, GUGBaren Departamentuak Direktoratu modura izan zirela izendatuak zuzenean, beren eskumen propioak eraldatu gabe utziz, salbuespen bakarrarekin: OO GUGBa hiru Sekziotan izan zen banatua; hala nola, OKRa, \"Otdel KontrRazvedki\" edo kontrainteligentzia-sekzioa \u2013aipatutako OO GUGBaren 11. Sekzioaren ondorio\u2013, zeina Aleksander Belyanov buru zen.\n1941\u20131943 tartea: NKVDaren gainbehera eta GUGBaren urrezko aroa.\n1941eko ekainean zehar, Sobietar Batasunak Alemaniako inbasioa jasan ostean, Sobietar Batasuneko NKGBa bertan behera utzi zen, bere unitateak, \"de iure\", NKVDra itzuliz 1941eko uztailaren 20an. Aipatutako kontrainteligentzia-sekzioa kontrainteligentzia-direktoratu modura izan zen bilakatua, UOO NKVF modura. Berriki bertan behera utzitako NKGBaren bestelako eskumen batzuk ere, gainera, bestelako Komisariatu batzuen menpean geratu ziren, NKVDaren tamaina eta influentzia murriztuz; hala nola, Direktoratu Bereziak edo SMERSH. GUGBa, berriz, NKGB izendatzen hasi zen ere, NKVDrekiko independente berriro ere.\n1946\u20131953 tartea: KGBren sorrera.\n1946an, Sobietar Herri Komisariatu guztiak \"ministerio\" modura izan ziren berrizendatuak; hala, NKVDa MVD bilakatu zen, NKGBa MGB (Estatu-Segurtasunerako Ministerio) berrizendatu zen bezala. Amaitzeko, 1953an eta garaiko NKVDren buru zen Lavrenti Beriaren atxiloketaren testuinguruan, MGBa MVDren menpe geratu zen berriro eta polizia- eta seguritate-zerbitzuak betirako eta azkenengoz izan ziren banatuak 1954ean, bi unitate independentetan:\nGUGBaren rankinga.\n1935\u20131945 tartean, NKVDko Estatu-Segurtasunerako Direktoratu Nagusiak edo GUGBak bere ranking-sistema propioa zuen, Sobietar militarren ranking-sistemara atxiki aurretik:\nNKVDaren aktibitatea.\nErrepresio politikoa.\nSobietar politika gauzatzeko bidean, Estatu Sobietikoaren etsaiak (\"herriaren etsaiak\") Gulag-ezparruetara izan ziren bidaliak, bai eta ehun milaka hiritar exekutatuak ere, NKVDaren eskuetan. Modu formalean, horietako gehienak NKVDaren troikak atxilotzen zituzten (\"triplete\" modura ere ezagunak), horretarako sortutako gerra-epaitegi bereziak. \"Limurtze modu fisikoak\", halako testuinguruetan, Batasun-mailako dekretu berezien bidez onetsirik zeudenez, NKVDak gehiegikeri anitz dokumentatu zituen agentziaren bizitzan zehar. Era berean, ehundaka hobi komun sortu ziren operazio hauen ondorioz, bai eta \"plan sekretuei\" jarraiki eginiko exekuzio estrajudizialen seinaleak ere. \"Plan\" hauetan \"etsai publikoen\" (kleroa, noblezia...) biktima-zenbaki eta -proportzio bat definitzen zen, gune jakin batean, NKVDaren 00486 Aginduari jarraiki. Agindu honen arabera, errepresioa jasotzen zuen banakoaren familia, umeak barne, erreprimigarri bilakatzen zen ere.\nNKVDak bideratutako purgak Alderdi Komunistaren Politburoak erabilitakoari jarraitutako olatuak izaten ziren. Purga-olatu hauen adibide, ingeniarien aurkako kanpainak (Shakhty Epaiketa), alderdiaren eta elite militarraren arteko konspirazioak (Purga Handia, NKVDaren 00447 Aginduaren ondorioz) eta medikuen aurkako kanpainak (Medikuen konplota) ditugu. Bestalde, gas-furgonetak ere erabiltzen ziren purga eta errepresio modura; adibidez, Purga Handiaren garaian, Mosku, Ivanovo eta Omsk-eko hirietan.\nNKVDaren operazio asko, gainera, talde etniko konkretuen aurkakoak izan ziren. Hala, adibidez, NKVDaren Poloniar Operazioaren ondorioz (1937\u20131938), 110,000 poloniar baino gehiago izan ziren exekutatuak. Bestalde, exekutatuak ez zirenean, deportatuak izaten ziren, bereziki kanpotarrak ziren baino Sobietar Batasunean bizi ziren horiek. Honen adibide, jatorri estatubatuarreko amerikarren kasu dugu, zeinak ezin zuten lortu AEBtarako bueltatzeko pasaporte berria (duela urteak \"erregistro-helburuarekin\" sobietar autoritateek kendu ostean). Gainera, pasaporte berria eman ez ezik, Lubiankako Presondegira eraman eta bertan akatzen zituzten. Era berean, \"Mendebaldeko influentziez pozoiturik\" egoteaz susmagarri ziren langile estatubatuarrak ere torturatuak, exekutatuak eta hilobi komunetan bota egiten ziren. Azkeneko honen adibide, sobietar Ford GAZ instalazioko estatubatuarrak ditugu, zeinak, Stalinen ustetan \"pozoiturik\" zeuden, eta beraiek eraikitako Ford A Modeloetan izan ziren torturatzera garraiatuak. Hala ere, errepresioaren gehiengoa \u2013eta, ondorioz, NKVDaren biktimaren gehiengoa\u2013 Errepublika Sobietarretako biztanleak izan ziren.\nAmaitzeko, aipagarri da ere NKVDa Sobietar Batasunaren gobernu komunistaren arma modura jokatu zuela sinesmen erlijiosoak zituzten minorien aurka; hala nola, Errusiako Eliza Ortodoxoa, Ukrainako Eliza Ortodoxoa, Erromako Eliza Katolikoa, Greziako Eliza Katolikoa, islama, judutarrak eta bestelakoak, Yevgeny Tuchkov-ek bideratutako operazioetan.\nNazioarteko operazioak.\n1930eko hamarkadan zehar, NKVDak Stalinen aurkako politikarien exekuzioaren eskumendea eduki izan zuen ere; horretarako, espioigintzarako sare bat sortu zuen Pavel Sudoplatov eta Iskhak Akhmerov-en esku, Mendebaldeko herrialde gehienetarantz zabaltzen zena \u2013AEBak barne\u2013. Espioi hauen jatorria, era berean, anitza zen; hala nola, langabezian zeuden intelektualak \u2013Mark Zborowski-ren kasuan\u2013 zein Martha Dodd bezalako aristokratak. Inteligentzia-jasotzeaz gain, sare honek Sobietar Bastasuneko \"lan bustia\" ahalbidetzen zuen, zeinaren bidez Sobietar Batasunaren etsaiak desagertu edo modu publikoan exekutatuak izaten ziren.\nNKVDaren inteligentzia- eta Operazio Berezietarako unitateek (errusieraz: \"Inostranny Otdel\"; IO NKVD), modu bateratuan, bestelako herrialdeetako politikarien exekuzioak organizatzen zituzten; hala nola, mugimendu nazionalisten liderrak, tsar-garaiko ofizialak eta Iosif Stalinen etsai pertsonalak. Bide honen bidez ofizialki exekutatukoen artean, hainbat dira bereziki aipagarri:\nBestalde, bestelako disidente politiko anitz ere egoera oso susmagarriak agertu ziren hilik; hala nola, Walter Krivitsky, Lev Sedov, Ignace Reiss eta Alemaniako Alderdi Komunista-ohiaren (KPD) kide zen Willi M\u00fcnzenberg.\nSheng Shicai-k, sobietarren-aldeko liderrak, Xinjiang-en (Txina), NKVDaren laguntza izan zuen Stalinen Purga Handiarekin batera Xinjiangen ere antzeko prozesu bat eragiteko, 1937an. Sheng eta sobietarren arabera, Troskisten konspirazio bat sortzen ari zen, Sobietar Batasuna hausteko \"konspirazio Troskista [eta] faxista\" bat. Sobietarren Kontsul Generala, Garegin Apresoff, Ma Hushan Generala, Ma Shaowu, Mahmud Sijan, Xinjiang probintziako ofizial burua zen Huang Han-Chang eta Hoja-Niyaz ziren, ustez, konspirazio honetako 435 konspiratzaileetako batzuk.\nEspainiako Gerra Zibila.\nEspainiako Gerra Zibilean (1936\u20131939), NKVDko agenteek, Espainiako Alderdi Komunistarekin batera (PCE), gobernu Errepublikarraren alde posizionatu zen, Armada sobietarra Espainian influentzia sobietikoa ezartzearen trukean eskainiz. Madril inguruan presondegi sekretu anitzak sortu zituen NKVDak, agentziaren etsaiak zirenak atxilotu, torturatu eta exekutatzeko; hala nola, Espainiako Nazionalistak eta Espainiako Katolikoak, bai eta, 1938tik aurrera, anarkistak eta Troskistak ere. Honen adibide modura, 1937an garaiko POUM Troskistaren idazkari zen Andreu Nin dugu, bere lankideekin batera Alcal\u00e1 de Henares-ko NKVDaren presondegi sekretuan torturatu eta exekutatua izan zena.\nBigarren Mundu Gerra.\nAlemania naziaren inbasioa baino lehenago, eta betiere agentziaren helburu propioak lortzeko helburuarekin, NKVDa afinak ez ziren bestelako agentziekin kooperatzeko prestatu egin zen, bai eta Alemaniako Gestapoarekin ere. 1940eko martxoan, NKVDko zein Gestapoko bozeramaileak Zakopane-n bildu ziren astebetez, Poloniako bakea korrdinatzeko, gaur egun Gestapo\u2013NKVD konferentzia modura ezagunak diren horietan. Hala, NKVDak ehundaka komunista alemaniar eta austriar eman zizkion Gestapori. Hala ere, inbasioa hasi zeneko momentutik aurrera, NKVDko unitate askoz nazien aurka borrokatu zuten; hala nola, NKDVaren 10. Rifle Dibisioa Stalingradeko Guduan.\nAlemaniaren inbasio-ostean, NKVDk zituen atxilotuak exekutatu edo deportatu zituen. Bigarren Mundu Gerran zehar, NKVDaren Barne-Tropak ere erabiliak izan ziren nazien aurreratzeari aurre egiteko. Hala, euren funtzio nagusia barne-segurtasuna izanik ere, NKVDaren dibisioak frontean ere erabili ziren, bereziki Stalinen 270. eta 227. Aginduek desertzioa \"de iure\" gaitzesten zutenetik aurrera; hala nola, Stalingradeko Gudua eta Krimeako ofentsibaren kasuetan. Bi agindu hauek, hurrenez hurren 1941 eta 1942an onartuak, tropen morala igotzeko \"koertzio- eta brutalitate-bideen\" esplorazioa onetsi egiten zuen. Era berean, aipagarria da ere NKVDaren tamaina asko emendatu zela Bigarren Mundu Gerran zehar, 15 errifle-dibisiotik 54ra pasaz 1945. urterako, bai eta 28 brigada ere. Halere, NKVDak ez zuen, bere historia osoan zehar, unitate mobil armatu edo mekanikorik eduki, Waffen-SSa ez bezala.\nEtsaiek hartutako lurraldeetan, NKVDaren funtzio nagusia sabotaia izan zen; hala, Kyiv-eko erortzearen ostean, NKVDaren agenteek nazien kuartel nagusiari su eman zioten, herri-barnearen gehiengoa errez. Era berean, antzeko prozesuak eraman ziren ere okupaturiko Bielorrusia eta Ukrainan.\nNKVDak, testuinguru honetan, atxilotze, deportatze eta exekutatze masiboak burutu zituen; hala nola, Alemaniaren kolaboratzaileak zein erresistentzia-mugimendu antikomunistak \u2013Poloniako Armia Krajowa eta Ukrainako Armada Matxinatua, adibidez, beren herrialdeak Sobietar Batasunetik independizatu nahi zituztenak\u2013. 1940\u20131941 tartean ere, bereziki Katingo sarraskiaren testuinguruan, NKVDak hamar milaka preso poloniar exekutatu zituen. Hala, 2010ean, Errusiako Estatu-Dumak Stalin izendatu zuen Katingo sarraskiaren errudun modura, non 22,000 gerra-preso poloniar exekutatu ziren Stalinen NKVDpean. Aipatutako deklarazioaren arabera, gaur egun artxibaturik dagoen materialak \"ez du soilik tragedia izugarri hau azaleratzen, baizik eta ebidentziatu egiten du ere Katingo krimena Stalinen eta bestelako sobietar liderren agindu zuzenpean egin zela\".\nAmaitzeko, aipagarri da ere NKVDaren unitateak erabiliak izan zirela ere partisanoak erreprimitzeko Ukraina eta Baltikoetan, 1950eko hamarkadaren hasierara arte luzatu zena.\nInteligentzia-aktibitateak.\nNKVDak burututako inteligentzia-aktibitateetatik, hurrengoak dira aipagarri:\nEkonomia sobietarra.\nGulag-sistemetako lan behartuen hedatzea sobietar ekonomian inpaktu nabaria izan zuen, bai eta urrutiko eskualdeetako garatze ekonomikoa ahalbidetu zuen ere; hala, Gulag-sistemaren bitartez Siberiaren kolonizazioa eta Iparraldeko eta Ekialde Urrunaren kolonizazioa ahalbidetu zen. Izan ere, Gulag-sistemen ondorioz, meategiak, hainbat sistema (errepideak, trenbideak, kanalak, presak eta fabrikak, adibidez) eta etxebizitzak eraikitzen ziren, sobietar ekonomia planifikatuaren baitan.\nNKVDaren garapen-helburuetatik meritugarriena, seguruenik, sobietar zientziaren eta armagintzaren garapena izan zen. Izan ere, atxiloturiko zientzialari eta ingeniari asko \"sharashkas\" izena zuten presondegi berezietan atxilotzen ziren Gulagetan beharrean, non presoek beren lan arruntarekin jarraitzen zuten; hala nola, Sergei Koroliov \u2013sobietar espazio-programaren diseinu-burua, 1961ean\u2013 eta Andrei Tupolev, abioi-diseinatzaile famatua. Aleksandr Solzhenitsin idazlea ere \"sharashka\" baten egon zen preso, \"The First Circle\" (euskaraz: Lehen Zirkulua) nobela garai hartan oinarrituz ostean idatzitakoa.\nBigarren Mundu Gerraren ostean, NKVDak sobietar arma nuklearren garapen-lanen koordinazioa burutu zuen ere, Pavel Sudoplatov Generalaren zuzendaritzapean. Aipagarri da, aitzitik, sobietar programa nuklearraren garapena ez zela zientzialari presoekin bideratu, baizik eta programaren garrantzi, segurtasun eta sekretu maila handiaren ondorioz NKVDak koordinaturikoa. Era berean, NKVDaren espioigintzaren ondoriozko AEBtako informazioa ere erabilia izan zen programaren garapenean.\nNKVDaren Herri-Komisarioa.\nAgentzia Herri-komisario baten kontrolpean zegoen (Espainiako ministro baten funtzio antzekoarekin). Era berean, GUGBko Lehen Zuzendariordea nor den aipatuko da, direktoratuak, aipatu bezala, eduki zuen berebiziko garrantziari jarraiki:\n1938 eta 1943 urteetan zehar, GUGBak estatus ezberdinak eduki zituen; hala, Vsevolod Merkulovek 1941eko lehen erdialde inguruan GUGBa Herri Komisariatu propio modura birrantolatu zuen, Bizargorri Operazioaren testuinguruan berriro ere MVDaren menpe geratu zen arte. 1943an, ikus daitekeen bezala, berriro ente independente modura garatu zen GUGBa (KGB modura).\nNKVDaren ofizialak.\nMoskuko artxibategian eginiko ikerketa baten ondorioz, Andrei Zhukov-ek 1930eko hamarkadan zehar NKVDan egondako eta atxiloketetan edota exekuzioetan parte hartutako ofizial guztien identifikazioa burutu zuen, 40,000 izen-abizen baino gehiagoko zerrenda batetan."}
{"id": "277616", "revid": "46380", "url": "https://eu.wikipedia.org/wiki?curid=277616", "title": "Alonso S\u00e1nchez Coello", "text": "Alonso S\u00e1nchez Coello (Benifair\u00f3 de les Valls, Valentziar Herrialdea, 1531 - Madril, Espainia, 1588ko abuztuaren 8a) margolaria izan zen. Flandesa joan zen 1550. urtean, Antonio Moro pintorearekin ikastera, eta 1555. urtetik aurrera Gaztelan lan egin zuen Filipe II.a Espainiakoaren zerbitzura.\nErlijio-gaiak eta erretratuak pintatu zituen, batez ere, italiar eta flandestar arteen moldeei jarraituz. Obra nagusiak: \"Santa Katalinaren ezkontza mistikoak\" (1578), El Escorialgo elizako \"Santu bikoteak\" (1580-1582), \"San Sebastian\" (1582), eta erretratuak batez ere, horien artean \"Filipe II.a\" eta \"Karlos printzea\". Madril, Viena, Brusela, Dublin eta Londresko museoetan daude ikusgai haren obrarik aipagarrienak."}
{"id": "277617", "revid": "512", "url": "https://eu.wikipedia.org/wiki?curid=277617", "title": "Mart\u00edn Zurbano", "text": "Mart\u00edn Zurbano, Mart\u00edn Varea gisa ere ezaguna (Varea, Logro\u00f1o, 1788ko otsailaren 29a - Logro\u00f1o, 1845eko urtarrilaren 21a), espainiar gerrillari eta jeneral liberala izan zen.\nBiografia.\nOso ezagun egin zen Lehen Gerra Karlistan; jeneral egin zuten eta harreman estuak izan zituen Espartero jeneralarekin. 1841ean Bizkaiko moderatuen kontrako zapalkuntzaren gidari izan zen, eta 1843an Katalunian Primen kontrako borrokaren buruzagi. Esparterok karguak galdu zituenean Portugala alde egin behar izan zuen. Erreginak barkaturik Espainiara itzuli zen berriro.\n1844an matxinada liberal baten buruzagi azaldu zen Haron, eta 1837ko Konstituzioa aldarrikatu zuen. Garaitu eta atxilo hartu zutelarik, fusilatu egin zuten."}
{"id": "277618", "revid": "6327", "url": "https://eu.wikipedia.org/wiki?curid=277618", "title": "Martin Varea", "text": ""}
{"id": "277619", "revid": "2241", "url": "https://eu.wikipedia.org/wiki?curid=277619", "title": "Adil \u00c7ar\u00e7ani", "text": "Adil \u00c7ar\u00e7ani (Fush\u00ebbardh\u00eb, 1922ko maiatzaren 15a - Tirana, 1997ko urriaren 13a) politikari albaniarra izan zen. Nazi-faxisten okupazioaren aurka borrokatu zen gaztetan gerrillari komunistekin, eta gerra amaitzean hainbat kargu izan zituen Albaniako gobernuan eta Alderdi Komunistan. Industria eta Meatzaritza ministro izan zen (1959), Lehen ministrorde (1965) eta Lehen ministro (1982-1991). Komunismoaren gainbehera zela-eta hainbat liberalizazio neurri erabaki zituen, alderdiak legeztatuz eta hauteskundeak deituz. 1994an lau urteko espetxe-zigorra ezarri zioten, erregimen komunistako buruzagi izandakoen epaiketaren ostean. Etxean atxilotuta zela hil zen."}
{"id": "277621", "revid": "53041", "url": "https://eu.wikipedia.org/wiki?curid=277621", "title": "Danielen Liburua", "text": "Danielen Liburua Bibliako liburua da, Idatzietako bat (12 atal) hebrearren Bibliaren arabera; katolikoen tradizioaren arabera, igarleen liburuen artekoa da. Euskarazko Elizen Arteko Biblian bi atal bereizitan agertzen da, \"Daniel\" berezkotik aparte (), \"Daniel Grekoa\" deritzo katolikoek onartutako atal gehigarriari (), liburu deuterokanonikoen artean kokatua.\nEdukia.\nEgilea ezezaguna da eta K.a. 162. urte aldera idatzi zen. I.-VI. atalak (kontakizuna): Nabukodonosorren ametsen azalpena (buztinezko oinak zituen estatua), hebrearrak suginan, Belsasarren oturuntza, Daniel lehoien zuloan. VII. eta VII. atalak: Danielen ikuskariak. Horiez gainera, tradizio katolikoak liburuari eginiko eranskin batzuk onartzen ditu, \"Susanaren historia\" (XIII. atala), \"Bel jainkoaren apaizak\"(XIV. atala, 1-21.) eta \"Herensugea\" (XIV. atala, 22-41.) tarteko."}
{"id": "277622", "revid": "87148", "url": "https://eu.wikipedia.org/wiki?curid=277622", "title": "Helize (mekanika)", "text": "Helizea, pala izeneko elementuez osaturiko gailu mekakaniko bat da, ardatz kontzentriko baten inguruan muntatuta daudenak. Palak biratzen dutenean, plano batean mugimendu birakorra marratzen dute. Palak ez dira xafla zapalak, kurbatuak baizik. Horregatik, lehenago aipatutako planotik pixka bat irteten dira alde bakoitzera, fluidoari abiadura-diferentzia bat sorraraziz helizearen bi aldeetan. Ondorioz, helizearen alderdi batean fluidoaren abiadura azkarragoa baina presio txikiagoa lortzen da eta bestaldean, fluidoak abiadura txikiagoa baina presio handiagoa eragitea lortzen da. Horrela, palen biraketa-planoan indar perpendikularra lortzen da presio baxuagoko eremurantz. Indar hau, itsasontzi edo aireontzien indar-propultsagailu bezala ezagutzen da.\nHelizeen lehenengo aplikazioak, duela milaka urte, haize eta ur-errotak izan ziren. Gaur egun, \"errotore\", \"turbina\" eta \"haizagailu\" izenekin ere, helizeak eta horietatik eratorritako gailuak hainbat helburutarako erabiltzen dira, hala nola hozte-sistemak, fluidoen konpresioa, elektrizitatea sortzea, ibilgailuen propultsioa eta baita estroboskopioak sortzeko.\nHistoria.\n1804. urtean, John Fitch estatubatuarrak propultsio bidezko helize bat sortu zuen, baina arrakastarik gabe. Azkenean, bapore bat propultsatzeko helizearen lehen sortzailea Josef Ressel txekiar-germaniarra izan zen, patente austriarra eskatu zuena 1826ko azaroaren 28an. 1827an aitortu zioten patentea. Resselen helburua, garai hartako bapore eta gurpil bidezko itsasontzien propultsioa hobetzea izan zen, itsas nabigazioaren ikuspegia guztiz biratu zuen gailu berri bat ezarriz.\nRessel, gobernu inperialeko basozaina, egurraren produkzioaren inguruan egiten zuen lana Trieste ontziolentzat, lehenagoko gailu batzuetan inspiratu zen, hala nola egiptoarrek erabili zuten hari bat K.a. 950. urtean ureztatzea errazteko eta Arkimedesen torlojua (287-212 K.a.), likidoak, irina, zerealak edo material induskatua altxatzeko balio zuena. Leonardo Da Vincik (1452-1519) plano batzuk landu zituen Arkimedesen torlojuan oinarrituta eta aplikazio propultsagailu bat ere bilatu zuen diseinu helikoidalen bidez: izan ere, helikoptero-prototipoarentzako marrazkiak antz handia du Resselek diseinatu zuen lehen helizearekin.\nResselek kuriositate handia sentitzen zuen itsasoa eta itsasontziekiko. Austrian ikasi zuen eta Eslovenian eta Triesten lan egin zuen. Bapore-gurpilei behatzen zion, garaiko azken teknologia, Trieste-Venecia ibilbidea egiten zuena eta akatsak egiteko joera zuena. Palazko gurpilen propultsioa ez-eraginkorra zela konturatu zen. Honen ondorioz, indarra eta abiadura handitzeko modu bat pentsatu zuen itsasontzientzako.\nResselek, bere ideia lehenengo aldiz probatu zuen, eskuzko akzioa zuen helize helikoidal bat ipiniz txalupa baten brankan.\nPraktikara eramatea erabaki zuen eta baporezko makinari \"el Civetta\" gehitu zion, torloju helikoidal bat, baina oraingo honetan popan. Erregistroan 48 tonako itsasontzia, askoz azkarrago desplazatu zen, baina baporezko motorra lehertu egin zen sei korapiloko abiadura harrapatu zuenean. Porrot egiteak, bere ideiak herrialdean oihartzuna ez edukitzea eragin zuen eta bere diseinuetako batzuk eskrupulurik gabeko enpresaburu frantses baten esku utzi ondoren, plagiatua izan zen eta horrela iritsi zen bere ideia beste ontzi diseinatzaile batzuengana.\n1836. urtean, Sir Francis Pettit Smith ingelesak Resselen antzeko prototipo bat probatu zuen, Britania Handian patentatu zuena.\nBere aldetik, 1837. urtean, Resselen helizean oinarrituz John Ericsson suediar-estatubatuarrak diseinu hobeago bat probatu zuen 15 metro eta 10 korapiloko abiadura harrapatzen zuen baporezko txalupa batean Tamesis ibaian, baina ez zuen lortu Britainiar Almirantegoa konbentzitzea, bere ideia onartua izan zedin. Ericssonek egin zuen akatsetako bat helizea brankan ezartzea izan zen popan beharrean. Helizea brankan ezartzearen ondorioz, Ericssonek helize bidez propultsatutako bigarren itsasontzi handiago bat eraiki zuen, \"bergantin-goleta\" estilora, \"Robert F. Stockton\" izenekoa, eta Estatu Batuetara nabigarazi zuen, bere motako lehenengoa Atlantikoa gurutzatzen. Hori dela eta, Ericssonek laster irabaziko zuen ospea \"USS Princetoneko\" diseinatzaile bezala; Ipar Amerikako Itsas Armadako helize bidez propultsatutako gerrarako lehen itsasontzia.\nSir Francis Pettit Smith, baporezko \"SS Archimedes\" itsasontziaren merkaturatzearen kudeatzailea izan zen, Britainia Handian eraikia, eta torloju motako helize bidez propultsatutako baporezko lehen itsasontzi arrakastatsua izan zen.\n\"SS Archimedes\" helizearen arrakastan inspiratuz, \"SS Great Britain\" itsasontziaren diseinua, palazko gurpiletik helizera aldatua izan zen. 1845. urtean, Liverpool-etik New York-era zeharkaldi transatlantikoa egin zuen 14 egun eskasetan. Arrakasta komertziala izan eta gero, 1845. urtean Britainiar Itsas Armadak, sokatira txapelketa bat antolatu zuen, non antzeko itsasontziek parte hartzen zuten kontrako aldeetara tiratuz. Hain zuzen ere \"HMS Rattler\" eta \"HMS Alecto\". Indar-proba HMS Rattler itsasontziak irabazi zuen eta 2,5 korapiloko abiaduraz herrestatu zuen \"HMS Alecto\" itsasontzia. Horrela, Britainiar Almirantegoak helizea aukeratu zuen palazko gurpilen ordez.\nHelizearen asmaketa aurrerapauso handi bat izan zen itsasontzien diseinuaren munduan. 1880. urterako, helizeen aurrerapenak estabilizatuak izan ziren."}
{"id": "277623", "revid": "512", "url": "https://eu.wikipedia.org/wiki?curid=277623", "title": "Pelopidas", "text": "Pelopidas, grezieraz \u03a0\u03b5\u03bb\u03bf\u03c0\u03af\u03b4\u03b1\u03c2 (?, K.a. 420 - Zinoszefalos, K.a. 364) Tebasko jenerala izan zen.\nBiografia.\nAtenasa ihes egin zuen Febidas espartarrak Tebasko hirialdea hartu zuenean (K.a. 382). Espartarrak Tebastik bota zituen, eta demokrazia ezarri zuen (K.a. 379). Epaminondasen laguntzaz berriro antolatu zuen Tebasko armada, eta Leukrako garaipenean parte hartu zuen (K.a. 371). Tesaliara bidali zuten Alexandro Ferekoaren aurka, baina Larisa hartu ondoren (K.a. 369) Alexandrok garaitu zuen, eta kartzelan sartu zuen. Epaminondasen laguntzaz kartzelatik atera ondoren Alexandro Ferekoa garaitu zuen Zinoszefalosko guduan (364), baina gudu horretan hil zuten."}
{"id": "277624", "revid": "65203", "url": "https://eu.wikipedia.org/wiki?curid=277624", "title": "Constant Permeke", "text": "Constant Permeke (Anberes, Belgika, 1886ko uztailaren 31a - Jabbeke, Brujas, Belgika, 1952ko urtarrilaren 4a) flandestar margolaria eta eskultorea izan zen.\nBiografia.\nBrujas eta Ganteko akademietan egin zituen margolaritza-ikasketak. 1909an Sint-Martens-Latemen jarri zen bizitzen, eta Sint-Martens-Latemgo bigarren eskola espresionista sortu zuen Servaes, Frits Van den Berghe eta Gustave eta L\u00e9on de Smetekin batera.\nLehen Mundu Gerran zauri larriak egin zizkioten, eta Ingalaterrara eraman zuten. 1919an itzuli zen Flandesera. Pintura eta marrazkia landu zituen; gizonarekiko interes handia erakusten du bere obretan. 1935etik aurrera eskultura ere landu zuen, emakumeak biluzik, bereziki."}
{"id": "277626", "revid": "46380", "url": "https://eu.wikipedia.org/wiki?curid=277626", "title": "Bernardim Ribeiro", "text": "Bernardim Ribeiro (Torr\u00e3o, 1482 - Lisboa, 1552) portugaldar idazlea izan zen. Pastoral klasikoetako estiloa sartu zuen Portugalen, eta geroko idazleengan eragin handia izan zuten \"saudade\" edo urrun-minezko poemak landu zituen.\nViseuko dukearen diruzainaren semea zen, eta Lisboako unibertsitatean ikasi zuen 1507-1512 urteetan; 1521-1524 urteetan Italian egon zen, eta Joan III.aren idazkari izan zen hil arte. Aipagarriak dira Ribeiroren \"Livro do Saudades\" (\"Saudadeen Liburua,\" 1554an argitaratua) eta \"Menina e mo\u00e7a\", prosaz onduriko lana (\"Neskatxa eta birjina\", 1554an argitaratua), Portugalgo literaturako obra klasiko nagusietako bat."}
{"id": "277627", "revid": "336", "url": "https://eu.wikipedia.org/wiki?curid=277627", "title": "Marin Sanudo Gaztea", "text": "Marin Sanudo Gaztea (Venezia, 1466ko maiatzaren 22a - 1536ko apirilaren 4a) italiar historialaria izan zen.\n1490. urtean hasi zen \"Vite dei dogi\" (\"Duxen bizitza\") obra idazten, sortu zenetik 1494 arte Venezia aztertzen duena. \"La spedizione di Carlo VIII\" (\"Karlos VIII.aren espedizioa\") obra idatzi ondoren hasi zituen bere \"Diarii\" edo egunkariak. Egunkari horiek dira idazlearen obrarik aipagarrienak eta eskuizkribu zaharrez, liburu arrotzez eta mapez baliatu zen idazteko. 1879-1902 urteetan argitaratu zituzten \"I diarii\" (58 liburuki; \"Egunkariak\") idazlearen obra handia eta garai hartako ohiturak eta historia ezagutzeko ezinbesteko lana."}
{"id": "277628", "revid": "28807", "url": "https://eu.wikipedia.org/wiki?curid=277628", "title": "Marino Sanuto", "text": ""}
{"id": "277629", "revid": "512", "url": "https://eu.wikipedia.org/wiki?curid=277629", "title": "Rhinolophus inops", "text": "Rhinolophus inops Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "277630", "revid": "28807", "url": "https://eu.wikipedia.org/wiki?curid=277630", "title": "Marino Sanuto Gaztea", "text": ""}
{"id": "277631", "revid": "96586", "url": "https://eu.wikipedia.org/wiki?curid=277631", "title": "Lino Ventura", "text": "Lino Ventura (Parma, - Saint-Cloud, ), Angelino Borrini jaioa, italiar antzezlea, Frantziako zineman aritutakoa. Zineman hasi aurretik lanbide askotan jardun zuen; borrokalari profesionala izan zen, besteak beste. Dohain handiko aktorea zen, frantses zinemak eman duen bikainetako bat, gehienbat poliziak, gaizkileak eta gisako pertsonaiak antzeztu zituena, eta film askotan lan egina. Film batzuk: \"Ascenseur pour l\u00b4\u00e9chafaud \"(1958), \"Le Gorille vous salue bien\" (1958), \"Un taxi pour Tobrouk\" (1961), \"L\u00b4arme \u00e0 gauche\" (1965), \"Le deuxi\u00e8me souffle\" (1966), \"L\u00b4arm\u00e9e des ombres\" (1969), \"Le clan des siciliens\" (1969), \"Cadavres exquis\" (1976)."}
{"id": "277632", "revid": "119347", "url": "https://eu.wikipedia.org/wiki?curid=277632", "title": "Bisturi", "text": "Bisturia medikuek ebakuntzak egiteko erabili ohi duten labana zorrotz txikia da; tresna honi esker iristen da medikua eritasuna duen organora. Bisturiak altzairu nikelatuzkoak izaten dira, eta, infekziorik sor ez dezaten, esterilizatu egiten dira erabili aurretik. Kirten eta aho batez osatuta daude, eta sakonera desberdinetako ebakidurak egiteko erabili ohi dira.\u00a0Hainbat bisturi-mota daude: neurri desberdinekoak (txiki-zorrotzak, begiko edo kirurgia ebakuntzetarako); itxura desberdinekoak (zorrotza edo kamutsa, lantza-itxurako ahoa duena, etab.); elektrikoak, etab. Ebakuntza txikietan eta txertoak jartzeko, kirtena eta kirtenari jartzen zaion ahoak osatutako bisturia erabiltzen da, \"lantzeta \"izena duena.\nMotak.\nJarraian gehien erabiltzen diren bisturiei buruz hitz egingo da:\nBisturi mediku klasikoa.\nBisturiaren erabilpen eta kokapen anatomikoaren araberakoak izaten dira bere forma eta tamaina. Bisturiek xafla finkoa edo erabili eta botatzekoa eduki dezakete. Ebaketa-tresna bat denez, xafla oso zorrotzak ekoizten dira, ukituz gero ebazteko modukoak. Bisturiak normalean lauak eta zuzenak dira, ebaketa lineal eta zehatzak egin ahal izateko. Xafla trukagarriak dituztenek arteka zentral bat dute heldulekuan sartzeko. Azken hauek zenbakituta daude ebakidura motaren, beraz, formaren, arabera, bata besteengandik desberdintzeko. Heldulekuak uzkurtuta daude, hau da, moletaketa motako prozesutik pasatzen dira, segurtasun gehiagoz heltzeko. Hauek ere zenbakitu egiten dira 1etik 15eraino, non arruntenak 3, 4 eta 5 diren. Xafla trukagarri ohikoenak metalezkoak dira, baina plastikozkoak ere aurki daitezke merkatuan.\nBisturi elektrikoa.\nBisturi elektrikoak irrati\u2010frekuentzietako maiztasuna daukan korronte elektrikoa erabiltzen du, bai edozein ehun (biologia) mozteko, koagulatzeko edota hau kentzeko. Prozesu honek beroa sortzen du ehunean bertan. Ehunaren inpedantziak eragiten du berotze prozesu hori, eta horregatik, tenperatura\u2010igoera sortuko duen kanpo-iturri baten beharra ekiditen du.\nKorrontea giza gorputzatik igarotzea oso arriskutsua izan daiteke, fibrilazio bentrikularra 50-500 mA arteko korrontearekin eta 50-60 Hz-ko frekuentziekin ematen baita. Hala ere, irrati-frekuentzien baloreetan, nerbio-sistema eta muskuluek ez dira hori hautemateko gai. Korrontearen ezaugarri hauek shock elektriko bat gertatzeko aukerak baztertzen dute.\nGiza gorputzak 5.000-10.000 \u03a9 bitarteko erresistentzia elektrikoa erakusten du. Joule efektuak dionez, eroale elektriko batetik korronte bat igarotzerakoan beroa askatzen da. Kasu honetan, teorikoki, bero handia azaldu beharko litzateke.\nAzalarekin kontaktu-puntua oso txikia baldin bada, energia asko kontzentratuko da. Energia horrek zelulen ura lurruntzea eragingo du.\nGehien erabiltzen diren bi bisturi elektrikoen deskribapenak jarraian emango dira :\nMonopolarra.\nBisturi elektriko monopolarretan, azalera txikiko elektrodo aktibo bat kokatzen zaio pazienteari zaurian, eta bertatik aplikatutako korrontea igaroko da. Gorputzaren beste eremu batean jarritako eta azalera handiko elektrodo pasibo bat egongo da. Elektrodo pasiboa egoteak zirkuitu itxia izatea ahalbidetzen du eta, aldi berean, konplikazioak saihesten dira, erredurak adibidez.\nBipolarra.\nElektrodo pasibo eta aktiboen funtzioak bisturi bipolarrak dituen bi hankek egiten dituzte. Aipatutako hankak instrumentu kirurgikoarekin konektatuta daude, beraz, korrontea dispertsatuko duen elektrodorik ez da behar.\nBisturi hauek sorgailu elektriko bati lotuta daude. Sorgailu elektriko honek hainbat formetako uhin elektrikoak sor ditzake. Uhina aldatzen den heinean, ehunean izango duen efektua ere aldatu egiten da. Uhin konstante bat, hau da, korronte jarraia erabiltzen denean, zirujauak ehuna lurrundu edo ebaki dezake, bero handia kontzentratzen baita oso denbora gutxian. Bestalde, aldizkako uhin forma edo korronte alternoa erabiltzen baldin bada, oso denbora gutxian bero handia kontzentratuko da. Koagulazio- eta ebaketa-prozesuetan modalitate desberdinak daude, aplikatzen den korrontearen araberakoak.\nBlend prozesua.\nEbakidura garbi bat egiteko, korronte jarraitua erabili behar da, potentzia eta tentsio handiarekin. Prozesu honek pikoak ez dituenez, arku elektrikoak agertzeko probabilitateak minimoak dira. Odola koagulatzeko, aldiz, kontrakoa gertatzen da, korronte alternoa, potentzia baxua eta pikoekin, arku elektrikoa agerrarazteko probabilitate altua ematen dizkionak.\nBlend deritzon prozesuak aurretik azaldutako bi efektuak biltzen ditu; koagulazioa eta ebaketa. Tentsio piko gutxiko Blend-ak ehuna lurruntzeko ahalmena du, hemostasi minimoarekin. Piko asko dituen Blend-ak, hau da, arku elektrikoak eragiten dituenak, eraginkortasun gutxiko ebakidurak egiten ditu, baina hemostasiari dagokionez, bere maximoan dago.\nKoagulazioa edota ebaketa lortzeko hiru prozesu ezberdin daude:\nEbaketa.\nEbaketa ehuna txinparta elektrikoen bidez zatitu egiten da. Denbora-tarte laburretan sortutako beroak eta korronte maximoaren kontzentrazioak ehuna lurruntzen dute. Ehuna ez da gradualki berotzen, zelulen ura lurrundu egiten da eta horrek zelulen desintegrazioa dakar. Tenperatura altuak eta sorrarazitako ur-lurrunketari esker ebaketaren esterilizazioa ziurtatzen da.\nFulgurazioa.\nFulgurazioa 200\u00a0\u00b0C-tik gorako tenperaturetan ematen da, pazientetik (ehunetik) distantzia jakin batera ipinitako elektrodoen anperaje baxuak sortua. Prozesu honetan, ehunaren gainazala karbonizatu egiten da tentsio altuko arku batekin. Transmititzen den beroa gutxitu egiten da, zelulak euren likidoetan irakiteko, eta horrela proteina zelularren desnaturalizazioa eragin eta koagulo bat osatzeko. Kasu honetan erabiltzen diren elektrodoak zabalak izan behar dira, azalera handiago batean eragin ahal izateko. Erabilitako boltaia altua izan beharko da, ebaketan erabilitakoa baino altuagoa, airearen inpedantzia gainditzeko. Teknika honekin sakonago dauden ehunek ez dute eraginik jasaten. Fulgurazioan garrantzi handia dauka puntu jakin batean denbora luzez ez egoteak, kalte seriorik ez sorrarazteko.\nDesekazioa.\nDesekazioa pazientearekin kontaktuan dagoen anpere baxuko elektrodo batekin lortzen da. Ebaketako korronte berbera erabiltzen da, baina elektrodoa ukitzerakoan murriztu egiten da. Horren ondorioz, bero gutxiago sortzen da. Hots, ez da ebaketarik gertatzen, zelulak lehortu egiten dira eta koagulo bat sortzen da. Teknika honen abantaila esanguratsuena tentsio kantitate bajuagoak erabiltzeko aukera da."}
{"id": "277633", "revid": "336", "url": "https://eu.wikipedia.org/wiki?curid=277633", "title": "Caspeko hitzarmena", "text": "Caspeko Hitzarmena Aragoiko errege Martin I.a ondorengorik gabe hil zenean (1410), Valentzia, Katalunia eta Aragoiko ordezkariek (bederatzi denetara) Caspen 1412an eginiko biltzarrean hartutako erabakiari eman zioten izena da. Erabakiaren arabera, Joanes I.a Gaztelakoaren seme Fernando Antequerakoa aukeratu zuten errege, gero santu egin zuten Vicente Ferrer elizgizonari esker batez ere, hildako erregearen ahaide hurbilena zen Jaume Urgelleko kondearen kaltetan. Hala, Trastamara leinua egin zen Aragoiko koroaren jabe, eta Gaztelakoaren eraginpean geratu zen erreinu hura. Hitzarmenak ez zuen harrera onik izan Katalunian."}
{"id": "277634", "revid": "336", "url": "https://eu.wikipedia.org/wiki?curid=277634", "title": "Frantzisko Etxeberria Tolosa", "text": ""}
{"id": "277635", "revid": "69477", "url": "https://eu.wikipedia.org/wiki?curid=277635", "title": "Abelegi\u00b4ko Pi", "text": ""}
{"id": "277636", "revid": "69477", "url": "https://eu.wikipedia.org/wiki?curid=277636", "title": "Francisco Etxeberria Tolosa", "text": ""}
{"id": "277637", "revid": "56334", "url": "https://eu.wikipedia.org/wiki?curid=277637", "title": "Trygve Haavelmo", "text": "Trygve Magnus Haavelmo (Skedsmo, Norvegia, 1911ko abenduaren 13a - Oslo, Norvegia, 1999ko uztailaren 26a) norvegiar idazlea izan zen.\nBiografia.\nPolitika-ekonomiako ikasketak egin zituen, Osloko Unibertsitatean lehenbizi, eta Harvarden (Estatu Batuak), gero. Ekonometria-irakasle izan zen Osloko Unibertsitatean. Ragnar Frischen jarraitzailea zen, Keynesen eskolakoa.\n1989an Ekonomiako Nobel saria irabazi zuen, ekonometrian eta aldi bereko ekonomia-egituren azterketan egindako lanarengatik.\nLan nagusiak: \"A Study in the Tehory of Economic Evolution\" (1954, \"Ekonomiaren bilakaeraren teoriari buruzko azterketa bat\"), \"A Study in the Theory of Investment\" (1960, \"Inbertsioen teoriari buruzko azterketa bat\")."}
{"id": "277638", "revid": "28807", "url": "https://eu.wikipedia.org/wiki?curid=277638", "title": "Trygve Magnus Haavelmo", "text": ""}
{"id": "277639", "revid": "96586", "url": "https://eu.wikipedia.org/wiki?curid=277639", "title": "Roy Jenkins", "text": "Roy Harris Jenkins, Jenkins Hillheadeko baroia, (Abersycham, Monmouthshire, Gales, - Oxfordshire, Ingalaterra, ) britainiar politikaria izan zen. Diputatu laborista 1948tik aurrera eta \"Fabian Society\"ko lehendakaria izan zen; Europako Kontseiluaren eraketan Britainia Handiko ordezkari izan zelarik, buruzagi europazale bilakatu zen. Barne-arazoetako ministro eta Exchequerko kantzilerra izan zen. 1967-68ko ekonomia-krisiari aurre egiteko neurriak hartu zituen. Alderdi laboristako buruzagi izendatu zuten (1970-72). Barne-arazoetako ministro izan zen berriro 1974-76 urteetan eta EEEko batzordeburua 1977an. Biografia politiko garrantzitsuak idatzi zituen Attleeri, Balfourri eta Asquithi buruzkoak."}
{"id": "277641", "revid": "336", "url": "https://eu.wikipedia.org/wiki?curid=277641", "title": "Barbara Krause", "text": "Barbara Krause (Ekialdeko Berlin, Ekialdeko Alemania, 1959ko uztailaren 7a) alemaniar igerilari ohia da.\nBiografia.\nAlemaniako Errepublika Demokratiko ohiko igerilari onenetako bat izan zen. 1976an, munduko errekorra hautsi zuen 400 metro libretan, eta, bi urte geroago, munduko txapeldun izan zen 100 metro libretan eta txapeldunorde 200 metrotan. 1980an, Moskuko Olinpiar Jokoetan, Estatu Batuen boikotak balioa kendu zien igeriketa-probei. Dena dela, 1976an bezala, Alemania Ekialdeko igerilariek ia proba guztiak irabazi zituzten, hamahiru probatik hamaika. Barbara Krausek irabazi zuen 100 eta 200 metro libretan, eta urrezko hirugarren domina lortu zuen txandakako 400 metro libretan."}
{"id": "277642", "revid": "96586", "url": "https://eu.wikipedia.org/wiki?curid=277642", "title": "Bruno Maderna", "text": "Bruno Maderna (Venezia, Italia, 1920ko apirilaren 21a - Darmstadt, Alemania, 1973ko azaroaren 13a) italiar musikagilea eta orkestra-zuzendaria izan zen.\nBiografia.\nGian Francesco Malipieroren eta Hermann Scherchenen ikasle izan zen. Batetik, musika konkretuaren eta elektronikoaren sintesia bilatu zuen, eta bestetik, tresnetarako musikaren eta banda magnetikoan bilduriko musika-mota guztiena. Madernaren lanek italiar kutsu bizia dute, doinu-ezaugarri zehatzak eta lirismo zuzena.\nLan aipagarrienak ditu: \"Syntaxis\" (1956) eta \"Serenata III\" (1961) lan elektronikoak; \"Improvvisazione I\" eta \"II\" (1951-1952) orkestrarako, eta \"Quadrivirium \"(1961) lau perkusio-jotzaileentzat; \"Hyperion \"(1964) eta \"Satyrikon \"(1973) operak."}
{"id": "277643", "revid": "336", "url": "https://eu.wikipedia.org/wiki?curid=277643", "title": "Ascensio Martiarena", "text": "Ascensio Martiarena Laskurain (Donostia, Gipuzkoa, 1884ko abenduaren 8a \u2013 1966ko abuztuaren 2a) margolaria izan zen. Parisen egin zituen pintura-ikasketak. Bilboko Euskal Artisten Elkartearen sortzaileetariko bat izan zen. Erakusketa ugaritan ezagutarazi zituen bere koadroak, baita sari ugari jaso ere. Bere jaioterrian zabaldu zuen akademiatik garrantzi handiko pintoreak irten ziren. Erretratugile bikaina zen. Lan nagusiak: \"Mairu merkataria\", \"Erretratu\", \"Arrosarioa\", \"Euskal herritar ama\", \"Gaztelau emakume ontzi-saltzailea\", \"Bretainiako emakumea\", \"Ostiral Santuko prozesioa\", \"Biluzia\", \"Miguel Unamunoren erretratua\", \"Bretainiako hondartza\", \"Amerikar neskatoa\", \"Urumea\", \"Rue des Tonneliers\" eta \"Pipil zuria\".\nBizitza.\nParisko berritasunak ondo ezagutu zituen. Izan ere, hango erakusketetan esku hartzea lortu zuen, eta kritikaren eta jendearen aldetiko halakoxe arrakasta bat erdietsi. Frantziako Gobernuak 1925ean Galliera Museoa izango zen hartan egitekoa zen nazioarteko erakusketa baterako hautatua izan zen.\nGerra zibilean garaile irten zirenen aldetiko errepresaliengatik Martiarenak zailtasun ekonomikoak izan zituen bizirauteko eta bere gaitasun artistikoak sakontasunez garatzeko. Lantegi eskola bat sortu zuen Donostian, eta bere irakaspenei esker maisu bilakatu zen, modernitatearen forma anitzekin lotura egiten asmatu zuten margolari-belaunaldi batentzat\u02d0 Olasagasti, Sarriegi, Ziga, A. Valverde, Canogar eta abar.\nDonostiako Arte eta Lanbide Eskolako marrazketa-irakaslea eta Euskal Herriko Ertilarien Elkarteko kide saiatua izan zen.\nDonostian eraiki berria zen Victoria Eugenia Antzokiko sarreran hiru musen adierazgarri ziren hiru panel margotu zituen: musikarena, dantzarena eta poesiarena.\nMartiarenaren margogintzak inpresionismoaren ildoan iraun zuen funtsean, inolako zalantzarik gabe, pastelarekin zuen esperientzia ikaragarritik zetorkion gai piktorikoak etengabe balioztatzeko joeran, haren bidez erretratu iradokitzaileak landu baitzituen, besteak beste:"}
{"id": "277644", "revid": "6327", "url": "https://eu.wikipedia.org/wiki?curid=277644", "title": "Ascensio Martiarena Lascur\u00e1in", "text": ""}
{"id": "277645", "revid": "448", "url": "https://eu.wikipedia.org/wiki?curid=277645", "title": "Juan de Mena", "text": "Juan de Mena (Kordoba, 1411 - Torrelaguna, Madril, 1456) andaluziar idazlea da. Erlijio-gizona edo militarra izan gabe idazle izan zen Espainiako lehen idazle ezaguna da. Klasikoak irakurri eta itzuli eta maitasunezko eta alegoriazko olerkiak idatzi zituen."}
{"id": "277647", "revid": "336", "url": "https://eu.wikipedia.org/wiki?curid=277647", "title": "Azido oleiko", "text": "Azido oleikoa edo azido cis-9-oktadekanoikoa kate luzeko gantz-azido asegabe bat da, &lt;chem&gt;C18H34O2&lt;/chem&gt; formula duena. Gizakien gantz ehunean dauden triglizeridoen osagai nagusia da, eta ehun guztiak kontutan hartruta bigarrena azido palmitoleikoaren ondoren.\nIzena latinezko \"oleum\" (\"olio\") hitzetik datorkio.\nJatorria.\nAnimalien eta landareen koipeetan dago. Hona hemen hainbat elikagairen gantzetan agertzen den azido oleikoaren portzentaia (batazbesteko baliotan).\nEzaugarriak.\nHemezortzi karbono ditu eta bederatzigarrenean lotura bikoitza azaltzen du (18:1\u22069). Molekula anfipatikoa da. Likido kolorgea da egoera puruan. 4\u00a0\u00b0C-an solidotzen da; dentsitatea 0,895 g/cm3 da, eta irakite-puntua 286\u00a0\u00b0C. Sukoia da. Airearekin oxidatu egiten da, eta horiaren eta gorriaren tarteko kolorea hartzen du. Uretan ez da disolbatzen; alkohol, eter eta disolbatzaile organikoetan disolbatzen da. Beste olio eta gantz-azidoetarako disolbatzaile ona da. Azido oleikoaren forma asea azido estearikoa da.\nGarrantzia biologikoa.\nOnuragarria da odol-hodietarako, eta zirkulazio-aparatuko eta gibeleko gaitzetatik babesten du. Azido oleikoetan aberatsak diren dietek LDL (\"Dentsitate baxuko lipoproteinak, \"kolesterol txarra\") kontzentrazioa jeisten dutela ikusi da. Bularreko minbiziaren arriskua ere jeisten du.\nErabilerak.\nXaboiak ekoizteko lehengai gisa, ukenduak eta kosmetikoak egiteko, janarien gehigarri gisa eta sintesi organikoetarako erabiltzen da.\nBotiken eszipiente gisa ere erabiltzen da."}
{"id": "277648", "revid": "512", "url": "https://eu.wikipedia.org/wiki?curid=277648", "title": "Pedro D\u00edaz Mu\u00f1oz", "text": "Pedro D\u00edaz Mu\u00f1oz (Iru\u00f1ea, 1866 - ?) nafar pedagogoa izan zen. \"Eco de Navarra\" aldizkariko lankidea izateaz gainera, \"El Faro Escolar \"aldizkaria sortu eta haren zuzendari izan zen (1874). Kargu ugari izan zituen bere bizian zehar: Gironako Llagosterako Goi Eskolako zuzendaria, Salamancako eta Valladolideko Goi Eskolako zuzendaria. Obra nagusiak: \"Nociones de pedagog\u00eda\" (1894), \"Nociones de Aritm\u00e9tica \"(1895), \"Ensayo de Gram\u00e1tica pedag\u00f3gica\" (1895), \"El m\u00e9todo activo, cuestiones pedag\u00f3gicas\" (1910) eta \"Antropolog\u00eda y Pedagog\u00eda\" (1911). Azken obra honek urrezko domina jaso zuen Bruselako Nazioarteko erakusketan eta Londreskoan."}
{"id": "277649", "revid": "512", "url": "https://eu.wikipedia.org/wiki?curid=277649", "title": "Rhinolophus keyensis", "text": "Rhinolophus keyensis Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "277650", "revid": "1519", "url": "https://eu.wikipedia.org/wiki?curid=277650", "title": "Grimaldi Familia", "text": "Grimaldi Familia Genoako familia, XII. mendeaz gero ezaguna. Genoako guelfoen buruzagi izan ziren, eta doriatarren kontra egin zuten gerra. 1297an, Raniero Grimaldi Monakon jarri zen bizitzen, Genoatik egotzi zutenean."}
{"id": "277651", "revid": "28807", "url": "https://eu.wikipedia.org/wiki?curid=277651", "title": "Grimaldi", "text": ""}
{"id": "277653", "revid": "9254102", "url": "https://eu.wikipedia.org/wiki?curid=277653", "title": "Kandido Izagirre", "text": "Kandido Izagirre Salaberria (Urretxu, 1913ko apirilaren 11 - Arantzazu, 1967ko irailaren 12a) gipuzkoar lexikografoa eta fraide frantziskotarra izan zen. Idazlanak Aki goitizenarekin sinatzen zituen.\nUrretxuko Ipe\u00f1arrieta baserrian jaioa, hamaika urterekin Arantzuko Santutegira joan zen eta 1928an Zarautzen Frantziskotarren abitua hartu zuen, geroztik Aguileran, Erriberrin eta Arantzazun egin zituen ikasketak eta 1937an apaiztu zen.\nArantzazuko santutegian eman zituen bere urterik onenak, Latin-irakasle (1937-1949, 1952-1965), eta Erretoreorde ere izan zelarik (1945-1949, 1952-1958); aldi batez, baita Foruako Erretore ere (1949-1952).\n\"Euskalerriaren Adiskideak\" elkartearen buletinean, eta \"Anuario de Filogia vasca \"Julio de Urquijo\"\", \"Arantzazu, Cantabria Franciscana\", \"Anales\" eta \"Euskera\" aldizkarietan eman zituen argitara lan aipagarrienak. Altsasu, Ultzama, Tolosa, Urretxu-Antzuola, Arantzazu eta Erronkari ibarreko euskalkiak jaso zituen bere \"Iztegiak\" obran.\nMinbiziak jota hil zen 1967an, 54 urte besterik ez zituelarik. 1970an, Izagirre hil ondoren, Luis Villasantek argitara eman zion \"El vocabulario vasco de Aranzazu-O\u00f1ate y zonas colindantes\", bukatu gabe utzi zuen lana."}
{"id": "277654", "revid": "6327", "url": "https://eu.wikipedia.org/wiki?curid=277654", "title": "Aki", "text": ""}
{"id": "277655", "revid": "336", "url": "https://eu.wikipedia.org/wiki?curid=277655", "title": "Robert Stack", "text": "Robert Stack, jaiotzez izenez Charles Langford Modini Stack (1919ko urtarrilaren 13a, Los Angeles - 2003ko maiatzaren 14a, Beverly Hills) estatubatuar aktore bat izan zen. Hasieran, galai-rolak egin zituen. 1951z geroztik, pertsonaia bortitz eta nahasiak interpretatu zituen, eta zuzendari ospetsuen filmetan lan egin zuen: Lubitschen \"To Be or not To Be\" (1942), Boetticherren \"The Bullfighter and the Lady\" (1951), Wellmanen \"The High and the Mighty \"(1954), Tourneurren \"Great Day in the Morning\" (1956), Fullerren \"House of Banboo\" (1957), Sirken \"Written on the Wind\" (1956), \"1941\" (1979) eta \"Airplane!\" (1980). Telebistako izar bihurtu zen \"The Untouchables\" telesailean Eliot Ness poliziaren pertsonaia antzeztuz."}
{"id": "277656", "revid": "96586", "url": "https://eu.wikipedia.org/wiki?curid=277656", "title": "Nikolai Txernyxevski", "text": "Nikolai Gavrilovitx Txernyxevski, errusieraz \u041d\u0438\u043a\u043e\u043b\u0430\u0301\u0439 \u0413\u0430\u0432\u0440\u0438\u0301\u043b\u043e\u0432\u0438\u0447 \u0427\u0435\u0440\u043d\u044b\u0448\u0435\u0301\u0432\u0441\u043a\u0438\u0439 (Saratov, Errusia, 1828ko uztailaren 12a - Saratov, 1889ko urriaren 17a) errusiar idazlea eta kritikaria izan zen.\nBiografia.\n1855ean \"Artearen eta errealitatearen arteko harreman estetikoak\" saiakera idatzi zuen, Errusiako pentsamendu marxistan eragin handia izan zuten hastapen estetikoak adierazten zituena. \"Sovremennik\" (\"Gure garaikoa\") aldizkari iraultzailean artikuluak eta \"Gogolen garaiko literaturari buruz\" saiakera idatzi zituen. 1861ean Siberiara erbesteratu zuten nekazariak matxinadara deitzeagatik. Han idatzi zuen \"Shto delat?\" (\"Zer egin?\") eleberria, iraultzaileengan eragin handia izan zuena. Errealismo sozialistaren estetikaren aitzindaritzat jo izan da."}
{"id": "277657", "revid": "15795", "url": "https://eu.wikipedia.org/wiki?curid=277657", "title": "Nikolai Gavrilovitx Txernishevski", "text": ""}
{"id": "277658", "revid": "512", "url": "https://eu.wikipedia.org/wiki?curid=277658", "title": "Evaristo Bozas", "text": "Evaristo Bozas Urrutia (Errenteria, Gipuzkoa, - Tres Arroyos, Argentina, ) gaztelaniaz idatzi zuen kazetari eta idazle euskalduna izan zen.\nBiografia.\n1903an Argentinara joan zen, eta kazetari-lanetan aritu zen, alderdi erradikalaren inguruko egunkarietan. 1921ean Euskal Herrira itzuli eta Errenteriari buruzko artikuluak bildu zituen \"Andanzas y mudanzas de mi pueblo\" liburuan. 1923an sortu eta zuzendu zuen \"El Pa\u00eds Vasco\" egunkaria eta 1928an, berriz ere Argentinara jo zuen; han Tres Arroyos hiriko \"La Regi\u00f3n\" egunkariaren zuzendari izendatu zuten. Administrazioaren azpijokoen salatzailea zela eta, 1929. urtean tiroz hil zuten atentatu batean."}
{"id": "277659", "revid": "28807", "url": "https://eu.wikipedia.org/wiki?curid=277659", "title": "Evaristo Bozas Urrutia", "text": ""}
{"id": "277660", "revid": "336", "url": "https://eu.wikipedia.org/wiki?curid=277660", "title": "Judy Holliday", "text": "Judy Holliday, jaiotza-izenaz Judith Turin (New York, AEB, 1921eko ekainaren 21a - New York, 1965eko ekainaren 7a), Estatu Batuetako zinema-antzezlea izan zen.\nBiografia.\n1944an hasi zen bigarren mailako antzezle-lanetan Hollywooden: \"Greenwich Village\", \"Something for the boys\", filmetan. Ez zen gustura geratu lan horiekin, eta Broadwayra itzuli zen, eta lan bikainak egin zituen bertan, \"Born Yesterday\" (1950, \"Atzo jaioa\"), \"Adam\u00b4s rib\" (1949, \"Adanen saihets-hezurra\"), filmetan adibidez, azkena Spencer Tracy eta Katharine Hepburnekin batera.\nBeste film ezagunetan ere lan egin zuen: \"The marrying kind\" (1952, \"Ezkontzeko modukoa\"), \"It should happen to you\" (1954, \"Gerta lekizuke\")."}
{"id": "277661", "revid": "336", "url": "https://eu.wikipedia.org/wiki?curid=277661", "title": "Anish Kapoor", "text": "Sir Anish Kapoor (Bombay, ) indiar eskultorea. Ingalaterran ikasi eta trebatu zen eskultore gisa. Bakarkako lehen erakusketa 1980an egin zuen, Patrice Alexandreren Parisko estudioan. 1990ean, Veneziako XLIV. Bi Urtekoaren pabilioi britainiarrean hartu zuen parte, eta nazioarteko sari garrantzitsu bat eman zioten han: 2000 Saria. Urte berean, marrazki-erakusketa bat egin zuen Londresko Tate Galleryn, eta eskultura-erakusketa, Grenobleko Magasinen. Oso kritika onak izan zituzten biek. Hurrengo urtean, azken lanen erakusketa harrigarri eta zoragarria egin zuen Madrilen, El Retiroko Palacio de Vel\u00e1zquezen."}
{"id": "277662", "revid": "46380", "url": "https://eu.wikipedia.org/wiki?curid=277662", "title": "Pierre Larousse", "text": "Pierre-Athanase Larousse (Toucy, Frantzia, 1817ko urriaren 23a - Paris, Frantzia, 1875eko urtarrilaren 3a) frantses pedagogoa, entziklopedista eta argitaldaria izan zen.\nBiografia.\nGoi-ikasketako eskola bateko zuzendaria zen, eta gerora, ama-hizkuntza ikasteko berrikuntzak ekarri zituen zenbait pedagogia-obra eman zituen argitara: \"Trait\u00e9 complet d'analyse grammaticale\" (1850), \"Trait\u00e9 complet d'analyse et de synth\u00e8se logique\" (1852), \"Jardin des racines grecques et latines\" (1858-1860), etab. 1852. urtean, \"Librairie Larousse\" argitaletxe eta liburu-denda arrakastatsua sortu zituen. \"Grand Dictionnaire universel du XIXe si\u00e8cle\" izan zen haren obra nagusia."}
{"id": "277663", "revid": "28807", "url": "https://eu.wikipedia.org/wiki?curid=277663", "title": "Pierre Athanase Larousse", "text": ""}
{"id": "277665", "revid": "58701", "url": "https://eu.wikipedia.org/wiki?curid=277665", "title": "Jos\u00e9 Madrazo y Agudo", "text": "Jose de Madrazo (Santander, 1781eko apirilaren 22a - Madril, 1859ko maiatzaren 8a), espainiar margolaria.\nBiografia.\nDaviden ikasle izan zen. Erroman Karlos IV.ak bere margolari izendatu zuen 1816an, eta hiru urte geroago Madrilera itzuli zen. Eragin handia izan zuen bere garaiko margolari gazteengan. Historiako genero klasikoko gaiak margotu zituen gehienbat (\"La muerte de Viriato, Disputa de griegos y troyanos por el cad\u00e1ver de Patroclo, La muerte de Lucrecia\"). Erlijio-gaiak ere margotu zituen (\"Virgen con el Ni\u00f1o, Palacio de Aranjuez\"). Hala ere, erretratuak eman zion ospe handiena: \"Carini printzesa, Fernando VII. zaldi gainean, Vilchesko kondea\" (1827) etab."}
{"id": "277666", "revid": "28807", "url": "https://eu.wikipedia.org/wiki?curid=277666", "title": "Jos\u00e9 Madrazo", "text": ""}
{"id": "277667", "revid": "512", "url": "https://eu.wikipedia.org/wiki?curid=277667", "title": "Rhinolophus landeri", "text": "Rhinolophus landeri Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "277668", "revid": "512", "url": "https://eu.wikipedia.org/wiki?curid=277668", "title": "Francesco Redi", "text": "Francesco Redi (Arezzo, 1626ko otsailaren 18a - Pisa, 1697ko martxoaren 1a) italiar sendagilea, naturalista eta olerkaria izan zen.\nPisako unibertsitateko irakasle izan zen. Helmintologia zientifikoaren sortzaile izan zen. Harrak haragi ustelduan berez sortu ordez, euliek errundako arrautzetan jaiotzen direla frogatu zuen. Sugegorrien pozoia aztertu zuen. Bere ikerketen berri eman zuen \"Osservazioni intorno agli animali viventi che si trovano negli animali viventi \"(1684) lanean. Aipagarria da, bestalde, \"Osservazioni intorno alla generazione degli insetti \"(1668) lana. Poeta gisa \"Bacco in Toscana\" (1685), eta \"Opera omnia \"(1687) idatzi zituen, besteak beste."}
{"id": "277669", "revid": "512", "url": "https://eu.wikipedia.org/wiki?curid=277669", "title": "Sylviidae", "text": "Silbidoa (\"Sylviidae\") paseriformeen ordenako izen bereko familiako hegaztiak dira. Espeziearen arabera 9-26 cm luze izan daitezke. Kolorez apalak eta kontraste handirik gabeak dira, marroixkak, grisak edo berdexkak, eta gorputzaren kolorekoa ez den beste orbanik ere ez dute izaten txikitan. Moko zorrotz luzea dute gehienek. Intsektuak jaten dituzte, batez ere. Ia mundu guztian daude zabalduak, Europan, \"Asian\" eta Afrikan batez ere, eta migratzaileak dira gehienak. Zuhaitz asko den lekuetan ibiltzen dira. 300 bat txori mota biltzen dira familia horretan; ezagunenak txinboak dira (\"Sylvia\" generokoak).\nSylviidae familia ez zegoen oso ondo definituta. Gaur egun, garai batean silbidotzat sailkatutako espezie batzuk beste familia batzuetan (batzuk berriak dira) sailkatzen dira (\"Acrocephalidae\", \"Bernieriidae\", \"Cisticolidae\", \"Cettiidae\", \"Phylloscopidae\"...)."}
{"id": "277671", "revid": "20653", "url": "https://eu.wikipedia.org/wiki?curid=277671", "title": "Ambrogio di Spinola", "text": "Ambrogio di Spinola (Genova, Italia, 1569 - Castelnuovo Scrivia, Italia, 1630ko irailaren 25a) Espainiako Armadako militarra izan zen. Filipe III.a Espainiakoaren gobernuarekin hitzarmena egin ondoren, Herbehereetara joan zen gudaroste baten buru, eta Ostende konkistatu zuen (1603). Gero, Flandesko gudarostearen buru izendatu zuten; Maurizio Nassaukoaren kontra borrokatu zen, eta holandarrei hainbat hiri eta gotorleku kendu zien. 1625ean Breda konkistatu zuen. Madrilgo gortean aldi batez izan ondoren, Milango gobernadore izendatu zuten (1629), eta Mantua eta Monferratoko Oinordetza gerran, Italian zeuden espainiar gudarosteen buruzagia izan zen."}
{"id": "277672", "revid": "46380", "url": "https://eu.wikipedia.org/wiki?curid=277672", "title": "Txabolategi", "text": "Jose Joakin Erroizenea Intxauspe, Txabolategi (Ere\u00f1otzu, Hernani, 1769ko martxoaren 2a - Tolosa, 1819) gipuzkoar bertsolaria izan zen. Ezagutzen den lehen bertsolarietako bat. Txabolategiren garaikoak ziren Fernando Amezketarra, Izuelako Artzaina eta Zabala bertsolariak, eta haiekin batera kantatu zuen.\nIztuetak ematen du historian ezagutzen den lehen bertso neurketaren berri: Villabonako plazan jokatu zen, 1801ean. Zabala eta Txabolategi ziren bertsolariak eta Fernando Amezketarra epaimahaian zegoen. Antonio Zavalak Txabolategiren bertsoak bildu eta \"Txabolategi, Elkoro eta Leunda Bertsolariak\" (1980) liburuan argitaratu zituen."}
{"id": "277673", "revid": "28807", "url": "https://eu.wikipedia.org/wiki?curid=277673", "title": "Jose Joakin Erroizenea Intxauspe", "text": ""}
{"id": "277674", "revid": "1545", "url": "https://eu.wikipedia.org/wiki?curid=277674", "title": "Veda", "text": ""}
{"id": "277675", "revid": "96586", "url": "https://eu.wikipedia.org/wiki?curid=277675", "title": "Maurice Barr\u00e8s", "text": "Maurice Barr\u00e8s (Charmes, Vosgeak, Frantzia, 1862ko abuztuaren 19a - Paris, Frantzia, 1923ko abenduaren 4a) idazle eta politikari frantsesa izan zen.\nBiografia.\nHaren lehen lanetan \"Sous l\u00b4oeil des barbares\" (1888), \"Un homme libre\" (1889) indibidualismo soziala eta morala aldarrikatzen du. Boulanger jeneral nazionalistaren zerrendan aurkezturik, diputatu hautatu zuten (1889).\nPosizio politikoak.\nEskuineko nazionalismo zibilizatuaren ordezkaria izan zen. Dreyfus kapitainaren auzian, beronen aurka jarri zen eskuineko lagunekin batean. Alemaniaren aurkako sutsua, mendeku-gerra aldarrikatu zuen. Bere ustez, nazioa \"la terre et les morts\" da (\"lurra eta hildakoak\") eta, hildakoak aipatzean, tradizioa ere esan nahi du, baita odola ere Jean-Louis Davanten iritziko. Abertzaletasun zehatz bat da, hautuari batere ez irekia.\nIdazlanak.\nZenbait lan: \"Le Roman de l\u00b4\u00e9nergie nationale\" trilogia (1897-1902) [\"Les D\u00e9racin\u00e9s\", \"L\u00b4Appel du soldat\", \"Leurs figures\"]; \"Colette Baudoche\" (1909); \"La Colline inspir\u00e9e\" (1913)."}
{"id": "277676", "revid": "512", "url": "https://eu.wikipedia.org/wiki?curid=277676", "title": "Manuel Diaz de Arkaia", "text": "Manuel Diaz de Arkaia Gonzalez de Etxabarri (Gasteiz, 1841eko ekainaren 10a - Zaragoza, 1916ko urtarrilaren 26a) arabar idazlea izan zen.\n1870. urtean Avilako Institutuko katedra eskuratu zuen historian. Bruselako Zientzia Elkarteko kidea izan zen, Madrilgoa eta Zaragozako San Luisko Arte Ederretakoa. Arabak bertako kronikari izendatu zuen. Obra ugari idatzi zuen: \"Apuntes de Fisiolog\u00eda Humana, Principios de Fisiolog\u00eda Humana e Higiene\", \"Cuadros sin\u00f3pticos de Historia Natural\", \"Leyendas alavesas\", \"La Bas\u00edlica de Nuestra Se\u00f1ora de Est\u00edbaliz\", \"La Bas\u00edlica de San Andr\u00e9s de Armentia\", \"El gran canciller D. Pedro de Ayala\", \"Dos poetas alaveses del siglo XIV\", \"Al borde del precipicio\", etab."}
{"id": "277677", "revid": "6327", "url": "https://eu.wikipedia.org/wiki?curid=277677", "title": "Manuel D\u00edaz de Arcaya y Gonz\u00e1lez de Ech\u00e1varri", "text": ""}
{"id": "277678", "revid": "56334", "url": "https://eu.wikipedia.org/wiki?curid=277678", "title": "Vittorio Emanuele Orlando", "text": "Vittorio Emanuele Orlando (Palermo, Sizilia, Italia, 1860ko maiatzaren 19a - Erroma, Italia, 1952ko abenduaren 1a) italiar politikaria izan zen.\nBiografia.\nLehen Mundu Gerra amaitu zenean Lehen Ministro izan zen, eta Versailleseko Bake Hitzarmenean Italiako ordezkarien buru. 1919an Italiako diputatuen lehendakari hautatu zuten. Urte horretan langileen eta faxisten alderdiaren artean sortutako gorabeheretan Mussoliniren alde egin zuen, baina faxistek Giacomo Matteotti hil zutenean Orlandok laguntza ukatu zien. Handik aurrera faxisten aurkakoa izan zen. 1946an Konstituzio Biltzarreko lehendakari izan zen, 1948an senatari, eta urte berean lehendakari izateko hautagai, baina Luigi Einaudi izan zen hautatua."}
{"id": "277679", "revid": "46380", "url": "https://eu.wikipedia.org/wiki?curid=277679", "title": "Antonio Pe\u00f1a Go\u00f1i", "text": "Antonio Pe\u00f1a Go\u00f1i (Donostia, Gipuzkoa, 1846ko azaroaren 2a - Madril, Espainia, 1896ko azaroaren 13a) musikagilea eta kritikaria izan zen. Jaioterrian eta Parisen egin zituen musikako ikasketak. Madrilen hartu zuen bizilekua eta hainbat aldizkaritan eman zituen argitara musikari buruzko kritikak. Artikulu horiek \"Impresiones musicales\", \"Impresiones y recuerdos\", \"Gounod\", \"Lohengrin en Madrid\", \"La obra maestra de Verdi \u00abAida\u00bb\" eta \"Arte y patriotismo: Gayarre y Massini\" lanetan plazaratu zituen. Harena da, halaber, \"La \u00f3pera espa\u00f1ola y la m\u00fasica dram\u00e1tica en Espa\u00f1a en el siglo XIX\". Euskal kutsuko lanak ere ondu zituen: \"Vasconia\" (fantasia) eta \"Viva Hernani \"(zortzikoa).\nDonostiako Udalak, Gros auzoan, kale bati \"Pe\u00f1a y Go\u00f1i kalea\" izena jarri dio, haren oroimenez."}
{"id": "277681", "revid": "58701", "url": "https://eu.wikipedia.org/wiki?curid=277681", "title": "Nicol\u00e1s Salmer\u00f3n", "text": "Nicol\u00e1s Salmer\u00f3n Alonso (Alhama la Seca, Almer\u00eda, 1838ko apirilaren 10a - Paue, 1908ko irailaren 20a/21a) espainiar politikaria, irakaslea eta filosofoa izan zen. Grazia eta Justiziako ministroa eta Pi i Margallen ondorengoa Lehen Errepublikako lehendakaritzan (1873). Gorteetako lehendakari zen Pav\u00eda jeneralak estatu-kolpea eman zuenean, eta Frantziara erbesteratu behar izan zuen. 1884an itzuli zen Espainiara, eta \"Uni\u00f3n Republicana\" alderdia osatzen lagundu zuen. 1907an, ordea, erregionalistekin batu zen eta \"Solidaritat Catalana\" alderdia sortu zuen; alderdi hartako lehendakaria izan zen. Sanz del R\u00edo filosofoaren ikaslea izan zen, eta krausismoaren jarraitzailea."}
{"id": "277682", "revid": "512", "url": "https://eu.wikipedia.org/wiki?curid=277682", "title": "Rhinolophus lepidus", "text": "Rhinolophus lepidus Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "277683", "revid": "28807", "url": "https://eu.wikipedia.org/wiki?curid=277683", "title": "Nicol\u00e1s Salmer\u00f3n y Alonso", "text": ""}
{"id": "277684", "revid": "28807", "url": "https://eu.wikipedia.org/wiki?curid=277684", "title": "Tarsos", "text": ""}
{"id": "277685", "revid": "46380", "url": "https://eu.wikipedia.org/wiki?curid=277685", "title": "Ambroise Thomas", "text": "Ambroise Thomas (Metz, Frantzia, 1811eko abuztuak 5a - Paris, Frantzia, 1896ko otsailaren 12a) frantses musikagilea izan zen.\nBiografia.\nParisko kontserbatorioan egin zituen ikasketak. 1832. urtean Erromako saria irabazi zuen. Ballet batzuk idatzi zituen Parisko operarako, baina 1840. urtetik aurrera opera komikoa landu zuen batez ere. Arrakasta handia lortu zuen \"Mignon \"(1866) eta \"Hamlet\" (1868) operekin.\n1852. urtetik aurrera, Parisko kontserbatorioko konposizio-irakasle izan zen, eta 1871. urtetik aurrera, zuzendari.\nIdatzi zituen beste lan aipagarri batzuk: \"Raymond\" (1851), \"Le carnaval de Venise\" (1857), \"Fran\u00e7oise de Rimini\" (1882) operak; korurako lanak, ganbera-musika eta abestiak."}
{"id": "277686", "revid": "512", "url": "https://eu.wikipedia.org/wiki?curid=277686", "title": "Zirkasiarrak", "text": "Zirkasiarrak (adigeraz: \u0410\u0434\u044b\u0433\u044d edo \"Ad\u01ddg\u0103\"), txerkesak edo Adige herria (; , \"Sharkas\") ere deituak, Iparraldeko Kaukason dagoen Zirkasia eskualdeko jatorrizko talde etnolinguistikoa da. Beren hizkuntza, adigera, Kaukasoko ipar-mendebaldeko familiakoa da. 700.000 adige inguru bizi dira Zirkasia historikoan (Errusiako Adigea, Kabardino-Balkaria eta Karatxai-Txerkesia errepublikak, eta Krasnodar kraiaren hegoaldeko erdia) eta 3 milioi baino gehiago diasporan (2 milioi baino gehiago Turkian, 150.000 inguru Levante eta Mesopotamian, eta 50.000 inguru Europan eta Ipar Amerikan).\nIzenak.\nLau adige talde nagusi daude:\nHistoria.\nXII.-XIII. mendera arte Zirkasia aski eskualde autonomoa izan zen. 1234an mongolen hordek inbaditu zuten Kaukasia, eta geroago Krimeako tatariarren mende geratu zen. XV. mendean adigeak musulman sunita bihurtu ziren. XVI. mendearen erdialdean Errusia eta Zirkasia aliatu bilakatu ziren eta Ivan IV.a zirkasiar printzesa batekin ezkondu zen.\n1763tik aurrera Errusiar Inperioa Ipar-mendebaldeko Kaukaso konkistatzen ahalegindu zen. Gainerako kaukasiar herriak bezala, adigeak ere gogor borrokatu ziren errusiar armadaren aurka. Krimeako gerraren (1853-1856) ostean, errusiarrek areagotu zuten Kaukasoko erasoaldia, Txetxenia eta Dagestanetik hasita. 1859an, Imam Shamil buru zuten Ipar-ekialdeko kaukasiarrak azpiratu ostean, indar guztiak mendebaldera eraman zituzten eta 1864an zirkasiarrak menderatzea lortu zuten. Gerra horretan 1,5 milioi adige baino gehiago hil edo Otomandar Inperiora deportatuak izan ziren. Zorigaiztoko exodo horretan ehunka mila hil ziren. Bizirik atera zirenen ondorengoek, gaur egungo Turkia eta Ekialde Ertaineko zirkasiar diaspora osatzen dute. 2011ko maiatzaren 20an, Georgiako parlamentuak genozidiotzat jo zuen Errusiaren jarduera adigeeen aurkako gerran.\nSobietar garaian Errusiaren politika inperialista sotilagoa izan zen. Zirkasia hiru erakunde administratibotan banatua izan zen (Adigea, Karatxai-Txerkesia eta Kabardino-Balkaria) eta biztanleek ama hizkuntza baztertu behar izan zuten, errusieraren mesedetan."}
{"id": "277687", "revid": "15795", "url": "https://eu.wikipedia.org/wiki?curid=277687", "title": "Zirkasiar", "text": ""}
{"id": "277688", "revid": "1545", "url": "https://eu.wikipedia.org/wiki?curid=277688", "title": "Zulfikar Ali Bhutto", "text": "Zulfikar Ali Bhutto (, , ; Larkana, 1928ko urtarrilaren 5a - Rawalpindi, 1979ko apirilaren 4a) Pakistango politikaria izan zen. Ayyub Kanen ministroa izan zen 1958tik aurrera, baina oposiziora igaro zen 1966an. Bangladesh (Ekialdeko Pakistan deitua) bere buruaren jabe geratu zenean (1971), biziki borrokatu zen bangladeshtarren burujabetzaren aurka. Urte berean, Yahya Khanek agintean ezarri zuen berriz ere. 1973an konstituzio berri bat eman zuen bozketara, eta lehendakari kargua utzi ondoren Lehen Ministro bihurtu zen. Zia Ul-Haq jeneralak agintetik egotzi zuen 1974an aurkari politiko bat hil zuelako. Gero auzitara eraman, hiltzera kondenatu eta hil egin zuten 1979an."}
{"id": "277689", "revid": "56334", "url": "https://eu.wikipedia.org/wiki?curid=277689", "title": "Juan Domingo Etxebarria", "text": "Juan Domingo Etxebarria S\u00e1nchez (Getxo, Bizkaia, ? -) bizkaitar idazlea da, sukaldaritzan aditua.\nBiografia.\nHaren osaba Espainiako Gastronomia Akademiako lehenengo lehendakaria izan zen eta erakunde honetako kide izendatu zuen Juan Domingo, Euskal Herrian sukaldaritza sustatzeko lana egin zezan. Urte askoan ardura hau alboratua izan zuen arren, \"Gastronom\u00eda Vasconum\" izeneko liburua kaleratu zuen, gerora hainbat hizkuntzatara itzuli dena.\nGainerakoan\", 264 Recetas de Bacalao\", \"La Cocina Vasca Tradicional\" eta \"El Abra, ayer\" liburuak kaleratu ditu. \"El Correo Espa\u00f1ol\", \"Deia\" eta Euskal Gastronomiazko Kofradiaren Buletinean, hainbat artikulu kaleratu ditu."}
{"id": "277690", "revid": "28807", "url": "https://eu.wikipedia.org/wiki?curid=277690", "title": "Juan Domingo de Echeverr\u00eda", "text": ""}
{"id": "277691", "revid": "28807", "url": "https://eu.wikipedia.org/wiki?curid=277691", "title": "Juan Domingo Etxeberr\u00eda", "text": ""}
{"id": "277692", "revid": "28807", "url": "https://eu.wikipedia.org/wiki?curid=277692", "title": "Juan Domingo de Echevarr\u00eda", "text": ""}
{"id": "277693", "revid": "96586", "url": "https://eu.wikipedia.org/wiki?curid=277693", "title": "Hans Fallada", "text": "Hans Fallada (jaiotza-izena: Rudolf Ditzen) alemaniar idazlea izan zen (Greifswald, 1893ko uztailaren 21a - Berlin, 1947ko otsailaren 5a). Lehen obretan espresionista izan zen, ondoren zenbait eleberri sozial idatzi zituen estilo naturalistan: \"Bauern, Bonzen und Bomben\" (1931, \"Nekazariak, jauntxoak eta bonbak\", nekazariek 1928-1929 bitarteko urteetako krisialdian egin zituzten matxinadez), \"Kleiner Mensch, was nun?\" (1932, \"Gizontxo, orain zer?\" Berlingo jende xumearen bizitza). Nazien garaia eta gerra bukatu ondoren, nazien aurka oldartu zen familia baten historia argitaratu zuen Falladak: \"Jeder stirbt f\u00fcr sich selbst\" (1947, \"Bakarrik hil ohi da norbera\")."}
{"id": "277695", "revid": "336", "url": "https://eu.wikipedia.org/wiki?curid=277695", "title": "Fedon", "text": "Fedon \u2014grekoz: \u03a6\u03b1\u03af\u03b4\u03c9\u03bd, \"Phaidon\"\u2014 Platonen elkarrizketetako bat da, Sokratesen azken orduak jasotzen dituena. Bertan Sokratesek arimaren hilezkortasunaren auziaz hitz egiten du bere ikasleekin. Ideien eta oroitzapenaren teoria, Sokratesek hilezkortasunaren frogatzat eman zuena, da elkarrizketa horren gai nagusia. Filosofia heriotzarako prestaketa gisa azaltzen da (filosofia, hiltzen ikastea da), eta gorputzaren desira eta atseginetatik garbitzea da. Elkarrizketa arimen etorkizunari buruzko mito bikain batez bukatzen da. Elkarrizketa hori Fedonek kontatu zion Platoni.\nJokin Zaitegik euskaratu zuen \"Fedon\" elkarrizketa (\"Platon, IV. Kriton eta Faidon\", 1978)."}
{"id": "277696", "revid": "1519", "url": "https://eu.wikipedia.org/wiki?curid=277696", "title": "Garro leinua", "text": "Garro Lapurdiko handiki-familia (Gerezieta, Lekorne). Garroko lehen jaun ezaguna Bertrand, Lapurdiko bizkondearen zerbitzaria, izan zen (XII. mendean). XIII. mendean, Amigot Garrokoak Nafarroako eta Ingalaterrako erregeen artean bitartekari-lanak egin zituen, eta handik aurrera Nafarroako erregeen zerbitzari egin ziren garrotarrak. Gerezietako etxea utzi gabe, etxe berriak sortu zituzten Ortzaizen eta Iru\u00f1ean. Garro eta Altzate etxeak batu ziren 1641. urtean, eta Urtubiako gaztelua hartu zuten oinordekotzan. Kargu militarrak eta aitoren seme tituluak izan zituzten garrotarrek XVII. eta XVIII. mendeetan."}
{"id": "277697", "revid": "336", "url": "https://eu.wikipedia.org/wiki?curid=277697", "title": "Isopodo", "text": "Isopodo izen bereko ordenako krustazeo malakostrakoez esaten da (\"Isopoda\" ordena). Paleozoikoan sortuak dira, duela 300 milioi urte. Uretako animaliak dira gehienak, baina badira lehorrekoak ere, eta isopodorik ezagunena lehorrekoa da, kukurutxa (\"Armadillidium vulgare\"). Gorputz zapala eta oskolik gabea dute. Begiak buruari oinik gabe lotzen zaizkienak dituzte. Toraxean zortzi segmentu dituzte, hanka-pare banarekin. Espezie asko txikitan bizkarroi izaten dira. Mota gehienak 5-30 mm izaten dira luze; hala ere, badira 270 mm-koak ere. Gai ustelak janez elikatzen dira. 10.000 espezie inguru dira, bederatzi subordenatan banatuak."}
{"id": "277698", "revid": "56334", "url": "https://eu.wikipedia.org/wiki?curid=277698", "title": "Martin Lipuzkoa", "text": "Martin Lipuzkoa Urriza (Iru\u00f1ea, Nafarroa, 1901eko azaroaren 12a - ?, 1984) nafar abesbatza-zuzendaria eta musikako irakaslea izan zen.\nBiografia.\nMunarritz eta Villalvarekin egin zituen Musika ikasketak Iru\u00f1ean eta Salamancan, hurrenez hurren. Apaiz egin zen Iru\u00f1ean 1925. urtean. 1946. urtean \"Orfe\u00f3n Pamplon\u00e9s\" izenekoaren zuzendaritza hartu zuen bere gain 1954 arte. Ehun eta bost emanalditan aurkeztu zuen orfeoi iruindarra Madrilen, Porton, Zaragozan eta Iru\u00f1ean, besteak beste, Espainiako nahiz Portugalgo orkestra nazionalekin.\nIru\u00f1eko Pablo Sarasate Kontserbatorioko zuzendariorde izan zen, eta Solfeo, Gregoriar Kantu eta Erlijiozko Polifonia eskolak eman zituen."}
{"id": "277699", "revid": "512", "url": "https://eu.wikipedia.org/wiki?curid=277699", "title": "Rhinolophus luctus", "text": "Rhinolophus luctus Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "277700", "revid": "6327", "url": "https://eu.wikipedia.org/wiki?curid=277700", "title": "Martin Lip\u00fazcoa Urriza", "text": ""}
{"id": "277701", "revid": "512", "url": "https://eu.wikipedia.org/wiki?curid=277701", "title": "Yannis Ritsos", "text": "Yannis Ritsos (grezieraz: \u0393\u03b9\u03ac\u03bd\u03bd\u03b7\u03c2 \u03a1\u03af\u03c4\u03c3\u03bf\u03c2; Monembasia, Peloponeso, 1909ko maiatzaren 1a - Atenas, 1990eko azaroaren 11) greziar poeta izan zen.\nMaiakovskiren futurismotik abiatu zen, \"Traktorea\" obraz (1934). 1936tik aurrera, bide argiagoak aukeratu zituen eta konpromisozko literaturari ekin zion. Komunista zen, eta nazien aurkako erresistentzian eta Greziako gerra zibilean parte hartu zuen. Kartzelan eta erbestean egon zen luzaroan. Obra nagusiak: \"Nire arrebaren kantua\" (1937), zeina askatasunaren aldeko kantu bihurtu baitzen Metaxasen diktadurapean, \"Proba\" (1943), \"Sonata ilargiaren argitan\" (1956) eta Greziako mitologiako pertsonaietan oinarrituriko obrak: \"Oreste\" (1963). 1977an, Lenin saria eman zioten."}
{"id": "277702", "revid": "56334", "url": "https://eu.wikipedia.org/wiki?curid=277702", "title": "Rosalyn Yalow", "text": "Rosalyn Yalow (New York, 1921eko uztailaren 19a - \"ib.\", 2011ko maiatzaren 30a) estatubatuar fisikaria izan zen.\n1950eko hamarraldiaren bukaeran, Solomon Bergsonekin batera, intsulina hartzen zuten gaixoek hormona horren kontrako antigorputzak sortzen zituztela aurkitu zuen. Baieztapen horrek metodo irrati-immunologikoa lantzera eraman zuen, zeinak hormona peptidikoen dosifikazioa ahalbidetzen baitzuen. Metodo horiek aplikazio ugari izan zituzten fisiologia endrokrinoan eta zientzia berri baten bideak zabaldu zituzten, neuroendokrinologiarenak, hain zuzen ere. Lan horiei esker, Fisiologiako eta Medikuntzako Nobel saria jaso zuen 1977an, Roger Guillemin eta Andrew Schallyrekin batera."}
{"id": "277703", "revid": "58701", "url": "https://eu.wikipedia.org/wiki?curid=277703", "title": "L\u00e9on Bloy", "text": "L\u00e9on Bloy (P\u00e9rigueux, 1846ko uztailaren 11 - Bourg-la-Reine, 1917ko azaroaren 3a) frantziar idazlea izan zen.\nParisen hartu zuen egoitza 1864an, eta miseria gorrian bizitu zen. Katoliko sutsua, polemikoa. Haren artikulu bortitzek era guztietako jendearekin haserrarazi zuten, baita katolikoekin ere. \"Le d\u00e9sesp\u00e9r\u00e9\" (1886), eleberri autobiografikoak istiluak sortu zituen. Gainerako lanetan bere oinazeak, estutasunak eta argialdi izpiritualak azaltzen ditu : \"La Femme pauvre\" (\"Emakume pobrea\", 1897) eleberria, \"Les Derni\u00e8res colonnes de l\u00b4\u00c9glise\" (\"Elizaren azken koloniak\", 1903) saioa. Zortzi liburukietan azalduriko egunkaria da Bloyren lan nagusia."}
{"id": "277704", "revid": "512", "url": "https://eu.wikipedia.org/wiki?curid=277704", "title": "Lin Biao", "text": "Lin Biao (Huanggang, Hubei, Txina, 1907ko abenduaren 5a - \u00d6nd\u00f6rkhaan, Mongolia, 1971ko irailaren 13a) militarra eta politikaria izan zen.\nLehen Armada Gorriko buruzagia izan zen 1932an, eta Chiang Kai-sheken agindupean jardun zuen ondoko urteetan, japoniarren aurka, eta buruzagi nazionalistaren aurka borrokatu zen ondoren Maorekin batean. Maoren laguntzaile nagusienetako bat izan zen 1949tik aurrera, eta Maok, Txu-en-Laik eta Lin Biaok hirutariko nagusi bat osatu zuten urteetan zehar. 1971. urtean, ordea, Lin Biaok ihes egin zuen Maoren aurkako konplot baten ondoren, baina Mongolian Lin Biao zeraman hegazkina jo zuten eta hala hil zen."}
{"id": "277705", "revid": "28807", "url": "https://eu.wikipedia.org/wiki?curid=277705", "title": "Lin Piao", "text": ""}
{"id": "277706", "revid": "28807", "url": "https://eu.wikipedia.org/wiki?curid=277706", "title": "Ling Pia-Ho", "text": ""}
{"id": "277707", "revid": "512", "url": "https://eu.wikipedia.org/wiki?curid=277707", "title": "Magnus IV.a Suediakoa", "text": "Magnus Eriksson (?, 1316ko udaberria - B\u00f8mlofjord, 1374ko abenduaren 1a) Norvegiako eta Suediako erregea izan zen. 1319-1343 bitarteko urteetan izan zen Norvegiako errege, eta 1319tik 1362 arte Suediakoa. Norvegiako Haakon V.aren iloba eta Suediako Eriken semea zen. Suedia eta Norvegiako erresumak bat egin zituen, bietako oinordeko baitzen. Batasun horrek ez zuen askorik iraun, aitoren semeek beharturik bere seme Haakon VI.ari utzi behar izan baitzion Norvegiako erregetza (1343); Suediako lurralde gehienak bere seme Eriken esku utzi behar izan zituen matxinada baten ondorioz. 1363-1371 bitartean preso eduki zuten. Folkungar dinastiako azkeneko erregea izan zen."}
{"id": "277708", "revid": "1545", "url": "https://eu.wikipedia.org/wiki?curid=277708", "title": "Magnus VII.a Norvegiakoa", "text": ""}
{"id": "277711", "revid": "56334", "url": "https://eu.wikipedia.org/wiki?curid=277711", "title": "Paul Sabatier", "text": "Paul Sabatier (Carcasona, Frantzia, 1854ko azaroaren 5a - Okzitaniako Tolosa, 1941eko abuztuaren 14a) frantses kimikaria izan zen.\nBiografia.\nFrantziako Coll\u00e8gen egin zituen kimikako ikasketak, eta Okzitaniako Tolosako unibertsitatean irakasle izan zen. Katalisiaren azterketan jardun zuen batez ere. Jean-Baptiste Senderens frantses kimikariarekin batera nikel erreduzituaren ezaugarriak zehaztu zituen, eta hidrokarburo askoren sintesia egitea lortu zuen horrenbestez. Oxido metalikoek lehen mailako alkoholetan duten eragina ere ikertu zuen hidrokarburo etilenikoak lortzearren.\nKimikako Nobel Saria irabazi zuen 1912. urtean Victor Grignard frantses kimikariarekin batera."}
{"id": "277712", "revid": "512", "url": "https://eu.wikipedia.org/wiki?curid=277712", "title": "Rhinolophus maclaudi", "text": "Rhinolophus maclaudi Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "277713", "revid": "119347", "url": "https://eu.wikipedia.org/wiki?curid=277713", "title": "Jorge Gim\u00e9nez", "text": "Jorge Gim\u00e9nez Bech (Irun, Gipuzkoa, 1956ko urtarrilaren 15a), euskal idazle, itzultzaile eta argitaratzailea.\n1993an \"Alberdania\" argitaletxea sortu zuen Inazio Mujika idazlearekin batera. 1997an Euskal Editoreen Elkarteko lehendakari izendatu zuten. Euskal Herriko hainbat hedabidetan artikuluak idatzi ditu, eta literaturan ere jardun du. Arlo horretan, Gabriel Aresti ipuin-lehiaketa irabazi zuen 1995ean, euskarazko atalean, \"Trenaren zain\" lanarekin.\nDena dela, itzultzaile-lanetan jardun du batez ere: Anjel Lertxundi, Inazio Mujika Iraola, Jokin Mu\u00f1oz, Aingeru Epaltza, Joxean Sagastizabal eta Arantxa Iturberen lanak gaztelaniara itzuli ditu."}
{"id": "277714", "revid": "10891", "url": "https://eu.wikipedia.org/wiki?curid=277714", "title": "Pierre Hariztoi", "text": "Pierre Hariztoi (Aiherra, 1836 - Ziburu, 1901eko otsailaren 23a) Nafarroa Behereko historialaria izan zen. Historia-lan asko argitaratu zuen Baionako \"Revue Historique et Religieuse du Dioc\u00e8se de Bayonne\" izeneko aldizkarian. Irisarriko erretorea zela, \"Recherches historiques sur le Pays Basque\" obra (1883, \"Euskal Herriari buruzko historia ikerketak\") argitaratu zuen, ezinbestekoa Ipar Euskal Herriko historia ezagutzeko. Ziburun erretore zegoela, \"Les Paroisses du Pays Basque au XVIII.e si\u00e8cle et pendant la periode r\u00e9volutionnaire\" (1891, \"Euskal Herriko herriak XVIII. mendean eta iraultzaren garaian\") lana argitaratu zuen."}
{"id": "277715", "revid": "56334", "url": "https://eu.wikipedia.org/wiki?curid=277715", "title": "Ibn Arabi", "text": "Ab\u016b Bakr Muhammad Ibn 'Al\u012b Ibn al-'Arabi (; Murtzia, 1165eko uztailaren 28a \u2013 Damasko, 1240ko azaroaren 16a), Ibn Arabi, Abenarabi edo Ben Arabi izenez ezaguna, andalustar filosofo, teosofo eta mistikoa izan zen. Sufismoko maisu gorentzat jotzen da. Sevillan ikasi zituen islamaren zientziak, eta bidaia asko egin zituen al-Andalus eta Iparraldeko Afrikan, mistizismo sufiaren oinarri sendoen bila. Averroes (1126-1198) Aristotelesen ildoko filosofoarekin egon zen Kordobako hirian. Ekialdera jo zuen 1202an; Mekan bizi izan zen hasieran, eta Damaskon ondoren. Laurehun idazlanetik gora idatzi zuen. Haien artean \"al-Futuhat al-Makkiyah\" (\u00abMekako iragarpenak\u00bb) eta \"Fusus al-hikam\" (\u00abIgarleen Jakituria\u00bb) dira aipagarrienak."}
{"id": "277716", "revid": "512", "url": "https://eu.wikipedia.org/wiki?curid=277716", "title": "Crist\u00f3bal Morales", "text": "Crist\u00f3bal Morales (Sevilla, 1500 - Malaga, 1553) espainiar musikagilea izan zen. 1526-1530 urteetan Avilako katedraleko kapera-maisu izan zen. 1535-1545 urteetan Aita Santuaren koruko kantaria izan zen Erroman, eta 1551-1553 urteetan Malagako katedraleko kapera-maisu. Aurretik, 1495. urtean, Toledoko katedraleko musika-zuzendari izendatu zuten. Mezak, deitore-eresiak, Magnificatak, moteteak, ereserkiak eta bestelako elizako musika-lanak idatzi zuen. Elizako polifoniaren maisu ziren Victoria eta Palestrinaren pareko jarri zuten bere herrikide eta garaikideek, eta polifonia-eskolako lehen maisu nagusitzat hartua izan zen."}
{"id": "277717", "revid": "28807", "url": "https://eu.wikipedia.org/wiki?curid=277717", "title": "Crist\u00f3bal de Morales", "text": ""}
{"id": "277718", "revid": "512", "url": "https://eu.wikipedia.org/wiki?curid=277718", "title": "C\u00e1ndido Orbe Gaitan de Aiala", "text": "C\u00e1ndido Orbe Gaitan de Aiala (Astigarraga, 1855 - ?) gipuzkoar militar karlista izan zen. 1868. urteko iraultzaren garaian Frantziara erbesteratu zen familiarekin batera, eta kargu politikoak izan zituen Frantzian, Karlos erregegaiaren gortean. Erregegaiak alferez izendatu zuen eta Elio jeneralaren agindupean borrokatu zen 1873. urteko guduetan (Lizarra, Allo, Deikaztelu, Viana, Jurramendi). Bilboko setioan ere parte hartu zuen eta buruan larriki zauriturik gertatu zen. 1874. urtean kapitain izendatu zuten. Irun, Oiartzun eta Berako Guduetan borrokatu ondoren komandante izendatu zuten (1876). Murgiako eta Donostiako alkate izan zen."}
{"id": "277719", "revid": "28807", "url": "https://eu.wikipedia.org/wiki?curid=277719", "title": "C\u00e1ndido Orbe y Gayt\u00e1n de Ayala", "text": ""}
{"id": "277720", "revid": "96586", "url": "https://eu.wikipedia.org/wiki?curid=277720", "title": "Nizar Qabbani", "text": "Nizar Qabbani ( ; Damasko, Siria, 1923ko martxoaren 21a - 1998ko apirilaren 30a) poeta eta diplomatikoa izan zen. Zuzenbide ikasketak egin zituen (1945), Damaskon. Siriako enbaxadore izan zen Europako hainbat hiriburutan: Paris, Londres, Madril, Pekin. Aurre egin zien islamiar integristei, eta, horregatik, behin baino gehiagotan zentsuratu zioten bere obra. Hala ere, herriak aintzat hartu zuen bere bertsoen sakontasuna, eta buruz ikasi zituen bere poemetako asko. \"Emakumeen eta maitasunaren poeta\" esan zitzaion, eta hogeitaka poema-liburu argitaratu zituen, bertso argi soilekin. Poema horietako asko beren abestietan baliatu dituzte arabiar musikariek."}
{"id": "277721", "revid": "336", "url": "https://eu.wikipedia.org/wiki?curid=277721", "title": "Walter Reuther", "text": "Walter Philip Reuther (Wheeling, Mendebaldeko Virginia, 1907ko irailaren 1a - Pellston, Michigan, 1970eko maiatzaren 9a) Estatu Batuetako sindikalista izan zen.\nBiografia.\n\"United Automobile Workers\" sindikatuko lehendakaria izan zen. \"Congress of Industrial Organizations\" (CIO) sindikatuko lehendakariorde izan zen 1946. urtetik, 1952. urtean CIOko lehendakari hautatu zuten arte. Sindikatuen arteko batasuna bultzatu zuen 1955. urtetik aurrera. Urte horretan bertan Amerikako Lan Federazioa-Industria Sindikatuen Kongresua (AFL-CIO) sindikatu berriko lehendakariorde izendatu zuten. 1967an dimisioa aurkeztu zuen, bere ustetan Meany sindikatuko lehendakariaren jokaera moderatuegia zelako."}
{"id": "277723", "revid": "28807", "url": "https://eu.wikipedia.org/wiki?curid=277723", "title": "Walter Philip Reuther", "text": ""}
{"id": "277724", "revid": "1545", "url": "https://eu.wikipedia.org/wiki?curid=277724", "title": "Viktor Amadeo III.a", "text": "Viktor Amadeo III.a (; Turin, Sardiniako Erresuma, 1726ko ekainaren 26a - Moncalieri, Sardiniako Erresuma, 1796ko urriaren 16a) 1773-1796 bitartean Sardiniako erregea izan zen.\nKarlos Emanuel III.aren seme eta ondorengoa zen. Absolutismoa sendotu zuen eta, horretarako, armada berriro antolatu eta Frantziarekin hitzarmenak sinatu zituen. 1789. urteko Frantziako Iraultza gauzatu zenean, Sardiniako erreformazaleei aurre egin behar izan zien. Frantses armadak Saboiako dukerria eta Niza kendu zizkion eta, beraz, austriarrengana jo behar izan zuen. 1796. urteko Napoleon Bonaparteren garaipenek Saboia eta Niza Frantziaren mende uztera behartu zuten, eta frantses soldadu talde bat Piemonten sartzea onartu behar izan zuen."}
{"id": "277725", "revid": "56334", "url": "https://eu.wikipedia.org/wiki?curid=277725", "title": "Artturi Ilmari Virtanen", "text": "Artturi Ilmari Virtanen (Helsinki, Finlandia, 1895eko urtarrilaren 15a - Helsinki, 1973ko azaroaren 11) finlandiar biokimikaria izan zen.\nBiografia.\nHelsinkiko unibertsitateko kimika-irakasle eta Helsinkiko Teknologia Unibertsitateko biokimikako ikertzaile eta irakasle izan zen. Proteina askotako bihien ekoizpena handitu eta gordetzeko sistemak hobetzeko ikerketak egin zituen batez ere, garrantzi handikoak baitira haiek negu luze gogorrak dituzten herrialdeetan. Bihitegietako hartzidura-prozesuak aztertu zituen gehienbat, eta aleak andeatzen dituzten azidotze-prozesuak eragozteko metodo bat asmatu zuen, bere izenaren laburduraz AIV deitua.\nKimikako Nobel Saria irabazi zuen 1945ean."}
{"id": "277726", "revid": "28807", "url": "https://eu.wikipedia.org/wiki?curid=277726", "title": "Artturi Virtanen", "text": ""}
{"id": "277727", "revid": "512", "url": "https://eu.wikipedia.org/wiki?curid=277727", "title": "Rhinolophus macrotis", "text": "Rhinolophus macrotis Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "277728", "revid": "512", "url": "https://eu.wikipedia.org/wiki?curid=277728", "title": "Joan Bazkardo", "text": "Joan Bazkardo (?, XVI. m. - Viana, 1659ko abuztuaren 22a) euskal eskultorea izan zen. Euskal Herriko barrokoak izan duen eskultore eta erretaula-egile handiena.\nNafarra zenbaiten ustez (Viana edo Caparrosokoa), madrildarra eta andoaindarra besteren aburuan, inork ez daki noiz eta non jaio zen Bazkardo. 1611. urtean lanean aritu zen Tuterako katedralean, 1616an Kristo bat zizelkatu zuen Iru\u00f1eko katedralean, 1624an Oiongo elizako erretaulari ekin zion eta 1630ean Ekorako Ama Sortzez Garbiaren eskultura egin zuen. Nafarroan, Araban eta Errioxan lanean ibilia nagusiki, 1647an egin zuen Irungo elizako erretaula, haren azken lan ezaguna."}
{"id": "277729", "revid": "512", "url": "https://eu.wikipedia.org/wiki?curid=277729", "title": "William Boyd", "text": "William Boyd (Accra, Ghana, 1952ko martxoaren 7a) eskoziar eleberri eta gidoigilea da. Unibertsitateko irakasle eta telebista-kritikari izana. \"Gizon on bat Afrikan\" (1981) eleberriak eman zio ospea, eta hainbat sari ere ekarri zizkion (Withbreadekoa 1981ean, Somerset Maugham saria 1982an). \"Barrak eta izarrak\" (1984) zinemara eraman zuten 1987an, eta urte berean argitaratu zuen \"Aitormen berriak\", Boyden obrarik garrantzitsuena. \"Brazzaville hondartza\" (1990) eta \"Arratsalde urdina\" (1993) plazaratu zituen gero. Bere liburuen zinemarako egokitzapenak egin izan ditu, baita beste idazle batzuenak ere, Mario Vargas Llosarenak adibidez.\n1999an Lehen Mundu Gerran girotutako \"The Trench\" (\"Luebakia\") izeneko gerra drama film independientea zuzendu eta idatzi zuen."}
{"id": "277730", "revid": "336", "url": "https://eu.wikipedia.org/wiki?curid=277730", "title": "Wilhelm Dilthey", "text": "Wilhelm Dilthey (Biebrich, Renania, Alemania, 1833ko azaroaren 19a - Seis, Tirol, 1911ko urriaren 1a) alemaniar filosofoa eta historialaria izan zen.\nBiografia.\nBasilea, Kiel, Breslau eta Berlinen izan zen irakasle. Bere filosofian, arrazoiaren gainetik izpirituzko bizitza dagoela azaldu zuen: \u00abgiza-zientzien eta izadi-zientzien metodoa eta helburua desberdinak dira\u00bb. Sistema filosofikoen sorkuntza aztertu eta filosofiaren historiaz arduratu zen batez ere.\nObra nagusiak: \"Izpirituzko zientzietarako sarrera\" (1883), \"Psikologia deskriptibo eta analitikoari buruzko ideiak\" (1894), \"Hegelen gaztaroa\" (1905) eta \"Mundu historikoaren egituraketa izpirituzko zientzietan \"(1910).\nEuskal Herriaren ikuspuntutik esan behar da Eugenio Imaz (1900-1951) idazle eta filosofo donostiarrak Diltheyren teoriak penintsulan ezagutarazi zituela eta haren lan gehienak, Hilde Janhnke emaztearen laguntzaz, gaztelaniaz itzuli zituela.\nDiltheyren lan nagusiak.\nWilhelm Dilthey: Selected Works Rudolf A. Makkreel-ek &amp; Frithjof RodiPrinceton-ek University Pressen argitatutakoak:\nWilhelm Dilthey, Vandenhoeck-ek &amp; Ruprecht-ek argitaratutakoak:"}
{"id": "277731", "revid": "512", "url": "https://eu.wikipedia.org/wiki?curid=277731", "title": "Josef Hora", "text": "Josef Hora (Dob\u0159\u00ed\u0148, Austria-Hungaria, 1891ko uztailaren 8a - Praga, Txekoslovakia, 1945ko ekainaren 21a) txekierazko olerkaria izan zen, txekiar etniakoa. Hasierako poema liburuak \u00abvitalismo\u00bb izeneko mugimenduaren eraginpean idatzi zituen: \"Poemak\" (1915), \" Zuhaitza loretan\" (1920). 1927an \"Hariak haizeetara\" liburua argitaratu zuen. Ondorengo urteetako liburuetan, bere garaiko arte-mugimenduetatik aparte, barne-ezagutzaren bidetik jarraitu zuen. Garai hartakoak dira: \"Zure ahotsa\" (1930) eta \"Gaztigu isila \"(1936). Ezkortasunean murgildu zen azken urteetan. Hil ondoren argitaraturiko liburuan, \"Eritasunaren oroimenak\" (1945), Horaren ezkortasuna oso nabaria da, bere gaixotasuna eta gizartearena uztarturik."}
{"id": "277732", "revid": "58701", "url": "https://eu.wikipedia.org/wiki?curid=277732", "title": "Cees Nooteboom", "text": "Cees Nooteboom, jaiotzez Cornelis Johannes Jacobus Maria Nooteboom (Haga, 1933ko uztailaren 31) Herbehereetako idazle eta itzultzailea da.\nBiografia.\nEleberriak, poema-liburuak zein bidaia-liburuak idazten ditu. Bidaia ugari egin ditu mundu osoan: Europa, Tunisia, Brasil, Japonia, Malaysia, Birmania eta Indonesian barrena, besteak beste. Bere liburuetan, bidaia horietako bizipenak islatu ohi ditu."}
{"id": "277733", "revid": "116181", "url": "https://eu.wikipedia.org/wiki?curid=277733", "title": "Takamatsu", "text": "Kagawa prefeturako hiriburua, Shikoku uhartean, Japonian. 2014ko erroldaren arabera, 420.556 biztanle ditu, metropoli eremuak 838.788 (2005) ere bai.\nHistoria.\n1575ean, Ishikawa leinuak Takamatsuko gaztelua eraiki zuen, baina toki estrategikoan egonik, hainbat eskutatik pasa zen. Toyotomi Hideyoshi shogun handiaren kontrol zuzenpean ere izan zen hamasei urtean (1582 eta 1598 artean). Edo Aroan, Matsudaira leinuaren hiriburua izan zen.\nBigarren Mundu Gerran oso bonbakatua izan zen, Shikoku uharteko tren eta errepide erdigune garrantzitsua baitzen. Hiriaren % 78 suntsitu zuten 800 tona bonba inzendiariok.\nGeografia.\nKagawa prefeturaren erdialdean kokaturik dago, Shikoku uhartearen ekialdean. Setoko Barne Itsasoaren ertzean dago eta Takamatsuren itsasportua da Honshu uharte nagusitik gertuen dagoen Shikokuko kaia.\nEkonomia.\nTresneria elektrikoak eta mekanikoak, papergintza, janari-industria, destilategiak eta ehungintza dira industria nagusiak. Papera eta barnealdeko nekazaritza produktuak (zeta, tabakoa, arroza) esportatzen dira portutik. Turismoak ere garrantzi handia du bertako ekonomian."}
{"id": "277734", "revid": "336", "url": "https://eu.wikipedia.org/wiki?curid=277734", "title": "Azetileno", "text": "Azetilenoa bi atomo karbono eta bi atomo hidrogeno baturik sortzen den hidrokarburo asegabea da (C2H2). Kaltzio karburoan urak eragiten duenean sortzen da. 84\u00a0\u00b0C-an irakiten du. Gas kolorge toxikoa da, erregarria, uretan, alkoholetan, azetonatan eta karbono sulfurotan disolbatzen dena. Lehen, ura kaltzio karburoz nahasiz lortzen zen. Argia egiteko erabili zen, erregai gisa, baina gaur egun metalurgian erabiltzen da batez ere, metalak soldatzeko eta mozteko. Plastikoak eta gomak egiteko ere erabiltzen da. Gorputz osoaren anestesiko gisa ere erabiltzen da, oxigenoarekin nahasirik."}
{"id": "277735", "revid": "10891", "url": "https://eu.wikipedia.org/wiki?curid=277735", "title": "Baldassare Castiglione", "text": "Baldassare Castiglione (Casaticotik gertu, Mantua, Italia, 1478ko abenduaren 6a - Toledo, Espainia, 1529ko otsailaren 2a) Erromatar Eliza Katolikoko elizgizona eta italiera eta latinezko idazlea izan zen. Rafael, Michelangelo eta Giulio Romano margolarien adiskidea izan zen. Erromako enbaxadore izan ondoren, Mantuako gortera itzuli zen 1515. urtean. Klemente VII.ak Espainiara bidali zuen Karlos V.a Espainiakoarekin harremanetan jar zedin. Karlos V.ak Avilako apezpikutegia eskaini zion.\n\"Il Cortegiano\" (\"Gorte-gizona\", 1508-1516) Castiglioneren obra ezagunak, Pizkundeko ideien alde egiten du. Hizkuntza askotara itzulia izan zen. Rafael margolariak erretratu bat egin zion, eta hura hil zenean Castiglionek \"De morte Raphaelis pictoris\" obra idatzi zion, omenez."}
{"id": "277736", "revid": "512", "url": "https://eu.wikipedia.org/wiki?curid=277736", "title": "Philipp Melanchthon", "text": "Philipp Melanchthon, jaiotza-izena Philipp Schawarzerd (Bretten, Karlsruhetik hurbil, 1497ko otsailaren 16a - Wittenberg, 1560ko apirilaren 19a) alemaniar teologoa eta Erreforma Protestantearen lider intelektuala izan zen.\n1518an Wittenbergeko unibertsitateko grekozko katedra lortu zuen, eta han Luteroren adiskide eta laguntzaile izan zen. 1521ean Lutero defenditu zuen Sorbonako Unibertsitatean, \"Apologia pro Luthero\" izeneko liburuaren bidez. Protestantismoaren funtsezko testu izan zen \"Augsburgeko aitorpenaren\" egile garrantzizkoena izan zen. 1546an Lutero hil zenean, ebanjelikoen buru bihurtu zen. 300 lan baino gehiago idatzi zituen, horien artean \"Loci communes rerum theologicarum\", protestanteen lehen lan dogmatikoa."}
{"id": "277737", "revid": "336", "url": "https://eu.wikipedia.org/wiki?curid=277737", "title": "Pete Seeger", "text": "Peter \"Pete\" Seeger (New York, Ameriketako Estatu Batuak, - ) ingelesezko kantaria eta musikagilea izan zen, folk musikako aitzindaria. \"The Almanach Singers\" taldearekin hasi zen kantuan, Woody Guthrie eta Lee Haysekin batera. 1949-1959 urteetan, \"The Weavers\" taldearekin aritu zen, eta, gero, bakarlari gisa. Folk musikatik abiatuta, konpromiso politikoan oinarritutako musika egin zuen. 1960ko hamarralditik aurrera eragin handia izan zuen herri-musika egiten zuten kantariengan. Kantu aipagarriak ditu, besteak beste: \"Where Have All the Flowers gone?\", \"If I Had a Hammer,\" \"We Shall Overcome\", \"Kisses Sweeter than Wine \"eta \"Turn, Turn, Turn\".\nHaren kantagintzak eragina izan zuen hainbat herrialdetako abeslariengan; bai eta Euskal Herrikoengan ere, Ez Dok Amairu taldearen inspirazio iturri izan baitzen."}
{"id": "277738", "revid": "880", "url": "https://eu.wikipedia.org/wiki?curid=277738", "title": "Nazioarteko erlazio", "text": ""}
{"id": "277739", "revid": "90204", "url": "https://eu.wikipedia.org/wiki?curid=277739", "title": "Jan van Goyen", "text": "Jan van Goyen (Leiden, Herbehereak, 1596ko urtarrilaren 13a - Haga, Herbehereak, 1656ko apirilaren 27a) Herbehereetako pintorea eta marrazkilaria izan zen.\nBiografia.\nOso gazterik hasi zen pintatzen Coenraad Adriaens Schilperoort, Isaak van Swanenburgh eta Jan Arentsz de Manen lantegietan. Ondoren bi urtez aritu zen Willem Gerrits delako baten lantegian. Van Goyenen irakasleek, Swanenburgh ezik, ospe handia zuten paisaia-pintore gisa; dena dela, haien lanak galduak direnez gero, ezin jakin daiteke Leycleko eskolak zenbateraino eragina izan zuen Van Goyenengan. 1615ean Frantziara joan zen, eta urtebetez bizi izan zen han. Behin jaioterrira itzulirik, Esaias van de Velderen lantegian (Haarlemen) lan egin zuen; han egindako lanek eragin handia izan zuten bere margolaritzaren bilakabidean.\n1620-1626 urte bitarteko lanetan, arkitektura-osagaiez eta sakabanaturik dauden pertsonaiez osaturik zeuden paisaiak marraztu zituen, oso kolore biziak erabiliz (\"Herriaren ikuspegia\", 1623). Lan horretxegatik esan ohi da Van Goyen Holandako paisaia \"errealistaren\" sortzaile izan zela. Garai horretan, hainbat koadro biribil egin zituen, gai beraren ingurukoak beti (urtaroak).\n1625-1630 urte bitartean Van Goyenen estiloa -Esaias Van de Velderena bezalaxe-, errotik aldatu zen. Kolore aniztasunaren ordez, kolore-sail monokromoa erabiltzen hasi zen; berdea, horia, marroia eta horien aldaerak bakarrik erabiltzen zituen. Konposizioa, bestalde, askoz ere soilagoa bihurtu zen: koadroaren bazter batean eraikin multzo bat, zuhaizti-sorta bat edo duna bakar bat nabarmentzen zuen (\"Dimak eta baserriaren paisaia\", 1632, Hannover museoa). 1630. urtetik aurrera, urak garrantzi handia izan zuen Van Goyenen lanetan; ibaiak eta aintzirak marrazten zituen batez ere. Urteen joanean bere lanak gutxitu egin ziren poliki-poliki. Van Goyenek paisaien krokisak egiten zituen (lumaz hasieran, arkatzaz gero), eta paisaia osatzen zuen ondoren lantegian. Hortaz, Van Goyenen \"errealismoa\" asmatua zen nolabait; zenbaitetan, hainbat hiritako siluetak jartzen zituen ez zegozkien lekuetan.\nHala ere, Van Goyenen errealismoa Holandako eguratsa erakusteko gaitasunean oinarritzen da, bertako urak, zeru gris hezeak...\n1634. urtean Hagan hartu zuen bizilekua. Koadroak pintatzeko eskari asko izan zituen; azkenean, ordea, behartsu hil zen. 1640. urtetik aurrera pintatuak dira egilearen obrarik aipagarrienak, paisaiak eta koadro erromantikoak batez ere: \"Arte moztuak, Dordrechteko ikuspegia, Ibai baten bokalea, Negua, Errota eta ibaia, Arte zaharra, Ibaiaren ertzak\" eta \"Patinatzaileak\"."}
{"id": "277740", "revid": "28807", "url": "https://eu.wikipedia.org/wiki?curid=277740", "title": "Jan Van Goyen", "text": ""}
{"id": "277741", "revid": "336", "url": "https://eu.wikipedia.org/wiki?curid=277741", "title": "Ion Antonescu", "text": "Ion Victor Antonescu ( ahoskatua; Pite\u015fti, Valakia, \u2013 Jilava, ) errumaniar marexal eta politikaria izan zen. Armadako buruzagi nagusi 1933. urtean, 1938an Gerra ministro izendatu zuten, eta 1940an utzi zuen kargua, erregearen aurkari agertu ondoan. Mikel I.aren erreinaldian, Antonescuk aginpidea hartu eta diktadura faxista ezarri zuen, bere burua izendatuz. Alemaniako nazien laguntzaz, Sobietar Batasunaren aurkako gerra abiarazi eta Besarabia eta Bukovina probintziak berreskuratu zituen. 1944. urtean, errusiarrak Errumanian sartu eta atxilotu eta gero, herri-auzitegi batek epaitu eta fusilatu zuen Antonescu."}
{"id": "277742", "revid": "1545", "url": "https://eu.wikipedia.org/wiki?curid=277742", "title": "Claudio Delgado", "text": "Claudio Delgado Ameztoi (Donostia, 1843ko azaroaren 8a - Gij\u00f3n, 1916ko uztailaren 13a) gipuzkoar zientzialaria izan zen. Habanan egin zituen medikuntza-ikasketak. Habanako \"Casa Quinta de San Antonio\" erietxeko sendagilea eta zuzendaria izan zen 1875-1876 urteen artean. \"Sociedad de Socorros Mutuos\" elkartea sortu zuen 1878. urtean, \"Sociedad Antropol\u00f3gica\" delako Elkarteko liburuzain eta artxibozain egin zuten urtebete geroago eta \"Sociedad de Estudios Cl\u00ednicos\" delako elkarteko idazkaria eta sortzailea izan zen. Finlay doktorearekin batera, sukar horiaren eramailea den eltxoa aurkitu zuen 1888. urtean. Delgado izan zen Kuban odol-transfusioa egin zuen lehena.\nDonostiako Udalak 1925eko azaroaren 13an erabaki zuen kale bat izendatzea bere omenez Gros auzoan, zezen plazatik gertu eta San Antonio Abad Ospitale Zibilaren bidean."}
{"id": "277743", "revid": "6327", "url": "https://eu.wikipedia.org/wiki?curid=277743", "title": "Claudio Delgado Amestoy", "text": ""}
{"id": "277745", "revid": "46380", "url": "https://eu.wikipedia.org/wiki?curid=277745", "title": "Laurance Rockefeller", "text": "Laurance Spelman Rockefeller (New York, Ameriketako Estatu Batuak, 1910eko maiatzaren 26a - \"Ib.\", 2004ko uztailaren 11) filantropoa izan zen, John D. Rockefeller finantzariaren semea.\nPrincetongo Unibertsitatean ikasi zuen, eta han eskuratu zuen lizentzia. Bere ekimenen artean nabarmentzekoak dira baliabide naturalen kontserbazioaren inguruan egindakoak, medikuntza-ikerketak bultzatzeko egitasmoak (batez ere minbiziaren ikerketen inguruan), teknologia aurreratuko enpresa berrien finantzaketa eta aisialdiko guneen sorrera. 1956. urtean 2.020 hektareatik gorako lur-eremua eman zion Estatu Batuetako gobernuari opari, Saint John uhartean, Virgin Islands parke nazionala sor zezaten."}
{"id": "277747", "revid": "512", "url": "https://eu.wikipedia.org/wiki?curid=277747", "title": "Rhinolophus madurensis", "text": "Rhinolophus madurensis Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "277748", "revid": "96586", "url": "https://eu.wikipedia.org/wiki?curid=277748", "title": "Mikhail Saltykov-Stxedrin", "text": "Mikhail Jevgrafovitx Saltykov, errusieraz \u041c\u0438\u0445\u0430\u0438\u0301\u043b \u0415\u0432\u0433\u0440\u0430\u0301\u0444\u043e\u0432\u0438\u0447 \u0421\u0430\u043b\u0442\u044b\u043a\u043e\u0301\u0432-\u0429\u0435\u0434\u0440\u0438\u0301\u043d (Spas-Ugol, Tver, Errusiar Inperioa, 1826ko urtarrilaren 27agreg. - San Petersburgo, Errusiar Inperioa, 1889ko maiatzaren 10a), Saltykov-Stxedrin ezizenaz ezaguna, errusiar idazlea izan zen.\nBiografia.\n1841. urtean argitaratu zuen lehen poesia-bilduma; 1848an Viatkara erbesteratu zuten \"Auzi nahasia\" eleberria argitaratu ondoren. 1856. urtean, aske geratu zenean, \"Probintziako zirriborroak\" satira idatzi zuen, eta 1860. urtean Tverreko gobernari izendatu zuten. Errusiako gizarte-maila guztietako akatsak salatu zituen bere obretan: \"Hiri bateko historia\" (1869-1870), \"Probintzietako baten egutegia\" (1872) eta \"Ipuinak\" (1878). \"Golovliof familia\" eleberria izan zen idazlearen obrarik arrakastatsuena (1889)."}
{"id": "277749", "revid": "15795", "url": "https://eu.wikipedia.org/wiki?curid=277749", "title": "Saltikov-Schedri", "text": ""}
{"id": "277750", "revid": "15795", "url": "https://eu.wikipedia.org/wiki?curid=277750", "title": "Mikhail Yevgrafovitx Saltikov", "text": ""}
{"id": "277751", "revid": "10891", "url": "https://eu.wikipedia.org/wiki?curid=277751", "title": "Florent Schmitt", "text": "Florent Schmitt (Bl\u00e2mont, Meurthe eta Mosela, 1870eko irailaren 28a - Neuilly-sur-Seine, 1958ko abuztuaren 17a) frantziar musikagilea izan zen.\nBiografia.\nMasseneten eta Faur\u00e9ren ikasle izan zen Parisko kontserbatorioan. 1900. urtean Erromako musikagintza sari nagusia irabazi zuen \"Semiramis\" kantatarekin. Ondoren, Europan eta Ekialde Hurbilean ibili zen. 1922-1924. urteetan Lyongo kontserbatorioko zuzendari izan zen, eta 1929-1939. urteetan musika-gaietako erredaktore izan zen \"Le Temps\" egunkarian.\nSchmitten lan aipagarriak dira, besteak beste: \"XLVII Salmoa\" (1904), \"Salomeren tragedia\" (1907), \"Salammb\u00f4\" (1925), \"Sinfonia kontzertantea\" (1931); ganbera-musika, pianorako musika eta kantuak."}
{"id": "277752", "revid": "46380", "url": "https://eu.wikipedia.org/wiki?curid=277752", "title": "Cecil Taylor", "text": "Cecil Percival Taylor (Long Island, AEB, 1929ko martxoaren 25a - New York, 2018ko apirilaren 5a) jazzeko piano-jotzaile eta musikagile estatubatuarra izan zen.\nBiografia.\nZortzi urte zituela ikasi zuen pianoa eta perkusio-tresnak jotzen. Musikaren mutur batetik besterako ibilbidea egin zuen, eta, hala, Hot Lips Page tronpeta-jotzaile klasikoarekin eta Albert Ayler saxofoi-jotzaile iraultzailearekin jo zuen. Horrela ezagutu zituen Thelonious Monk, Duke Ellington eta Igor Stravinski.\n1960ko hamarraldian, free jazzaren ordezkari nagusietako bat bihurtu zen. Mota guztietako artistekin lan egin zuen: hala nola Bommo Bailey tap dantzariarekin, Mikhail Barishnikov dantzariarekin, Friedrich Guldarekin eta Max Roachekin."}
{"id": "277753", "revid": "28807", "url": "https://eu.wikipedia.org/wiki?curid=277753", "title": "Cecil Percival Taylor", "text": ""}
{"id": "277754", "revid": "1545", "url": "https://eu.wikipedia.org/wiki?curid=277754", "title": "Trematodo", "text": ""}
{"id": "277755", "revid": "46380", "url": "https://eu.wikipedia.org/wiki?curid=277755", "title": "Bernard Le Bovier de Fontenelle", "text": "Bernard Le Bovier de Fontenelle (Rouen, 1657ko otsailaren 11 - Paris, 1757ko urtarrilaren 9a) frantziar filosofo eta poeta izan zen. Corneilleren iloba zen. Modernoen aldeko jarrera hartu zuen bere \"Digression sur les Anciens et les Modernes\" (1687) obran, eta antzerkiak ere idatzi zituen, arrakastarik gabe, ordea. \"Entretiens sur la pluralit\u00e9 des mondes\" (1686) eta \"Histoire des oracles\" (1687) obretan jakintza herriratzen saiatu zen. Frantziako akademiarako (1691) eta Jakintzen akademiarako (1697) hautatu zuten; \"Eloges\" eta \"Pr\u00e9faces\" ugariak idatzi zituen, balio handikoak. Fontanelleren jokabidea kontuan hartuz, XVIII. mendeko filosofoen aitzindari dela esan daiteke."}
{"id": "277756", "revid": "336", "url": "https://eu.wikipedia.org/wiki?curid=277756", "title": "George Fox", "text": "George Fox (Drayton, Leicestershire, 1624ko uztaila - Londres, 1691ko urtarrilaren 13a) kuakero sektaren sortzailea izan zen. Zapataria zen. Espiritu Santuak deitzen zuela uste osoa harturik, 1647an hasi zen predikatzen. Bere jarraitzaileek Adiskideen Erlijiozko Elkartea (ingelesez: \"The Religious Society of Friends\") edo \"quakers\" (\"beldurtiak\", Foxek epaile bati esan baitzion Jainkoaren hitzaren beldur behar dela izan) sortu zuten. Kuakeroek liturgia eta apaizgo oro gaitzesten dute, eta norbere kontzientzian bizi den Espiritu Santuari besterik ez diote garrantzirik ematen. Sarritan izan ziren esetsiak, eta 1654an Ameriketara joan ziren. Han eragin handia izan zuten XVII.-XVIII. mendeetan."}
{"id": "277757", "revid": "512", "url": "https://eu.wikipedia.org/wiki?curid=277757", "title": "Josu Frade", "text": "Josu Frade Odriozola (Bilbo, 1948) bizkaitar sindikalista da. Iberdrola elektrizitate-konpainian lan egiten du. 1973az geroztik UGT-Euskadiko afiliatua da, eta hainbat kargu izan ditu sindikatuaren barruan. Besteak beste, Iberdrolako delegatu sindikala izan da, UGT-Bizkaiko Zuzendaritzaren antolamendu-idazkaria (1976-1980) eta UGT-Euskadiko Erakunde Ekintzetako idazkaria (1986-1990). 1990ean, UGT-Euskadiko idazkari hautatu zuten, eta 1994an, Gasteizen egindako VI. Biltzarrean, berriz hautatu zuten. Gaur egun, ehungintza-, kimika- eta elektrizitate-arloko enpresak biltzen dituen UGTren Federazioko idazkari nagusia da."}
{"id": "277758", "revid": "512", "url": "https://eu.wikipedia.org/wiki?curid=277758", "title": "James Weldon Johnson", "text": "James Weldon Johnson (Jacksonville, Ameriketako Estatu Batuak, 1871ko ekainaren 17a - Wiscasset, Maine, Ameriketako Estatu Batuak, 1938ko ekainaren 26a) ingelesezko idazlea izan zen. Ameriketako Estatu Batuetako Hegoaldeko estatuetan nabari zen arrazismo-joerak desagerrarazteko borrokan eman zuen bizitza. Koloreko Pertsonen Garapenerako Elkarte Nazionalaren bultzatzaileetako bat izan zen.\nLan ezagunenak: \"The autobiography of an ex-coloured man\" (1912, \"Beltz izandako baten autobiografia\"), autobiografia, \"Black Manhattan \"(1930, \"Manhattan beltza\"), New Yorkeko beltzen bizitzari buruzko soziologia-ikerlana, eta bi olerki-bilduma; \"Fifty years and Other poems\" (1917, \"Bost urte eta beste poema batzuk\") eta \"God\u00b4s trombones \"(1927, \"Jainkoaren tronboiak\")."}
{"id": "277759", "revid": "46380", "url": "https://eu.wikipedia.org/wiki?curid=277759", "title": "Filippo Juvarra", "text": "Filippo Juvarra (Messina, 1678ko martxoaren 7a - Madril, 1735ko urtarrilaren 31) italiar arkitekto barrokoa izan zen. Erroman arkitekturako ikasketak egin ondoren, erregeren arkitekto izendatu zuen Victorio Amadeo II.a Savoiakoak, eta Turingo hirira joan ziren biak. Hiri honetan egin zituen Juvarak lan goraipagarrienak: Supergako basilika (1715), Madama jauregiko aurrealdea (1718), Erregearen jauregiaren zabalpen eta berrikuntzak (1720-1721) eta Stupinigi etxeko ehiza-kasinoa (egilearen maisulana, 1729-1734). Espainiara joan zen 1735. urtean Filipe V.ak deiturik, eta La Granjan lan egin zuen. Hark egina da, orobat, Madrilgo errege-etxearen diseinua."}
{"id": "277760", "revid": "512", "url": "https://eu.wikipedia.org/wiki?curid=277760", "title": "Oswald K\u00fclpe", "text": "Oswald K\u00fclpe (Kandau, 1862ko abuztuaren 3a - Munich, 1915eko abenduaren 30a) alemaniar filosofo eta psikologoa izan zen.\nBiografia.\nErrealismoaren aitzindaria izan zen Alemanian; kanpoko mundua izan badela arrazoitzeko ez zituen onartzen ez adimenezko argudioak ez enpirikoak. Leipzig, Munich eta W\u00fcrzburgeko unibertsitateetako irakaslea izan zen. W\u00fcrzburgeko unibertsitatean laborategi bat sortu zuen pentsamenduaren prozesuak ikertzeko."}
{"id": "277762", "revid": "336", "url": "https://eu.wikipedia.org/wiki?curid=277762", "title": "Mah\u0101y\u0101na", "text": "Mah\u0101y\u0101na ( \"mah\u0101y\u0101na\", euskaraz: \"Ibilgailu Handia\") budismoak gaur egun dituen hiru adar nagusietako bat da, Txinan, Japonian, Korean eta Tibeten nagusi izatera iritsi dena.\nMahayana K. o. I. mendean sortu zen Budaren irakaspenen interpretazio berritzaile eta aske gisa. Mahayanaren jarraitzaileentzat Buda ez da egiaren irakasle soila, Betiereko Jaun Gorenaren azalpena baizik, eta beren helburu nagusia ez da, budismo zaharrean bezala, nork bere santutasun osoa erdiestea, \"bodhisattva\" bilakatzea baizik, hau da, \"nirvana\"-ri uko egin eta sufritzen dutenei maitasuna eta laguntza eskaintzen dien pertsona bilakatzea. Bestalde, zeru-infernuak badirela ere sinesten dute."}
{"id": "277763", "revid": "512", "url": "https://eu.wikipedia.org/wiki?curid=277763", "title": "Rhinolophus maendeleo", "text": "Rhinolophus maendeleo Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "277764", "revid": "10891", "url": "https://eu.wikipedia.org/wiki?curid=277764", "title": "Giovanni Pisano", "text": "Giovanni Pisano (Pisa, 1248 - Siena?, 1314) italiar eskultorea eta arkitektoa izan zen, Nicola Pisanoren semea.\nBiografia.\nGarai hartako Italiako eskultorerik handiena izan zen. Aitarekin batera eginiko lanez gainera, Sienako katedraleko obren zuzendaria izan zen 1289. urtetik aurrera eta Pisako bataiategiko lanak egin zituen gero (1299).\nEskultura obra nagusiak: Pistoiako San Andresen pulpitua (1297-1301), Pisako katedralekoa (1301-1310) eta Margarita Luxenburgoko enperadorearen hilobia, Genoan (1312-1313). Obra hauetan guztietan Erromako eskultura klasikoaren arauak eta Frantziako estilo gotikoaren ekarpenak nahastu zituen."}
{"id": "277765", "revid": "336", "url": "https://eu.wikipedia.org/wiki?curid=277765", "title": "Jean-Paul Riopelle", "text": "Jean-Paul Riopelle (Montr\u00e9al, Kanada, 1923ko urriaren 7a - 2002ko martxoaren 12a) kanadar margolaria izan zen.\nBiografia.\nTachismoa (frantseseko \"tache\" hitzetik hartua) deritzon arte-mugimenduaren ordezkari aipagarrienetako bat da. Tachismoaren jarraitzaileek kolorezko orbanak margotzen dituzte ausaz. Riopellek bat-bateko margolantzat har daitezkeen obra-sail bat egin zuen. 1950az geroztikako lanetan, pintura-zerrenda lodiak erabili zituen argitasun handiko mosaiko halako batzuk eratzeko. Geroztikako lan askotan, 1956tik aurrera margotu zituenetan batez ere, zuriune handiak utzi zituen koadroetan, eta askatasun- eta espazio-efektu bitxia lortu zuen."}
{"id": "277766", "revid": "512", "url": "https://eu.wikipedia.org/wiki?curid=277766", "title": "Paul Sears", "text": "Paul Bigelow Sears (Bucyrus, Ohio, 1891ko abenduaren 17a - Taos, Mexiko Berria, 1990eko apirilaren 30a) estatubatuar ekologista izan zen. Ohioko Wesleyan Unibertsitatean egin zituen ikasketak, eta Chicagokoan eskuratu zuen doktoregoa 1922an. Harrezkero irakasle gisa jardun zuen Oklahomako Unibertsitatean (1928-1938), Oberlin Collegen (1938-1950) eta Yale Unibertsitatean (1950-1960). Ipar Ameriketako izozteen ondorengo klimari buruz egindako ikerketengatik zen, batez ere, ezaguna. Idazlan nagusiak: \"Life and Environment\" (1939, \"Bizitza eta ingurumena\"), \"Biology of the Living Landscape\" (1964, \"Ingurune biziaren biologia\"), eta \"Lands Beyond the Forest\" (1969, \"Basoz haraindiko lurra\")."}
{"id": "277768", "revid": "58701", "url": "https://eu.wikipedia.org/wiki?curid=277768", "title": "Tamanrasset", "text": "Tamanrasset (arabieraz: \u062a\u0645\u0646\u0631\u0627\u0633\u062a; amazigeraz: ) Aljeriako Saharako hegoaldeko herria da, Hoggar mendialdean dagoena. 38.146 biztanle ditu (1987).\nKlima.\nBasamortuko klima garaierak (1.378 m) leuntzen badu ere, itzalean munduko tenperatura beroenetakoak jaso dira han (38\u00a0\u00b0C-tik gora).\nHistoria.\nTuareg berberiarren egoitza da. Aljeria iparretik hegoaldera zeharkatzen duen Trans-Sahara errepideko gune garrantzitsua da. Herria, Saharako bideak babestea helburu zuen postu militarraren inguruan eraiki zen.\nEkonomia.\nIzen bereko oasian fruituak (muxika, zitrikoak, datilak, almendrak, pikoak), laboreak eta artoa hazten dira. Turismoak hilabete hotzenetan du garrantzia."}
{"id": "277769", "revid": "28807", "url": "https://eu.wikipedia.org/wiki?curid=277769", "title": "Tamenghest", "text": ""}
{"id": "277770", "revid": "28807", "url": "https://eu.wikipedia.org/wiki?curid=277770", "title": "Tamanghasset", "text": ""}
{"id": "277771", "revid": "336", "url": "https://eu.wikipedia.org/wiki?curid=277771", "title": "Shirley Bassey", "text": "Shirley Bassey (Cardiff, Gales, 1937ko urtarrilaren 8a) abeslari ingelesa da.\nLangileen klubetan hasi zen abesten. 1955ean, \"Such is life\" izeneko musika-ikuskizun batean parte hartu zuen Londresko West End auzoan, eta bi urte geroago lehen diskoa plazaratu zuen. Arrakasta handiko abestiak grabatu ditu, hala nola \"Kiss me honey, honey, kiss me\" eta \"As long as he needs me\". John Barry musikagile ospetsuaren \"Goldfinger\" kanta abestu zuen, izen bereko filmerako. 1980an, abesteari utzi zion, baina 1997an Propellerheads bikote britainiarraren lehen diskoan \"(History Repeating)\" abestu zuen, eta sekulako arrakasta izan zuen mundu osoan."}
{"id": "277772", "revid": "28807", "url": "https://eu.wikipedia.org/wiki?curid=277772", "title": "Dame Shirley Veronica Bassey", "text": ""}
{"id": "277773", "revid": "512", "url": "https://eu.wikipedia.org/wiki?curid=277773", "title": "Louis Gardet", "text": "Louis Gardet, benetako izenez Andr\u00e9 Brottier (Tolosa Okzitania, Frantzia, 1904ko abuztuaren 15a - Tolosa Okzitania, 1986ko uztailaren 17a) frantses teologo, filosofo eta mistikoa izan zen.\nBiografia.\nNeotomismotik sortutako kristau-filosofiaren ordezkari nagusietakoa izan zen. Kultura eta erlijio konparatuen filosofo kristautzat azaltzen zuen bere burua, eta lotura estua izan zuen Foucaulden \"Petits Fr\u00e9res\" elkartearekin. Islamaren inguruko ikerlan sakonak egin eta argitaratu zituen: \"La cit\u00e9 musulmane\" (1954, \"Musulman hiria\"), \"Les grands probl\u00e9mes de la th\u00e9ologie musulmane: Dieu et la destin\u00e9e de l\u00b4homme\" (1967, \"Teologia musulmanaren gai nagusiak: Jainkoa eta gizakiaren patua\"), \"Les hommes de l\u00b4islam \"(1977, \"Islamaren gizonak\")."}
{"id": "277774", "revid": "23317", "url": "https://eu.wikipedia.org/wiki?curid=277774", "title": "Hoatzin", "text": "Hoatzin (\"Opisthocomus hoazin\") Cuculiformes ordenako opistokomidoen familiako hegaztia, bere generoko eta familiako bakarra, 60 cm inguru luzea, buruan zutik jar dezakeen lumazko mototsa duena. \nHego Amerikan bizi da, Amazonia oihaneko mangladi eta zingiratan. Brasilen, Kolonbian, Perun, Bolivian eta Guyanan aurkitzen da.\nDeskribapena.\nTamainaz eta itxuraz faisaiaren antzekoa bada ere, lepoa eta isatsa hark baino luzeagoak ditu. Guztira 65 cm har ditzake luzeran.\nHegazti arrea da, baina baditu luma beltzezko, gorrixkazko, horizko eta zurizko orban eta zerrendak ere. Bizkarralde iluna du, luma gris-marroiez estalia, eta azpialdean argiagoa da.\nBuruan aurrealdea biluzia du, kolore urdinekoa eta begiaren irisa gorria duena. Gandor ganorabako bat ageri du kanela koloreduna.\nElikadura.\nZuhaitzen hostoak eta fruituak janez elikatzen da. Ikerketen arabera hoatzinaren dietaren %82a hostoek osatzen dute, %10a loreek eta %8a baino ez fruituek. Hostoak digeritzeko digestio hodian paparo handia du eta bertan hartzidura egiten du, ugaztun hausnarkarien antzera. \"Hegazti kirastun\" ere esaten diote, alde batetik hartziduran sortzen diren gasen eraginez eta bestetik arriskuan aurkitzen denean botatzen duen usainarengatik.\nAmazoniako biztanleek ez dute ehizatzen, zapore txarra duelako. Arrautzak ordea hartzen dituzte jateko.\nUgalketa.\nEuri sasoian ugaltzen da, zuhaitzen azpialdea urak estaltzen duenean. Animalia taldekoia da eta txitatzerakoan kolonia txikiak eratzen ditu. Habiak zuhaitzen adarretan egiten ditu eta 2-3 arrautza jartzen ditu.\nHelduek berrahoraturiko elikagaia jaten dute txitek eta badute ohikoa ez den bereizgarri bat, bi erpe txiki dute hego bakoitzean, zuhaitzetan ibiltzea ahalbidetzen dietenak uretara erori gabe. Erortzea gertatzen bada ere, igeri egiten dute zuhaitz enborreraino eta erpeei esker zuhaitzetan gora igotzen dira. \"Buteogallus urubitinga\" arranoak hoatzinen habia kolonia bat erasotzen duenean helduek alde guztietara hegan egiten dute, zarata handia eginez, arranoa nahasteko eta bitartean txitek zuhaitz adarretatik ihes egiten dute."}
{"id": "277775", "revid": "28807", "url": "https://eu.wikipedia.org/wiki?curid=277775", "title": "Opisthocomus hoazin", "text": ""}
{"id": "277776", "revid": "58701", "url": "https://eu.wikipedia.org/wiki?curid=277776", "title": "Simon Petliura", "text": "Simon Vasilovitx Petliura (, ; Poltava, greg./maiatzaren 10ajul. - Paris, ) ukrainar kazetari eta politikaria izan zen.\nBizitza.\nUkrainako Alderdi Sozialdemokrataren sortzaileetariko bat izan zen (1905), eta Gerrako ministro Ukrainako lehen gobernu burujabean (1917). Alemaniarren aurka borrokatu zen, baina haiek preso hartu zuten 1918an. Espetxetik atera ondoren aginpidera iritsi zen 1918ko azaroan, baina boltxebikeek baztertu zuten 1919ko otsailean. 1920an poloniarrekin elkartu zen poloniarren eta sobietarren arteko gerran, baina Kieven garaitu zuten, eta Polonian bilatu behar izan zuen babeslekua 1920an, eta Frantzian 1921ean. Judu ukrainar batek hil zuen Parisen."}
{"id": "277777", "revid": "6327", "url": "https://eu.wikipedia.org/wiki?curid=277777", "title": "\u0421\u0438\u043c\u043e\u043d \u041f\u0435\u0442\u043b\u044e\u0440\u0430", "text": ""}
{"id": "277780", "revid": "512", "url": "https://eu.wikipedia.org/wiki?curid=277780", "title": "Jaume Roig", "text": "Jaume Roig (Valentzia, Katalan Herriak, 1400 inguruan - Benimamet, 1478) idazle katalana izan zen.\nBiografia.\nSendagilea zen. Eginkizun garrantzitsuak izan zituen Valentzia hiriko gobernuan, eta Alfontso Eskuzabalaren gortean. 1459-1460an 16.000 bertso baino gehiagoko kontakizun satiriko bat idatzi zuen, 1531 arte argitaratu ez zena, eta hiru izenburu desberdinez ezagutzen dena: \"Llibre de les dones\" (\"Emakumeen liburua\"), \"Llibre dels consells\" (\"Aholkuen liburua\") eta \"Espill\" (\"Ispilua\"). Kontakizun sendo eta gordina da; kontalariak emakumeen aurka dihardu, bere hiru ezkontzen berri ematen du, eta giza bizitzaren ikuspegi mingotsa erakusten du."}
{"id": "277781", "revid": "512", "url": "https://eu.wikipedia.org/wiki?curid=277781", "title": "Rhinolophus malayanus", "text": "Rhinolophus malayanus Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "277782", "revid": "58701", "url": "https://eu.wikipedia.org/wiki?curid=277782", "title": "Hendrik Terbrugghen", "text": "Hendrik Terbrugghen (Deventer, Herbehereak, 1588 - Utrecht, Herbehereak, 1629ko azaroaren 1a) margolaria izan zen, Bloemaerten ikaslea. 1604-1614 bitartean Italian bizi izan zen. 1614. urtean Herbeheretara itzuli zen, eta Utrechten hartu zuen bizilekua. Caravaggio italiar pintorearen jarraitzailerik handiena izan zen, eta haren eragina nabaria da Terbrugghenen pinturetan (\"Tomas santuaren sinesgabekeria, San Mateoren bokazioa, Jokalariak\"), aukeratzen dituen gaietan, eta argia eta koloreak lantzeko eran batez ere. Haren pinturak Londres, Oxford, Edinburgh, Utrecht, Amsterdam, Viena eta New Yorkeko museoetan daude ikusgai, besteak beste."}
{"id": "277783", "revid": "28807", "url": "https://eu.wikipedia.org/wiki?curid=277783", "title": "Hendrick ter Brugghen", "text": ""}
{"id": "277784", "revid": "105290", "url": "https://eu.wikipedia.org/wiki?curid=277784", "title": "Averroismo", "text": "Averroismoa Ibn Rusd edo Averroesen filosofia-sistema da, XIII. mendearen amaieraz geroztik garatua.\nHiru teoriatan oinarritzen da.\nEragin handia izan zuen ondorengo filosofia-eskoletan. Averroismoaren jarraitzaile nagusiak Siger Brabantekoa, Marsilio Paduakoa, Boezio Daziakoa, Nicoletto Vernias eta Alesandro Achilini izan ziren."}
{"id": "277785", "revid": "512", "url": "https://eu.wikipedia.org/wiki?curid=277785", "title": "Richard Borcherds", "text": "Richard Ewen Borcherds (Lurmutur Hiria, ) ingeles matematikaria da. Lehenengo ikasketak Cambridgeko Trinity Collegen egin zituen; gero, irakasle laguntzaile izan zen Kaliforniako Unibertsitatea Berkeleyn. Errege Elkarteko kide izateaz gainera, 1993tik aurrera, Berkeleyko Unibertsitateko irakasle da. Cambridgeko Unibertsitateko Matematika Hutseko eta Estatistika Matematikoko sailetako kide ere bada. Aljebra eta geometrian egindako lanarengatik, eta bereziki \"Moonshine\" izeneko aierua frogatzeagatik, da ezaguna. Aieru hori John Conway eta Simon Norton britainiar matematikariek azaldu zuten 1970ko hamarraldiaren bukaeran."}
{"id": "277786", "revid": "6327", "url": "https://eu.wikipedia.org/wiki?curid=277786", "title": "Richard Ewen Borcherds", "text": ""}
{"id": "277787", "revid": "46380", "url": "https://eu.wikipedia.org/wiki?curid=277787", "title": "Marceline Desbordes-Valmore", "text": "Marceline Desbordes-Valmore (Douai, 1786ko ekainaren 20a - Paris, 1859ko uztailaren 23a) frantziar poeta izan zen. Etxe oneko alaba zen, baina haren familiak ondasunak galdu zituen Iraultzaren ondotik, eta Guadalupera jo zuen. Parisa itzuli eta antzezle gisa hasi zen lanean; aldi berean, haur-ipuinak eta elegia-poemak idatzi zituen (\"Po\u00e9sies,\" 1842; \"Po\u00e9sies in\u00e9dites,\" 1860). Malenkonia zuen beti lagun, eta bizitza mingotsa izan zuen (lau seme-alaba galdu zituen gazterik). Mistika-lanak ere egin zituen (\"La Couronne effeuill\u00e9e\"). Erromantikoen garaian baztertu zuten, baina Baudelairek eta Verlainek berreskuratu zuten Marceline Desbordesen poesia ahantzia."}
{"id": "277788", "revid": "8760827", "url": "https://eu.wikipedia.org/wiki?curid=277788", "title": "Friedrich Mohs", "text": "Friedrich Mohs (Gernrode, Harz, Alemania, 1773ko urtarrilaren 29a - Agordo, Tirol, Austria, 1839ko irailaren 29a) mineralogoa eta geologoa izan zen. Irakaslea izan zen Grazen, Friburgon eta Vienan. Meen gogortasuna neurtzeko eskala bat asmatu zuen, \"Mohsen eskala\" deitua: eskalako mea batek bere aurrekoa urra dezakeela kontutan hartuta, eta ondoren datorrenak lehena, eskalako mea oinarrizkoak gogortasun txikienekotik handienera sailkatzen dira: talkoa, igeltsua, kaltzita, fluorita, apatita, ortoklasa, kuartzoa, topazioa, korindoia eta diamantea. Balioa 1etik 10era dute. Gainerako meen gogortasuna eskalakoekin erkatuz jakin daiteke."}
{"id": "277789", "revid": "336", "url": "https://eu.wikipedia.org/wiki?curid=277789", "title": "Azido nitroso", "text": "Azido nitrosoa HNO2 formula duen konposatu kimikoa da.\nEzaugarriak.\nAzido ahul eta ezegonkorra da. Ur-disoluzioan bakarrik ezagutzen da, eta isolatzeko ahaleginak egiten direnean, deskonposatu egiten da. Honela:\n4 HNO2 \u2192 2 HNO3 + N2O + NH2O\nedo honela:\n2 NO2 \u2192 NO2 + NH2O\nHala ere, azido nitrosoaren gatzak, nitritoak, oso egonkorrak dira. Azido nitrosoaren disoluzioak erreduktoreak eta oxidatzaileak dira aldi berean. Azido nitrikoa, ur oxigenatua, permanganatoa eta bioxido metalikoak erreduzitzen ditu, eta potasio ioduroa, azido sulfurosoa eta gatz ferrosoak oxidatzen.\nErabilera.\nTindagaien industrian oso erabilia da diazorreakzioetan, eta haren gatzak, nitritoak, konposatu komertzialak dira, garrantzi handikoak."}
{"id": "277790", "revid": "28807", "url": "https://eu.wikipedia.org/wiki?curid=277790", "title": "Azido nitrosoa", "text": ""}
{"id": "277791", "revid": "58701", "url": "https://eu.wikipedia.org/wiki?curid=277791", "title": "\u00c1ngel Ossorio", "text": "\u00c1ngel Ossorio y Gallardo (Madril, 1873ko ekainaren 20a - Buenos Aires, 1946ko maiatzaren 19a) espainiar politikaria izan zen. Bartzelonako gobernari zibila izan zen \"Solidaridat Catalana\"ren garaipena izan zenean (1907ko apirilean), eta Bartzelonako Aste Tragikoan (1909ko uztailean), baina, Aste Tragikoan izandako indarkeria zela eta, dimititu zuen. Errepublika-kontserbadorea zen; Companysen eta Aza\u00f1aren alde agertu zen 1934ko urriko gertakizunen ondoren haien kontra izandako gerra-kontseiluan. Espainiako Gerra Zibilaren garaian matxinatuen kontra azaldu zen, eta ondorioz, erbestera joan behar izan zuen. Erbestean Giralen gobernuko kide izan zen (1945)."}
{"id": "277792", "revid": "336", "url": "https://eu.wikipedia.org/wiki?curid=277792", "title": "Faustin-\u00c9lie Soulouque", "text": "Faustin I.a Haitikoa, jaiotza-izenaz Faustin-\u00c9lie Soulouque (Petit Goave, Haiti, 1782ko abuztuaren 15a - 1867ko abuztua), Haitiko politikaria izan zen.\nBiografia.\nEsklabo beltz baten semea zen. 1803an frantsesak Haititik kanporatzeko matxinadetan parte hartu zuen. Beltzen buruzagia izan zen, eta 1847an agintari-mulato talde batek Haitiko lehendakari hautatu zuen beren aginduak beteko zituelakoan; Soulouquek, ordea, ez zituen mulatoak aintzat hartu, eta 1849an bere burua enperadore izendatu zuen (Faustin I.a). Haren agintaldian ustelkeria eta beldurra nagusitu ziren Haitin. Santo Domingo menderatzeko ahaleginak egin zituen, baina ez zuen lortu. 1859an bere kargua kendu zion Geffard jeneralak."}
{"id": "277793", "revid": "1982", "url": "https://eu.wikipedia.org/wiki?curid=277793", "title": "Faustin Soulouque", "text": ""}
{"id": "277794", "revid": "512", "url": "https://eu.wikipedia.org/wiki?curid=277794", "title": "Txernihiv", "text": "Txernihiv (ukraineraz: \u0427\u0435\u0440\u043d\u0456\u0433\u0456\u0432) edo Txernigov (errusieraz: \u0427\u0435\u0440\u043d\u0438\u0433\u043e\u0432) Ukrainako ipar-erdialdeko hiria eta Txernihiveko oblasteko hiriburua da. Desna ibaiaren ertzean dago, Kiev hiriaren ipar-ekialdean. 300.497 biztanle zituen 2005ean. Burdinbideen gune garrantzitsua da. Nekazaritza-ekoizpenen merkataritza eta industria (ehungintza, musika-tresnak, zurgintza, janari-industria) dira ekonomia-jarduera nagusiak.\nOndarea.\nMonumentuei dagokienez, aipagarriak dira 1024. urteko Spassky katedral bizantziarra, XII. mendeko Yeletski komentua, XII-XIII. mendeetako Piatnitskaia eliza eta Mazepa jauregi barrokoa. 907. urteko dokumentu batean aipatzen da Txernihiv lehen aldiz."}
{"id": "277795", "revid": "46380", "url": "https://eu.wikipedia.org/wiki?curid=277795", "title": "Lester Young", "text": "Lester Young (izengoitia: \"Prez\"; Woodville, Mississippi, 1909ko abuztuaren 27a - New York, 1959ko martxoaren 15a) Estatu Batuetako saxofoi-jotzailea izan zen. Jazz-musika landu zuen. Lehen kontratuak Kansas Cityko orkestra txiki batekin lortu zituen. 1936. urtean grabatu zuen lehen diskoa, Count Basierekin, eta gero haren orkestran lan egin zuen. Garai hartako saxofoi-tenor ospetsuenetako bat izan zen. Jazz berriaren aitzindari nagusietako bat, eta \"cool\" joeraren sortzaile izan zen. Lan nagusiak ditu: \"Lady Be Good\" (1936), C. Basierekin; \"The Man I Love\" (1939), Billie Holidayrekin; \"Lester Leaps in \"(1939), C. Basierekin; \"Tickle Toe\" (1940), C. Basierekin."}
{"id": "277796", "revid": "96586", "url": "https://eu.wikipedia.org/wiki?curid=277796", "title": "Marcelin Berthelot", "text": "Marcelin Berthelot (Paris, Frantzia, 1827ko urriaren 25a - \"ib.\", 1907ko martxoaren 18a) kimikari eta politikari frantsesa izan zen.\nBiografia.\nSintesi kimikoa izan zuen bere ikerketa alorretako bat: alkohol etilikoa (1855), azido formikoa (1856), metanoa (1858), azetilenoa (1860), etab.\nTermokimikaren bultzatzaile izan zen, eta kalorimetroa hobetu eta bonba kalorimetrikoa asmatu zuen. Sistema kimikoen bilakaera ikertu zuen. Fisiologiaren alorrean entzimak izan zituen aztergai. Garai modernoetako kimikaririk behinenetako honek notazio atomikoaren erabilera ukatzean oker handia egin zuen. Hezkuntza ministroa izan zen (1886-1887) eta gero Kanpo Arazoetakoa (1895-1896)."}
{"id": "277798", "revid": "336", "url": "https://eu.wikipedia.org/wiki?curid=277798", "title": "John Dudley", "text": "John Dudley (Londres, 1502 - 1553ko abuztuaren 22a) ingeles politikaria izan zen. Henrike VIII.aren agindupean frantsesen eta eskoziarren aurka borrokatu zen. Alderdi protestanteko buruzagietako bat izan zen, eta Henrike erregearen agintaldiko azken urteetan eragin handia izan zuen Dudleyek. Gogor zigortu zituen nekazarien matxinadak (1549). Eduardo VI.a errege gaztearengan ere gero eta eragin handiagoa izan zuen, eta Joana Grey bere besoetakoa Erreinuko ondorengo izendarazi zuen. Erregea, aldiz, gazterik hil zen, eta erregina izendatu berriaren aurka altxatu zen herria. Dudley eta Joana Grey hiltzera zigortu zituzten."}
{"id": "277799", "revid": "512", "url": "https://eu.wikipedia.org/wiki?curid=277799", "title": "Rhinolophus marshalli", "text": "Rhinolophus marshalli Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "277800", "revid": "512", "url": "https://eu.wikipedia.org/wiki?curid=277800", "title": "Alan Paton", "text": "Alan Stewart Paton (Pietermaritzburg, Natal, 1903ko urtarrilaren 11a - Durban, 1988ko apirilaren 12a) Hegoafrikako idazle eta \"apartheid\" aurkako aktibista izan zen. Hegoafrikako arazoak agertzen ditu Patonek bere obretan. \"Cry, The Beloved Country\" (1948, \"Negar egin, herri maite horrek\") eta \"Ah, But Your Land Is Beautiful \"(1982, \"Herria, oso ederra duzu, ordea\") dira Patonen eleberri nagusietako batzuk. Horiez gainera, biografiak \"South African Tragedy\" (1964, \"Hegoafrikako tragedia\"), Hofmeyr ministro liberalaren biografia, eta \"Apartheid and The Archbishop\" (1974, \"Apartheid eta artzapezpikua\"), Geoffrey Clayton Cape Towngo artzapezpikuarena, argitaratu zituen. Autobiografia ere idatzi zuen."}
{"id": "277801", "revid": "512", "url": "https://eu.wikipedia.org/wiki?curid=277801", "title": "Esther Zorrozua", "text": "Esther Zorrozua Eguren (Bilbo, Bizkaia, 1955 -) bizkaitar idazlea da.\nBiografia.\nFilologia Erromanikoan lizentziaduna da Deustuko Unibertsitatean, eta Literaturan doktorea Euskal Herriko Unibertsitatean. Gaztelania Hizkuntza eta Literatura irakaslea da batxilergoko institutu batean.\nKontakizun laburren antologietan parte hartu du: \"La savia del tamarindo\" (2001), \"60 relatos, 60 autores\" (2002), \"Cuentos y leyendas de Bilbao\" (2005), \"Cuentos de todo coraz\u00f3n\" (2006).\n2004an bere lehen eleberria argitaratu zuen: \"La casa de La Galea\" (2004). Esther Zorrozuarena da ere \"Bilbao, ciudad abierta\" (2006), Bilboko hiriaren omenez idatzitako narrazio-bilduma."}
{"id": "277802", "revid": "10891", "url": "https://eu.wikipedia.org/wiki?curid=277802", "title": "Bruno Bauer", "text": "Bruno Bauer (Eisenberg, Alemania, 1809ko irailaren 6a - Rixdorf, Alemania, 1882ko apirilaren 13a) kritikaria eta filosofoa izan zen. Hegelen jarraitzaile ezkertiarra izan zen; bere lehen lanetan filosofia eta teologia adostu nahi izan zituen, baina kristautasun oro errotik ukatzera jo zuen berehala: \"San Joanen Ebanjelioko egintzen kritika\" (1840), \"Sinoptikoen historia ebanjelikoaren kritika\" (1841), \"Ebanjelioen kritika eta beraien jatorriaren historia\" (1851). Politikaz eta historiaz ere arduratu zen, eta lan ugari argitaratu zuen gai horiei buruz; horiek izan ziren Marx eta Engelsen kritikagai \"Familia Santua\"(1845) izenburuko liburuan."}
{"id": "277803", "revid": "10891", "url": "https://eu.wikipedia.org/wiki?curid=277803", "title": "William Collins", "text": "William Collins (Chichester, Sussex, Ingalaterra, 1721eko abenduaren 25a - 1759ko ekainaren 12a) ingeles olerkaria izan zen.\nBiografia.\nXVIII. mendeko poeta prerromantiko handienetakoa. Familia burges baten semea zen, eta miseria gorrian bizi izan zen. Eroetxe batean hil zen.\nHaren lan nagusia: \"Odes on several descriptive and allegorical subjects\" (1747, \"Gai deskriptibo eta alegoriko batzuei buruzko odak\"). \"Ode to Evening\" \"(Oda arratsari)\" izan zen haren poema ospetsuena, bertso librean idatzi zuen bakarra. Lirikotasun, exotikotasun eta freskotasun berezi batez hornituriko lanak idatzi zituen.\nWilliam Collinsen obra ez da XX. mendera arte behar bezala ezagutu."}
{"id": "277804", "revid": "1491", "url": "https://eu.wikipedia.org/wiki?curid=277804", "title": "Anjeles Iztueta Azkue", "text": "Anjeles Iztueta Azkue (Tolosa, Gipuzkoa, 1954ko urriaren 16a) euskal matematikaria, irakasle, eta politikaria da. Eusko Alkartasuneko kidea. Emakunden eta Eustat-en egin du lan, beti ere ikerketa eta estatistika matematikoaren arloan. Eusko Jaurlaritzako Hezkuntza Unibertsitate eta Ikerketa Sailburua ere izan zen Juan Jose Ibarretxe lehendakaria zela (2001-2005). \nMatematika Zientzietan lizentziatura eta gradu-tesina eginak ditu Valladolideko Unibertsitatean. Bertan egin zuen gero doktorego ikastaroen ziklo osoa ere. Estatistikako kontzeptuak eta metodologia ondo menperatzen dituenez hainbat tesitan eta proiektutan aritu izan da alde estatistikoa lantzeko aholkulari estatistiko-matematiko gisa. Egindako ekarpenak batez ere bi alor hauetan izan dira: batetik, estatistika ofizialetako eta ikerketa soziologiko, ekonomiko, osasun eta hizkuntzetarako lagin-diseinu konplexuak, eta bestetik, Benz\u00e9cri-ren \"L\u00b4Analyse des donnees\" eskola frantseseko aldagai anitzeko analisi estatistikoak.\nEusko Jaurlaritzan aritu izan zenean Unibertsitate Sistemaren Legea, Euskal curriculuma eta Haur-eskola Partzuergoaren Dekretua onartu ziren, besteak beste.\nMatematika euskaraz landu zituzten aitzindarietako bat izan zen Iztueta 1970eko hamarkadan, batez ere estatistika arloan aritu zen bera. EAEko Euskararen Aholku Batzordeko kidea ere izan da hainbat urtetan. Innobasqueko Zuzendaritza Batzordeko kidea izan da (2014-2023), Eusko Ikaskuntzan Arabako lehendakariordea (2016-2023), eta 2021az geroztikUdako Euskal Unibertsitateko Talde Eragileko kidea da.\nInnobasqueko Zuzendaritza Batzordeko kidea izan da (2014/2023), Arabako lehendakariordea Eusko Ikaskuntzan (2016/2023) eta 2021az geroztik Udako Euskal Unibertsitateko Talde Exekutiboko kidea da. \nIkasketak.\nTolosako ikastolan ibili zen hasieran 1957-1960 urteetan, ezkutuko eta haserako ikastola haietako batean, gero 6 urterekin moja-eskola batera joan zen eta han libre erara egin zituen urtez urte bai batxilerra elementala baita goi mailako batxilerra. Urtean behin egiten zituzten azterketak Donostiako Pe\u00f1aflorida Institutoan.\nHamasei urterekin beka bat eman zioten Unibertsitate Laboraletarako, eta Zaragozan egin zuen, orduan COU deitzen zen unibertsitate aurreko urtea. Matematika-ikasketak egin zituen gero Valladolideko Unibertsitatean soldata-beka deituriko laguntzarekin.\nGarai hartan Tolosa erabat erdalduna zen, baina Iztuetatarrenean euskaraz bizi ziren.\nUEUko Matematika saileko kide aitzindaria.\n1978an Udako Euskal Unibertsitateak Larraona ikastetxean (Iru\u00f1ea) antolatu zuen lehen hamabostaldian parte hartu zuen, Matematika Sailean. Garai hartan Valladoliden zen matematika ikasle. Gerora ere urtero parte hartu zuen Larraonan. \nSarrikon dagoen Ekonomia eta Enpresa Fakultateko irakasle zela matematika euskaraz emateko lehen saiakera egin zuten 1977an. UEUko Matematika Saila izan zen ekinbide hori bideratzeko lan-taldea eta matematika hiztegia ere elkarrekin landu zuten, UEUren babesean. Matematika euskaraz lantzen aitzindaria izan zen talde horretan ibili ziren hauek, besteak beste: Maria Jesus Alkain, Edurne Biritxinaga Gaztelurrutia, Maria Jesus Esteban Galarza, Karmele Fernandez Agirre, Jesus Mari Go\u00f1i Zabala, Jesus Mari Larrazabal, Xabier Mauleon, Karlos Santamaria Ansa, Arantza Urkaregi, Yosu Yurramendi, Mari Jose Zarate Azkuna eta Enrique Zuazua Iriondo.Matematika orokorrean eta estatistika bereziki euskaraz landu zituzten aitzindarietako bat izan zen Iztueta. Bi liburu hauek argitaratu zituen UEUko lehenengo urteetan:\nMatematikan eta estatistikan egindako ibilbidearen aitortza moduan 2000ko sarrera-hitzaldia emateko gonbidatu zuen UEUk. Hitzaldiaren izenburua hau izan zen: \"\"Matematikak: zenbaki eta eredu bizidunak\".\"\nIrakaslea unibertsitatean (1977-1982).\n1977tik 1982ra Estatistika eta Matematika gaietarako irakaslea izan zen UPV/EHUn Sarrikon, Donostiako Elizaren Magisteritza Eskolan (Matematika lehen promozioan), Deustu-ESTEn (Estatistika bai lizentziaturan eta bai Masterrean), eta UNEDen (Psikologia Matematikoa). Hogeita bi urte besterik ez zuen irakasle hasi zenean; Valladolidetik itzuli berritan buru-belarri murgildu zen horretan, batez ere unibertsitatea euskalduntze-ahalegin hartan.\nIkasle gisa lehenik, eta gero irakasle gisa ere, Euskal Herriko Unibertsitatearen alde lan egiten zuen inguruko lankideekin. Amets egiten zuten artean existitzen ez zen Euskal Herriaren zerbitzura eta euskalduna ere izango zen unibertsitatearekin, eta horren alde ahaleginak egiten zituzten. Garai hartan antolatu ziren lehen matematika klaseak euskaraz Sarrikon, eta Iztueta izan zen lehenengo irkaslea. Taldekoek Karlos Santamaria buru zutela landu zuten lehen matematika hiztegia. Leioako Zientzia Fakultatean hasia zen fisika euskaraz ematen Jose Ramon Etxebarria, kimika ematen Luis Mari Bandres. Horiek ziren imitatzeko eredua. UEUko Larraona ikastetxean landutako UEUkide-sare hura beti izan da erreferente bat Iztuetaren ibilbide profesionalean. \nMatematikan profesionala eta ikertzailea (1982-2018).\n1982an unibertsitate-irakaskuntza utzi zuen, sortu berria zen Eusko Jaurlaritzara joateko, ikerketa eta estatistika-matematikoaren arloan. Eusko Jaurlaritzako lehen lau urteetan arlo hura Metodologiaz, Diseinuaz eta Aholkularitza estatistiko-matematikoaz arduratzen zen, eta Eusko Jaurlaritzako beste arloetara ere eskaintzen zuen zerbitzu hori garaiko Estatistika Zuzendaritzak. \nGero 1986an Euskal Estatistika Erakundean (EUSTAT) sortu zen eta hor Iztueta Metodologia eta I+G+b arduraduna izatera pasa zen. Bizitza profesionaleko urte gehienak EUSTATen eman zituen.Emakunde-Emakumearen Euskal Institutuan sortu zenean bertan lehen arduraduna izan zen \"Ikerketa, Plangintza eta Dokumentazioa\" atalean (1989-1993).\nIkerketa-eremuak.\nMatematikari moduan bere ikerketa-lanak batez ere arlo kuantitatiboan zentratu dira, baita estatistika ofizialetako metodologia eta diseinuetan. Estatistika ofiziala eta I+G proiektuetan Ikerketa-proiektuak zuzendu ditu eta EUROSTATek koordinatutako hainbat proiektuetan parte hartu du Europa mailan. Aholkularitza teknikoa, irakaskuntza eta lan eta ikerketa eremuak hauek izan dira: lagin-diseinu konplexuak, datuen sintesirako teknika kuantitatiboak eta aldagai anitzeko analisiak. ISI eta IASSeko kidea eta hauetako bi urtez behineko bilkuratan partehartzaile.\nHezkuntza-sistemaren analista gisa Eusko Jaurlaritzako Sailburua izan zen legegintzaldi batetan eta hainbat hitzaldi eman zituen bilkura eta kongresuetan. Hitzaldi horiek liburu batean bilduta daude eta horietan garatu zituen gai nagusiak bost izan ziren: kalitatezko eskola-eredu demokratikoa, unibertsitateen garapena eta kudeaketa, lanbide heziketa Europako estrategian, haur-eskolak antolatzeko arauak, ikerkuntza, enpresako estrategia, eta bizialdi osoko formakuntza.\nNazioarteko ISI eta IASSeko kidea.\n1980ean oso informazio estatistiko gutxi zegoen Euskal Herriari buruz, baina informazioa beharrezkoa zen edozein planifikaziotan. Gernikako Autonomia Estatutuak \"1979an gobernantza-area\" gisa definitu zuen estatistika, eta gero Eusko Jaurlaritzak hasiera-hasieratik sortu zuen \"Estatistika Zuzendaritza\" gerora 1986 EUSTAT erakunde autonomoa izango zena.\nEustat estatistika-erakundean \"metodologia\" arduraduna.\nIztueta Eustat-en \"Ikerketa eta Metodologia Estatistiko-Matematikoaren\" arloaren arduraduna izan zen urte askotan. Metodologiak, prestakuntza, bekak, ikerketa-lankidetzak unibertsitateekin sartzen ziren egitekoen artean. EUETATek informazio asko bildu zuen urte guzti haietan eta ospea lortu zuen nazioartean. EUSTATen, NASTATen eta IINSEE Iparraldeko zerbitzuan zeuden datu guztiak batu izan ditu gero GAINDEGIA zerbitzuak, Euskal Herri osoko informazio estatistikoa eskaini ahal izateko, horretan kolaboratzaile eta bultzatzaile sutsua izan zen hasieratik.\nIztueta nazioarteko ISI institutuko (International Statistical Institute) kide izendatu zuten 1996ean eta IASS elkartekoan (International Association of Survey Statisticians) kide aktiboa izan zen hainbat urtetan. Bi urtez behin eginiko batzarretan parte hartu zuen 1983tik 1999ra aldian.\n1983-1999 aldi horretan EUSTATeko Estatistikako Nazioarteko mintegia zuzendu zuen, nazioartean ospe handiko ikerlari eta metodologoen parte-hartzea bideratuz. Punta puntako matematikari eta estatistika ofizialetan adituak ziren metodologoekin harreman zuzena izan zuen (L. Kish, C.R. Cochram, C.R. Rao, F. Azorin\u2026).\n2010an Gaindegiak argitaratutako \u00ab\"Euskal Herriak: Erronka sozio-ekonomikoak | Gaindegia\"\u00bb liburuak kapitulu oso batean jaso zituen Iztuetaren ikuspuntu sozio-ekonomikoak. Guztira 14 aditu hauen ikuspuntuak jaso zituen liburuak: Jon Azua, Michel Etchebest, Ainhoa Etxaide, Anjeles Iztueta, Nekane Jurado, Antxon Lafont, Juan Carlos Longas, Adolfo Mu\u00f1oz, Mixel Berhokoirigoin, Paul Nicholson, Koldo Saratxaga, Pedro Luis Uriarte, eta Eduardo Zubiaurre.\nDoktorego tesietan kolaboratzaile.\nMatematikatik kanpoko doktore-tesitan parte hartu zuen Iztuetak arlo estatistiko eta matematikoan aholkularitzan. Besteak beste lau tesi hauetan parte hartu zuen:\nArgitalpen zientifikoak.\nUrteetan zehar 50etik gora artikulu eta parte hartze izan ditu estatistikako kongresu eta nazioarteko foroetan. Esaterako, artikulu hauek lotura dute Iztuetak estatistikan egin duen ikerketa-lanekin:\nEuskal komunitate zientifikoaren Inguma datu-basean, berak sorturiko 15 lan baino gehiago bildu dira.\nAholkularitza estatistiko-matematikoan.\nEstatistikako kontzeptuak eta metodologia ondo menperatzen zuenez hainbat proiektu ofizial eta pribatutan aritu izan da aholkulari estatistiko-matematiko gisa. Egindako ekarpenak batez ere alor hauetan izan dira: lagin-diseinu konplexuak, datuen sintesirako teknika kuantitatiboak eta aldagai anitzeko analisiak. Besteak beste proiektu hauetan aritu da:\nEmandako ikastaro espezializatuak.\nEspezialitate-ikastaroak eman ditu, graduondo eta euskal administrazioko prestakuntza-plangintzetan, beti ere estatistika eta matematikaren arloetan, eta batez ere laginketa teknika estatistikoen arloan.\nEusko Jaurlaritzako Sailburu-ordea (1999-2001) eta Sailburua (2001-2005).\nJuan Jose Ibarretxe lehendakariak deituta 1999an Eusko Jaurlaritzako \"Justizia, Lan eta Gizarte Segurantza Saileko\" Gizarte Gaietarako Sailburuorde hasi zen. Eta hurrengo legealdian, 2001ean, Hezkuntza, Unibertsitate eta Ikerketa Sailburua izan zen.\nHauek izan ziren sailburuak: Idoia Zenarruzabeitia (Lehendakariordetza eta Ogasuna eta Herri Administrazioa), Anjeles Iztueta (Hezkuntza, Unibertsitateak eta Ikerketa), Javier Balza (Herrizaingoa), Ana Aguirre (Industria, Merkataritza eta Turismoa), Javier Madrazo (Etxebizitza eta Gizarte Gaiak), Joseba Azkarraga (Justizia, Lana eta Gizarte Segurantza) , Gabriel Maria Inclan (Osasuna), Miren Azkarate (Kultura eta bozeramailea), Sabin Intxaurraga (Lurralde Antolamendua eta Ingurumena), Alvaro Amann (Garraioa eta Herri Lanak), eta Gonzalo Saenz de Samaniego (Nekazaritza eta Arrantza).\nJaurlaritzan landutako gai nagusiak (2001-2005).\nUrte horietan Hezkuntza Sailak urratsak egin zituen gai hauetan: Haur Eskolak, Lanbide Heziketaren bikaintasuna, gehiengo sindikalarekin akordio zabalak, Euskal Curriculuma, euskara eta ereduen ebaluazioa...Hauek dira Iztuetaren lan taldeak finkatu zituen sei erronkak:\nUnibertsitate Sistemaren Legea (2004).\nHezkuntza-sistema propio baten alde urratsa izan zen Unibertsitate Sistemaren Legea onartzea 2004an. Presio handiak izan ziren proiektuaren kontra, baina legearen aldeko kontsentsu zabala lortu zuen Iztuetaren taldeak eta legea lantzeko orduan handia izan zen parte hartzea. Ordura arte, unibertsitate publikoko irakasleek Espainiako funtzionarioa izan behar zuten, derrigor; legearekin, atea ireki egin zitzaion unibertsitateko irakasleria propioari, urteetako eskaera zenari. Unibertsitate-sistema osoarentzat egin zen legea (EHU, Mondragon Unibertsitatea eta Deustuko Unibertsitatea). Esparru unibertsitarioan euskara berezko hizkuntzatzat hartzen zuen legeak, eta zentralitatea ematen zion. Gainera, euskarazko online unibertsitate bat sortzeko aukera ere zabaldu zuen legeak, nahiz eta gero oraindik horrelakorik ez den gauzatu.\n2022an \u00abEuskal Unibertsitate Sistema: legea, erronkak eta etorkizuna\u00bb izenburuko artikulua idatzi zuen Jakin aldizkarian. Bi hamarkada pasata, honela ikusten zuen legearen garapena: batetik harrituta zegoen, asko eginda zegoelako, Ikerketan eta bikaintasunean pauso handiak emanda baitzeuden; bestetik Euskal Unibertsitate Sistema asko zabaldu zela, eta konplexutasun handiko ekosistema da gaur egun, EAEtik Euskal Herri osora lankidetza zabaltzeko ere ahaleginak egin eta urratsak eman dira.\nEuskal Curriculuma (2004).\n\"Euskal curriculuma\" ere onartu zen legealdi hartan, 2004an. Horretan ere kritika asko jaso zituen, baina eskola publikoen, ikastolen, kristau eskolen eta hezkuntza komunitateko eragileen artean adostu eta landutako proiektua zenez aurrera atera ahal izan zuten. Aldiz, Hezkuntza Saila Hezkuntza Sistemarako Lege bat ateratzen saiatu bazen ere, ahalegin haiek gelditu edo izoztu egin behar izan zituzten. Eta bestalde, Bertendonako institutuko irakasleen protesta oso mediatikoa izan zen garai hartan. Hori gertatu zen Hezkuntza sistemako funtzionarioen euskara mailari buruzko eskakizunak bete beharrekoak zirela Eusko Jaurlaritzak berretsi zuenean. Presioak izugarriak izan ziren, alde guztietatik.\nHaur-eskola Partzuergoa.\nEmakunden egon zenean hasi zen arlo hau lantzen. Gero Gizarte Gaietako Sailburu-orde izan zenean \"I Euskal Familien Plana\" egin zutenean. arreta berezia eman zioten haur-eskolei. Azkenik Hezkuntza Ikerketa eta Unibertsitate Sailburua izanik onartu zuten Haur-eskola Partzuergoaren Dekretua. Eskandinavia izan zen dekretu hura osatzeko erreferentzia nagusia. Garai hartan Iztueta 3 gazteren ama zen.\nDekretuak harrera ona izan zuen. Urrats nabarmena izan zen euskara sustatzeko eta herri txikiak sendotzearen alde. Arrakasta horren froga gisa aipatu daiteke dekretuaren arabera sortutako haur-eskolek 10 urte bete zituztenean, orduko Sailburu Cristina Uriartek ekitaldira gonbidatu zuela Iztueta eta hitza eman ziola Sailak Iztuetari eskerrona adierazteko keinu gisa.\nEmandako hitzaldi gonbidatuak.\nEusko Jaurlaritzako Kontseilaria izan zen zazpi urteetan hainbat hitzaldi eman zituen bilkura eta kongresuetan. Hitzaldi horietan garatu zituen gai nagusiak bost izan ziren: kalitatezko eskola-eredu demokratikoa, unibertsitateen garapena eta kudeaketa, lanbide heziketa Europako estrategian, haur-eskolak antolatzeko arauak, ikerkuntza, enpresako estrategia, eta bizialdi osoko formakuntza. Iztuetako taldearen helburuak eta printzipioak, lana, eta horren emaitzak liburu batean bildu zituen Leire 2004an. Liburu horretan Anjeles Iztuetak idatzitako artikulu guztiak, argitaratutako elkarrizketa guztiak eta bere hitzaldi eta prentsaurrekoetako testuak bildu zituen. Bigarrenik, kronologikoki ordenatu dira eta iturriak aztertu dira, ondoren gaien arabera multzokatzeko. \nBesteak beste, hauek izan ziren 2002 eta 2003 urteetan gai horietako bakoitzean garatu zituen hitzaldiak:\nHezkuntza sailburu gisa emandako prentsa-aurrekoak.\nEusko Jaurlaritzako Hezkuntza Sailburu izan zen lau urteetan hitzaldiez gain hainbat prentsa-aurreko ere eman zituen. Prentsaurreko horien testuak jasota daude liburu batean. Hauek izan ziren 2001, 2002 eta 2003 urteetan emandakoak:\nEusko Ikaskuntzako lehendakari ordea.\n2014tik 2023ra bitarte Eusko Ikaskuntzako Lehendakari ordea izan zen Araban, baita Innobasque-ko Zuzendaritza Batzordekoa 2016tik.\nEusko Ikaskuntzan hainbat ekitaldi eta bilkura antolatzen parte hartu du. Esate baterako, 2017an \"Gazteak-euskara binomio dinamikoa: erabilera sustatzeko gakoak\" jardunaldia antolatu zuen Gasteizen. Jardunaldi horren ondorioetan bi ardatz nagusi proposatu ziren: ikerketa-lerroak eta eragileentzako ekintza-proposamenak. Ildo horretatik tiraka, Eusko Ikaskuntza beka batekin, ikerketa lerro bat sortu zuen Joseba Fernandez de Landa soziologoak Ixa taldearekin batera. Geroago artikulu hauek argitaratu zituzten egindako lana dokumentatzeko:\nGai horretan sakonduta, Fernandez de Landa soziologoak 2021ean Ikergazte saria irabazi zuen.\nEusko Ikaskuntzaren barrutik antolatutako ekitaldi horietan Iztuetak ikusi du kontsentsua sortu dela aditu desberdinen artean, nolabait euskararen munduan badirudi paradigma aldaketa bat sortzen ari dela. Orain arte kontua zen euskara ikastea, baina orain gehiago da dakitenek erabiltzea. Zeren ikasi gehienek ikasten dute eskolan, baina kontua da ikasten duten horiek erabiltzera nola bultzatu. Zer nolako indarrak behar diren aztertu behar direla dio, kontrako indarrak ere badirelako, globalizazioaren garai honetan ia mundu guztia sare sozialetan eta aritzen den garai honetan. Iztuetaren ustez euskararentzat momentu oso interesgarria da, asko aurreratu da azken 50 urteetan baina erronka berriak ere badira eta hurrengo gailurretara heltzea ez da erreza izango.\nAma eta langilea.\nProfesional langilea eta aldi berean ama izaten hasi ziren aitzindarietako bat izan zen Iztueta 1970eko hamarraldian. Ordura arte ama lehenengo aldiz izatean ohiko zen bizitza profesionaletik erretiratzea eta etxeko bizimoduan bakarrik aritzea. Lanean jarraitzeko erabakia oso argi zuenez, moldatu egin zen ama eta langilea izaten, biak ala biak."}
{"id": "277805", "revid": "98220", "url": "https://eu.wikipedia.org/wiki?curid=277805", "title": "Kevin Keegan", "text": "Kevin Keegan (Armthorpe, Hegoaldeko Yorkshire, ) britainiar futbolari eta entrenatzailea da. Nazioarteko futbol jokalari ohia, eta, gaur egun, entrenatzaile ospetsua. Liverpool taldean jokatu zuen sei urtez, eta talde horrekin Europako Kopa bat (1977), UEFAko bi kopa (1973 eta 1976), Britainia Handiko Premier Leagueren hiru txapelketa (1973, 1976 eta 1977) eta Ingalaterrako Kopa bat (1974) irabazi zituen. Europako beste hainbat taldetan ere jokatu zuen. Birritan jaso zuen Europako futbolaririk onenari ematen zaion Urrezko Baloia (1978 eta 1979an). 1992an, Newcastle United taldeko entrenatzaile gisa hasi zen. 1999an, Ingalaterrako selekzioa entrenatzen hasi zen, baina dimisioa aurkeztu zuen 2000ko udazkenean. 2001ean, Manchester City taldea entrenatzen hasi zen, 2005ean dimititu zuen arte."}
{"id": "277806", "revid": "512", "url": "https://eu.wikipedia.org/wiki?curid=277806", "title": "Joani Lertxundi Elizalde", "text": "Joani Lertxundi Elizalde, aita Gabriel (Ziburu, Lapurdi, 1908ko martxoaren 11 - Belokeko komentua, Lapurdi, 1995eko abenduaren 29a) Lapurdiko idazlea izan zen. Belokeko abade-etxe beneditarreko fraidea izan zen.\nBiografia.\nAsiriera eta asirierazko liturgia-kantak aztertu zituen eliz ikasketak amaitu ondoren. \"Euzko Yakintza\", \"Aintzina\", \"Othoizlari\", \"Gure Herria\" eta \"Editions Ezkila\" aldizkarietan eman zituen argitara lan garrantzitsuenak.\nObra nagusiak: \"Kantikak\" (1948), \"Irakurgaiak nola kanta\" (1964) eta \"Plaidoyer pour une liturgie bilingue basco-latine \u00e0 l\u00b4usage des paroisses\" (1947). Iratzeder olerkari beneditarrarekin batera \"Meza nausia\", \"Sainduen Litaniak\", \"Besta Berriko Meza\", \"Salbatore\" eta \"Salmoak \"idatzi zituen."}
{"id": "277807", "revid": "46380", "url": "https://eu.wikipedia.org/wiki?curid=277807", "title": "Narciso Monturiol", "text": "Narciso Monturiol (Figueres, 1819ko irailaren 28a - San Martin de Provensals, 1885eko irailaren 6a) kataluniar asmatzaile eta politikaria izan zen. Espainian Cabeten sozialismo utopikoa zabaltzen lagundu zuen, eta ideia horiek zabaltzeko asmoz \"La Fraternidad\" (1847-1848) argitaratu zuen, eta hurrengo urtean \"El Padre de familia\" (1849-1850).\nFisika eta natura-zientziak ere aztertu zituen. Itsaspekoa asmatu zuen, eta \"Icteneo\" izena jarri zion. Itsaspeko horren lehen froga Bartzelonako portuan egin zen, 1859an. Agintarien laguntza falta zela eta, bertan behera utzi behar izan zituen bere proiektuak. Politikari eta zientziari buruzko lanak idatzi zituen."}
{"id": "277808", "revid": "28807", "url": "https://eu.wikipedia.org/wiki?curid=277808", "title": "Narc\u00eds Monturiol i Estarriol", "text": ""}
{"id": "277809", "revid": "448", "url": "https://eu.wikipedia.org/wiki?curid=277809", "title": "Voronezh", "text": "Voronezh (, ahoskera: ) Errusiako mendebaldeko hiri bat da, Voronezh oblastaren hiriburua. Voronezh ibaiaren ertzean dago, Moskutik 467\u00a0km hego-ekialdera. 2010ean 889.680 biztanle zituen.\nHistoria.\n1586an eraiki zuten hiria, tartariarrek Don ibaiaren inguruan Errusiari egiten zizkioten erasoei eusteko gotorlekutzat. XVIII. mendean industria indarra hartzen hasi zen. Bi mende geroago, Bigarren Mundu Gerran, naziek hiriaren parte bat hartu zuten, baina ez zuen garrantzia galdu hiriak.\nEkonomia.\nIndustria da ekonomia-jarduera nagusia (kimika, mekanika eta janari-industriak, batez ere). Voronezh hiritik hurbil Novovoronej zentral nuklearra dago.\nKlima.\nVoronezhek klima kontinental hezea du, \"Dfb\" K\u00f6ppen klima sailkapenaren arabera.\nHerri eta hiri senidetuak.\nIturria:"}
{"id": "277810", "revid": "58701", "url": "https://eu.wikipedia.org/wiki?curid=277810", "title": "Aerologia", "text": "Aerologia, atmosfera askea, hots, lurrazalaren eraginetik at gelditzen diren atmosfera-geruzetako (3 km-tik 50-60 km-ra) airea eta haren propietateak aztertzen dituen fisikaren alorra, meteorologiaren adarra da. Aire horren tenperatura, hezetasuna, kondentsazio-prozesuak, erradiazioa, higidurak eta egoera termodinamikoa aztertzen ditu. Lekuak eragin handia badu ere, lurrazaleko aire-mugimendu handiek atmosferaren goiko geruzetan dute jatorria. Aerologiak aztertzen dituen gaiak altuerari dagozkionak dira lehendabizi: altueraren arabera airearen presioak, tenperaturak eta konposizio kimikoak dituen aldaketak. Gaur egun, ikerketa horiek zunda-globoen bitartez egiten dira gehienbat."}
{"id": "277812", "revid": "10891", "url": "https://eu.wikipedia.org/wiki?curid=277812", "title": "Jos\u00e9 Vicente D\u00edaz Bravo", "text": "Jos\u00e9 Vicente D\u00edaz Bravo (Tutera, 1708ko martxoaren 27an bataiatua - itsasoan, 1772) Nafarroako karmeldarra izan zen. Doktorea teologian, garrantzi handiko karguak izan zituen: Iru\u00f1eko Eskolako katedraduna, Iru\u00f1eko komentuko priore, Zaragozako Artzapezpikutegiko aztertzaile sinodala, Inkisizioko Ofizio Santuko kalifikatzailea eta Mexikoko Durangoko apezpikua. Mexikoko kontzilioan parte hartu zuen. Espainiara zihoala bidean hil zen itsasoan. Idazki nagusiak: \"Navarra y Memorias hist\u00f3ricas de Tudela\", \"El Ayuno Reformado seg\u00fan pr\u00e1ctica de la primitiva iglesia\", \"El Confesor instruido en lo que mira a su c\u00f3mplice\" eta \"El Penitente mal preguntado\"."}
{"id": "277813", "revid": "90204", "url": "https://eu.wikipedia.org/wiki?curid=277813", "title": "Adolfo Guiard", "text": "Adolfo Guiard Larrauri (Bilbo, 1860ko abuztuaren 10a - \"ibidem\", 1916ko martxoaren 8a) Euskal Herriko margolari inpresionista izan zen.\nAntonio Lekuonarekin hasi ondoren, hasieran Bartzelonara eta 1878an Parisa joan zen. 1886an jaioterrira itzuli eta bertan lan egin zuen. Inpresionismoaren aitzindaria izan zen Euskal Herrian, nahiz eta bere lanetan kolorea baino marrazkia, irudia eta gauzen ingurua nabarmentzen ziren.\nBiografia.\nAdolfo Guiard Larrauri, 1860ko apirilaren 10ean Bilbon jaio zen artista inpresionista izan zen. Bere gurasoak, Alphonse Guiard argazkilari frantsesa eta Juliana Larrauri izan ziren, eta 11 neba-arreba izan zituen. Familia aberatsa izan ez bazen ere, maila ekonomiko ona zutela esan daiteke Guiardrek izango duen ikasketa prozesurako oso lagungarri izan zena. Hala ere, zailtasun ekonomikoak ere igaro zituzten, batez ere 1865-1867 urteen artean aitaren argazkigintza-estudioa erre zenean eta 1874ko karlisten bonbardaketen ondorioz.\nArtearekiko lehenengo hurbilketa, Nicolas Viar Eguzkitzaren amari esker egin omen zituen, familiako laguna izan zena. Euskal idazle eta abertzalea honen arabera \u201cnire amak oparitu zion Guiardi bere lehenengo akuarela-kutxa. Hauekin, bi marina egin zituen nire amari oparitu zizkionak\u201d. Hala ere, ziurtasunez dakiguna, arterako ibilbidea Antonio Lekuonaren estudioan hasi zuela da, Paco Durrio, Miguel Unamuno eta Anselmo Guinearekin batera.\n16 urterekin, Bartzelonara alde egin zuen bere ikasketekin jarraitzeko. Zenbait datuen arabera, aitaldeko aitona bertan jaioa omen zen, eta horrek artista erakarri zuela uste da, Erromara edo Madrila ikastera joateak oso garestia izateaz gain, dirulaguntzarik edo mezenasik izan gabe. Manuel Losadak esandakoaren arabera, Martin Alsina izan zuen irakasle hirian egon zen bitartean.\n1878an, Parisa abiatu zen artista. Bidai hau, berebiziko garrantzia izan zuen artistaren garapenerako. Paris, momentu horretan Erromaren lekua hartzen ari zen artean erdigune moduan. Elementu piktoriko berrien bila abiatu zen, eta bertan ikasi eta barneratu zituen garatzen ari zen joera berria: inpresionismoa. Colaressiren akademian ikasi zuen eta Pierre-Paul Leon Glaize izan zuen tutore. Honen ustez, Guiard etorkizun oparoa izan zuen, \u201cmargotzeko jaioa\u201d baitzen.\nGainera, garaiko artistekin harreman estua izan zuen Parisen egon zen bitartean, hala nola Monet, Bazille eta Degas bezalako artistekin. Azkeneko hau, eragin handia izan zuen artistaren lanetan.\n1885-1886 inguruan Bilbora itzuli egin zen. Bertan Nicolas Viar, Oscar Rochelt eta \u00c1lvaro Alcal\u00e1 Galianoren irakasle izan zen, eragin handia izanik, batez ere, azkenengoaren margolanetan. Beste bi ikasleek, batez ere Viarrek, ideia politiko nazionalistengana hurbildu zuten Guiard, Euskal-Erria elkartean sartuz. Elkartea 1891ean banatu egin zenean garatu zuen Guiardek nazionalismo sakonagoa, foruen defendatzaile sutsua izan baitzen. Garai honetan ezagutu zuen Sabin Arana, eta bere ideologiarengana hurbildu zen, nahiz eta gero liberalismoaren babesle izango denez nazionalismotik aldendu zen.\n1887an \"Sociedad Bilbaina\" hiru margo-oihal agindu zizkion (iruzkinen atalean gehiago hitz egingo dugu hauetaz). Honen ostean, Bakiora joan zen, eta orduan hasi zen benetan inpresionismoa lantzen kritika zorrotzak jasoz estilo erabat berria baitzen lurralde honetan. Kritika zorrotzenak Antonio Truebarenak izan ziren \"El Noticiero Bilba\u00edno\" egunkarian. \"El aldeano\" margolan inpresionista kritikatu zuen, estilo hori lantzen zuten artista eta inguruko intelektualez gain besteak ez zutelako ulertuko, eta erabat estilo desatsegina bezala deskribatu zuen. Halaber, Unamuno bezalako artisten oniritzia ere jaso zuen. Aipagarria da ere urte hauetan izan zirela ere bere bakarkako lehenengo erakusketak Bilbon, 1887. Urtean Bilboko Sozietatean eta \u201cAu monde elegant\u201d eraikinean 1888an, baita ere oso kritikatuak.\n1890ean, Murueta ingurura joan zen bizitzera. Bertan, Bakion bezala, ikuspegiak eta landa-eremuak hartu zituen eredutzat bere lanetarako. Ondoren, 1900. urte inguruan, Gorlizen bizi izan zen denbora labur batez Etxatxunera (Deustu) joan baino lehen. Urte horretan, Arte Modernistako lehenengo erakusketa egin zen Bilbon, guztira 6 erakusketa eginez 1900-1910 urteen artean. Guiard, Losada eta Guinea bultzatu zituzten batez ere erakusketa hauek eta bertan gure artistaren margolanak egon ziren erakusgai beste artista moderno ospetsuekin batera. Erakusketa hauek bere izena oraindik ere ospetsuago egiteko balio izan zuten kritika zorrotzak jaso zituen arren. Hala ere, guztiak ez ziren kritikak izan garaiko pertsona garrantzitsuen babesa ere izan zuen, hala nola Ramon de la Sotarena edo Alberto Aznarrena. 1902an, Parisen beste erakusketa kolektibo bat egin zuten artista moderno espainiarrek\u00a0Silberbergen galerietan. Bien bitartean, Guiardek bakarkako erakusketak egiteko aukera izan zuen Regoyosekin idatzi zen gutun batzuetan ikusi daitekeen moduan, baina ez zuen inoiz aukera hau aprobetxatu.\n1908. urtean, \u201cEl Coitao. Mal Llamao\u201d aldizkaria argitaratu zen, artista bilbotarren saiakera artearen inguruko aldizkari bat sortzeko. Bertan, Guiarden presentzia handia igartzen da, aldizkari honetan bere ideiak eta bere izaera oso ondo islatu baitzuen beste artista eta idazle ospetsuen lankidetzarekin batera (Tomas Meabe, Charles Morice, Miguel Unamuno, Salaberria, Jos\u00e9 Arrue, Gustavo de Maeztu\u2026).\n1911an, Bilboko Euskal Artisten Elkartea sortu zen Arte Modernoko 6. Erakusketa egin ostean. Elkarte honek 1912an egin zuen bere lehenengo erakusketa, non Adolfo Guiardek parte hartu zuen, baina deigarria da bestelako bilera eta ekintzetatik kanpo atxiki egin zela, ez baitzen inoiz kide ofiziala izan.\nBere azken urteetatik, ez zaigu produkzio artistiko handirik heldu. 1916an hil egin zen eta horren ostean, hainbat erakusketa egin dira bere omenez: 1916an\u00a0Arte Ederretako zirkuluaren eskutik, 1927an Bilboko Euskal Artisten Elkarteak eta 1984an Bilboko Arte Ederretako Museoan. Gaur egun, bere lan gehiena bilduma pribatuen parte da, baina bere lanak ikusi daitezke Bizkaiko Foru Aldundian; Areetako \"Club Maritimoan\"; \"Sociedad Bilba\u00ednaren\" egoitzan; Euskal Arkeologia, Etnografia eta Kondaira Museoan eta Bilboko eta Arabako Arte Ederren Museoetan.\nLana.\nBilbora heldu eta berehala, ospea hartzen hasi zen eta 1887an, \"Sociedad Bilbainak\" hiru margolan eskatu zizkion kluba modernizatu nahi izan zuen une horretan lehendakari zen Ayarragarayk, eta horretako hiru margolan egin zituen artistak: \"La r\u00eda de Axpe\",\u00a0\"En la terraza\" eta\u00a0\"Cazadores en la Estaci\u00f3n del Norte\". Hauetan, artistak Bilboko eguneroko gauzak islatzen saiatu zen, hala nola zamaontziak itsasadarrean zehar, pertsonak hondartza ondoko kafe-etxeetan, trenak, garai industrial haren kea\u2026 sortzen ari den bilbotar burgesiaren isla egin zuen (hauek aisialdiko ekintzak: ehiza, kirolak\u2026) eta Bilboko gizartearen irudikapena orokorrean.\nGuiarden lan bikainena eta ezagunena,\u00a0\"Baserritar neskato krabelin gorriduna\" edo\u00a0\"Suburbio\"\u00a0izenekoa da.\u00a0Manet\u00a0eta Degasen eragin nabarmena duen lana da, eta koloreen erabilera guztiz delikatuan zuen maisutasunaren erakusgarri dena. Izan ere, koloreen fintasuna eta aberastasuna nabarmentzen da beti Guiarden margolanetan. Gama monokromatiko urdina da nagusi margolanean, neskak ahoan duen krabelin gorriak hausten duena.\nHorrez gain, atari zabalean margotzeko joera erakutsi zuen, izaditik gertu. Horregatik, Bakiora joan zen bizitzera, landa-eremuko bizimodua duen herria. Bertan, margolan berri bat egingo du, non ikuspegia bigarren plano batean utzi zuen ordura arte bezala eta arreta berezia eskaini zien bertako pertsonei eta bere bizimodu eta landa-eremuan egiten zuten lanari. Hemen, berdea izango da kolore esanguratsuena, eta apurka-apurka urdinak eta grisak ere protagonismoa eskuratuz joango ziren.\nBeste margolan nagusi batzuk, \" La siega\"\u00a0(1887),\u00a0\"La promesa\"\u00a0(1877) eta \"El grumete\" izan ziren eta beste margolan asko ez zituen bukatu. Nolanahi ere, Guiardek, bere paristar lankideek bezala, artea izan zuen beti gogoan, ez akademia edo sariak eta oro har, ez zituen margolan handiak egiten.\nBestalde, dekorazioko margolaritza ere landu zuen, eta Euskal Herriko eraikin batzuetako beirateak landu zituen (Bilboko Arte Ederren Museoa, Gernikako Batzarretxea, Oiartzungo Rafael Pikabearen jauregia)."}
{"id": "277814", "revid": "512", "url": "https://eu.wikipedia.org/wiki?curid=277814", "title": "Rhinolophus megaphyllus", "text": "Rhinolophus megaphyllus Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "277815", "revid": "6327", "url": "https://eu.wikipedia.org/wiki?curid=277815", "title": "Herrialde ez lerrokatu", "text": ""}
{"id": "277816", "revid": "512", "url": "https://eu.wikipedia.org/wiki?curid=277816", "title": "Juan Antonio Hurtado Ametzaga", "text": "Juan Antonio Hurtado Ametzaga Untzaga (Bilbo, Bizkaia, 1664 - Badajoz, 1732) bizkaitar militarra izan zen, Baltasar Hurtado Ametzagaren anaia.\nBiografia.\n1679. urtean Flandriako Tertzioetako gudarostean sartu eta gudu latzetan parte hartu ondoren, maisu izendatu zuten. Italian, Hungarian eta Luxenburgon borrokatu zen, eta azken horretako setioan larriki zauritu zuten. Jaioterrira itzuli zen kanpoan 21 urte eman ondoren, baina Filipe V.a Espainiako erregeak erregututa berriro itzuli zen bizitza militarrera. Malagako gobernadore eta kapitain nagusi izendatu zuten, eta geroago, erregeren gudarosteko jeneral. Santiago Ordenako Zalduna izan zen."}
{"id": "277817", "revid": "6327", "url": "https://eu.wikipedia.org/wiki?curid=277817", "title": "Juan Antonio Hurtado de Amezaga", "text": ""}
{"id": "277818", "revid": "46380", "url": "https://eu.wikipedia.org/wiki?curid=277818", "title": "Juan Iruarrizaga Agirre", "text": "Juan Iruarrizaga Agirre (Igorre, Bizkaia, 1898 - Madril, Espainia, 1936ko azaroaren 22a) bizkaitar musikagilea izan zen, Luisen anaia.\nBiografia.\n1915. urtean Andre Mariaren Bihotz Guztiz Garbiaren Seme Misiolarien Kongregazioan sartu zen. Hamar urte geroago, Parisa jo zuen Espainiako Misioaren elizako organo-jotzaile izateko. Bere anaia Luis hiltzean, hark Madrilgo Ama Birjinaren Santutegian utzitako organo-jotzaile postua hartu zuen Juanek, baita \"Tesoro Sacro Musical\" aldizkarikoaren zuzendaritza ere.\nObrarik aipagarriena: \"Parce mihi, Domine\", lau ahots eta organorako euskal giroko eliza-musika. Haren konposizio gehienak \"Mosaico Sonoro\" izeneko obran biltzen dira."}
{"id": "277819", "revid": "46380", "url": "https://eu.wikipedia.org/wiki?curid=277819", "title": "Mariano Salvador Maella", "text": "Mariano Salvador Maella (Valentzia, 1739ko abuztuaren 21a - Madril, 1819ko maiatzaren 10a) espainiar margolaria izan zen. Espainiako errege Karlos III.aren ganberako margolari izan zen. Mengs eskolaren jarraitzaile izan zen, eta fresko asko margotu zituen. Horien artean aipagarriak dira Madrilgo Errege Jauregikoak (\"H\u00e9rcules entre la Virtud y el Vicio, La apoteosis de Adriano, La Asunci\u00f3n\"), Pradoko Museoan eta Aranjuezeko Casa del Labrador deituan daudenak. Erlijio gaieko lanen artean \"San Carlos Borromeo dando la comuni\u00f3n a los apestados de Mil\u00e1n\" da ezagunenetakoa. Erretratuak ere egin zituen, \"Carlos III\" eta \"Infanta Carlota Joaquina\", besteak beste."}
{"id": "277820", "revid": "512", "url": "https://eu.wikipedia.org/wiki?curid=277820", "title": "Carlos Marcote", "text": "Jos\u00e9 Carlos Fern\u00e1ndez Marcote (Agurain, 1950eko maiatzaren 27a) arabar margolari hiperrealista da.\nBiografia.\nMadrilgo Arte eta Lanbide Eskolan egin zuen aurreneko prestakuntza, ondoren San Fernando Arte Ederretako Goi Eskolan sartzeko. Han, Antonio L\u00f3pez eta Juan Barjolarekin ikasi zuen 1966tik 1971 bitartean. Lehenengo bakarreko erakusketa Madrilen egin zuen karrera hasi eta berehala, 1967an. 1973 eta 1977 bitartean New Yorken bizi izan zen, eta handik, Cuencara joan zen lan egitera eta bizitzera, 1983an Gasteiza itzuli zen arte. Talde-erakusketa askotan parte hartu du. 1997an, bere obraren atzera begirako erakusketa antolatu zuen Gasteizko Amarica Aretoak. 2018ko udan bakarkako erakusketa egin zuen Gasteizko Montehermosoko ur-biltegian."}
{"id": "277821", "revid": "28807", "url": "https://eu.wikipedia.org/wiki?curid=277821", "title": "Ramon Menendez Pidal", "text": ""}
{"id": "277822", "revid": "336", "url": "https://eu.wikipedia.org/wiki?curid=277822", "title": "Mar\u00eda Estela Mart\u00ednez de Per\u00f3n", "text": "Mar\u00eda Estela Mart\u00ednez de Per\u00f3n (La Rioja, Argentina, 1931ko otsailaren 4a ), Isabelita eta Isabel Per\u00f3n ezizenez ezaguna, argentinar politikari ohia da. 1974-1976 bitartean Argentinako presidentea izan zen. Juan Domingo Per\u00f3nen hirugarren emaztea izan zen.\nBizitza.\nDantzaria zen. Per\u00f3n ezagutu ondoren, haren idazkari egin zen, eta Madrila erbesteratu ziren elkarrekin. Hiri horretan ezkondu ziren 1961ean. 1973an, Per\u00f3nek lehendakaritza berreskuratu zuenean, errepublikako presidenteorde izendatu zuen emaztea. Urtebete geroago, senarra hil zenean, Argentinako presidente bihurtu zen Isabel, errepublika krisi sakon batean zegoenean, hain zuzen. Jorge Rafael Videla buruzagi zuen junta militarrak eraitsi zuen kargutik 1976an."}
{"id": "277823", "revid": "28807", "url": "https://eu.wikipedia.org/wiki?curid=277823", "title": "Isabel Per\u00f3n", "text": ""}
{"id": "277824", "revid": "46380", "url": "https://eu.wikipedia.org/wiki?curid=277824", "title": "Edwin S. Porter", "text": "Edwin Stanton Porter (Connellsville, Pennsylvania, Ameriketako Estatu Batuak, 1870eko apirilaren 21a - New York, Ameriketako Estatu Batuak, 1941eko apirilaren 30a) zinema-zuzendaria izan zen. Hasieran zinema-proiekzioak egiten jardun zuen, eta proiektore berri bat asmatu zuen. 1900ean filmak egiten hasi zen. Baliabide tekniko asko aurkitu eta bide berriak urratu zituen. Marrazki biziak ere egin zituen. Koloreari buruzko ikerketak egiten ari zenean 1929ko krisiak bete-betean jo zuen, eta zinema utzi zuen.\nFilmak: \"Life of an American Fireman\" (1903, \"Ameriketako suhiltzaile baten bizitza\"), \"The Great Train Robbery\" (1903, \"Treneko lapurreta handia\"), \"The Eternal City\" (1915, \"Hiri betierekoa\")."}
{"id": "277825", "revid": "46380", "url": "https://eu.wikipedia.org/wiki?curid=277825", "title": "Pedro de Ribera", "text": "Pedro de Ribera (Madril, 1683ko abuztuaren 4a - Madril, 1742) espainiar arkitekto, dekoratzaile eta marrazkilaria izan zen. \"Churrigueresco\" molde barrokoaren bultzatzaile nagusietako bat izan zen Madrilen; dekorazio-osagarri ugari erabili zituen, eraikinen egitura ia guztiz hausteraino\nBere obra nagusiak ondoko hauek izan ziren: Virgen del Puertoko ermita (1718), Montserrateko beneditarren elizako kaperak (1720), Olivares konde-dukearen jauregia (1720), Madrilgo San Fernando Ospitalea (1726), iturri ugari (Madrilgo Retiroko parkean gaur egun) eta Madrilgo Toledoko zubia (1719-1734). (Luis XIV.a Frantziakoaren (1716) eta Luis I.a Espainiakoaren (1726) katafalkoak ere egin zituen."}
{"id": "277826", "revid": "119347", "url": "https://eu.wikipedia.org/wiki?curid=277826", "title": "Mark Tobey", "text": "Mark Tobey (Centerville, Wisconsin 1890 - Basilea 1976) Itzal handiko margolari estatubatuarra. \u00abIparmendebaldeko margolari mistiko\u00bb nabariena. Espresionismo abstrakto eskolakoa, nahiz eta filosofikoki eskola horretako margolarietatik urruti zegoen. Bere margolanak oso ezagunak dira mundu mailan.\nBiografia.\nMark Tobey AEBko Centerville herrian jaio zen 1890eko abenduaren 11n familia Kongregazionalista batean. George eta Emma Cleveland Tobey-ren lau haurretatik gazteena zen.\n1893an bere familia Chicagora aldatu zen. 1906tik 1908ra Chicagoko Arte Ederretako akademian egin zituen pintura- eta diseinu-ikasketak. Hiru urte geroago, 1911n, New Yorka aldatu zen, eta hiri hartan erretratuak margotzen eta moda-etxe baterako diseinatzaile lan egin zuen. Lehen erakusketa 1917. urtean egin zuen Knoedler galerian. Garai hartan, 1918an, Juliet Thompson margolariaren bidez bah\u00e1'\u00ed fedea ezagutu eta aitortu zuen.\n1921an Seattle-eko Cornish Eskolako arte departamentua sortu zuen. 1922an, dibortziatu ondoren, Seattle-en bizi zela, Han Teng Kwei ikasle eta margolari txinatarra ezagutu zuen eta haren eskutik Ekialdeko artea ezagutu eta kaligrafia ikasten hasi zen. 1921tik 1925era arte eskolak eman zituen.\n1925tik aurrera, Parisen, Ekialde Urrunean eta Mexikon eman zituen denboraldiak, eta 1931-1938 urteetan irakasle izan zen Londresen, Japonian eta Txinan izan zen irakasle gero. Aldi berean, filosofian murgildu zen. Ekialdeko espiritualtasunak eragin handia izan zuen bere koadroetan.\n1976ko apirilaren 26an zendu zen Basilean (Suitza)."}
{"id": "277828", "revid": "336", "url": "https://eu.wikipedia.org/wiki?curid=277828", "title": "Georgi Txitxerin", "text": "Georgi Vasilievitx Txitxerin (; Karaul, Tamboveko probintzia, Errusiar Inperioa, 1872ko azaroaren 24a - Mosku, SESB, 1936ko uztailaren 7a) errusiar diplomatikoa izan zen. 1918-1930 bitartean Kanpo Arazoetako herri komisarioa izan zen.\nSozialdemokrata zenez 1907. urtean Alemaniara jo behar izan zuen eta Ingalaterrara gero. 1918. urtean Ingalaterratik egotzi zuten. Urte berean Trotskiren postua bete eta Atzerri Arazoetarako herri komisario izendatu zuten. Estatu kapitalistek bultzatzen zuten Errusiaren bakartasuna saihesten ahalegindu zen. 1922an Genovako konferentzian izan zen, eta han alemaniarrekin negoziatu zuen (Rapalloko hitzarmena) Errusia nazioarteko politikagintzara itzul zedin. 1930. urtean Litvinov politikariak hartu zuen Txitxerinen lekua."}
{"id": "277829", "revid": "56334", "url": "https://eu.wikipedia.org/wiki?curid=277829", "title": "Maurice Wilkins", "text": "Maurice Wilkins (Pongaroa, Zeelanda Berria, 1916ko abenduaren 15a -Londres, Erresuma Batua, 2004ko urriaren 5a) britainiar biofisikaria izan zen, jatorriz Zeelanda Berrikoa.\nBirminghamen eta Cambridgen egin zituen ikasketak. Bigarren Mundu Gerran Estatu Batuetan lan egin zuen atomo-bonbetan erabiltzeko uranioaren isotopoen espektrografian. Britainia Handira itzuli zenean, fisika biologikoa landu zuen batik bat. Besteren artean, molekulak ikertu zituen X izpien difrakzioan oinarriturik, eta haren ikerketa bati esker zehaztu ahal izan zen James Watsonek eta Francis Crickek proposaturiko DNAren molekularen egitura; 1962ko Medikuntzako Nobel Saria lortu zuten hirurek."}
{"id": "277830", "revid": "512", "url": "https://eu.wikipedia.org/wiki?curid=277830", "title": "Ferra-saguzar ertain", "text": "Ferra-saguzar ertaina (\"Rhinolophus mehelyi\") Rhinolophus generoko animalia da. Chiropteraren barruko Rhinolophidae familian sailkatuta dago.\nBi azpiespezie ditu:"}
{"id": "277831", "revid": "336", "url": "https://eu.wikipedia.org/wiki?curid=277831", "title": "Sergei Witte", "text": "Sergei Julievitx Witte (Tbilisi, Georgia, Errusiar Inperioa, 1849ko ekainaren 29agreg./ekainaren 17ajul. - Petrogrado, 1915eko martxoaren 13agreg./otsailaren 28ajul.) errusiar politikaria izan zen, jatorriz holandarra.\nBiografia.\nFinantza ministro izendatu zuten 1893an. Errusiaren industria garatzeko berrikuntza ugari egin zituen; kanpoko diru-inbertsioak erakarri, gastu publikoa handitu, kanpo-salerosketa indartu eta garraiabideak hobetu zituen, besteak beste. 1905ean Japoniaren eta Errusiaren arteko bake-elkarrizketetan parte hartu zuen; urte hartan kontseiluko lehendakari izendatu zuten, baina kritika ugari izan zituen bai lurjabe eta kontserbadoreen aldetik bai iraultzaileen aldetik, eta 1906an kargua utzi behar izan zuen."}
{"id": "277832", "revid": "28807", "url": "https://eu.wikipedia.org/wiki?curid=277832", "title": "Sergei Yulyevich Witte", "text": ""}
{"id": "277833", "revid": "28807", "url": "https://eu.wikipedia.org/wiki?curid=277833", "title": "Sergei Julievitx Witte", "text": ""}
{"id": "277834", "revid": "336", "url": "https://eu.wikipedia.org/wiki?curid=277834", "title": "Ambrose Bierce", "text": "Ambrose Bierce (Horse Cave Creeck, Ohio, 1842ko ekainaren 24a - Mexiko, 1914) Estatu Batuetako idazlea izan zen. Estatu Batuetako Banakuntzarako gerran parte hartu ondoren, kazetaritzan jardun zuen San Franciscon, Londresen eta berriro AEBn. E. A. Poeren eta Swiften eragina izan zuen, eta hainbat eleberri labur eta saiakera fantastiko (irri garratzeko eta giro beltzekoak) idatzi zituen. Bierceren umore basa sofistikatuak \"The Devil\u00b4s Dictionary\" (1906, \"Gaizkiaren Hiztegia\") izenburua duen lanean iritsi zuen bere maila gorena. Mexikon desagertu zen oraino argitu gabeko eran, hango iraultza bertatik ezagutzera joana zelarik."}
{"id": "277835", "revid": "1519", "url": "https://eu.wikipedia.org/wiki?curid=277835", "title": "George Washington Carver", "text": "George Washington Carver (Diamond, Missouri, 1864 - Alabama, 1943ko urtarrilaren 5a) Estatu Batuetako naturalista eta kimikaria izan zen.\nEsklabo beltz baten semea zen, eta aita hil ondoren haren nagusiaren izena eman zioten. Iowan ikasi zuen, eta bertako negutegiaren arduraduna izan zen. Tukseeko Ikerketarako sailaren ardura haren esku geratu zen 1896an, eta ordutik egin zituen saio harrigarriek ospe handia eman zioten; kakahuetearen 300 gai sintetiko aurkitu zituen, batataren 118 gai, etab. Haren ikerketak \"kimiurgia\" industria berriaren oinarri izan dira. Nekazaritza ministerioan sartu zen 1935ean, Mikologia eta Izurrite sailaren arduradun."}
{"id": "277837", "revid": "512", "url": "https://eu.wikipedia.org/wiki?curid=277837", "title": "Garcilaso de la Vega (El Inca)", "text": "Garcilaso de la Vega \u2014jaiotza-izena: G\u00f3mez Su\u00e1rez de Figueroa\u2014 (Cusco, Peru, 1539ko apirilaren 12a - Kordoba, Espainia, 1616ko apirilaren 23a) historialaria izan zen. Guraso izan zituen Sebasti\u00e1n Garcilaso de la Vega, Peruko konkistatzailea, eta Atahualpa inkaren lehengusu bat. 21 urte zituela Espainiara joan eta bertan bizi izan zen hil arte. \"Comentarios reales\" (1609) lana idatzi zuen; inken jatorriaz eta haien inperioaz berri ugari jaso zituen bertan, eta Espainiako gobernuak legez kanpo utzi zuen obra hori. 1616an argitaratu zen haren bigarren liburua, \"Historia general del Per\u00fa.\" Bere lanak eleberri historikoaren eta eleberri-moldeko biografiaren aitzindaritzat hartu dira."}
{"id": "277838", "revid": "28807", "url": "https://eu.wikipedia.org/wiki?curid=277838", "title": "Inca Garcilaso de la Vega", "text": ""}
{"id": "277839", "revid": "336", "url": "https://eu.wikipedia.org/wiki?curid=277839", "title": "Juan Iglesias Garrigos", "text": "Juan Iglesias Garrigos (Bilbo, Bizkaia, 1915 - Bilbo, Bizkaia, 2001) bizkaitar militante sozialista izan zen.\nBiografia.\nEspainiako Gerra Zibilean hiltzera kondenatu zuten, baina bizitza guztiko kartzela-zigorra ezarri zioten ondoren. 1938. urtean, Iru\u00f1eako San Kristobal espetxetik ihes egitea lortu zuen, eta beso bat galdu zuen ihesaldian.\nUGT eta Alderdi Sozialista berregituratzen saiatu zen, baina Frantziara jo behar izan zuen 1947. urtean. Erbesteko Eusko Jaurlaritzako kontseilaria izan zen 1963tik aurrera. Bizkaira itzuli zen Franco hil ondoren. Euskal Kontseilu Nagusiko Lan kontseilaria (1978-1979) eta PSE-PSOE alderdiko lehendakaria izan zen 1977-1982 bitartean."}
{"id": "277840", "revid": "1545", "url": "https://eu.wikipedia.org/wiki?curid=277840", "title": "Paul Keating", "text": "Paul John Keating (Sydney, Australia, 1944ko urtarrilaren 18a -) australiar politikaria da.\nAustraliako Lehen Ministroa izan zen 1991tik 1996ra bitartean.\nBiografia.\nHamalau urte zituela, ikasketak bertan behera utzi zituen, eta, urtebete geroago, Australiako Alderdi Laboralistan sartu zen. Hogeita bi urterekin hasi zen kargu politikoak hartzen. Hawke Lehen Ministroaren ordezkoa eta diruzaina izan zen zortzi urtez.\n1991ko hauteskundeetan, Lehen Ministro izendatu zuten. Australia errepublika bihurtzea eta herrialdeko bandera berritzea proposatu zuen, Erresuma Batuaren bandera zuelako ertz batean. 1996ko hauteskundeak galdu ondoren, utzi egin zuen politika."}
{"id": "277841", "revid": "28807", "url": "https://eu.wikipedia.org/wiki?curid=277841", "title": "Paul John Keating", "text": ""}
{"id": "277842", "revid": "336", "url": "https://eu.wikipedia.org/wiki?curid=277842", "title": "Jesus Olasagasti", "text": "Jesus Olasagasti Irigoien (Donostia, Gipuzkoa, 1907ko abenduaren 20a - \"ib.\", 1955eko abuztuaren 5a) margolaria izan zen. Donostian eta Madrilen egin zituen pintura-ikasketak. 1923. urtean artista gazteen lehen saria irabazi zuen, Bienabe Artia, Montes Iturrioz eta Telletxearekin batera. Erretratuak, natural hilak eta Euskal Herriko ikuspegiak margotu zituen nagusiki. Erakusketa ugari egin zituen Espainian zehar, bakarka eta taldeka.\nLan nagusiak: \"Retrato de las se\u00f1oras de Olasagasti\", \"Bodeg\u00f3n\", \"Las hermanas\", \"Guitarristas\", \"Se\u00f1or Tejada\", \"Don Pascual Mart\u00edn\", \"Dr. Sansinenea\", \"Arquitecto Labayen\", \"Poeta Manuel D\u00edez Crespo\" eta \"Se\u00f1ora\" erretratuak."}
{"id": "277843", "revid": "336", "url": "https://eu.wikipedia.org/wiki?curid=277843", "title": "Perklorato", "text": "Perkloratoa azido perklorikotik eratorritako gatza da. Kloroaren balentzia perkloratoaren molekulan izan dezakeen garaiena da (+7).\nAskotariko perkloratoak daude, baina ezagunena sodio perkloratoa (NaClO4) eta amonio perkloratoa (NH4ClO4) dira. Sodio perkloratoa uretan disolbatzen den solido kolorgea da. Erabiliena da, eta oxidatzaile indartsua da. Lehergaiak egiteko eta azido perklorikoa eta perkloratoak ekoizteko erabiltzen da. Kloroak balentzia positiboaz eratzen dituen konposatuen artean egonkorrena bada ere, su hartu eta leherketa eragin dezake erreduzitzaileak, konposatu organikoak edo azidoak ukitzen baditu."}
{"id": "277845", "revid": "336", "url": "https://eu.wikipedia.org/wiki?curid=277845", "title": "Tarpeia", "text": "Tarpeia erromatar emakume gaztea izan zen, Spurio Tarpeio Kapitolinoko gobernariaren alaba. Elezaharraren arabera, Kapitolinoko gotorlekua bere eskuetan zuen Romuloren garaian. Sabinarrek setiatu zutenean, Tarpeiak Kapitolinoa beren esku utziko zuela esan zien zeramatzaten urrezko besokoak ematen bazizkioten. Sabinarrek baiezkoa eman zioten, baina gotorlekua hartu ondoren, besokoen eta ezkutuen bidez zapaldu zuten Tarpeia. \"Tarpeia harkaitza\" deitu zioten hilobiratu zuten tokiari; Kapitolio muinoaren hego-mendebalean zegoen harkaitza, eta handik behera botatzen omen zituzten gaizkileak Antzinako Erroman."}
{"id": "277846", "revid": "512", "url": "https://eu.wikipedia.org/wiki?curid=277846", "title": "Martin Ximenez de Bertendona", "text": "Martin Ximenez de Bertendona (Bilbo, Bizkaia, 1489 - 1564) itsasgizona eta ontzigilea izan zen. Bilbo hiriak hari esker berreskuratu zituen foruak eta udal-frankiziak (1551). 1554. urtean, Desierto ontziolan, Filipe II.a Espainiakoaren zerbitzuan izateko 610 tonako ontzitzarra egin zuen. Ontzia bukatutakoan, Napoliko Karlos printzea Coru\u00f1atik Ingalaterrara eraman zuen, han Maria erreginarekin ezkontzera. Handik bi urtera, Karlos V.a Espainiakoa Le Havretik Espainiara eraman zuen ontzi berberean. Ondoren, Caceres hiriko Yuste monasteriora baztertu zen. Egindako zerbitzu ugarien ondorioz hainbat sari jaso zituen erregearengandik."}
{"id": "277847", "revid": "105290", "url": "https://eu.wikipedia.org/wiki?curid=277847", "title": "Bidasoko elkarrizketa", "text": "Bidasoko elkarrizketa Bidaso ibaiaren ertzean, 1463. urtean, Hondarribiaren eta Hendaiaren artean izaniko elkarrizketa izan zen, Aragoi eta Nafarroako Joan II.aren eta Gaztelako Henrike IV.aren arteko auziak amaiarazteko asmoz. Epaile gisa Frantziako Luis XI.a erregeak jardun zuen. Joan II.ak Gaztelako jabego zaharrarekiko zituen asmoak eta Nafarroako gerra izan zituzten eztabaidagai. Frantziako erregeak gerrak sorturiko zorrak kitatzearren, Lizarrako merindadea Henrike IV.aren esku gelditzea eta Kataluniarekiko zituen hartu asmoak bertan behera uztea agindu zuen, nahiz eta Bartzelonako Konde izendatu berri zuten."}
{"id": "277848", "revid": "512", "url": "https://eu.wikipedia.org/wiki?curid=277848", "title": "Rhinolophus mitratus", "text": "Rhinolophus mitratus Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "277849", "revid": "336", "url": "https://eu.wikipedia.org/wiki?curid=277849", "title": "James Dewar", "text": "Sir James Dewar (Kincardine on Forth, Eskozia, 1842ko irailaren 20a - Londres, Ingalaterra, 1923ko martxoaren 27a) Eskoziako fisikari eta kimikaria izan zen.\nBiografia.\nTenperatura hotzen azterketaz eta hutsunea egiteko moduaz egin zituen lanengatik da ezaguna. Hidrogeno urtua kopuru handietan lortu zuen lehenengoa izan zen. Bere izena daraman ontzia eta kordita deituriko leherkaria asmatu zituen 1898. urtean."}
{"id": "277850", "revid": "28807", "url": "https://eu.wikipedia.org/wiki?curid=277850", "title": "Sir James Dewar", "text": ""}
{"id": "277851", "revid": "512", "url": "https://eu.wikipedia.org/wiki?curid=277851", "title": "Franz von Dingelstedt", "text": "Franz von Dingelstedt (Halsdorf, Hessen, Alemania, 1814ko ekainaren 30a - Viena, Austria, 1881eko maiatzaren 15a) poeta, itzultzailea, eleberrigilea, liburuzaina eta antzerki-zuzendaria izan zen. Joera liberalekoa izaki, Alemania Berriarekin lotzen duten poema-bilduma batzuk eman zituen argitara. \"Liedern eines cosmopolitischen Nachtw\u00e4chters\" (1840, \"Jagole kosmopolita baten kantuak\") poema-bildumak arrakasta handia lortu zuen herri xehean. \"Das Haus der Barnefeldt\" (\"Barnefeldten etxea\") drama eta \"Unter der Erde\" (1840, \"Lurrazpian\") eleberria, beste obren artean, idatzi bazuen ere, Moli\u00e8re eta Shakespeareren obrak itzultzeak eman zion ospea batez ere."}
{"id": "277852", "revid": "58701", "url": "https://eu.wikipedia.org/wiki?curid=277852", "title": "Ellora", "text": "Ellora (maratheraz: \u0935\u0947\u0930\u0942\u0933, \"Ellor\u0101\") Indiako arkeologia-aztarnategia da, Bombaytik hurbil dagoena. Erdi Aroko hainbat tenplu daude bertan. Horietako batzuk harkaitzean gizonak zulatuak eta beste batzuk adreiluz eta harriz jasoak, \"vihara\" eraikuntzen estiloan, eginak dira.\nEllora garai horretako hainbat erlijiorentzat zen leku sakratua, leku berean baitaude tenplu budistak, hinduak eta jainistak. Lehenengo garaietako guztietan aipagarriena Vishrakarmango tenplu budista da. Hala ere, tenplurik harrigarriena Kailasa-ko Shivarena da, VIII. mendekoa, hasieran harkaitzean zulatua eta geroztik hartatik ebakia (578-772 bitartean egina)."}
{"id": "277853", "revid": "28807", "url": "https://eu.wikipedia.org/wiki?curid=277853", "title": "Ellor\u0101", "text": ""}
{"id": "277854", "revid": "46380", "url": "https://eu.wikipedia.org/wiki?curid=277854", "title": "Pierre-Jean Garat", "text": "Pierre-Jean Garat (Uztaritze?, - Paris, ), \"Frantziako Orfeo\" izengoitia zuena, Lapurdiko opera-abeslari eta musikagile ospetsua izan zen. Dominique Garaten semea. Baionan eta Parisen egin zituen musikako ikasketak. Frantziako iraultzaren garaian espetxeratu zuten eta Izuaren aroan Paristik kanpora egon zen. Konbentzioa aginpidera iritsitakoan, Parisko Musika Eskolako irakasle izendatu zuten.\nKontzertu ugari eskaini zuen Herbeheretan, Ingalaterran, Alemanian, Espainian eta Frantzian. Isidoro Fagoaga nafar abeslariak haren biografia-lana idatzi zuen \"Pedro Garat, el Orfeo de Francia\" (1948, Yon Etxaidek euskaratua)."}
{"id": "277855", "revid": "6327", "url": "https://eu.wikipedia.org/wiki?curid=277855", "title": "Frantziako Orfeo", "text": ""}
{"id": "277857", "revid": "65203", "url": "https://eu.wikipedia.org/wiki?curid=277857", "title": "Johan Jongkind", "text": "Johann Jongkind (Lattrop, Overijssel, 1819ko ekainaren 3a - Saint-\u00c9gr\u00e8ve, 1891ko otsailaren 9a) Herbehereetako margolaria eta grabatzailea izan zen. Haren paisaia txiki informalek holandar paisaia-pintoreen tradizioari jarraitzen diote. Inpresionismoaren aitzindari izan zen Herbehereetan. Berak hedatu zuen Holandako margolariek bereizgarri duten argiaren trataera bitxia.\nBiografia.\nHagan hasi zen paisaia-margolaritza lantzen. 1846an Parisa joan zen, eta generoko margolariekin jardun zen han lanean. Parte hartu zuen 1848ko Erakusketan, eta baita 1852koan ere. Azken horretan domina bat eman zioten. Jongkinden lanak Camille Corot eta Charles-Fran\u00e7ois Daubignyren koadroekin batera jarri zituzten ikusgai, baina Jongkind hurbilago dago giroa bereziki zaintzen zuten XVII. mendeko holandar paisaia-pintoreengandik, bere garai bereko frantses margolariengandik baino. Sena ibaiaren ertzeko eszenak margotzen zituen, Parisko auzo zaharrak, Normandiako itsasertza, eta Holandako ubideak.\n1863an, Erakusketa Ofizialean atzera bota zutelarik, \"Salon des Refusesera\" (\"Ukatuen Erakusketara\") jo zuen, eta han Claude Monet ezagutu zuen, inpresionismoaren aitzindaria. Monetek asko ikasi zuen Jongkingden eguratsa margotzeko modutik, eta haren argien eta islen efektuen azterketatik. Pissarro eta Sisley margolarien maisua ere izan zen.\n1878an Is\u00e8ren hartu zuen Jongkindek bizilekua, eta hantxe margotu zituen ospea eman dioten paisaiak. Ilargi izpiak agertzen direnak ditu bere lanen artean onenak. Lanik aipagarrienetako batzuk \"Ilargiaren argia Parisen\", \"Holandako ubidea ilargitan\", \"Harfleurgo kaia\" eta \"Havreko oroitza\" dira.\nGrenoble ondoko Saint-\u00c9gr\u00e8veko eroetxean hil zen, 1891ko otsailaren 9an, alkoholak gaixotuta. La C\u00f4te-Saint-Andr\u00e9n dago lurperaturik."}
{"id": "277858", "revid": "512", "url": "https://eu.wikipedia.org/wiki?curid=277858", "title": "Kakinomoto no Hitomaro", "text": "Kakinomoto no Hitomaro japoniar poeta izan zen (662 - 710 inguruan). Japoniako historiako lehen idazle handia da. Haren obratik 61 \"tanka \"eta 16 \"txoka \"geratu dira, bere garaiko poesia-forma arruntenak. Nara inguruan jaio zela uste da. Gortean sartu zen eta bi printze inperialen zerbitzari izan zen; haien ekintzak islatzen eta goresten ditu bere poemetan. Probintziako ofizial izendatu zuten gero, eta kargu hartan jarraitu zuen Iwamiko probintzian hil zen arte. Kakinomotoren obren artean nabarmentzekoak dira Karu printzeak Aki-ko ordokietan egin zuen egonaldiari buruzkoa, eta Taketxi printzearen heriotzaren deitorea."}
{"id": "277859", "revid": "96586", "url": "https://eu.wikipedia.org/wiki?curid=277859", "title": "Zolt\u00e1n Kod\u00e1ly", "text": "Zolt\u00e1n Kod\u00e1ly (; Kecskem\u00e9t, 1882ko abenduaren 16a - Budapest, 1967ko martxoaren 6a) hungariar musikagile, pedagogo, eta folklore-ikertzailea izan zen.\nBizitza.\nBudapesteko unibertsitatean eta Franz Liszten Musika Akademian egin zituen ikasketak. B\u00e9la Bart\u00f3k ezagutu zuen, eta harekin batera herri-kantuak bildu zituen. Lan horretan jarraitu zuen 1907-1914 bitartean. 1923an Pest eta Budaren elkartzearen urteurrenerako \"Psalmus Hungaricus\" idatzi zuen koru eta orkestrarako, berehala ezaguna izan zena. 1926an \"H\u00e1ry J\u00e1nos\" opera ondu zuen, folklorean errotua, eta 1933. urtean \"Galantaren Dantzak\" orkestrarako. Musika ikasteko metodo bat idatzi zuen haurrentzat."}
{"id": "277860", "revid": "46380", "url": "https://eu.wikipedia.org/wiki?curid=277860", "title": "Jean-Marc Nattier", "text": "Jean-Marc Nattier (Paris, Frantzia, 1685eko martxoaren 17a - Paris, Frantzia, 1766ko azaroaren 7a) frantses margolaria izan zen.\nBiografia.\nMarc Nattier erretratugilearen semea zen. Hasieran grabatuak egin zituen. Aldi batez Holandan jardun zuen, Petri Handia tsarrarentzat lanean. 1718an Akademian sartu zen. Gero, arrakastarik ezean eta dirurik gabe, erretratuak egiten hasi zen, eta 1742an Frantziako errege familiaren erretratugile izan zen. Mitologian oinarritutako erretratuak egin zituen; horrekin arrakasta handia izan zuen. Margolan nagusiak: \"Poltavako Gudua\", \"Henriketa Frantziakoa Floraz mozorroturik\", \"Maria Leszczynskaren erretratua\" eta Luis XV.aren alaben erretratuak."}
{"id": "277861", "revid": "58701", "url": "https://eu.wikipedia.org/wiki?curid=277861", "title": "Jacopo Sannazaro", "text": "Jacopo Sannazaro (Napoli, Napoliko Erresuma, 1458ko uztailaren 28a - 1530eko apirilaren 24a) italiar poeta eta humanista izan zen. Pontanoren laguna izan zen. Frederiko erregeari leialtasun handia zion, eta hari lagundu zion Frantziara erbesteratu zenean. 1504. urtean erregea hil zenean, Italiara itzuli zen, eta haren jauregian bizi izan zen idazten. Petrarkaren moldeei jarraituz idatzi zituen \"Sonetti i canzoni\" (\"Sonetoak eta kantuak\") soneto-bilduma, XVI. mendeko poesiaren moldeak ezarri zituena. \"Arcadia\" (1502-1504) da, ordea, idazlearen obra nagusia, europar artzain-eleberriaren oinarriak ezarri baitzituen. Latinez idatziriko poemak ere argitaratu zituen."}
{"id": "277862", "revid": "140296", "url": "https://eu.wikipedia.org/wiki?curid=277862", "title": "Florencio Sanz Baeza", "text": "Florencio Sanz Baeza (Iru\u00f1ea, 1800 - \"ib.\", 1888) nafar politikari karlista izan zen. Nafarroako Aldundiko idazkaria zen 1820. urtean eta Gerrako ministroa 1834an. \"Estad\u00edstica de Navarra\" obra eztabaidagarria eman zuen argitara 1958. urtean. Harenak dira, halaber, \"Breve historia militar y pol\u00edtica de Don Pablo Sanz y Baena\" (Marotok Florencioren anaia fusilatu zuenekoa, 1871), \"La Saleta, anunciando terribles castigos que se est\u00e1n cumpliendo por causa de la blasfemia, de la profanaci\u00f3n del d\u00eda festivo e infracci\u00f3n en los preceptos de la Iglesia\" (1876) eta \"La Saleta, el c\u00f3lera y las medicinas\" (1884) obrak."}
{"id": "277865", "revid": "512", "url": "https://eu.wikipedia.org/wiki?curid=277865", "title": "Rhinolophus monoceros", "text": "Rhinolophus monoceros Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "277866", "revid": "98444", "url": "https://eu.wikipedia.org/wiki?curid=277866", "title": "Benjamin Britten", "text": "Edward Benjamin Britten (Lowestoft, Suffolk, Ingalaterra, 1913ko azaroaren 22a - Aldenburgh, Suffolk, Ingalaterra, 1976ko abenduaren 4a) musikagilea izan zen.\nF. Bridge eta John Ireland maisuen ikasle izan zen. Opera berritu zuen. Aipatzekoak dira: \"Peter Grimes\" (1945), \"The rape of Lucretia\" (1946, \"Lukreziaren bortxatzea\"), \"Albert Herring\" (1947), \"Let\u00b4s make an opera\" (1949, \"Egin dezagun opera\"), \"Billy Budd\" (1951), \"The turn of the screw\" (1954, \"Buelta\"), \"The prodigal son\" (1968, \"Seme galdua\") eta \"The death in Venezia\" (1973, \"Heriotza Venezian\"). Harenak dira, halaber, \"Requiem \"(1940) eta \"Spring\" (1950, \"Udaberria\") sinfoniak. \"War requiem\" (1962, \"Gerrako requiema\") lan bikaina da."}
{"id": "277867", "revid": "46380", "url": "https://eu.wikipedia.org/wiki?curid=277867", "title": "Paul Dukas", "text": "Paul Abraham Dukas ( ahoskatua; Paris, 1865eko urriaren 1a - \"ib.\", 1935eko maiatzaren 17a) frantses musikagilea izan zen.\nKonposizio eta orkestra-zuzendaria izan zen Parisko Musika Eskolan. Rameauren, Couperinen, Scarlattiren eta Beethovenen obrak aztertu zituen. Dukasen orkestrazioa kolorez betea da, Berliozenaren eta Rimski Korsakovenaren antzekoa. Obra nagusiak: \"Apprenti sorcier poema sinfonikoa\" (1897), pianorako \"Sonata\" (1902), pianorako \"Variations sur un th\u00e8me de Rameau\" (1903), \"Ariane et Barbe-Bleue\" opera (1907) eta \"P\u00e9ri\" poema koreografikoa (1911). Egilearen idazki eta kritikak \"Musikari buruzko Paul Dukasen idazlanak\" liburukian argitaratu zituen."}
{"id": "277868", "revid": "336", "url": "https://eu.wikipedia.org/wiki?curid=277868", "title": "Lawrence Ferlinghetti", "text": "Lawrence Ferlinghetti (Yonkers, New York, 1919ko martxoaren 24a - San Frantzisko, 2021eko otsailaren 22a) estatubatuar poeta eta argitaratzailea izan zen.\nLong Islanden eta Frantzian hazi zen, eta Columbia, Ipar Carolina eta Parisko unibertsitateetan ikasi zuen. Berrogeita hamarreko hamarkadan sortu zen \"Beat Generation\" mugimenduaren sortzaileetako bat da. Mugimendu horri eutsi zion berak sortutako \"City Lights\" aldizkariak (San Francisco), eta garai hartako poeta askoren lehenengo testuak argitaratu ziren han. Hauek ditu lanik aipagarrienak:\" Coney Island buruan\" (1958), \"Non dago Vietnam?\" (1965), \"Tyrannus Nix\" (1969), \"Nor gara gaur?\" (1976), \"Bizidunen eta hildakoen paisaiak\" (1979)."}
{"id": "277869", "revid": "46380", "url": "https://eu.wikipedia.org/wiki?curid=277869", "title": "C\u00e9sar Figuerido", "text": "C\u00e9sar Figuerido Gelbentzu (Cuenca, 1876ko urriaren 16a - Tolosa, 1956ko apirilaren 23a) gipuzkoar musikagile eta biolin-jotzailea izan zen.\nIbilbidea.\nParisko Musika Kontserbatorioan egin zituen musika-ikasketak. Europa guztian zehar ibili zen biolin-jotzaile gisa Fabian Furundarena Tolosako piano-jotzailearekin batera. Donostiako Musika Kontserbatorioko irakaslea eta Irungo Udal Musika Bandaren zuzendaria izan zen; Donostiako Orkestra Filarmonikoa sortu zuen. Biolinaren teknika sakon aztertu ondoren \"Compendio de la t\u00e9cnica del viol\u00edn\" lana eman zuen argitara. Konposizio nagusiak: \"10 Canciones y Danzas vascas\", \"Minueto a la Antica\", \"Ecos de Romer\u00eda\" eta \"Cadencia al concierto de Locatelli.\""}
{"id": "277870", "revid": "6327", "url": "https://eu.wikipedia.org/wiki?curid=277870", "title": "C\u00e9sar Figuerido Guelbenzu", "text": ""}
{"id": "277871", "revid": "512", "url": "https://eu.wikipedia.org/wiki?curid=277871", "title": "Jean-Albert Gr\u00e9goire", "text": "Jean-Albert Gr\u00e9goire (Paris, - Neuilly-sur-Seine, ) frantses automobilgintzaren sustatzailea eta idazlea izan zen. Hainbat automobil eta eredu asmatu eta egin zituen (Tracta, Amilcar Compound), eta etengabe jardun zuen ibilgailu hobeak egiteko ikerkuntza-lanetan: automobil elektrikoa, turbinadun autoa. Automobilgintzaren historiaz hainbat liburu plazaratu zituen, adibidez \"L\u00b4aventure automobile\" (Automobilaren abentura), \"Les Vingt Quatre Heures de Le Mans\" (Le Manseko 24 Orduak), \"Cinquante ans d\u00b4automobile\" (Automobilaren 50 urte), eta baita eleberriak ere: \"L\u00b4ombre de l\u00b4argent\" (Diruaren itzala), \"Les fanatiques\" (Fanatikoak)\"."}
{"id": "277873", "revid": "336", "url": "https://eu.wikipedia.org/wiki?curid=277873", "title": "Dionisio Antonio Ibarluzea", "text": "Dionisio Antonio Ibarluzea Untxalo (Lizarra, 1831 - Bilbo, 1903) Nafarroako pedagogoa eta historialaria izan zen.\nLogro\u00f1oko, Iru\u00f1eko eta Bilboko Irakasle Eskoletako irakaslea izan zen. Eskola eta historia liburu ugari idatzi zuen. Obra nagusiak: \"Atlas de la Provincia de Navarra, acompa\u00f1ado de una breve descripci\u00f3n geogr\u00e1fica\" (1886), \"Compendio de historia de Espa\u00f1a. Cuarta edici\u00f3n Correg\u00edda y notablemente aumentada con las rese\u00f1as hist\u00f3ricas de Navarra, Castilla, Arag\u00f3n y Catalu\u00f1a\" (1890), \"Compendio de la historia de Navarra destinados a las escuelas de la misma\" (1910) eta \"Compendio de geograf\u00eda de Navarra\" (1893)."}
{"id": "277874", "revid": "98220", "url": "https://eu.wikipedia.org/wiki?curid=277874", "title": "Hugo Loetscher", "text": "Hugo Loetscher (Z\u00fcrich, Suitza, 1929ko abenduaren 22a - 2009ko abuztuaren 18a) suitzar idazlea izan zen.\nBiografia.\nPolitika-zientziak ikasi zituen, baina idazle gisa egindako lanagatik zen ezaguna gehienbat. Ez zituen jorratu Suitzako literaturan nagusi diren gaiak, eta, hori dela-eta, idazle bakartitzat hartu zuten."}
{"id": "277875", "revid": "56334", "url": "https://eu.wikipedia.org/wiki?curid=277875", "title": "Miserikordiako Luisa", "text": "Sor Miserikordiako Luisa (XVIII. mendea) gipuzkoar idazlea izan omen zen.\nBiografia.\n\"Gavon-sariac\" izeneko artzain-opereta bat, hitz neurtuz ondua, eman zuen argitara, 1762an, Eguberriz kantatua izateko Azkoitiko elizan. Azkoitiko Miserikordia etxean inprimatu zen.\nAsko idatzi da Luisa de la Misericordiaren nortasunari buruz. Jose Manterolaren iritziz, Telletxea Idigorasek frogak ere agertu ditu Luisa de la Misericordia hori ez da Frantzisko Xabier Munibe, Pe\u00f1afloridako kondearen ezizen bat besterik. Nola nahi ere, bera da, Barrutiarekin batera, hegoaldeko euskal antzerkilari antzinakoena."}
{"id": "277876", "revid": "28807", "url": "https://eu.wikipedia.org/wiki?curid=277876", "title": "Luisa de la Misericordia", "text": ""}
{"id": "277877", "revid": "512", "url": "https://eu.wikipedia.org/wiki?curid=277877", "title": "Hans Sachs", "text": "Hans Sachs (Nurenberg, gaur egungo Alemania, 1494ko azaroaren 5a - Nurenberg, 1576ko urtarrilaren 19a) alemaniar olerkari eta musikagilea izan zen.\nBiografia.\n6.000 poesiatik gora idatzi zituen. Poesia horiek \"Meistersang\" molde herrikoi-burgesari jarraitzen zitzaizkien, eta XV-XVI. mendeko akademia-moduko eskoletan kantatzen ziren. \"Meistersinger\" edo maisu-kantaririk ospetsuenetako bat izan zen Sachs. Durero, Fischer eta Pirkheimerren adiskide izan zen, eta himno bat idatzi zuen Luther goraipatuz: \"Die Wittembergisch Nachtigall\" (1523, \"Wittembergeko urretxindorra\"). Richard Wagner musikariak hari eskaini zion \"Die Meistersinger von N\u00fcrnberg\" (\"Nurenbergeko maisu kantariak\") opera."}
{"id": "277878", "revid": "105290", "url": "https://eu.wikipedia.org/wiki?curid=277878", "title": "San Esteban Elkartea", "text": "San Esteban Elkartea Gipuzkoako Astigarreta, Zerain, Gudugarreta, Mutiloa eta Ormaiztegiko herriek 1617. urtean osatu zuten elkartea izan zen. Gipuzkoako Batzar Nagusietara guztien artean ordezkari bakarra bidaltzearren eta, hartara, gastuak gutxitzearren, eratu zuten elkartea. 1637. urtean Zegamako herria batu zitzaien, eta \"Zegamako Elkartea\" bihurtu zen harrezkero. 1725. urtean deuseztatu zen Zegamako Elkartea. Jatorrizko San Esteban elkartetik Mutiloako herriak iraun zuen soilik elkartean, desagertu zen arte. Zeraingo herriak 1662. urtean utzi zuen elkartea, eta Astigarretak, Gudugarretak eta Ormaiztegik 1679an utzi zuten."}
{"id": "277879", "revid": "58701", "url": "https://eu.wikipedia.org/wiki?curid=277879", "title": "Federico Zabala", "text": "Federico Zabala Altzibar-Jauregi (Tolosa, Gipuzkoa, 1916ko urtarrilaren 13a - Villabona-Amasa, 1993ko urriaren 1a) gipuzkoar historialaria eta politikaria izan zen.\nBiografia.\nZuzenbideko, eta filosofia eta letretako ikasketak egin zituen Zaragozako unibertsitatean.\nEuskalerriaren Adiskideak elkarteko aldizkarian, \"La Voz de Espa\u00f1a \"eta \"El Diario Vasco\" egunkarietan, eta \"Zeruko Argia\" aldizkarian eman zituen argitara lan aipagarrienak.\nObra nagusiak: \"Caminos bajo la lluvia\" eleberria (1962), \"Monograf\u00eda hist\u00f3rica de la Villa de Tolosa\" (1969, J. Garmendiarekin batera) eta \"Historia del Pueblo Vasco\" (1971-1973).\nGipuzkoako senatari izan zen 1977. urtean eta EUTGko Euskal Historiako irakaslea izan zen. 1984an Eusko Legerbiltzarkidea aukeratua izan zen EAJ alderdiaren barnean."}
{"id": "277880", "revid": "28807", "url": "https://eu.wikipedia.org/wiki?curid=277880", "title": "Federico Zabala Alc\u00edbar", "text": ""}
{"id": "277881", "revid": "28807", "url": "https://eu.wikipedia.org/wiki?curid=277881", "title": "Federico Zabala Altzibar", "text": ""}
{"id": "277882", "revid": "512", "url": "https://eu.wikipedia.org/wiki?curid=277882", "title": "Damaso Zabaltza", "text": "Damaso Zabaltza Olaso (Irurita, Baztan, 1835eko abenduaren 11 - Madril, 1894ko otsailaren 27a) nafarroako piano-jotzaile eta musikagilea izan zen.\nIru\u00f1ean pianoko ikasketak egin ondoren Madrilen hartu zuen bizilekua eta ospe handia izan zuen berehala. Kristina Erreginaren jauregiko kontzertu-jotzaile eta Madrilgo Musika Kontserbatorioko piano-irakasle izendatu zuten. Euskal folklorean erroturiko musika sortu zuen batez ere. Konposizio ezagunenak: \"Laurak bat\", \"Kantaritalde donostiarrari\", \"El canto de las monta\u00f1as\", \"Maritxu, Aritzari\", \"El eco del monte Auza\", \"Las campanas del Roncal\", \"Pamplona\" eta \"Jota\". 1861. urtean \"El caser\u00edo\" zarzuela aurkeztu zuen."}
{"id": "277883", "revid": "6327", "url": "https://eu.wikipedia.org/wiki?curid=277883", "title": "Damaso Zabalza Olaso", "text": ""}
{"id": "277885", "revid": "56334", "url": "https://eu.wikipedia.org/wiki?curid=277885", "title": "George Wells Beadle", "text": "George Wells Beadle (Wahoo, Nebraska, Ameriketako Estatu Batuak, 1903ko urriaren 22a - Chicago, Illinois, Ameriketako Estatu Batuak, 1989ko ekainaren 9a) biologoa izan zen. Nebraskako Unibertsitatean eta Cornell Unibertsitatean ikasi zuen. Harvard Unibertsitateko genetika-irakaslea, Stanford Unibertsitateko katedraduna eta Kaliforniako Institute of Technologyko biologia-sailaren arduraduna izan zen. 1961ean Chicagoko Unibertsitateko lehendakari izendatu zuten. Onddoen genetikari buruzko ikerkuntzaren aitzindaria izan zen. 1958an Medikuntzako Nobel saria irabazi zuen, mutazioei eta geneei buruzko ikerlanengatik. \"Genetika eta biologia modernoa\" (1963) liburua idatzi zuen."}
{"id": "277886", "revid": "56334", "url": "https://eu.wikipedia.org/wiki?curid=277886", "title": "Evaristo De los Reyes Moreno", "text": "Evaristo De los Reyes Moreno (Sanl\u00facar de Barrameda, C\u00e1diz, 1951ko ekainaren 24a) Euskal Herrian aritutako musikagilea da, sortzez C\u00e1dizkoa.\nBiografia.\nIru\u00f1eko Pablo Sarasate Kontserbatorioan egin zituen piano- eta konposizio-ikasketak eta ondoren, Tom\u00e1s Arag\u00fc\u00e9s irakaslearekin jardun zuen Donostiako Kontserbatorioan. Musika-pedagogiako ikasketak ere egin zituen. Nafarroako Gobernuaren konposizio-arloko lehen saria eskuratu zuen 1985ean \"Sintesis\" lanarekin, eta urtebete geroago, Pablo Ruiz Picasso sariketan ere garaile suertatu zen. \"Planisferio\" obrarekin, lehen saria eskuratu zuen 1990ean Nafarroako Jaialdietako Konposizio Sariketa Nazionalean."}
{"id": "277887", "revid": "512", "url": "https://eu.wikipedia.org/wiki?curid=277887", "title": "Rhinolophus montanus", "text": "Rhinolophus montanus Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "277888", "revid": "46380", "url": "https://eu.wikipedia.org/wiki?curid=277888", "title": "Roy Eldridge", "text": "Roy David Eldridge, izengoitiz Little Jazz (Pittsburgh, Pennsylvania, 1911ko urtarrilaren 30a - New York, 1989ko otsailaren 26a) estatubatuar tronpeta-jotzailea izan zen.\nBiografia.\nSei urterekin hasi zen eskolako orkestran bateria jotzen, baina berehala tronpeta jotzera pasatu zen. 1927an hasi zen tronpeta-jotzaile profesional gisa Oliver Muldoonen orkestran. Horren ondoren, bere taldea sortu zuen \"Roy Elliot\" izenpean.\n1930. urtetik aurrera New Yorken bizi izan zen, baina Amerikan eta Europan zehar ibili zen musika jotzen. Musikari eta abeslari askorekin jo izan zuen: Louis Armstrong, Miles Davis, Sy Oliver, Chew Berry, Henry Red Allen, Ella Fitzgerald, Gene Krupa."}
{"id": "277889", "revid": "28807", "url": "https://eu.wikipedia.org/wiki?curid=277889", "title": "Little Jazz", "text": ""}
{"id": "277890", "revid": "512", "url": "https://eu.wikipedia.org/wiki?curid=277890", "title": "Jose Antonio Iba\u00f1ez de la Renteria", "text": "Jose Antonio Iba\u00f1ez de la Renteria (Bilbo, 1679 - ?, 1738) Bizkaiko predikari eta teologoa. Filipe V.aren predikaria izan zen.\nObrak.\nObra nagusiak:"}
{"id": "277891", "revid": "336", "url": "https://eu.wikipedia.org/wiki?curid=277891", "title": "Saul", "text": "Saul (, \"eskatua\" esan nahi duena) Israeldarren lehen erregea K.a. 1021-1000 urteetan, Kisen semea, Benjaminen leinukoa (Israel, K.a. XI. mendean). Bibliaren arabera, Israelgo errege izendatu zuen Samuel profetak eta gogor borrokatu zen amalektarren, edomdarren eta, batez ere, filistiarren aurka. Zazpi seme-alaba izan zituen, eta alaba bat Davidekin ezkondu zen. David gorteko musikaria zen, baina gudarostean sartu zen eta garaipen militar zenbait lortu ondoren (Goliaten kontrako borroka, horien artean), Saulek, jeloskor, gortetik bidali nahi izan zuen. Filistiarrek Guilboan garaitu zutenean, bere buruaz beste egin zuen."}
{"id": "277892", "revid": "512", "url": "https://eu.wikipedia.org/wiki?curid=277892", "title": "Don Juan Tenorio", "text": "Don Juan Tenorio literaturako pertsonaia da, hilei trufa egiten zien eta emakumeak liluratu eta engainatzen zituena. Pertsonaia Espainian sortu zen (Tirso de Molina, \"El burlador de Sevilla y convidado de piedra\", 1625-1630), eta haren izena laster zabaldu zen mendebaleko Europa guztira. Literatura-drama eta musika-lan ugariren pertsonaia izan da, aipaturiko Tirso de Molinaren obraz gainera (Moli\u00e8reren \"Don Juan ou Le Festin de pierre;\" Lord Byronen \"Don Juan, an epic satir;\" Jos\u00e9 Zorrillaren \"Don Juan Tenorio;\" Mozarten \"Don Giovanni\" opera; Richard Straussen \"Don Juan \"poema sinfonikoa)."}
{"id": "277893", "revid": "336", "url": "https://eu.wikipedia.org/wiki?curid=277893", "title": "Donatismo", "text": "Donatismo IV. mendean Afrikako Elizan, Numidian, zisma sorrarazi zuen heresia. Casae Nigraeko (Numidia) apezpiku zen Donato izan zen donatismoaren buru. Doktrina honen arabera, agintari zibilen eta Elizaren artean ez da batere harremanik izan behar, eta horregatik, \u00abCircumcelliors\u00bb izeneko nekazari gudarien laguntzaz, gizarte-iraultza bultzatzen zuen. Martiri hiltzea zen doktrina honen jarraitzaileen azken helburua. Eraso handiak izan zituen arren (Arlesko Kontzilioak donatismoa kondenatu zuen 314an, eta san Agustin Hiponakoak apostatatzat jo zituen eta donatistak zigortzea eskatu zuen), Erdi Aroaren hasiera arte iraun zuen donatismoak, Ipar Afrikan kristautasuna desagertu zen arte alegia."}
{"id": "277894", "revid": "46380", "url": "https://eu.wikipedia.org/wiki?curid=277894", "title": "Rodolphe Kreutzer", "text": "Rodolphe Kreutzer (Versailles, Frantzia, 1766ko azaroaren 15a - Geneva, Suitza, 1831ko urtarrilaren 6a) musikagilea eta biolinista izan zen. A. Stamitzen ikaslea. Frantses errege-kaperako biolinista 1782-1792 bitartean. Parisko Operako biolinista 1801. urtetik aurrera, eta zuzendaria 1816. urtetik aurrera. Parisko kontserbatorioko irakasle izan zen. Beethovenek biolin eta pianorako \"Kreutzer Sonata\" eskaini zion. Opera ugari idatzi zituen, \"Lodo\u00efska \"(1791) besteak beste; balletak, hemeretzi biolin-kontzertu, hamabost harizko kuarteto, eta aipagarriak dira, orobat, haren \"40 \u00e9tudes ou Caprices pour un violon seul\". Ezinbesteko lana da biolin-ikasketarako."}
{"id": "277895", "revid": "119347", "url": "https://eu.wikipedia.org/wiki?curid=277895", "title": "Jose Maria Oriol", "text": "Jose Maria Oriol Urkixo (Santurtzi, Bizkaia, 1905eko abuztuaren 12a - Madril, Espainia, 1985eko azaroaren 4a) politikari frankista, enpresaburua eta finantzaria izan zen, Jose Luis Oriolen semea. 1959az geroztik, Oriolgo markesa, aitak titulua lagata.\nBizitza.\nIndustria-ingeniaria zen ikasketaz. Aita bezala, alderdi tradizionalistaren kidea izan zen Espainiako Gerra Zibilaren aurretik. Francoren alde borrokatu zen Gipuzkoan eta Bizkaian, eta, falangista egin ondoan, karlistak eta falangistak bateratzea lortu zuen 1937an. Gerra ondoren, Bizkaiko Falangeko buru izan zen, Bilboko alkate (1938-1941) eta frankismoko Espainiako Gorteetako legebiltzarkide (1976an, espainiar estatua Francoren diktaduratik monarkia parlamentariora aldatzea zekarren Erreforma Politikorako Legearen aurka bozkatu zuten 59 legebiltzarkideetako bat izan zen; guztira 531 legebiltzarkide ziren).\nAitaren negozioetan hasi zen gerra ondorengo urteetan (UNESA elkarteko \u2014Espainiako elektrizitate enpresen elkartea\u2014 eta TALGO enpresako lehendakari izan zen, besteak beste), eta Francoren finantza-aholkulari nagusia izan zen.\nGenealogia.\nEzkontza eta seme-alabak.\nMaria de Gracia Ybarra Lasso de la Vega ezkonduta, zazpi seme-alaba izan zituzten:"}
{"id": "277896", "revid": "6327", "url": "https://eu.wikipedia.org/wiki?curid=277896", "title": "Jos\u00e9 Mar\u00eda Oriol Urquijo", "text": ""}
{"id": "277897", "revid": "336", "url": "https://eu.wikipedia.org/wiki?curid=277897", "title": "Osceola", "text": "Osceola (Georgia, 1804 - Charleston, Hego Carolina, 1838ko urtarrilaren 30a) Estatu Batuetako indiar gidaria izan zen. 1832an seminola indiar buruzagi batzuek eta Estatu Batuetako gobernuak indiarrak Floridatik joatea hitzartu zuten, baina Osceolak, Georgiatik Floridara joanik, hitzarmen hura onartzen ez zuten indiar gazte batzuen gidatzaile bihurtu, eta haiekin batera, aurre egin zion Estatu Batuetako gudarosteari. 1837an, indiar buruzagi batzuekin batera, bakez joan zen Jesup T. S. jeneralarekin hitz egitera, baina honek atxilo hartu eta Charlestoneko \u00abMoultrie Fort\u00bb gotorlekuan sartu zuen preso. Hantxe hil zen."}
{"id": "277898", "revid": "90204", "url": "https://eu.wikipedia.org/wiki?curid=277898", "title": "Peter Stuyvesant", "text": "Peter Stuyvesant (Weststellingwerf, Zazpi Herbehere Batuen Errepublika, c. 1610 - New York, gaur egun AEB, 1672ko abuztua) Herbehereetako politikaria izan zen.\nBiografia.\n1643. urtean Cura\u00e7ao, Aruba eta Bonaireko gobernari izendatu zuten, eta bi urte geroago Herbehereek Ipar Amerikan eta Karibe itsasoan zituen lurralde guztien gobernari. 1647an New Amsterdamera (egungo New York) iritsi zen, eta berehala hasi ziren hiritarrekin istiluak. Autonomia handiagoa eskatzen zuten hiriarentzat, eta 1653. urtean lehenengo udal-gobernua sortu zen, Herbehereetako hirien antzekoa. 1664. urtean, hiritarren laguntzarik jaso ez zuenez, Holanda Berria britainiarren esku utzi beharra izan zuen."}
{"id": "277899", "revid": "1659", "url": "https://eu.wikipedia.org/wiki?curid=277899", "title": "Toraja", "text": "Toraja izenak Zelebe uharteetako erdialdeko herri-multzoa biltzen du. Zelebe uharteak konkistatu eta bertako biztanleak menderatu zituzten austronesiarren ondorengoak dira, adituen ustez. Geroago, musulmanek kostaldera bidali zituzten; oso borrokazaleak zirenez, beren herriak ondo babestera eta gune berezietan, mendixka gainetan eta, eraikitzera behartzen ziren. Pixkanaka beren ohiturak alde batera utzirik, kristauak dira gehienak gaur egun, gutxi batzuk musulmanak badira ere; nolanahi ere, beren tradizio animistak atxiki dituzte, eta hildakoen kultu bereziak dituzte. Nekazaritza dute ekonomia-jarduera nagusia, baina badituzte industria batzuk ere (zura, zeramika eta metalurgia industria)."}
{"id": "277901", "revid": "105290", "url": "https://eu.wikipedia.org/wiki?curid=277901", "title": "Zinerama", "text": "Zinerama filmak proiektatzeko prozedura da, irudiak sinkronizaturiko 35 mm-ko hiru proiektorek, bakoitzak film batean harturiko irudiak, pantaila kurbatu bakarrean, proiektore bakoitzak pantailaren herena hartzen duela, proiektatzean datzana.\nHistoria.\n1935ean Fred Waller argazkilariak asmatu zuen; zineraman egindako lehen filma 1952an estreinatu zen. Garai hartan arrakasta handia izan zuen, irudiek eta zazpi pista magnetikotan grabatutako soinu estereofonikoek errealismo handia ematen baitzieten filmei, baina, oso garestia zela-eta, 1960an prozesu hau baztertu eta 70 mm zabaleko filmak hasi ziren erabiltzen."}
{"id": "277902", "revid": "28807", "url": "https://eu.wikipedia.org/wiki?curid=277902", "title": "Cinerama", "text": ""}
{"id": "277903", "revid": "512", "url": "https://eu.wikipedia.org/wiki?curid=277903", "title": "Ernst Moritz Arndt", "text": "Ernst Moritz Arndt (Schoritz, R\u00fcgen uhartea, 1769ko abenduaren 26a - Bonn, 1860ko urtarrilaren 29a) alemaniar poeta eta idazle politikoa izan zen. Frantsesen inbasioaren aurrean (1806) ihes egin zuen, lehen Suedian eta gero Ingalaterran babestu zelarik. 1812an Prusiara itzuli zen herrialdea askatzeko gerran esku hartuz, Napoleonen aurka. Bere idazki politiko eta gerra-kantuen bidez (\"Lieder f\u00fcr Deutschen\") herrikideen sentimendu abertzalea piztu zuen. Bonngo unibertsitateko historia-irakaslea izendatu zuten (1818), baina bere ideia liberalengatik erasoak jasan zituen, eta kargua utzi zuen; 1840an berreskuratu zuen, eta 1848an erretiratu zen."}
{"id": "277904", "revid": "512", "url": "https://eu.wikipedia.org/wiki?curid=277904", "title": "Rhinolophus nereis", "text": "Rhinolophus nereis Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "277905", "revid": "56334", "url": "https://eu.wikipedia.org/wiki?curid=277905", "title": "Baniano", "text": "Baniano (\"Ficus bengalensis\") Masustondoaren familiako zuhaitza da, Indian, Bangladeshen eta Sri Lankan hazten dena. Bengalako pikondo ere esaten zaio, itxuraz pikondoaren antza duelako. Zuhaitz bakar batek adar asko izan ditzake. Adar nagusietatik lurreraino iristen diren beste adar batzuk irteten zaizkio, eta haiek sustrai berriak errotzen dituzte. Txoriek sakabanatzen dituzte baniano haziak beste zuhaitzen adarretara, eta haietan berehala ernetzen dira adar berriak; horrela, hedatu egiten da zuhaitza, eta oso egitura handia eratzen du, zabalean hazten baita. Indian zuhaitz sakratutzat dute banianoa."}
{"id": "277906", "revid": "59723", "url": "https://eu.wikipedia.org/wiki?curid=277906", "title": "Domenico Scarlatti", "text": "Domenico Scarlatti (Napoli, Italia, 1685eko urriaren 26a - Madril, Espainia, 1757ko uztailaren 23a) musikagilea izan zen. Bere aita Alessandro Scarlattiren eta F. Gaspariniren ikasle izan zen. Garrantzizko karguak izan zituen Napoliko gortean, eta gero Erromako San Petriko musika-zuzendari izan zen. Europan zehar ibili ondoren, Espainian finkatu zen, Maria Barbara infantaren klabe-jotzaile gisa. Oso ospetsua izan zen teklatuzko musika-tresnak jotzeko zuen gaitasun bikainagatik. Madrilen idatzi zituen lan gehienak. Bostehun sonata baino gehiago idatzi zituen, klaberako gehienak (\"Esercizi per gravicembalo\"). \"Stabat Mater\" baten egile ere izan zen."}
{"id": "277907", "revid": "46380", "url": "https://eu.wikipedia.org/wiki?curid=277907", "title": "Emilio Serrano Ruiz", "text": "Emilio Serrano Ruiz (Gasteiz, Araba, 1850eko martxoaren 13a - Madril, Espainia, 1939ko apirilaren 8a) arabar musikagilea izan zen.\nBiografia.\nMadrilgo kontserbatorioan egin zituen ikasketak Eslabarekin eta Arrietarekin, eta geroago, 1894-1920. urteetan, konposizio-irakasle izan zen han. Madrilgo Errege Antzokiko arte zuzendaria izan zen, eta hogeita hamar urtez Elisabet infantaren ganbera-musikagilea.\nSan Fernando Arte Ederretako Akademiako kide izan zen.\nLan aipagarriak ditu: operen artean, \"Mitritades\" (1882), \"Do\u00f1a Juana la Loca\" (1890), \"Irene de Otranto\" (1891) eta \"Gonzalo de C\u00f3rdoba\" (1898); \"La Bejarana\" (1924) zartzuela; harizko tresnetarako kuarteto bat, eta poema sinfonikoak."}
{"id": "277908", "revid": "56334", "url": "https://eu.wikipedia.org/wiki?curid=277908", "title": "Martin Bormann", "text": "Martin Bormann (Halberstadt, Saxonia-Anhalt, 1900eko ekainaren 17a - Berlin, 1945eko maiatzaren 2a) Alemaniako politikari nazia izan zen. 25 urte zituela Alderdi Nazional Sozialistako kide egin zen. SSetako jenerala izan ondoan, Rudolf Hessen lekua hartu zuen alderdi naziko kantzelaritzan (1941). Hitlerren idazkaria izan zen 1943. urtean, eta juduak eta poloniarrak ezabatzeko proiektu basatiak bultzatu zituen. Hitlerrek bere aginduen betearazle izendatu zuen. Bormann desagertu egin zen Berlinen 1945eko maiatzaren 2an. Orain arteko ikerketek ez dute argitu Berlinen hil ote zen ala Hego Ameriketan bizi den. Nurenbergeko epaimahaiak hiltzera kondenatu zuen.\nIturri batzuek diote 1950-60 hamarkadan Markina-Xemeinen (Bizkaia) ezkutuan bizi izandako nazietako bat Martin Bormann izan zitekeela. Susmo hauen arabera, Wilhelm Mallet arma trafikatzaileak herrian zuen txaletean bizi izan zen, txofer papera betetzen."}
{"id": "277909", "revid": "15251", "url": "https://eu.wikipedia.org/wiki?curid=277909", "title": "Cesar Duvoisin", "text": "C\u00e9sar Duvoisin (Ainhoa, Lapurdi, 1805eko ekainaren 26a - Baiona, Lapurdi, 1869ko uztailaren 13a) frantsesez idatzi zuen apaiz eta historialaria izan zen, Joan Piarres Duvoisin euskal idazlearen anaia. Larresoroko apaizgaitegian ikasi zuen eta Baionako elizbarrutiko historia bat idatzi zuen (\"Vie de M. Daguerre, fondateur du s\u00e9minaire de Larresoro, avec l\u00b4histoire du dioc\u00e8se de Bayonne depuis le commencement du derniere si\u00e8cle jusqu\u00b4\u00e0 la R\u00e9volution Fran\u00e7aise\"). Baionako katedraleko kalonje izendatua izan ondoren, herri historiari buruzko artikulu asko idatzi zituen, eta 1852. urtean \"Cambo et ses alentours\" izeneko liburua argitaratu zuen."}
{"id": "277910", "revid": "46380", "url": "https://eu.wikipedia.org/wiki?curid=277910", "title": "Jean-Louis Forain", "text": "Jean-Louis Forain (Reims, Frantzia, 1852ko urriaren 23a - Paris, Frantzia, 1931ko uztailaren 11) margolari, diseinatzaile eta grabatzaile frantsesa izan zen.\nBiografia.\nJean-L\u00e9on G\u00e9r\u00f4meren ikasle izan zen. Ondoren, idazleekin harremanak izan zituen (Verlaine, Rimbaud, Huysmans), eta erakusketa bat egin zuen inpresionistekin. Karikaturagile ezaguna zen, eta 1893tik aurrera batez ere, satira politikoa egin zuen. Daumier eta Toulouse-Lautrec izan zituen maisu, eta zorroztasun handiz Parisko bizitza margotu zuen (\"Nous, vous, eux\", 1893). Forainen akuarela, pastel eta pinturek Manet eta Degas pintoreengana zuen miresmena erakusten dute. Azken urteetan erlijio-gaiak erabili zituen."}
{"id": "277911", "revid": "46380", "url": "https://eu.wikipedia.org/wiki?curid=277911", "title": "Manuel Freyre", "text": "Manuel Alberto Freyre de Andrade y Armijo (Carmona, Sevillako probintzia, 1765eko azaroaren 4a - Madril, 1834ko martxoaren 7a) espainiar militarra izan zen. Konbentzioko eta Napoleonen aurkako gerretan aritu zen.\nIberiar Penintsulako Gerraren (1808-1814) barruan, 1813ko abuztuak 9an, Espainiako Erregentziak hala erabakita, une horretan Gipuzkoan zegoen Laugarren Armada Espainiarreko buru berri bilakatu zen Casta\u00f1os jeneralaren ordez. Kargu hori zuelarik, San Martzialgo gudua irabazi zuen Soult mariskal frantsesaren osteen aurrean (Irun, 1813ko abuztuak 31an). San Martzialgo markes-titulua eman zioten garaipen harengatik. Fernando VII.ak Gerra ministro izendatu zuen 1814ean, baina ez zuen azkenean kargu hura hartu, liberala zelako. 1820. urtean, Freyre jeneralaren agindupean jardun zuten Cadizko mugimendu liberala (Riegoren matxinada, 1820ko martxoa) tiroz zapaldu zuten osteek. Kargu guztiak utzi zituen Freyrek ondoren.\nSevillako probintzian jaio arren, galiziar jatorrikoa zen, bere aita Francisco Freire de Andrade militar galiziarra zelarik."}
{"id": "277912", "revid": "65203", "url": "https://eu.wikipedia.org/wiki?curid=277912", "title": "Erle Stanley Gardner", "text": "Erle Stanley Gardner (Malden, Massachusetts, AEB, 1889ko uztailaren 17a - Temecula, Kalifornia, AEB, 1970eko martxoaren 11a) Estatu Batuetako eleberrigilea izan zen. Hainbat ezizen erabili zituen: A.A. Fair, Kyle Corning, Charles M. Green, Carleton Kendrake, Charles J. Kenny, Les Tillray eta Robert Parr.\nBiografia.\nHogei urtetik gora legegizon-lanetan aritu zen, baina 1923. urtean polizia-kontakizunak idazteari ekin zion, \"Black Mask\" aldizkarirako batez ere. Argitaratu zuen lehen eleberriak, \"The Case of the Velvet Claws\", (1932, \"Belusezko atzaparren kasua\") arrakasta handia izan zuen, eta legegizon-lanari utzi zion.\nUrtean hamabi bat eleberri idatzi ohi zituen; guztira ehunen bat obra egin zituen. 1975 inguruan, Perry Mason pertsonaia sortu zuen, mundu osoan zinemak ospetsu egin zuen abokatu-detektibea."}
{"id": "277913", "revid": "96586", "url": "https://eu.wikipedia.org/wiki?curid=277913", "title": "Elvin Jones", "text": "Elvin Jones (Pontiac, Michigan, 1927ko irailaren 9a - Englewood, New Jersey, 2004ko maiatzaren 18a) Estatu Batuetako jazz bateria-jotzailea izan zen.\nZenbait taldetan jo ondoren, 1955ean Charlie Mingusen taldean sartu eta New Yorkera jo zuen. Han, \"free jazz\" estiloari ekin zion. 1960-1966 urteetan John Coltranerekin batera jo baitzuen, elkarri eragin zioten. Gero, bere taldea sortu zuen, Joe Farrell (saxoa) eta Jimmy Garrison (kontrabaxua) lagun harturik. Jazz modernoak izan duen bateria-jotzailerik ospetsuenetako bat da. Erritmo-sistema luze eta irekiak erabiltzea du ezaugarri, eta nahita baztertzen du perkusioaren ohiko funtzioa: laguntzaile izatea, alegia."}
{"id": "277914", "revid": "56334", "url": "https://eu.wikipedia.org/wiki?curid=277914", "title": "Piroteknia", "text": "Piroteknia materialen errekuntza eta haren efektuak aztertzen dituen zientzia, eta suaren erabileraren artea. Su artifizialen, eta haien gisakoen osaeraz eta ekoizpenaz arduratzen da. Gailu piroteknikoek era askotako osagaiak dituzte: oxidatzaileak (potasio nitratoa, potasio kloratoa, bario nitratoa, amonio perkloratoa...), erregaiak (aluminioa, magnesioa, antimonio sulfatoa, sufrea, titanioa...), lotzaileak (destrina eta beste polimero batzuk), leherkariei koloreak ematen dizkieten gaiak; estrontzioa duten gaiek kolore gorria ematen dute; barioa dutenek, berdea; kobrea dutenek, urdina; magnesioa, aluminioa eta titanioa dutenek, zuria; kriolita eta sodio oxalatoa dutenek, horia; etab.\nPirotekniak badu erabilera arlo militarrean, industrian eta abarretan ere.\nArrisku piroteknikoa.\nSuziri eta beste gailu piroteknikoak arautzeko, legeak lau klasetan bereizten ditu:"}
{"id": "277916", "revid": "28807", "url": "https://eu.wikipedia.org/wiki?curid=277916", "title": "Sabbath", "text": ""}
{"id": "277917", "revid": "1545", "url": "https://eu.wikipedia.org/wiki?curid=277917", "title": "Alida Valli", "text": "Alida Valli (Pula, Italiako Erresuma, 1921eko maiatzaren 31 - Erroma, Italia, 2006ko apirilaren 22a) italiar antzezlea izan zen.\nBiografia.\nAntzerki-ikasketak egin zituen. Bigarren Mundu Gerraren ondoren, Estatu Batuetara joan zenean bi film aipagarritan parte hartu zuen: Hitchcocken \"The Paradine Case\" (1947) eta Carol Reeden \"The Third Man\" (1949). 1950ean \"The White Tower\" filma antzeztu zuen. Italiara itzuli zen gero, eta arrakasta handia izan zuen Luchino Viscontiren \"Senso \"(1954) filmean. Harrezkero, Frantzian eta Italian lan egin zuen, zuzendari ospetsuekin. Besteak beste, \"Edipo re\" (1967), \"La strategia del ragno\" (1970), \"La prima notte di quiete\" (1972), \"1900\" (1976), eta \"La bocca \"(1991) filmetan parte hartu zuen."}
{"id": "277918", "revid": "512", "url": "https://eu.wikipedia.org/wiki?curid=277918", "title": "Jacques Descheemaeker", "text": "Jacques Descheemaeker (Lille, - Neuilly-sur-Seine, ) legegizon eta historialari frantsesa izan zen.\nBiografia.\nOso azterlan garrantzitsuak egin ditu Pirinioetako bi aldeetako euskal haranen nazioarteko zuzenbideari buruz. Lan horiek \"Eusko Jakintza\" aldizkarian eman ditu argitara 1947. urtetik 1952ra bitartean: \"La Bidasoa et l\u00b4Ile de la Conferance\", \"Le droit publique actuel des fac\u00e9ries pyr\u00e9n\u00e9ennes\u00bb, \u00abLa Fronti\u00e8re dans les Pyr\u00e9nnes Basques\u00bb, \u00abLes fac\u00e9ries pyr\u00e9n\u00e9ennes et le Pays Basque\u00bb, \u00abLa Fronti\u00e8re de Labourd et les enclaves du Baztan\", \"Le Pays Quint\", \"La Statut du Pays Quint\" eta \"Le Tribut de la Vall\u00e9e de Baretous\"."}
{"id": "277919", "revid": "336", "url": "https://eu.wikipedia.org/wiki?curid=277919", "title": "Leo Fr\u00e4nkel", "text": "Leo Fr\u00e4nkel (Budapest, 1844ko otsailaren 25a - Paris, 1896ko martxoaren 29a) hungariar iraultzailea izan zen. Londresa erbesteratu zen, eta han Karl Marx ezagutu zuen; Langileen Nazioarteko Elkarteko (Lehen Internazionaleko) Kontseilu Nagusiko bazkide izan zen. Parisen bizileku hartu zuen (1867), eta XIII. barrutiko diputatu izan zen. Parisko Komunaren garaietan (1871), Laneko eta Industriako ordezkari kargua hartu zuen. Heriotza-zigorra eman ziotenean, Londresa ihes egin zuen. Berriro Hungariara itzuli eta langileen lehen batzarrak eratzen aritu zen. Bere aberrian aldi batean espetxeratua egon ondoren, erbesteratu eta Parisen hil zen."}
{"id": "277920", "revid": "28807", "url": "https://eu.wikipedia.org/wiki?curid=277920", "title": "Le\u00f3 Frankel", "text": ""}
{"id": "277921", "revid": "512", "url": "https://eu.wikipedia.org/wiki?curid=277921", "title": "Rhinolophus osgoodi", "text": "Rhinolophus osgoodi Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "277922", "revid": "512", "url": "https://eu.wikipedia.org/wiki?curid=277922", "title": "Jan Fyt", "text": "Jan Fyt (Anberes, 1611ko martxoaren 15a - \"ib.\", 1661eko irailaren 11) flandriar margolaria izan zen, Flandrian izadi hilak margotzen zituzten margolari barrokoen artean mailarik gorena izan zuena. Snydersen ikasle zen, eta Europan zehar egin zituen bidaietatik ere asko ikasi zuen. Ehizari buruzko margolanak egin zituen batez ere, eta aipatzekoa da zakurrak irudikatzen zuen trebetasuna (\"Animalien arteko borroka\", Madril; \"Indioilar hila,\" Rotterdam). Rubensek eta Jordaensek, adibidez, laguntza eskatu zioten beren margolanetako animaliak margotzeko. Margoen bizitasuna eta ugaritasuna dira Fyten margolanen ezaugarri nagusiak."}
{"id": "277923", "revid": "512", "url": "https://eu.wikipedia.org/wiki?curid=277923", "title": "\u00c1lvaro Obreg\u00f3n", "text": "\u00c1lvaro Obreg\u00f3n Salido (Hacienda de Siquisiva, Huatabampo, Sonora, 1880ko otsailaren 19a \u2014 Mexiko Hiria, 1928ko uztailaren 17a) Mexikoko militar eta politikaria izan zen. Carranzaren jarraitzailea izan zen. Huertari aurre egin zion, eta hark kargua utzi ondoren, Mexikoko hiria hartu zuen. Bere burua liberaltzat jo zuen geroago, baina azkenik berriro Carranzaren alde jarri eta indarrik gabe utzi zituen Pancho Villak eta Emiliano Zapatak Carranzaren kontra antolatu zituzten matxinadak. 1920an Mexikoko lehendakari aukeratu zuten. Arazo asko izan zituen aginpidean izan zen garaian, eta 1924an kargua utzi behar izan zuen. 1928an berriro aukeratu zuten lehendakari, baina urte hartan hil zuten."}
{"id": "277924", "revid": "56334", "url": "https://eu.wikipedia.org/wiki?curid=277924", "title": "Sutra", "text": "Sutra, hinduismoan, esapide aforistiko laburra da; budismoan, hitz lauzko idatzia, \"Theravada\" eta \"Mahayana\" eskolen idatzi sakratuen oinarrizko forma. Indiar filosofoek ez zuten idatziz lan egiteko ohiturarik, baina, haien ideiak eta irakaspenak gogoan har zitezen, labur adierazteko ohitura zuten, eta horrela hasi ziren sutrak idazten. Hala, Indiako filosofia-sistema gehienek beren sutrak dituzte, errituak eta agertzen dituztenak. Budisten sutretan, berriz, dotrinaren parte edo gai jakin bati buruzko adierazpenak eta gogoetak agertzen dira eta hinduismoarenak baino luzeagoak dira. Sutra budista ezagunenak Lotoaren Sutra, Girlandaren Sutra eta Diamantearen Sutra dira."}
{"id": "277925", "revid": "58701", "url": "https://eu.wikipedia.org/wiki?curid=277925", "title": "Valmiki", "text": "Valmiki (sanskritoz: \u0935\u093e\u0932\u094d\u092e\u0940\u0915\u093f, \"V\u0101lm\u012bki\") Indiako antzinako jakintsua izan zen, elezaharraren arabera \"Ramayana\" epopeiaren egilea dena.\nBiografia.\nHaren bizitzaren berri segururik ez da, baina K. a. V. mendearen inguruan bizi izan zela uste da. Elezaharraren arabera bidez bide eskean ibiltzen zen behartsua zen Valmiki; bidaia horietako batean jakintsu bat topatu zuen, eta haren gomendioz, bere bekatuak garbitzeko \"Mara\" hitza (Ramaren anagrama) etengabe errepikatuz egon zen urte askotan, inurriek gorputz osoa estaltzen ziotela. Denbora horretan jakintza erdietsi zuen eta filosofia hinduaren oinarri nagusi diren obrak idatzi ahal izan zituen."}
{"id": "277926", "revid": "56334", "url": "https://eu.wikipedia.org/wiki?curid=277926", "title": "Felix Bloch", "text": "Felix Bloch (Z\u00fcrich, 1905eko urriaren 23a - Zurich, 1983ko irailaren 10a) suitzar jatorriko estatubatuar fisikaria izan zen.\nZ\u00fcrichen jaio zen eta Leipzigeko Unibertsitatean egin zituen ikasketak. 1934an, Stanfordeko Unibertsitatean sartu zen irakasle gisa. Blochek garrantzi handiko lanak egin zituen gai solidoen ezaugarri elektrikoen eta magnetikoen teoriari buruz. 1952an, Fisikako Nobel Saria irabazi zuen, Edward M. Purcell amerikar fisikariarekin batera, nukleoaren ezaugarri magnetikoak zehazteko metodo sinple baina zehatza aurkitu izanagatik. 1939an, neutroien ezaugarri magnetikoak zehazteko esperimentu bat asmatu zuen."}
{"id": "277927", "revid": "96586", "url": "https://eu.wikipedia.org/wiki?curid=277927", "title": "Jean-B\u00e9del Bokassa", "text": "Jean-B\u00e9del Bokassa (Bobangui, Afrika Erdiko Errepublika, 1921eko otsailaren 22a - Bangui, 1996ko azaroaren 3a) Erdialdeko Afrikako Errepublikako politikari eta mariskala izan zen.\nBiografia.\nFrantses armadako kapitaina zen, eta Erdialdeko Afrikako armada antolatu zuen 1961. urtetik aurrera. 1966. urtean errepublikako lehendakari izendatu zuen bere burua, mariskal 1974an eta enperadore 1976an. Gobernu autoritarioa ezarririk, sekulako torturak eta sarraskiak egin zituen. Antropofagian aritu zela uste da, harrapatu zutenean giza-haragia omen zena baitzuen bere hozkailuan gordeta. 1979. urtean David Dackok agintetik bota zuen, eta berak hartu zuen errepublikako lehendakaritza."}
{"id": "277928", "revid": "28807", "url": "https://eu.wikipedia.org/wiki?curid=277928", "title": "Bokassa", "text": ""}
{"id": "277929", "revid": "336", "url": "https://eu.wikipedia.org/wiki?curid=277929", "title": "Petra Kelly", "text": "Petra Kelly (G\u00fcnzburg, Bavaria, Alemaniako Errepublika Federala, 1947ko azaroaren 29a - Bonn, Alemania, 1992ko urriaren 1a) alemaniar feminista, bakezale eta aktibista izan zen.\nBiografia.\nWashingtongo American Universityn eta Amsterdamgo Unibertsitatean ikasi zuen. 1971. urteaz geroztik funtzionarioa izan zen, Alemanian lehenik, eta Europako Ekonomia Erkidegoan (gaur Europar Batasuna) gero. Alderdi Sozialdemokratan sartu zen, eta 1979an Alemaniako Berdeen alderdia sortu zuen. Energia nuklearraren aurka borrokatu zen bereziki. 1980an Berdeen alderdiko eleduna izan zen, eta 1983tik 1990era Bundestageko diputatua. 1992an bere bikoteak tiro batez hil zuen, eta gero, bere buruaz beste egin zuen."}
{"id": "277931", "revid": "56334", "url": "https://eu.wikipedia.org/wiki?curid=277931", "title": "Peter D. Mitchell", "text": "Peter Dennis Mitchell (Mitcham, Surrey, 1920ko irailaren 29a - Bodmin, Kornualles, 1992ko apirilaren 10a) ingeles kimikaria izan zen.\nTeoria bat proposatu zuen zelula bizian energia nola garraiatzen eta metatzen den azaltzeko. 1978an Kimikako Nobel saria jaso zuen azterketa horiengatik. Cambridgeko Unibertsitatean egin zituen ikasketak; 1955ean Edinburgheko Unibertsitateko Biologia Kimikoko sailaren zuzendari izendatu zuten, baina osasun arazoak zirela-eta bertan behera utzi behar izan zuen. 1964-1986 bitartean Glynn Ikerketa Laborategiko zuzendari izan zen, Kornuallesen, eta mitokondriek energia nola metatzen duten aztertu zuen batez ere."}
{"id": "277932", "revid": "512", "url": "https://eu.wikipedia.org/wiki?curid=277932", "title": "Rhinolophus paradoxolophus", "text": "Rhinolophus paradoxolophus Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "277933", "revid": "119347", "url": "https://eu.wikipedia.org/wiki?curid=277933", "title": "Quetzaltenango (departamendua)", "text": "\"Artikulu hau Quetzaltenango departamenduari buruzkoa da; beste esanahietarako, ikus \u00abQuetzal\u00bb.\"\nQuetzaltenango Guatemalako hego-mendebaldean kokatutako departamendua da. 1.953 km\u00b2ko eremua du eta 2012an 807.571 biztanle zituen. Hiriburua Quetzaltenango hiria da.\nGeografia.\nMendebaldean San Marcosekin du muga, hegoaldean Retalhuleu eta Suchitep\u00e9quezekin, iparraldean Huehuetenangorekin, eta ekialdean Totonicap\u00e1n eta Solol\u00e1rekin. Eskualde menditsua da, Guatemala-El Salvador sumendi zerrendak ebakitzen baitu iparraldetik hegoaldera. Bi klima-mota bereizten dira: mendialdekoa, oso hezea eta epela, eta kostaldekoa, lehorra eta oso beroa.\nEkonomia.\nKostaldeko ordokietan abeltzaintza da ekonomia-jarduera nagusia, eta mendialdean nekazaritza; kafea eta azukre-kanabera egiten da, batez ere. Iparraldeko goi-mendietan laboreak, patata eta arroza lantzen dira. Industria hiriburuaren inguruan bildua dago.\nUdalerriak.\n24 udalerri ditu guztira:"}
{"id": "277934", "revid": "1519", "url": "https://eu.wikipedia.org/wiki?curid=277934", "title": "Il Sodoma", "text": "Il Sodoma, jaiotza-izena Giovanni Antonio Bazzi (Vercelli, 1477 - Siena, 1549ko otsailaren 14a), Pizkundeko italiar pintorea izan zen, Sienako eskolako nagusietakoa.\nBizitza.\nVecelliko zapatari baten semea zen. 1490-1497 bitartean, Giovanni Martino Spanzotti piemontetar margolariaren ikaslea izan zen. 1501ean Sienara aldatu zen, eta \"Storie di Santa Maria\" freskoak margotu zituen Pienzako Sant'Anna in Camprenako monasterioan. 1503-1504 bitartean, Monte Oliveto Maggioreko monasterioko freskoak pintatzen aritu zen, 1498an Luca Signorellik hasitako lana jarraituz.\n1508an Erromara joan zen. Julio II.a aita santuaren aginduz, Vatikanoko Stanza della Segnatura-ko sabaia apaindu zuen. Bertan Rafaelekin harremanetan jartzeko parada izan zuen; horrek eragin handia izan zuen Il Sodomaren margokeran. Agostino Chigi bankariaren Via del Casato jauregian lan egin zuen, eta Villa Farnesinan \"Alejandro eta Roxanaren ezkontza\" fresko ospetsua margotu zuen (1516 aldean). Geroago, Sienara itzulirik, San Domenico basilikan (\"Nicol\u00f2 di Tuldoren hilaraztea\", 1526) eta Palazzo Pubblicon jardun zuen. Sienan hil zen 1549an.\nGiorgio Vasarik \"Le Vite\"-n idatzi zuenez, Giovanni homosexuala zen, eta beti gaztetxoz inguraturik ibiltzen zen; hori zela eta jarri zioten Il Sodoma ezizena.\nMargokera.\nHasierako lanek Lombardiako eskolaren eta Il Peruginoren eragina dute, eta geroagokoetan, Rafaelena, eta batez ere, Leonardo da Vincirena nabarmentzen dira. Bere lanen ezaugarri nagusiak irudi difuminatuak (sfumatoa), urrutiko paisaien harmonia, kontraste gutxiko argi-ilunak eta gorputz mugimendu arinak dira."}
{"id": "277935", "revid": "1545", "url": "https://eu.wikipedia.org/wiki?curid=277935", "title": "Jo\u017eef Stefan", "text": "Jo\u017eef Stefan (Saint Peter, Austriar Inperioa, 1835ko martxoaren 24a - Viena, 1893ko urtarrilaren 7a) esloveniar jatorriko fisikaria izan zen.\nBiografia.\nVienako unibertsitateko irakasle izan zen. Gasen teoria zinetikoari eta erradiazioari buruzko lanak egin zituen, eta \"Stefan-Boltzmanen legea\" azaldu zuen. \"Stefan-Boltzmannen legea\" gorputz beltz baten gainazal banakoak denbora banakoan igortzen duen energia bere tenperatura absolutuaren (\"T\") laugarren potentziaren araberakoa da: E = s\"T\"4. s Stefan-Boltzmannen konstantea da, eta hau da bere balioa: 5,6697 x 10-8 W m-2K-4.\nGasen zabaltze-gertaeren teoria bat ere azaldu zuen, eta gasen eroankortasun termikoa aztertu zuen."}
{"id": "277936", "revid": "28807", "url": "https://eu.wikipedia.org/wiki?curid=277936", "title": "Jozef Stefan", "text": ""}
{"id": "277937", "revid": "28807", "url": "https://eu.wikipedia.org/wiki?curid=277937", "title": "Josef Stefan", "text": ""}
{"id": "277938", "revid": "28807", "url": "https://eu.wikipedia.org/wiki?curid=277938", "title": "Joseph Stefan", "text": ""}
{"id": "277939", "revid": "96586", "url": "https://eu.wikipedia.org/wiki?curid=277939", "title": "John Bardeen", "text": "John Bardeen (Madison, Wisconsin, AEB, 1908ko maiatzaren 23a - Boston, Massachusetts, AEB, 1991ko urtarrilaren 30a) estatubatuar fisikaria izan zen.\nBiografia.\nWisconsingo eta Princetongo unibertsitateetan ikasi zuen. 1945-1951 urteetan fisikari-ikertzaile gisa lan egin zuen Bell Telefono Laborategietan, eta germaniozko transistorea asmatu zuen taldeko kidea izan zen. 1956an Fisikako Nobel Saria eman zioten asmakizun horrengatik. 1951n Illinoisko Unibertsitatean sartu zen. 1972an berriro ere, Fisikako Nobel Saria irabazi zuen, supereroankortasuna azaltzen zuen teoria bat garatzeagatik. Espezialitate berean bi Nobel Sari irabazi dituen lehen zientzialaria da."}
{"id": "277940", "revid": "46380", "url": "https://eu.wikipedia.org/wiki?curid=277940", "title": "Leonor Fini", "text": "Leonor Fini (Buenos Aires, Argentina, 1907ko abuztuaren 30a - 1996ko urtarrilaren 18a) argentinar jatorriko frantses pintorea izan zen.\nBiografia.\nHaurtzaroa Italian pasatu ondoren, laster jarri zen Parisen bizitzen. Londresko 1936ko erakusketa surrealistan hartu zuen parte, baina ez zuen sekula mugimendu horretan parte hartu nahi izan.\nLan aipagarriak ditu: \"Les Initiales\" (1937, \"Inizialak\"), \"Le Bout du monde \"(1949, \"Munduaren bukaera\"), \"Les Fileuses\" (1954, \"Iruleak\"), \"L\u00b4Eau endormie\" (1962, \"Ur lokartua\"), \"La F\u00eate secr\u00e8te \"(1964, \"Ezkutuko festa\")\",\" \"La Peine capitale\" (1969, \"Heriotza-zigorra\").\nPintore ez ezik, ilustratzaile, antzerkiko dekoratzaile eta balleteko jostun ere izan zen."}
{"id": "277941", "revid": "10891", "url": "https://eu.wikipedia.org/wiki?curid=277941", "title": "Xarles Harizpe", "text": "Xarles Harizpe (Baigorri, Nafarroa Beherea, 1817ko uztailaren 15a - Lekunberri, Nafarroa Beherea, 1896ko otsailaren 11) politikaria eta euskal idazlea izan zen. Jean Isidore Harizpe mariskalaren iloba zen. Paben ikasi zuen eta Amerikara joan zen hogei urte zituela. Hogeita bost urtez izan zen Ameriketako Habana eta Nouvelle-Orl\u00e9ans hirietan. Euskal Herrira itzuli ondoren, diputatu hautatu zuten Zuberoan 1876. urtean. Erregezale kontserbadorea zen, eta Renaud errepublikazaleari nagusitu zitzaion urte hartan. 1881eko hauteskundeetan ez zuen zorte bera izan.\nHaren lan politiko batzuk hauek dira: \"Mauleco arrondisamenduco botz emailer\" (1889), \"Escualduner\" (1876), \"Basses-Pyr\u00e9n\u00e9es-taco boza emaileri.\""}
{"id": "277942", "revid": "448", "url": "https://eu.wikipedia.org/wiki?curid=277942", "title": "Charles Harispe", "text": ""}
{"id": "277943", "revid": "512", "url": "https://eu.wikipedia.org/wiki?curid=277943", "title": "Jose Ota\u00f1o", "text": "Jose Ota\u00f1o Mikeliz (Lerga, 1898ko martxoaren 30a - Hernani, 1936ko urriaren 23a) nafar elizgizona, irakaslea eta organo-jotzailea izan zen. Bizkaian, Segovian eta Santo Domingo de la Calzadan (Errioxa) egin zituen apaiz-ikasketak. Bilbo izan zuen lehen jomuga eta Parisa joan zen 1926. urtean \"Rue de la Pompe\" elizako organo-jotzaile eta musikako arduradun izateko. Tolosara itzuli zen Parisen zituen kargu berberak izateko. Donostiara joan zen Gerra Zibila hasi zenean baina atxilo hartu zuten frankistek eta Ondarretako espetxera eraman zuten. Handik gutxira fusilatu zuten, beste zazpi apaizekin batera, Hernaniko hilerriko hormen aurrean."}
{"id": "277944", "revid": "105290", "url": "https://eu.wikipedia.org/wiki?curid=277944", "title": "Pano", "text": "Pano Amazonas arroako hego-ekialdeko (Peru eta Bolivia) eskualde handi batean, Madre de Dios eta Ucayali ibaien arteko eremuan, bizi diren amerindiar tribu batzuen hizkuntzen familia da. Hogeita hamar bat hizkuntzak osatzen zuten pano hizkuntza-familia, baina gaur egun 20 baino gutxiago dira; hiztun-talde handiena erdialdekoa da, Ucayali ibaiaren ingurukoa; gainerako biak hego-mendebaldekoa eta hego-ekialdekoa dira."}
{"id": "277946", "revid": "90204", "url": "https://eu.wikipedia.org/wiki?curid=277946", "title": "Vicente Risco", "text": "Vicente Mart\u00ednez Risco Ag\u00fcero (Ourense, 1884ko urriaren 1a - 1963ko apirilaren 30a) galiziar idazle eta politikaria izan zen. Zuzenbide eta Letretako ikasketak egin zituen, eta Ourenseko Irakasle Eskolako irakasle izan zen. Partido Galeguista alderdiaren kidea, \"N\u00f3s\" aldizkaria sortu zuen 1920an, eta Galiziako literatura modernoaren aitzindari nagusietako bat izan zen 1936 arte. Eleberriak (\"A coutada,\" 1925; \"O porco de p\u00e9,\" 1928) eta Galiziako historia, politika eta kulturari buruzko saiakerak idatzi zituen: \"Teoria do nacionalismo galego\" (1920, \"Galiziako nazionalismoaren teoria\"), \"O problema pol\u00edtico de Galiza\" (1930, \"Galiziako arazo politikoa\"), \"Historia de Galicia\" (1952, \"Galiziako historia\")."}
{"id": "277947", "revid": "10891", "url": "https://eu.wikipedia.org/wiki?curid=277947", "title": "Veit Stoss", "text": "Veit Stoss (Suabia, 1438 - Nurenberg, 1533ko irailaren 20a) alemaniar eskultorea izan zen. 1477-1496 urteetan Polonian, Bohemian eta Hungarian lan egin zuen. Harria eta zura landu zituen. Flandesko eta Danubioko artea eta holandarren errealismoa batera jarri zituen bere lanetan, eta Alemaniako gotikoan eragin handia izan zuen. Lan nagusiak: Krakoviako Andra Maria elizako aldare nagusia (1477-1489), Casimir IV.aren hilobiko eskulturak eta Zwigniew artzapezpikuaren hilobikoak. Geroago egin zituen Nurenbergeko San Sebaldo (1499-1520) eta San Lorentzo (1513-1518) elizetako eskulturak eta Bambergeko katedralekoak."}
{"id": "277948", "revid": "512", "url": "https://eu.wikipedia.org/wiki?curid=277948", "title": "Rhinolophus pearsonii", "text": "Rhinolophus pearsonii Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "277949", "revid": "512", "url": "https://eu.wikipedia.org/wiki?curid=277949", "title": "Tiranido", "text": "Tiranidoa paseriformeen ordenako izen bereko familiako txoriak dira. Eskilasoaren antzekoak dira itxuraz; neurriz, ordea, badira hura baino handiagoak eta txikiagoak, 8-40 cm luze izan baitaitezke. Zenbait tiranido-espeziek buru gaineko lumak zutikorrak dituzte. Mokoa mehea eta labur samarra dute, ile-lumaz inguratua espezie askok. Kolorez horiak eta marroixkak, oliba-kolorekoak eta zurixkak izan daitezke. Ipar eta Hego Amerikan bizi dira. 400 espezietik gora biltzen dira tiranidoen familian, 97 generotan.\nEspezie gehienek, baina ez guztiek, kolore laua izan ohi dute, arretik marroira, grisa edo zuria, batez ere. Badaude parametro hauetan sartzen ez diren batzuk, gorriak edo laranjak direnak, baina hala ere gutxienak dira. Espezie batzuen gandorra altxa daiteke. Generorik handienetan (\"Phylloscartes\", \"Myiarchus\" edo \"Empidonax\") oso zailak dira ezberdintzen, luma antzekoak dituztelako eta ahotsak ere antzekoak direlako. Hala ere portaera aldatzen da espezieen artean.\nGehienak intsektiboroak dira, ez bakarrik hegan egiten dutenak janez. Hala ere batzuek fruituak edo ornodun txikiak ere jaten dituzte, adibidez igelak. Ipar Amerikan bizi diren gehienek habia uzten dute zuzenean intsektu bat jan eta habira itzultzeko. Tropikoetan bizi direnek intsektuak hosto eta beste leku batzuetan ere jan ohi dituzte. Tropikoetan hegazti-saldo mistoak eratzen dituzte batzuetan, espezie ezberdinetako kideekin.\nTxikienek 6,5-6,8 zentimetro neurtzen ditu eta 4-5 gramoko pisua du. Handienak 29 zentimetroko tamaina du eta 99,2 gramoko pisua izan ohi du. Batzuen isatsa handia denez 41 zentimetroko tamaina izatera hel daitezke.\nFamilia honetan sartzen ziren batzuk orani Tityridae familian sartzen dira."}
{"id": "277950", "revid": "336", "url": "https://eu.wikipedia.org/wiki?curid=277950", "title": "Konrad Adenauer", "text": "Konrad Adenauer (Kolonia, Alemania, - Bad Honnef, Alemania, ) alemaniar politikari eta legegizona izan zen.\nBizitza.\nKolonia hiriko alkatea (1917), naziek bazterturik (1933), Bigarren Mundu Gerraren ondoren Alemaniako Batasun Demokrata Kristauaren (CDU) sortzaileetakoa eta lehendakaria (1946). Alemaniako Errepublika Federala aldarrikatu zenean, kantziler hautatu zuten (1949). Barne-politikan sozializazioen aurka eta armada berrantolatzearen alde azaldu zen; kanpo-politikan, Ameriketako Estatu Batuekiko loturak sendotu zituen, Frantziara hurbildu zen, Alemania Federala NATOn sartu zuen, eta Europako Merkatu Batuaren oinarri bihurtzen saiatu zen. 1963an bere alderdikideek kargua utzarazi zioten."}
{"id": "277951", "revid": "8597490", "url": "https://eu.wikipedia.org/wiki?curid=277951", "title": "Libro de Alexandre", "text": "Libro de Alexandre (\u00abAlexandreren liburua\u00bb) Erdi Aroan Alexandro Handiaren gaia ukitzen zuten elezahar landuen gaztelaniazko bertsioa izxan zen, XIII. mendearen erdian Juan Lorenzok idatzia. Iturri nagusiak \"Roman d\u00b4Alexandre\" frantsesa, eta Gualterio de Ch\u00e2tillonen \"Alexandreis\" latinezko poema dira, azken hau Kinto Kurtzio Ruforen lanean oinarritua zelarik. Mazedoniako buruzagia alegiazko elementuez inguraturik ageri da, egiazko nortasuna desitxuratuz eta haren biografia abentura eleberri bihurtuz: Alexandroren amazonen aurkako borroka, Babiloniako ikusgarrien deskribapena, hegan egiteko makina, etab."}
{"id": "277952", "revid": "336", "url": "https://eu.wikipedia.org/wiki?curid=277952", "title": "Stanislao Cannizzaro", "text": "Stanislao Cannizzaro (Palermo, 1826ko uztailaren 13a - Erroma, 1910eko maiatzaren 10a) italiar kimikaria izan zen.\nSenataria eta Genoako eta Palermoko unibertsitateetako irakaslea izan zen. Avogadroren legea zehaztu zuen. Alkohol aromatikoak aurkitu zituen. Berak aurkitu zuen, egun, \"Cannizzaroren erreakzioa\" deitzen dena. \"Cannizzaroren erreakzioa\" zenbait aldehidotan gertatzen den erreakzioa da. Aldehido jakin batzuen bi molekula, disoluzioan dauden alkalien eraginez elkarren artean erreakzionatzen dutenean, bietako bat alkohol bilakatzen da eta bestea oxidatu egiten da, azidoari dagokion gatza sortzeko. Horrela, bentzaldehidotik alkohol bentzilikoa eta bentzoato gatza lortzen ditu."}
{"id": "277953", "revid": "77047", "url": "https://eu.wikipedia.org/wiki?curid=277953", "title": "Vinicio Cerezo", "text": "Marco Vinicio Cerezo Ar\u00e9valo (Guatemala Hiria, Guatemala, 1942ko abenduaren 26a) guatemalar politikaria da, Guatemalako Alderdi Demokrata Kristauko kidea. 1986-1991 bitartean Guatemalako Errepublikako presidentea izan zen.\nBiografia.\nGuatemalako Alderdi Demokrata Kristauan ekin zion politikagintzari, eta erakunde horretako idazkari nagusi hautatu zuten 1976an. 1974an lortu zuen lehenbizikoz diputatu aulkia. 1986an presidente kargua bereganatu zuen, 1985eko hauteskundeetako bigarren itzulian Jorge Carpio Nicolleri nagusitu baitzitzaion, bozen %68,4 lortuz. Lehenbiziko aldia zen, azken 30 urteetan, boterea militarren eskuetan ez zegoena. Esquipulasko hitzarmenak izenpetu zituen (1986-1987) Erdialdeko Amerikako gainerako presidenteekin, ingurunerako bakea lortzeko ahaleginean. Estatu-kolpe saio bat izan zuen 1988an. 1991ko hauteskundeak galdu egin zituen Jorge Serranoren aurka."}
{"id": "277954", "revid": "28807", "url": "https://eu.wikipedia.org/wiki?curid=277954", "title": "Vinicio Cerezo Ar\u00e9valo", "text": ""}
{"id": "277955", "revid": "28807", "url": "https://eu.wikipedia.org/wiki?curid=277955", "title": "Marco Vinicio Cerezo Ar\u00e9valo", "text": ""}
{"id": "277956", "revid": "46380", "url": "https://eu.wikipedia.org/wiki?curid=277956", "title": "Maurice Denis", "text": "Maurice Denis (Granville, 1870eko azaroaren 25a - Saint-Germain-en-Laye, Parisetik hurbil, 1943ko azaroaren 13a) margolari, dekoratzaile, marrazkigile eta idazle frantsesa izan zen.\nSinbolismoaren kritikaria, \"Les Nabis\" taldeko kidea izan zen. 1895-1897 bitartean Italian izan zen, eta bertan nazarenoen pinturaren eta XIV-XV. mendeko erlijiozko freskoen margolarien eragin handia izan zuen. G. Desvailli\u00e8resekin batera erlijiozko artea garatzeko lantegia sortu zuen 1919. urtean. Champs-Elys\u00e9eseko antzokiko sabaia pintatu zuen 1912an. Maurice Denis pinturaren kritikan nabarmendu zen, batez ere, eta hainbat liburu argitaratu zuen horren gainean."}
{"id": "277957", "revid": "96586", "url": "https://eu.wikipedia.org/wiki?curid=277957", "title": "Nicol\u00e1s Garc\u00eda Uriburu", "text": "Nicol\u00e1s Garc\u00eda Uriburu (Buenos Aires, 1937ko abenduaren 24a - 2016ko ekainaren 19a) argentinar pintorea eta arkitektoa izan zen.\nHaren obra artistiko guztiak lotura handia du ekologismoarekin, eta ikusgarria da aukeratzen zituen adierazpideengatik. Pintore gisa, erakusketa asko egin zituen mundu guztiko galeria eta museoetan. Sari asko irabazitakoa izan zen: Brake saria (Buenos Aires, 1965), Sari Nazionala (Buenos Aires, 1968), Le Franc saria (Paris, 1968) eta Tokioko Bi Urteko erakusketaren lehenengo saria (1975), besteak beste. Arkitekto gisa, uraren kutsadura eragozteko proiektuak egin zituen Venezian, New Yorken, Parisen eta Buenos Airesen.\nKanpo estekak.\n https://web.archive.org/web/20111209174151/http://www.nicolasuriburu.com.ar/es/ngu.htm"}
{"id": "277958", "revid": "28807", "url": "https://eu.wikipedia.org/wiki?curid=277958", "title": "Nicol\u00e1s Uriburu", "text": ""}
{"id": "277959", "revid": "336", "url": "https://eu.wikipedia.org/wiki?curid=277959", "title": "Bitor Garitaonaindia Ari\u00f1o", "text": ""}
{"id": "277960", "revid": "336", "url": "https://eu.wikipedia.org/wiki?curid=277960", "title": "Algirdas Julius Greimas", "text": "Algirdas Julius Greimas, batzuetan Algirdas Julien Greimas (Tula, Errusiar Inperioa, 1917ko martxoaren 9a \u2013 Paris, Frantzia, 1992ko otsailaren 27a), frantses hizkuntzalaria izan zen, jatorriz lituaniarra.\nBiografia.\nParisko Sorbonan lortu zuen letretako doktoregoa 1949an, eta Parisko Goi Mailako Ikasketa Eskola Praktikoan bete zuen bere lana. Maurice Merleau-Pontyren filosofia lanak eta Claude L\u00e9vi-Straussen lehen obrak aztertu ondoren, semiotikari buruzko bere lehen liburua argitaratu zuen: \"Semantika estrukturala\" (1966). Horrez gainera, \"Zentzuari buruz \"(1970), \"Maupassant. Testuaren semiotika\" (1976) eta \"Semiotika eta giza zientziak \"(1976) ere idatzi zituen. Semiotikaren gaian maisutzat hartua izan da."}
{"id": "277961", "revid": "28807", "url": "https://eu.wikipedia.org/wiki?curid=277961", "title": "Algirdas Julien Greimas", "text": ""}
{"id": "277962", "revid": "56334", "url": "https://eu.wikipedia.org/wiki?curid=277962", "title": "Roger Guillemin", "text": "Roger Guillemin (Dijon, Frantzia, 1924ko urtarrilaren 11a) mediku endokrinologoa da, jatorriz eta nazionalitatez frantsesa, Ameriketako Estatu Batuetan bizi da.\nLyongo Unibertsitatean egin zituen medikuntza ikasketak, eta Kanadan eta Estatu Batuetan sakondu zituen gero. Frantziako endokrinologia saileko zuzendari izan zen, eta Baylorko Unibertsitateko fisiologia irakasle, Texasen. Halaber, San Diegoko Salk Institutuan eta Houstoneko Medikuntza Eskolan lan egin du. 1977an, Fisiologia eta Medikuntzako Nobel saria irabazi zuen, Rosalyn S. Yalow eta Andrew V. Schallyrekin batera, pituitariako eta hipotalamoko hormonei buruz egindako ikerketengatik."}
{"id": "277963", "revid": "63274", "url": "https://eu.wikipedia.org/wiki?curid=277963", "title": "Horatio Herbert Kitchener", "text": "Horatio Herbert Kitchener, geroago Kitchenerreko 1. kondea (Ballylongford, Irlanda, 1850eko ekainaren 24a - itsasoan, Orkada uharteetan, 1916ko ekainaren 5a) ingeles militar eta politikaria izan zen.\nBiografia.\nEgipton, ingelesek eta egiptoarrek Sudanen zuten aginpidea al-Madhi-ren kontra berriro finkatu zuen, Omdurmango gudua (1898) irabazi eta Khartum konkistaturik. Hegoafrikako (1900-1902) gerra hasi zenean, lord Robertsen lekua hartu zuen armadaren buruzagitzan. Oso jokaera gogorra izan zuen. Geroztik Indian erregeorde eta gero berriro Egipton egon zen. Lehen Mundu Gerra hasi zenean, Gerrako ministro izendatu zuten (1914). Britainia Handiko armadak berritik antolatu zituen.\nMendebaldeko Palestinari buruzko ikerketa.\n1874an, 24 urte zituela, Palestine Exploration Fund-ek (Palestinako Esplorazio Funtsak) \"Lur Santuari\" buruzko ikerketa lan bat esleitu zion Kitchenerri, Ordurako Kitchenerrek, errege Ingeniaritzako ofiziala zelarik, Claude R. Conder ofizialarekin lankide gisa bat egin zuen; 1874 eta 1877 artean Palestina miatu eta dokumentatu zuten, eta Ingalaterrara itzuli zen, 1875ean.\nConder eta Kitchener espedizioak \"Mendebaldeko Palestinako Inkesta\" izena hartu zuen, neurri handi batean Jordan ibaiaren mendebaldean zegoelako. Ikerketak inguruko topografiari eta toponimiari buruzko datuak bildu zituen, baita bertako flora eta faunari buruzkoak ere.\nInkestaren emaitzak 8 liburukitan argitaratu ziren, eta Kitchenerrek lehen hiru liburukietan egin zuen ekarpena (Conder eta Kitchener 1881\u20131885). Inkesta horrek eragin iraunkorra izan du Ekialde Ertainean, hainbat arrazoirengatik:\nBetetik, Israelgo eta Palestinako mapa modernoetan erabiltzen den sare-sistemaren oinarria da. Bestalde, Conderrek eta Kitchenerrek bildutako datuak Ekialde Hurbileko hegoaldean lan egiten duten arkeologoek eta geografoek kontsultatzen jarraitzen dute. Azkenik, inkestak berak delineatu eta definitu zituen Sortaldeko hegoaldeko muga politikoak. Adibidez, Israelen eta Libanoaren arteko muga modernoa Galileako goiko aldean ezarri zen, Conderren eta Kitchener-en inkesta geratu zen lekuan.\n1878an, Mendebaldeko Palestinari buruzko ikerketa osatu ondoren, Kitchener Ziprera bidali zuten, erosi berri zuen britainiar babesletza horri buruzko inkesta bat egiteko. Anatoliako kontsul bihurtu zen 1879an."}
{"id": "277964", "revid": "105290", "url": "https://eu.wikipedia.org/wiki?curid=277964", "title": "Liga Foral Autonomista", "text": "Liga Foral Autonomista Gipuzkoan 1904an sortu zen erakunde politiko foruzalea izan zen. Integristak, karlistak eta errepublikanoak bildu ziren proiektu hartara, eta Espainiako kontserbadoreak, liberalak eta sozialistak eta Euskal Herriko nazionalista abertzaleak kanpoan geratu ziren.\nLiga Foral Autonomistak foruak berriro indarrean jartzea, eta Hego Euskal Herriko lurraldeen batasuna zituen helburu. Gipuzkoan, 1905eko hauteskundeetan, irabazle izan ziren. 1906an \"Solidaritat Catalana\" erakundearekin harremanetan hasi ziren, baina berehala desegin zen, ideologia argirik eta egitasmo politiko sendorik ez zuelako."}
{"id": "277966", "revid": "336", "url": "https://eu.wikipedia.org/wiki?curid=277966", "title": "Magadha", "text": "Magadha () India ipar-hegoaldeko antzinako erresuma da, gaurko Bihar estatua eta Uttar Pradesh estatuaren ekialdea hartzen zituena. Lehenengo hiriburua Rahagrija (gaurko Ragjir) izan zen, eta geroago Pataliputra (gaurko Patna). Binbisara erregearen garaian (K.a. VI. mendean) Vardhamana Mahavirak (jainismoaren sortzaileak) eta Gautama Budak predikatu zuten han. Ashoka erregearen garaian (K.a. 273-232) izan zuen bere gailurra; Gupta dinastiarekin (K.o. IV- V. mendeak) beste pizkunde bat izan zuen, bai politikan bai kulturan; horren ondoren ordea, inguruko erreinuek irentsi zuten berriro."}
{"id": "277967", "revid": "137486", "url": "https://eu.wikipedia.org/wiki?curid=277967", "title": "Maimonides", "text": "Maimonides, jaiotza-izenez Moses ben Maimon (; ) (Kordoba, 1138 - Kairo, Egipto, 1204), filosofo sefardi judua izan zen, Erdi Aroko Tora-ren jakintsu emankorren eta eragin handienetako bat bilakatu zena. Bere garaian astronomo eta sendagile nagusi bat ere bazen, Saladin I.aren mediku pertsonal gisa arituz. Kordoban jaio zen Almorabide Inperioaren barruan (gaur egungo Andaluzian), 1138. (edo 1135) urteko Pesah bezperan. Errabino, mediku eta filosofo gisa lan egin zuen Marokon eta Egipton, eta bertan hil zen 1204ko abenduaren 12an. Bere gorpua Behe Galileara eraman zuten, eta azkenean gaur egungo Israelgo Tiberiaden lurperatu zuten.\nBere bizitzan zehar, judu gehienek txalo eta esker onez agurtu zituzten Maimonidesek juduen lege eta etikari buruzko idatziak, baita Irak eta Yemen bezain urruneko nazioetan ere. Hala ere, Maimonides Egiptoko komunitate juduaren buru gurtza izatera igo zenean, bere idazkiek kritika zorrotzak izan zituzten, batez ere Espainian. Dena den, hil ondoko juduen historiako erabakitzaile eta filosofo errabinorik garrantzitsuenetakotzat onartua izan zen, eta bere lan opariak juduen akademiaren oinarrietako bat bilakatu ziren. Bere hamalau liburukiko \"Mishne Tora\"k, halakharen kodifikazio gisa aginpide kanoniko esanguratsua du oraindik. Batzuetan \"haNesher haGadol\" (, \"Arrano Handia\") izenaz ezagutzen da. Gaur egun, Tiberiadeko bere hilobiak epitafio hau darama: \"Mosesengandik (Torahetik) Mosesengana, inor ez zegoen Moses bezalakorik.\"\nHistorialari juduen artean begirunea izateaz gain, Maimonides oso nabarmena da zientzia islamiar eta arabiarren historian ere, eta ikasketetan oso aipatua da. Aristotelesek, Al-Farabik, Ibn Sinak eta bere garaikide Ibn Ruxd-ek eraginda, filosofo eta polimata nabarmena bilakatu zen judu zein islamiar munduan.\nIzena.\nMaimonidesek bere buruari \"Moses, Maimon espainiar errabiaren semea\" () deitzen zion. Erdi Aroko hebreeraz \u05e8\"\u05dd deitzen zitzaion, laburtuz \"gure Rabbi Moshe\", baina gehienetan \u05e8\u05de\u05d1\"\u05dd deitzen zaio, laburtuz \"gure Rabbi, Moshe Maimonen semea\", eta Rambam ahoskatua.\nArabieraz, batzuetan \"Moses 'Amram-en semea' Maimonen semea, Abdias-en Kordobatarra\" () deitzen zaio, edo maizago besterik gabe \"Moses, Maimonen semea\" ().\nGrezieraz, hebreeraz \"ben\" ('semea') -ides atzizki patronimikoa bihurtzen da, \u039c\u03c9\u03b7\u03c3\u03ae\u03c2 \u039c\u03b1\u03ca\u03bc\u03bf\u03bd\u03af\u03b4\u03b7\u03c2 \"Moses Maimonides\" osatuz.\nBiografia.\nHasierako urteak.\nMaimonides, jakintsu batzuek Iberiar Penintsulako juduen kulturaren urrezko aroaren amaieratzat jotzen duten garaian jaio zen, hots, mairuen lehen mendearen ostean. Bere aita Maimon ben Joseph, dayyan espainiarra zen (epaile judua). Aaron ha-Kohenek, geroago idatzi zuen Maimonidesen jatorria Simeon ben Judah ha-Nasi-ra itzuli zela Daviden lerrotik. Bere arbasoak, lau belaunaldi atzerakoak, Iggeret Teiman-en (Yemenerako Epistolan) agertzen dira: Moses Maimon epailearen semea (hadayan), Jose jakintsuaren semea (), Isaak errabinoaren semea (), eta Obadias epailearen semea. Mishnari buruzko iruzkinaren amaieran, ordea, apur bat desberdina den genealogia bat aurkezten da Moses: Maimon epailearen semea, Jose jakintsuaren semea, Isaak epailearen semea, Jose epailearen semea, Obadias epailearen semea, Salomon errabinoaren semea, eta Obadias epailearen semea.\nMaimonidesek Tora ikasi zuen bere aitaren esanetara, eta hau aldi berean Isaac Alfasiren ikaslea zen, Joseph ibn Migash errabinoarekin ikasi zuena. Oso gazte zela, Maimonidesek zientziekiko eta filosofiarekiko interesa erakutsi zuen. Arabierazko itzulpenetan eskuragarri zeuden filosofo greziarrak irakurri zituen, eta islamiar kulturaren zientzietan eta ikaskuntzan sakonki murgildu zen. \nMaimonidesek bere nortasunagatik eta baita bere idatziengatik ere ospea izan zuen. Bizitza lanpetua izan zuen, eta bere lan asko bidaiatzen edo aldi baterako ostatuetan idatzi zituen.\nErbestea.\nBerbereen dinastia batek, almohadeek, Kordoba 1148an konkistatu zuen eta \"dhimmi\" estatusa (hau da, musulmanak ez zirenen estatus babesa \"jizya\" zergaren ordainketaren bidez bermatzen zena) deuseztatu zuten bere lurralde batzuetan. Estatus horren galerak judu eta kristau komunitateak islamera bihurtzearen, heriotzaren edo erbestearen artean aukeratzera behartu zituen. Judu asko konbertitzera behartuak izan ziren, baina agintariek konbertsio faltsuen susmoa zutelako, konbertitu berriek bereizten zituzten kontrol publikoaren menpe jarriz, identifikatzeko arropa berezia jantzi behar izan zutela.\nMaimonidesen familiak, beste judu gehienekin batera, erbestea aukeratu zuen. Ingurutik ihes egin baino lehen bere bizitza salbatzeko Maimonides bera islamera bihurtu behar izan zutenen artean egon ote zen, ikertzaileen eztabaidagai izan da. Konbertsio behartu hau lege islamikoaren arabera baliogabetzat jo zuen Egiptoko arerio batek ezarri zuenean. Hurrengo hamar urteetan, Maimonides Espainia hegoaldean eta Afrika iparraldean zehar mugitu zen, azkenean Marokoko Fez-en kokatuz. Garai horretan, Mishnari buruzko iruzkin txalotua idatzi zuen, 1166-1168 urteetan. Batzuek diote Fezen bere irakaslea Yehuda Ha-Cohen Ibn Susan errabinoa izan zela, 1165ean hil zuten arte.\nMarokoko egonaldi honen ondoren, Palestinan bizi izan zen bere aitarekin eta anaiarekin, 1168rako Fustat-en finkatu aurretik, kalifatidar fatimiarrak kontrolatutako Egipton. Aipatzen da Maimonides Alexandrian kokatu zela lehen aldiz, eta Fustatera 1171n bakarrik joan zela bizitzera. Kairon zegoen bitartean, gaur egun bere izena daraman sinagoga txiki bati atxikitako yeshivan ikasi zuen. Palestinan, Tenpluko mendian otoitz egin zuen. Tenpluko mendia bisitatzeko egun hori santutasun eguna zela idatzi zuen, berarentzat eta bere ondorengoentzat.\nHandik gutxira, Maimonides funtsezkoa izan zen Niloren Deltako Bilbeis hego-ekialdeko Jerusalemgo Amalric kristauaren setioan gatibu hartutako juduak erreskatatzen laguntzeko. Bost gutun bidali zizkien Behe Egiptoko judu komunitateei dirua elkartzeko eskatuz erreskatea ordaintzeko. Dirua bildu eta gero Palestinara bidalitako bi epaileri eman zitzaien gurutzatuekin negoziatzeko. Azkenean gatibuak askatuak izan ziren.\nBere anaiaren heriotza.\nGaraipen horren ostean, Maimonidesen familiak, aberastasuna handitzeko asmoz, aurrezkiak bere anaia gazteenari, David ben Maimon merkatariari, eman zizkion. Maimonidesek anaiari Aydhab Sudango portuan soilik erosteko agindu zion. Basamortuan zehar bidaia luze neketsu baten ondoren ordea, David ez zen harritu han eskaintzen ziren ondasunekin. Bere anaiaren iritziaren aurka, David Indiarako itsasontzi batera igo zen, ekialdean aberastasun handiagoa aurkitzeko asmoz. Baina helmugara iritsi baino lehen, David itsasoan ito zen 1169 eta 1177 artean. Anaiaren heriotzagatik, Maimonides atsekabez gaixotu zuen.\nKairoko Geniza-n aurkitutako eskutitz baten honako idatzia zuen: \u201cNire bizitza osoan gertatu zaidan ezbeharrik handiena \u2014beste ezer baino okerragoa\u2014 izan zen. Bedeinkatua izan dadila haren oroimena, Indiako itsasoan ito zena, santuaren heriotza, niri, berari eta beste batzuei zegokion diru asko eramanez, eta alaba txikia zein alarguna utziz. Albiste ikaragarri hura jaso nuen egunean gaixotu eta urtebete inguru egon nintzen ohean, irakiten, sukarra eta depresioak jota, eta ia amore eman nuen. Honez gero zortzi urte pasa dira, baina oraindik dolua eta kontsolamendua onartu ezinik nago. Eta nola kontsolatu behar dut neroni? Nire belaunetan hazi zen, nire anaia zen, eta nire ikaslea izan zen.\u201d\nNagid.\n1171 inguruan, Egiptoko judu komunitateko Nagid izendatu zuten Maimonides. Shelomo Dov Goitein arabistak uste du Gurutzadaren gatibuen erreskatean erakutsi zuen lidergoak izendapen hori ekarri zuela. Hala ere, Sar Shalom ben Moses-ek ordezkatu zuen 1173an. Sar Shalom-en izendapenaren ibilbide eztabaidagarrian, zergak nekazaritzari ezarri zionean, Maimonides eskomunikatu eta hainbat urtez borrokatu zen harekin, 1195ean Maimonides berriro Nagid izendatu zuten arte. \"Megillat Zutta\" izenez ezagutzen zenak Abraham ben Hillelek idatzi zuen, Sar Shalom-en deskribapen zorrotza idazten zuen bitartean Maimonides \"ekialdearen eta mendebaldearen argia eta belaunaldiaren maisu eta miraria\" gisa goraipatzen zuen.\nSendagile.\nFamiliaren funtsen galera Daviden negozio-asmoei loturik, Maimonidesek sendagile bokazioan sakondu zuen, eta ospetsu izatera ailegatu zen. Medikuntzan Espainian zein Fezen hezi zen. Onarpen zabala lortuta, al-Qadi al-Fadil-en gorteko mediku izendatu zuten, eta Saladin sultanaren idazkari nagusi. Eta haren heriotzaren ondoren, Ayyubid dinastiaren sendagile izaten jarraitu zuen.\nBere medikuntza-idazkietan, Maimonidesek baldintza asko deskribatu zituen, besteak beste asma, diabetesa, hepatitisa eta pneumonia, hobetzeko neurritasuna eta bizimodu osasuntsua azpimarratuz. Bere tratatuek eragin handia izan zuten hainbat sendagileren belaunaldietan. Greziar eta arabiar medikuntzaz jakitun zen, eta umorismoaren printzipioak jarraitu zituen Galenoren tradizioan. Ez zuen itsu-itsuan autoritatea onartzen, baizik eta bere behaketa eta esperientzia batzuk erabili zituen. Julia Bess Frankek adierazten du Maimonidesek bere mediku-idazkietan agintarien lanak interpretatu nahi izan zituela, onargarriak izan zitezen. Maimonidesek pazienteekin izandako interakzioetan gaur egun kultur arteko kontzientzia eta pazientearen autonomiarekiko errespetua deituko liokeen atributuak erakutsi zituen. Jainkoarengana hurbiltzeko eta bere gogoetak \u2013bere filosofian ezinbestekotzat jotako elementuak\u2013 luzatzeko bakardadearen irrika maiz idatzi bazuen ere, bere denbora gehiena besteak zaintzera eman zuen. Gutun ospetsu batean, Maimonidesek bere egunerokotasuna deskribatzen zuen: \u201cSultanaren jauregia bisitatu ondoren, nekatuta eta gosetuta iristen nintzen etxera, non harrera-gelak jentilez eta juduez beteta aurkitzen nituen [...] sendatzera joaten nintzen eta haien gaixotasunetarako errezetak idaztera [...] arratsaldera arte [...] ] eta oso ahul bukatzen nuen.\"\nGutun horretan esaten zuen bezala, sabbat-ean ere komunitateko kideak jasotzen zituen. Nabarmentzekoa da tratatu hedatuak idaztea lortu zuela, medikuntza eta bestelako ikerketa zientifikoak ez ezik, halakha (lege errabinoa) eta Erdi Aroko judu filosofiari buruzko tratatu sistematikoki pentsatu eta eragingarrienetako batzuk barne. Joseph Karok geroago Maimonides goraipatu zuen, berari buruz idatziz: \"Maimonides da erabakitzaileen artean [juduen zuzenbidearen] handiena, eta Israelgo eta Arabiako eta Magrebeko komunitate guztiek bere praktikak bereganatu dituzte, eta bere gain hartu dute beraien errabino gisa\". \n1172\u201374 urteetan, Maimonidesek \u201c\"Yemeni epistola\"\u201d ospetsua idatzi zuen. Bere \"etengabeko lanak\" osasuna ahuldu ondoren, 69 urterekin heriotza ekarri ziola iradoki dute.\nHeriotza.\nMaimonides 1204ko abenduaren 12an hil zen Fustaten. Al-Qiftirekin hasitako Erdi Aroko hainbat iturrik diote bere gorpua Tiberiade aintziratik gertu lurperatu zutela, nahiz eta Egiptotik ateratzearen froga garaikiderik ez dagoen. Gaur egun, Tiberiadek Maimonidesen hilobia hartzen du, eta bertan idatzita dago \"Mosesengandik Mosesera ez zen Moses bezalakorik sortu\". \nMaimonidesek eta bere emazteak, Mishael ben Yeshayahu Haleviren alaba zena, helduaroan bizirik iraun zuen haur bat izan zuten, Abraham Maimonides, jakintsu handi gisa aitortua izan zena. Maimonidesen oinordekoa izan zen, gorteko mediku gisa hemezortzi urterekin hasiz. Bere ibilbidean zehar, aitaren idatziak defendatu zituen kritika guztien aurka. Nagid-en kargua Maimonides familiak izan zuen ondoz ondoko lau belaunaldiz, XIV. mendearen amaierara arte.\nMaimonidesen estatua bat altxatu zuten Kordobako sinagogatik gertu. Maimonides David erregearen ondorengoa dela esaten da batzuetan, nahiz eta berak inoiz ez egin halako aldarrikapenik.\nIdazlanak.\nMishne Tora.\n\"Mishne Tora\"rekin, Maimonidesek lege juduaren kode bat osatu zuen, ahalik eta zabaltasun zein sakontasun handienarekin. Idazlanak Talmud-eko lege lotesle guztiak biltzen ditu, eta Geonim-en (talmudiaren ondorengo Erdi Aroko jakintsuak, batez ere Mesopotamiakoak) jarrerak biltzen ditu. Yad ha-Chazaka edo, besterik gabe, Yad (\u05d9\u05d3) izenez ere ezagutzen da 14 zenbakizko balioa duena, lanaren 14 liburuak adierazten dituena. \"Mishne Tora\"k juduen legeak jarraitzea erraztu zien bere garaiko juduei, urteetan zehar juduen arauen izaera konplexua ulertzeko borrokan ari zirenei.\nGeroagoko juduen legeen kodeak, adibidez Jacob ben Asher errabinoaren Arba'h Turim eta Yosef Karo errabinoaren Shulchan Aruch \"Mishne Tora\"n inspiratzen dira: biek atal osoak hitzez hitz aipatzen dituzte askotan. Dena den, hasieran oposizio handia izan zuen. Bi izan ziren oposizio horren arrazoi nagusiak. Lehenik eta behin, Maimonidesek bere lanari erreferentziak gehitzeari utzi zion laburtasunaren mesedetan; bigarrenik, sarreran Talmud-aren azterketa \"moztu\" nahi zuela ematen zuen, judu-zuzenbidean ondorio batera iristeko, nahiz eta gero Maimonidesek hori ez zela bere asmoa izan idatzi zuen. Bere aurkaririk indartsuenak Proventzako (Frantziaren hegoaldea) errabinoak izan ziren, eta Abraham ben David (Raavad III) errabinoaren kritika etengabea dago \"Mishne Tora\"n ia edizio guztietan inprimatuta. Hala ere, \"Mishne Tora\" halakha-ren idazketa sistematizaturako ekarpen monumental gisa aitortu zuen. Mendeetan zehar, oso aztertua izan da, eta bere erabaki halakhikoek pisu handia izan dute ondorengo epaietan.\nMaimonidesen eta bere \"Mishne Tora\"ren jarraitzaileak bere Shulchan Aruch-en edo geroagoko beste lan batzuen epaiak betetzera behartzen saiatuko zirenei erantzunez, Yosef Karo errabinoak honakoa idatzi zuen: \"Nor ausartuko litzateke Rambam jarraitzen duten komunitateak beste edozein jarraitzera behartzera erabakitzailea, goiz ala berandu? [\u2026] Rambam erabakitzaileen artean handiena da, eta Israelgo, arabisten zein Magrebeko komunitate guztiek bere hitzaren arabera praktikatzen dute, eta euren errabino gisa onartu zuten.\"\nBere lumatik maiz aipatzen den legezko maxima bat honako hau da: \"Hobe eta pozgarriagoa da mila errudun harrapatzea errugabe bakar bat hiltzea baino.\" Argudiatzen zuen akusatu bat ziurtasun absolututik beherako edozerk, exekutatzeko froga-karga murrizteko malda labainkor bat ekarriko zuela, harik eta akusatuak epailearen apetaren arabera bakarrik kondenatuko zituzten arte.\nBeste idazlan judu eta filosofiko batzuk.\nMaimonidesek juduen ikasketarako, zuzenbide errabinikoa, filosofia eta medikuntzako testuak idatzi zituen, lan gehienak judeo-arabieraz idatziz. Hala ere, \"Mishne Tora\" hebreeraz idatzita dago\". Mishne Tora\"z gain, bere testu juduak hauek izan ziren:\n- \"Mishna\"-ri \"buruzko iruzkina\" (arabieraz Kitab al-Siraj, hebreerara Pirush Hamishnayot bezala itzulia), arabiera klasikoan hebrear alfabetoa erabiliz idatzia. Hau izan zen Mishna osoari buruz idatzitako lehen iruzkina. Maimonidesek zazpi urte behar izan zituen amaitzeko. Mishna iruzkin garrantzitsuenetako bat da, ospe handia izan baitzuen jatorrizko arabieraz nahiz Erdi Aroko hebreeraz egindako itzulpenean. Iruzkinak hiru sarrera filosofiko biltzen ditu, eta horrek ere eragin handia izan zuen: \n- \"Manamenduen Liburua\" (Sefer Hamitzvot). Lan honetan, Maimonidesek Toran (Pentateuko) tradizioz jasotako 613 mitzvot guztiak zerrendatzen ditu. Hamalau sustraiak edo printzipio (shorashim) deskribatzen ditu bere hautaketa bideratzeko. \n- \"Martydom gutuna\" (Sefer Ha'shamad). \n- \"Alderraien gidaria,\" Aristotelesen filosofia eta judu teologia harmonizatzen eta bereizten dituen lan filosofikoa. Judeo-arabieraz idatzia, eta 1186 eta 1190 artean osatua. Izenburua arabierazko dal\u012bl al-muta\u1e25ayyirin (nahasmendunaren gida) Jainkoaren izena al-Ghaz\u0101l\u012bren oihartzunak dituen esalditik eratorria dela iradoki izan da. Lan honen lehen itzulpena hebreerara Maimonides hil baino lehenago egin zuen Samuel ibn Tibbonek 1204an.\n- \"Teshuvot\", korrespondentzia eta erantzunak bildu zituen, hainbat gutun publiko barne (pizkundeari eta ondorengo bizitzari buruzkoak, beste sinesmenetara bihurtzeari buruzkoak eta Iggereth Teiman - Yemengo judu zapalduari zuzendutakoak). \n- \"Hilkhot ha-Yerushalmi\", Jerusalemen Talmudari buruzko iruzkin baten zati bat, Saul Liebermanek 1947an identifikatu eta argitaratua.\nMedikuntzako idatziak.\nEzagunak dira Maimonidesen lorpenak medikuntza arloan, eta Erdi Aroko autore askok aipatzen dituzte. Medikuntza-lan garrantzitsuenetako bat \"Osasun Onerako Gida\" (Regimen Sanitatis) da, arabieraz konposatu zuen Saladinen seme Saladin sultanarentzat, depresioa jasan zuen al-Afdal. Idazlana latinera itzuli zen, eta Florentzian argitaratu zen 1477an, bertan inprimatuta agertu zen lehen medikuntza liburua bilakatuz. Bere errezetak zaharkituta egon daitezkeen arren, \"medikuntza prebentiboari, higiene publikoari, sufritzen ari den gaixoarekiko hurbilketari, eta arimaren osasuna zaintzeari buruzko ideiak ez dira zaharkitu\". Maimonidesek arabieraz idatzi zituen hamar medikuntza idazlan ezagun, Fred Rosner etikako mediku juduak ingeles garaikidera itzuli zituenak. Maimonidesen inguruko hitzaldiak, idatziak eta ikerketak egin dira sarritan, baita XXI. mendean ere, Marokoko medikuntza unibertsitateetan. Idazlan aipagarrienak honakoak dira:\n\u2022 \"Osasun onerako gida\", Suessmann Muntner (arg.), Mossad Harav Kook: Jerusalem 1963 (Moshe Ibn Tibbon-ek hebreerara itzulia) (OCLC 729184001) \n\u2022 \"Sendatzeko artea\" \u2013 Galenotik ateratakoak (Barzel, 1992, 5. liburukia) Galenoren idazlan zabalen zati bat da funtsean.\n\u2022 \"Hipokratesen aforismoei buruzko iruzkinak\" (Rosner, 1987, 2. liburukia; ) bere iritziak tartekatzen ditu. \n\u2022 \"Mosesen aforismo medikoak\" (Rosner, 1989, 3. liburukia) arabieraz Fusul Musa izenekoa (\"Mosesen kapituluak\", ) 1500 aforismo ditu eta baldintza mediko asko deskribatzen dira. \n\u2022 \"Hemorroideei buruzko tratatua\" (Rosner-en, 1984, 1. liburukia; ) digestioa eta elikagaiak ere aztertzen ditu. \n\u2022 \"Bizikidetzari buruzko tratatua\" (Rosner, 1984, 1. liburukia) afrodisiako eta antiafrodisiako errezetak ditu. \n\u2022 \"Asmari buruzko tratatua\" (Rosner, 1994, 6. liburukia) klimak eta dietak asman duten eragina aztertzen ditu, aire garbiaren beharra azpimarratuz. \n\u2022 \"Pozoiei eta haien antidotoei buruzko tratatua\" (Rosner, 1984, 1. liburukia) mendeetan ezaguna izan zen toxikologiako lehen testu liburua da.\n\u2022 \"Osasunaren erregimena\" (Rosner, 1990, 4. liburukia; ) bizimodu osasuntsuari eta adimen-gorputz loturari buruzko diskurtsoa da. \n\u2022 \"Fits-en azalpenari buruzko diskurtsoak\" bizimodu osasuntsua eta gehiegikeria saihestea defendatzen du. \n\u2022 \"Droga-izenen glosarioa\" (Rosner, 1992, 7. liburukia) farmakopea bat adierazten du 405 paragrafo dituen drogen izenak arabieraz, grekoz, siriarrez, persieraz, bereberez eta gaztelaniaz.\nMaimonidesen zina.\n\"Maimonidesen Zina\" sendagile deiari buruzko dokumentua da, Hipokratikoaren zinaren ordez errezitatzen dena. Ez da nahastu behar \"Maimonidesen Otoitz\" luzeago batekin. Agiri hauek agian ez zituen berak idatzi, geroago argitaratu zirelako. Otoitza 1793an agertu zen lehen aldiz inprimatuta, eta Immanuel Kanten ikaslea izan zen Markus Herz mediku alemaniarrari egotzi diote.\nLogika tratatua.\n\"Logikari buruzko tratatua\" (arabieraz: Maqala Fi-Sinat Al-Mantiq) 17 aldiz inprimatu da, latinez (1527), alemanez (1805, 1822, 1833, 1828), frantsesez (1936) Mo\u00efse Venturak eta 1996an egindako edizioak barne, R\u00e9mi Brague-rena, eta ingelesa (1938) Israel Efros-ena, eta baita hebreerazko forma laburtu batean. Avizena bezalako filosofo islamiar handien irakaspenetan eta, batez ere Al-Farabi \"Bigarren Maisuarenetan\", \"Lehen Maisua\" Aristoteles izanik, logika aristotelikoaren gai funtsezkoak azaltzen ditu. Tratatuari eskainitako lanean, R\u00e9mi Braguek azpimarratzen du Al-Farabi dela bertan aipatzen den filosofo bakarra. Honek irakurlearen jokabide-lerro bat adierazten du, testua irakurri behar baitu Al-Farabiren logikari buruzko lanak gogoan izanda. Hebreerazko bertsioetan, tratatua \"Logikaren hitzak\" deitzen da, eta horrek lanaren zatirik handiena deskribatzen du. Logikalariek erabiltzen dituzten hitzen esanahi teknikoa azaltzen du egileak. Tratatuak behar bezala inbentariatzen ditu logikariak erabiltzen dituzten terminoak, zeri erreferentzia egiten dioten adieraziz. Lanak termino filosofikoen lexiko baten bidez arrazionalki jarraitzen du goi mailako gai filosofikoen laburpenarekin batera, Maimonidesen 14 Nissanen jaiotegunari dagozkion 14 kapitulutan. 14 zenbakia Maimonidesen lan askotan errepikatzen da. Kapitulu bakoitzak lotutako nozio multzo bat eskaintzen du. Hitzen esanahia adibideekin azaltzen eta ilustratzen da. Kapitulu bakoitzaren amaieran, egileak arretaz egiten du aztertutako hitzen zerrenda.\nDuela gutxi arte onartu zen Maimonidesek hogeita hamar urte zituela edo nerabezaroan idatzi zuela \"Logikari buruzko tratatua.\" Herbert Davidsonek galderak planteatu ditu Maimonidesen lan labur honen (eta tradizioz Maimonidesi egozten zaizkion beste lan labur batzuei buruz ere) egiletasunari buruz. Berak dio Maimonides ez zela inola ere egilea, arabiar hizkuntzako bi eskuizkriburen txosten batean oinarrituta, Asia Txikiko mendebaldeko ikertzaileek eskura ez zituztenak. Hala ere, Yosef Kafih errabinoak Maimonides egilea zela esan zuen, eta judu-arabiarretik hebreerara (\"Beiur M'lekhet HaHiggayon\" izenburuaz) itzuli zuela.\nFilosofia.\n\"Alderraien gidaria\" (hasieran arabieraz Dal\u0101lat al-\u1e25\u0101\u02beir\u012bn bezala idatzia) eta \"Mishne Tora\"ri buruzko iruzkinen atalen sarrera filosofikoen bitartez, Maimonidesek eragin handia izan zuen filosofo eskolastikoengan, batez ere Alberto Handia, Tomas Akinokoa eta Joan Duns Eskotorengan. Eskolastiko judua zen. Filosofo arabiar musulmanen lanak irakurriz hezi zen, arabiar irakasleekin izandako harreman pertsonalekin baino. Aristotelesen idazkiak ere ezagutzen zituen. Maimonides Aristotelismoa eta zientzia \"Tora\"ren irakaspenekin uztartzen ahalegindu zen. Bere Gidan, Toran jasotako xedapen estatutarioen funtzioa eta helburua azaltzen du, askotan azalpen historikoen osagarri. Maimonidesek lehen hebrear idazle medikua izan zen. Asaf Juduaren eragina izan omen zuen, eta baita persiar filosofo nabarmena zen Al-Ghazalirena. Liburua oso eztabaidagarria izan zen bere garaian, eta errabino frantsesek debekatu egin zuten, Montpellierren lanaren kopiak errez.\nFedearen hamahiru printzipio.\nMishnari buruzko bere iruzkinean (Sanedrin tratatua, 10. kapitulua), Maimonidesek bere \"fedearen 13 printzipio\" formulatzen ditu. Eta printzipio hauek judaismoaren beharrezko sinesmena laburbiltzen zutela:\n1. Jainkoaren existentzia. \n2. Jainkoaren batasuna eta elementuetan zatiezintasuna. \n3. Jainkoaren espiritualtasuna eta gorpuzgabetasuna. \n4. Jainkoaren betikotasuna.\n5. Jainkoak bakarrik izan behar du gurtza-sinezkizun.\n6. Jainkoaren profeten bidezko errebelazioa.\n7. Moisesen nagusitasuna profeten artean.\n8. \"Tora\" osoak (idatzizko zein ahozko legeak) Jainkozko jatorria duela, eta Jainkoak Moisesi azaldu ziola Sinai mendian. \n9. Moisesek emandako Torah iraunkorra dela, eta ez dela ordezkatuko edo aldatuko. \n10. Jainkoaren kontzientzia giza ekintza eta pentsamendu guztiez. \n11. Zuzentasunaren saria eta gaizkiaren zigorra. \n12. Mesias juduaren etorrera. \n13. Hildakoen piztuera.\nMaimonidesek hainbat iturri talmudikoetatik bildu zituen printzipioak. Printzipio hauek eztabaidagarriak izan ziren lehenengoz proposatu zirenean, Hasdai Crescas eta Joseph Albo errabinoen kritikak sorraraziz, eta judu komunitatearen zati handi batek alde batera utzi zituen hurrengo mendeetan. Hala ere, printzipio horiek oso zabalduta daude, eta judu ortodoxoen fedearen printzipio kardinaltzat hartzen dira. Printzipio hauen bi berrezarpen poetiko (Ani Ma'amin eta Yigdal) juduen otoitz liburua den \"sidur\"reko edizio askotan kanonizatu ziren. \nBere azken lanetan, \"Mishne Tora\" eta \"Alderraien gidaria\", printzipio hauen zerrenda bat ezabatu izanak aurreko jarrera atzera bota zuela edo printzipio horiek deskriptiboak baino preskribatzaileak zirela iradoki izan da.\nTeologia.\nMaimonidesek Abrahamen Jainkoa filosofoek beharrezko izakitzat aipatzen dutenarekin parekatu zuen. Jainkoa bakarra da unibertsoan, eta Torah-k agintzen du Jainkoa maitatu eta beldur dezala (Deut 10:12). Maimonidesentzat, horrek esan nahi zuen Jainkoaren egintzak begietsi behar zirela, eta haien sorkuntzan sartu zen ordena eta jakinduriaz harrituz. Hori egiten denean, ezinbestean pertsona Jainkoa maitatzera iristen da, eta Jainkoarekin alderatuta zein hutsala den sumatzen du. Hau da Toraren oinarria.\nHaren jarduera filosofikoa inspiratu zuen printzipioa eskolastikaren oinarrizko printzipio baten berdina zen: ezin daiteke kontraesanik egon Jainkoak agerian utzi dituen egien eta giza adimenaren aurkikuntzen artean zientzian eta filosofian. Maimonides Aristotelesen zientzian eta Talmud-eko irakaspenetan oinarritzen zen batez ere, normalean bigarrenaren oinarria lehenengoan aurkitzen zuela aldarrikatuz.\nMaimonidesek iruzkintzaile neoplatonismoekiko zuen miresmenak geroago eskolastikoek onartu ez zituzten doktrinetara eraman zuen. Esaterako, Maimonides teologia apofatikoaren jarraitzailea zen. Teologia honetan, Jainkoa atributu negatiboen bidez deskribatzen saiatzen da. Adibidez, ez da esan behar Jainkoa terminoaren ohiko zentzuan existitzen denik; esan daiteke Jainkoa ez dela existitzen ez denik. Ez da esan behar \u00abJainkoa jakintsua\u00bb dela; baina esan daiteke \"Jainkoa ez dela ezjakina\", hau da, nolabait Jainkoak ezagutzaren propietate batzuk dituela. Ez da esan behar \u00abJainkoa bat dela\u00bb, baina esan daiteke \u00abez dagoela aniztasunik Jainkoaren izatean\u00bb. Laburbilduz, ahalegina Jainkoaren ezagutza lortzea eta adieraztea da, Jainkoa ez dena deskribatuz, Jainkoa zer den deskribatuz baino.\nMaimonidesek irmoki argudiatu zuen Jainkoa ez dela gorputza. Hau funtsezkoa zen idolatriaren bekatuari buruz pentsatzerakoan. Maimonidesek azpimarratu zuen testu sakratuetan Jainkoari dagozkion esaldi antropomorfo guztiak metaforikoki interpretatu behar zirela. Maimonidearen teologiaren printzipioa da aginduak, batez ere sakrifizioei dagozkienak, israeldarrak idolatriatik urruntzen laguntzeko xedea dutela.\nNortasunaren garapena.\nMaimonidesek norberaren izaera morala garatzen irakatsi zuen. Nahiz eta bere bizitza nortasun baten kontzeptu modernoaren aurrekoa izan, uste zuen pertsona bakoitzak sortzetiko jarrera zuela espektro etiko eta emozional batean zehar. Askotan norberaren jarrera bakoitzaren kontroletik kanpoko faktoreek determinatu arren, gizakiek borondatea dute nortasuna eraikitzen duten moduetan jokatzeko. Honela idatzi zuen: \"Besteekin dituen arazoak modu gozo eta atseginean zuzentzera behartuta dago norbera.\" Maimonidesek aholkatzen zuen ezaugarri antisozialak zituztenek ezaugarri horiek identifikatzea, eta gero ahalegin kontzientea egitea kontrako moduan jokatzeko. Adibidez, harroputz batek umiltasuna praktikatu beharko luke. Inguruko egoerak etikoki jokatzea ezinezkoa bada, leku berri batera joan behar da.\nProfezia.\nMaimonidesek bat egiten du \"Filosofoekin\" (Aristoteles) logikaren erabilera pentsatzeko modu \"zuzena\" dela esatean. Jainkoa nola ezagutu ulertzeko, gizaki orok, ikasketaz eta meditazioz, egoera profetikora iristeko behar den perfekzio-maila lortu behar duela aldarrikatzen zuen. Bere ikuspegi arrazionalista gorabehera, ez ditu esplizituki errefusatzen Jainkoak profeta izateko esku hartu behar duen aurreko ideiak (Hakuzariko Yehuda Halevi errabinoarenak, adibidez). Maimonidesek irakasten du profezia dela gizabanakorik jakintsu eta finenen helburu gorena.\nGaizkiaren arazoa.\nMaimonidesek teodizeaz idatzi zuen (Jainko baten existentzia eta gaizkiaren existentzia uztartzeko ahalegin filosofikoa). Jainko ahalguztidun eta on bat existitzen delako premisa hartu zuen. \"Txundituentzako gidan\", Maimonidesek idazten du gizakiengan dagoen gaitz guztia bere atributu indibidualetatik sortzen dela, eta on oro berriz, gizateria unibertsal konpartitu batetik datorrela (Gida 3:8). Esaten du pertsona batzuk goragoko helburuak gidatzen dituela, eta beste batzuk fisikotasunak gidatzen dituela, eta ahaleginak egin behar dituztela beren ekintzak gidatzeko helburu gorena aurkitzeko.\nGaizkiaren existentzia justifikatzeko, Jainkoa ahalguztiduna dela suposatuz, Maimonidesek postulatzen du bere aurkakoa ez existitzea eraginez zerbait sortu duena ez dela existitzen den zerbait sortzea bezalakoa dela, eta beraz, gaizkia ongirik eza besterik ez dela. Jainkoak ez zuen gaizkia sortu, baizik eta Jainkoak ongia sortu zuen, eta gaizkia existitzen da ongia falta den lekuan (Gida 3:10). Hots, ongi oro jainkozko asmamena da, eta gaizkia ez da eta aldi berean dator.\nMaimonidesek, gaizkiak munduan ongia gainditzen duela dioen iritzi ezaguna eztabaidatzen du. Esaten du, existentzia gizatasunaren terminoetan bakarrik aztertuko balitz, orduan pertsona horrek ongia menperatzeko gaizkia beha dezakeela, baina unibertso osoari begiratuz gero, orduan ongia gaizkia baino nabarmenki arruntagoa dela ikusten duela (Gida 3:12). Gizona, arrazoitzen du, irudi hutsalegia da Jainkoaren mila obretan haien indar bereizgarri nagusia izateko, eta beraz jendeak bere bizitzan gaitz gehienak ikusten dituenean, ez da kontuan hartzen ari kreazio positiboaren norainokoa bere baitatik kanpo.\nMaimonidesek uste zuen munduan hiru gaitz mota daudela: naturak eragindako gaitza, jendeak besteei dakarkien gaitza eta gizakiak bere buruari dakarkiona (Gida 3:12). Maimonidesentzat lehen egoera gaiztoen motarik arraroena da, baina esan daiteke beharrezkoena, bizitzaren eta heriotzaren oreka, bai giza munduan, bai animalien munduan, funtsezkoa delako Jainkoaren planerako. Eta idazten du bigarren gaitz mota arraro samarra dela eta gizakiak bere gain dakarrela. Hirugarren motak gizaki gaiztoen bere onera ekartzen du, eta munduko gaitz gehienen sorburua da; desira fisikoen biktima izatearen ondorioa da. Nork bere buruari egiten dion kaltearen gehiengoa saihesteko, gorputzaren premiei erantzuten ikasi behar da.\nAstrologiaren eszeptizismoa.\nMaimonidesek Marseillatik egin zioten astrologiari buruzko galdera bati erantzun zion: \"Gizonak ez zuela sinetsi behar froga arrazionalez, zentzuen nabaritasunaz edo konfiantzazko autoritateaz baino. Astrologia ikasi zuela zioen, eta ez zuela zientzia gisa deskribatzea merezi. Barregarri uzten du gizon baten patua konstelazioen menpe egon litekeela dioen kontzeptua; argudiatzen du horrelako teoria batek helburu-bizitza ebatsiko lukeela, gizakia patuaren esklabo bihurtuz.\nBenetako eta beharrezko sinesmenak.\nIII. Liburu \"Txundituentzat Gidaliburuan\", 28. kapituluan, Maimonidesek \"egiazko sinesmenak\" bereizten ditu, Jainkoari buruzko sinesmenak zirenak, perfekzio intelektuala sortzen zutenak, eta \"beharrezko sinesmenak\", ordena soziala hobetzen laguntzen zutenak. Azken esparruan kokatzen ditu Jainkoari buruzko pertsonifikazio antropomorfoaren adierazpenak. Adibidetzat erabiltzen du Jainkoa \"haserretu\" egiten dela gaizki egiten duten pertsonekin. Bere iritziz (Avizenatik hartua), Jainkoa ez da jendearekin haserretzen, Jainkoak giza grinarik ez duelako, baina garrantzitsua da jendeak bidegabekeriarik egin behar ez duela adieraztea.\nMaimonidesek Jainkoak arrazoia, adimena, zientzia eta natura gorpuzten zituela ere argudiatu zuen, eta ahalguztiduna eta deskribaezina zela. Zientzia, alor zientifikoen hazkundean eta naturaren ulermenaren bidez ezezaguna aurkitzea, Jainkoa estimatzeko modua zela esan zuen.\nZuzentasuna eta karitatea.\nMaimonidesek karitatearentzat zortzi mailatako hierarkia bat sortu zuen, non forma gorena opari, mailegu edo lankidetza bat ematea den, hartzaileak besteengandik bizi beharrean burujabe bihurtzea eragingo duena. Bere ustez, karitatearen formarik apalena gogoz kontra ematea da. Zortzi mailak honakoak dira: \n1. Gogoz kontra eman \n2. Behar baino gutxiago eman, baina pozik emanez \n3. Eskatu ondoren ematea \n4. Eskatu aurretik ematea \n5. Hartzailea nor den ez dakizunean, baina hartzaileak zure nortasuna dakienean ematea\n6. Hartzailea nor den dakizunean ematea, baina hartzaileak ez dakienean nor zaren\n7. Alderdi batek ere ez dakienean bestearen nortasuna\n8. Hartzailea autosufizientea izan dadin ematea\nEskatologia.\nAro mesianikoa.\nBeharbada, Maimonidesen idatzirik txalotu eta entzutetsuenetako bat Aro mesianikoari buruzko tratatua da, jatorriz judeo-arabieraz idatzia eta xehetasun handiz lantzen duena Mishnari buruzko iruzkinean (Sanedrin tratatuaren 10. kapituluaren sarrera, Pere\u1e33 \u1e24ele\u1e33 bezala ere ezaguna).\nPiztuera.\nJudu erlijiosoek hilezkortasunean sinesten zuten zentzu espiritualean, eta gehienek uste zuten etorkizunak Aro mesianikoa eta hildakoen piztuera barne hartuko zituela. Hau juduen eskatologiaren gaia da. Maimonidesek asko idatzi zuen gai honi buruz, baina gehienetan arimaren hilezkortasunaz idatzi zuen adimen perfekzionatuko jendearentzat; bere idatziak normalean ez ziren hildako gorputzen piztuerari buruzkoak. Bere garaiko errabinoak pentsamendu honekin kritikoak ziren, eta eztabaida zegoen bere benetako iritzien inguruan.\nAzkenean, Maimonidesek gaiari buruzko tratatu bat idazteko presioa sentitu zuen, \"Piztuerari buruzko tratatua\" izenekoa. Bertan, Hebrear Bibliaren piztuerari buruzko bertsoak alegorikoak baino ez zirela uste zutenak faltsukeriak zabaltzen ari zirela idatzi zuen. Maimonidesek zioen piztueran sinestea judaismoaren funtsezko egia zela, eta horri buruz desadostasunikez zegoela.\nNahiz eta Etorkizuneko Munduarekiko (lehen azaldu dugun bezala, gorputzik gabeko betiereko bizitzarekiko) bere posizioa kontraesanean dagoela ikus daitekeen, Maimonidesek irtenbide bakar batekin ebatzi zituen: uste zuen piztuera ez zela iraunkorra, ezta orokorra ere. Bere iritziz, Jainkoak ez ditu inoiz naturaren legeak urratzen. Aitzitik, Jainkoaren elkarrekintza aingeruen bidez gertatzen da, Maimonidesek sarritan naturaren legeen metaforatzat hartzen dituelarik, hots, unibertso fisikoak edo forma platonikoek funtzionatzeko erabiltzen dituzten printzipiotzat. Horrela, gertaera bakar bat benetan suertatzen bada, miraritzat hartzen bada ere, ez da munduaren ordena haustea.\nIkuspegi honen arabera, berpiztutako hildako orok berriro hil behar du. \u201cFedearen 13 printzipioei\u201d buruzko eztabaidan, lehenengo bostak Jainkoaren ezagutzaz arduratzen dira, hurrengo laurak Profeziaz eta Toraz, eta azken laurak, berriz, sariaz, zigorraz eta azken erredentzioaz. Eztabaida horretan Maimonidesek ez zuen ezer esaten piztuera unibertsalaz. Esaten duen gauza bakarra da edozein berpizte gertatzen dela ere, etorkizuneko mundua baino lehenagoko une zehazgabean gertatuko dela, behin eta berriz esaten duela espiritual hutsa izango dela.\nDatorren mundua.\nMaimonidesek bi adimen mota bereizten ditu gizakiarengan: bata materiala, gorputzaren menpe egotearen zentzuan, eta bestea materiagabea, hau da, gorputzaren organismoarekiko independentea. Azken hau adimen aktibo unibertsalaren jario zuzena da; hau da filosofia aristotelikoaren \"no\u00fbs poietik\u00f3s\"-en interpretazioa. Jainkoaren adimen absolutu eta garbiaren ezagutza zuzena lortzeko arimaren ahaleginen ondorioz lortzen da. \nJainkoaren ezagutza gure baitan adimen immateriala garatzen duen ezagutza forma bat da, eta horrela gizakiari izaera immaterial eta espirituala ematen dio. Honek ematen dio arimari giza zoriontasuna datzan perfekzio hori, eta arima hilezkortasunez ematen dio. Jainkoaren ezaguera zuzena lortu duenak existentzia-baldintza batera iritsi da, zeinak salbu uzten baitu zoriaren istripu guztietatik, bekatuaren erakargarritasun guztietatik eta heriotzatik bertatik. Gizakia bere salbazioa eta bere hilezkortasuna lantzeko moduan dago.\nBaruch Spinozaren hilezkortasunaren doktrina izugarri antzekoa zen. Hala ere, Spinozak irakasten du hilezkortasuna ematen duen ezagutza lortzeko bidea zentzuzko ezagutzatik ezagutza zientifikoaren bidez gauza guztien intuizio filosofikora igarotzea dela \u201csub specie \u00e6ternitatis\u201d, eta Maimonidesek dio perfekziorako eta hilezkortasunerako bidea betebeharraren bidea dela, Toran eta ahozko legearen ulermen errabinoan deskribatuta.\nMaimonidesek datorren mundua deskribatzen du, pertsona batek bere bizitza mundu honetan bizi ondoren, Aro mesianikoaren ondorengo existentziaren azken egoera bezala. Hildakoak piztu eta gero, arimak betiko biziko dira gorputzik gabe. Jainkoaren Presentziaren distiraz gozatuko dute janari, edari edo sexu plazeren beharrik gabe.\nMaimonides eta Kabala.\nMaimonides ez zen Kabalaren aldeko jarraitzailea, bere filosofian mistizismo mota intelektual indartsua antzeman den arren. \u201cTxundituentzat gidaliburua\u201d-n, irakurle arruntari Torahen esanahi esoteriko \u201cSod\u201d-en azalpenak ezkutatzeko asmoa adierazten du. \"Sekretu\" horien izaera eztabaidatua izan da. Erlijioso judu arrazionalistek, eta ikuspegi akademiko nagusiak, Maimonidesen aristotelismoa Kabalaren metafisika alternatibo bat bezala irakurtzen zuten. Zenbait akademikoren ustez, bere proiektua garaiko Proto-Kabalaren aurka borrokatu zen.\nMaimonidesek arrazionalismoa erabili zuen judaismoa defendatzeko, \u201cSod\u201d-en ikerketara soilik mugatu beharrean. Haren arrazionalismoak, oposizio gisa hartu ezean, kabalistei ere lagundu zien, hekhalot literaturatik egin zitezkeen gorputz interpretazio okerretatik garbituz haien transmisioko irakaspena, nahiz eta kabalistek beren teosofiak bakarrik baimentzen ziola gizakiari Jainkozko misterioetarako sarbidean.\nBeste ikuspegi batzuk.\nMaimonidesek gaitzespena adierazi zuen poesiari buruz, eta onena ere gezurra zela deklaratu zuen (asmakuntza hutsean oinarrituta zegoelako), eta denbora galtzea zela zioen hizkuntzaren anbiguotasunagatik, eta beraz, akats intelektualerako lagungarri. \n\"Alderraien gidaria\"n, Maimonidesek erdainkuntzaren (brit mila) bi helburu proposatzen ditu: sexu-desira epeltzea, eta fedearen zein Abrahamen itunaren baieztapenean elkartzea.\nEragina eta ondarea.\nMaimonidesen \"Mishne Tora\" juduek gaur egun ere lege eta etikaren kodeketa autoritario nagusietako bat bezala hartzen dute. Bere eraikuntza logikoagatik, adierazpen zehatz eta argiengatik, eta aparteko ikaskuntzagatik da nabarmena, eta ondorioz estandar bihurtu zen, geroagoko beste kodifikazio batzuekin sarritan neurtua izan dela. Oraindik ere sakonki aztertzen da apaiztegi errabinoetan. Maimonidesen \"Mishne Tora\"n aurkitutako hitz zailen zerrenda alfabetikoki antolatuta duen lexiko zabala osatu zuen lehena Tan\u1e25um ha-Yerushalmi (1220\u20131291) izan zen. Bere epitafio gisa ere balio izan zuen Erdi Aroko esaera ezagun batek zera dio: \"Mosesengandik (Torahetik) Mosesengana, inor ez zegoen Moses bezalakorik.\" Batez ere bere idazlanetan errabinoei erreferentzia egiten die.\nHala ere, Maimonides Erdi Aroko filosofia juduko pertsonaiarik eraginkorrenetako bat izan zen. Aristotelesen pentsaera Bibliara egokitzeak sakonki txunditu zituen geroagoko judu pentsalariak, eta ustekabeko eragin historikoa izan zuen. Bere heriotzaren ondorengo mendean judu akulturatuago batzuek, batez ere Espainian, Maimonidesen aristotelianismoa aplikatu nahi izan zuten sinesmen eta begirune tradizionalista zapaltzen zuten moduetan, Espainiako eta Frantziako hegoaldeko zirkulu juduetan eztabaida intelektuala sortuz. Eztabaidaren intentsitateak Eliza Katolikoak \"heresiaren\" eta testu errabinoen konfiskazio orokorraren aurka egindako esku-hartzeak bultzatu zituen.\nErreakzioan, Maimonidesen interpretazio erradikalenak garaituak izan ziren. Judu askenazien artean behintzat, bazegoen joera bat haren idazki zehazki filosofikoei jaramonik ez egiteko eta, horren ordez, errabinoak eta halakhikoak azpimarratzeko. Idazki horietan, maiz kapitulu filosofiko edo eztabaida handiak sartzen ziren, begirune halakhikoari eusteko. David Hartmanek ohartarazten duenez, Maimonidesek argi eta garbi adierazten zuen \"Jainkoaren adimen filosofikoaren sostengu tradizionala, bai Talmudeko Aggadan, bai judu hasiberrien portaeran\". Eta bere pentsamenduak tradizioz judu begiraleetan eragina izaten jarraitzen du.\nMaimonidesen Erdi Aroko kritikarik zorrotzena Hasdai Crescasen Or Adonai da. Crescasek joera eklektikoa bereganatu zuen, Aristotelesen mundu-ikuskeraren ziurtasuna eraitsiz, ez soilik erlijio-gaietan, baizik eta Erdi Aroko zientziaren eremurik oinarrizkoenetan ere (fisika eta geometria, adibidez). Crescasen kritikak Maimonidesen defentsan idaztera bultzatu zituen XV. mendeko jakintsu batzuk.\nAristotelesen eta Bibliako fedearen bere sintesia dela eta, Maimonidesek eragina izan zuen Tomas Akinokoa teologo kristau handiarengan, Maimonidesi buruz hitz egiten baitu bere zenbait lanetan, \u201cEsaldiei buruzko iruzkina\u201d barne.\nMaimonidesek teologiaren, filosofiaren eta medikuntzaren alorretan zituen trebetasun konbinatuek erakargarri egiten dute gaur egun bere lana alor horietan, batez ere medikuntzan. garatzen ari diren arauen eztabaidetan iturri gisa. Adibide bat da gorpuaren heriotza erabakitzeko bere metodoaren aipamen modernoa da, transplanteetarako organoak emateko heriotza deklaratzearen inguruko eztabaidan.\nMaimonides eta modernistak.\nGaur egungo jakintsuen artean gehien eztabaidatu den pentsalari juduetako bat izaten jarraitzen du. Judaismo modernoaren ia mugimendu handi guztiek sinbolo eta heroi intelektual gisa hartu dute, eta Leo Strauss bezalako filosofoentzat garrantzitsuak direla frogatu dute; eta apaltasunaren garrantziari buruzko bere ikuspuntuak filosofo humanista modernoek hartu dituzte.\nAkademian, batez ere Ikasketa Juduen esparruan, Maimonidesen irakaskuntzan jakintsu tradizionalak izan dira nagusi, ortodoxoak gehienetan arrazionalista gisa enfasi handia jartzen diotenak. Zirkulu postmoderno batzuetan mugimenduak daude beste helburu batzuetarako, ekoteologiaren diskurtsoan bezala. Maimonidesek filosofiaz eta tradizioaz egin duen adiskidetzeari esker, legatuak kalitate oso desberdina eta dinamikoa izan du.\nOmenaldiak eta memorialak.\nMaimonides modu askotan izan da omendua. Adibidez, Tufts Unibertsitateko Medikuntza Eskolako Ikasketa Komunitateetako batek bere izena darama. Badira Maimonides School Brooklinen, Massachusettsen, Maimonides Academy School Los Angelesen, Kalifornian, Lyc\u00e9e Ma\u00efmonide Casablancan, Brauser Maimonides Academy Hollywooden, Floridan, eta Maimonides Medical Center Brooklynen, New Yorken. Harambam kongregazioko Filadelfiako sinagoga sefardi batek, bere izena du.\n1986ko maiatzaren 8tik 1995era bitartean argitaratua, Israelgo Shekel Berriaren A serieko billetean Maimonidesen ilustrazio bat agertzen zen, eta atzealdean Tiberiaden lurperatua izan zen lekuan. 2004an konferentziak egin ziren Yalen, Floridako Nazioarteko Unibertsitatean, Penn estatuan, eta Rambam ospitalean, Haifan, bere izena duena. Haren heriotzaren 800. urteurrena ospatzeko, Harvardeko Unibertsitateak memoria-liburu bat argitaratu zuen. 1953an, Israelgo Posta Agintaritzak Maimonidesen posta-zigilu bat eman zuen.2004an konferentziak egin ziren Yalen, Floridako Nazioarteko Unibertsitatean, Penn estatuan, eta Israelgo Haifa Rambam ospitalean, bere izena duena. Haren heriotzaren 800. urteurrena ospatzeko, Harvardeko Unibertsitateak memoria-liburu bat argitaratu zuen. Bestalde, 1953an,Israelgo Posta Agintaritzak Maimonidesen posta-zigilu bat argitaratu zuen.\n2008ko martxoan, Turismo Ministroen Euromed Biltzarrean, Israel, Maroko eta Espainiako Turismo Ministerioek elkarrekin lan egitea adostu zuten, Rambamen urratsak jarraitu eta Kordoba, Fes eta Tiberiade hirietan turismo erlijiosoa bultzatzeko. 2018ko abendutik 2019ko urtarrilera bitartean, Israelgo Museoak Maimonidesen idazkiei eskainitako erakusketa berezi bat egin zuen."}
{"id": "277968", "revid": "512", "url": "https://eu.wikipedia.org/wiki?curid=277968", "title": "Rhinolophus philippinensis", "text": "Rhinolophus philippinensis Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "277969", "revid": "28807", "url": "https://eu.wikipedia.org/wiki?curid=277969", "title": "Moses Maimonides", "text": ""}
{"id": "277970", "revid": "28807", "url": "https://eu.wikipedia.org/wiki?curid=277970", "title": "Moses ben-Maimon", "text": ""}
{"id": "277971", "revid": "336", "url": "https://eu.wikipedia.org/wiki?curid=277971", "title": "Jean Saroihandi", "text": ""}
{"id": "277972", "revid": "69477", "url": "https://eu.wikipedia.org/wiki?curid=277972", "title": "Jean Saro\u00efhandy", "text": ""}
{"id": "277973", "revid": "56334", "url": "https://eu.wikipedia.org/wiki?curid=277973", "title": "Jan Steen", "text": "Jan Havickszoon Steen (Leiden, 1626 - 1679) Herbehereetako margolaria izan zen. Nikolaus Kn\u00fcpferren, Adriaen van Ostaderen eta Jan Van Goyenen ikasle izan zen, eta azken horren alabarekin ezkondu zen. Batetik bestera ibili zen Holandan zehar, tabernari ere izan zelarik, eta azkenean bere jaioterrira itzuli zen. Zazpiehun bat koadro margotu zituen, genero guztietakoak, holandarren bizimodua ironiaz eta moralismoz agertzen dutenak, koloreaz bikain baliatu zela; haren koadroak mundu osoko museo eta bildumetan daude. Margolan nagusiak: \"San Nikolas jaia\", \"Emakumea gaixorik\", \"Lagunarte alaia\", \"Festa ostatuan\"."}
{"id": "277974", "revid": "28807", "url": "https://eu.wikipedia.org/wiki?curid=277974", "title": "Jan Havicksz Steen", "text": ""}
{"id": "277975", "revid": "105290", "url": "https://eu.wikipedia.org/wiki?curid=277975", "title": "Toba", "text": "Toba erraz hautsi eta hauts bihur daitekeen arroka piroklastiko bigun porotsu arina da. Ez da nahastu behar antzeko egitura bai baina konposizio eta jatorri desberdina dituen tufa karbonatozko metakin porotsuarekin. Tobek jatorri bolkanikoa dute, eta errautsen, lapillien eta sumendi-lokatzen solidotzeaz eratzen dira. Aluminio, sodio eta potasio silikato konplexuz eratuak dira, eta eraikuntzan mortairua eta adreiluak egiteko erabiltzen dira; gai urragarri gisa eta katalizatzaileen euskarri gisa ere erabiltzen dira."}
{"id": "277976", "revid": "96586", "url": "https://eu.wikipedia.org/wiki?curid=277976", "title": "Itziar Aretxaga", "text": "Itziar Aretxaga Mendez (Bilbo, 1965eko azaroaren 20a) euskal astrofisikaria da. Fisika-ikasketak Euskal Herriko Unibertsitatean hasi eta Madrilgo Complutense Unibertsitatean bukatu zituen 1988an. 1990. eta 1993. urteen artean Madrilgo Unibertsitate Autonomoan astronomia ikasi ondoren, irakasle lanetan hasi zen bertan, fisikako eskolak ematen. \"Izar-eraketaz sortutako galaxia-nukleo aktiboen aldagarritasun optikoa\" izenburuko tesiarekin 1993an doktore titulua lortu zuen Madrileko Unibertsitate Autonomoean bertan (\"Variabilidad optica de nucleos galacticos activos generados por formacion estelar\").\n1993tik 1996ra bitartean, Britainia Handiko Greenwicheko Behatoki Errealean eta 1996tik 1998ra Alemaniako Astrofisikarako jarraitu zuen bere jarduna.. 2015, 2017, eta 2019an Ikergazte kongresuko batzorde akademikoko kide izan zen \"zientzia zehatzak eta natur zientziak\" arloan.\nAstrofisikari ikertzailea.\n1998az geroztik, Mexikoko \"Instituto Nacional de Astrof\u00edsica \u00d3ptica y Electr\u00f3nica\" institutuan lanean dihardu (INAOE, Instituto Nacional de Astrof\u00edsica, \u00d3ptica y Electr\u00f3nica), Academia Mexicana de Ciencias-eko Astronomia saileko koordinatzailea izan zen (2006-2013). INAOEko Astrofisika saileko burua izan zen (2011-2016), eta nazioarteko proiektu garrantzitsu askotan parte hartzen du gai hauetan ikertzeko:\n1.000tik gora galaxia aurkitu ditu Mexikoko Teleskopio Milimetriko Handiarekin \u2014uhin milimetrikoetarako doituta dagoen munduko irrati-teleskopio handiena da\u2014. ISYA Astronomo Gazteentzako Nazioarteko Eskolako zuzendaria."}
{"id": "277977", "revid": "1545", "url": "https://eu.wikipedia.org/wiki?curid=277977", "title": "Alain Calmat", "text": "Alain Calmat (Paris, Frantzia, 1940ko abuztuaren 31) patinatzaile artistiko ohia eta politikaria da. Patinaje artistikoko txapeldun izan zen Frantzian 1958, 1962, 1963, 1964 eta 1965. urteetan, eta Europako txapelduna 1962, 1963 eta 1964an. 1964ko Innsbruckeko Olinpiar Jokoetan txapeldunorde izan zen, eta munduko txapeldun 1965ean, 1964an bigarren, eta 1960 eta 1962an hirugarren izan ondoren. Kirurgialaria da lanbidez, eta Frantziako kirolari-taldearen sendagile ofiziala izan zen Grenobleko Olinpiar Jokoetan, 1968an. Gazteria eta Kiroleko ministro izan zen 1984-1986 urteetan, Laurent Fabiusen gobernuan."}
{"id": "277978", "revid": "336", "url": "https://eu.wikipedia.org/wiki?curid=277978", "title": "Fernando Mar\u00eda Castiella", "text": "Fernando Mar\u00eda Castiella y Ma\u00edz (Bilbo, 1907ko abenduaren 9a - Madril, 1976ko azaroaren 25a) bilbotar abokatu eta politikaria izan zen. Francoren alde borrokatu ondoren, Madrilgo Unibertsitateko Zuzenbideko Goi Ikasketako katedra lortu zuen (1939). Castiella frankismoaren diplomaziako burua izan zen urtetan: enbaxadore egon zen Perun (1948-1951) eta Vatikanoan (1951) eta 1957-1969 urteetan Espainiako Kanpo Arazoetako ministroa izan zen. Espainia ELGE (Ekonomia Lankidetza eta Garapenerako Erakundea) eta NDHko (Nazioarteko Diru Funtsa) kide izatea lortu zuen. 1963. urtean Espainia eta Estatu Batuen arteko hitzarmenen berriztapena izenpetu zuen."}
{"id": "277979", "revid": "10891", "url": "https://eu.wikipedia.org/wiki?curid=277979", "title": "Joseph von Fraunhofer", "text": "Joseph von Fraunhofer (Straubing, Alemania, 1787ko martxoaren 6a - Munich, Alemania, 1826ko ekainaren 7a) alemaniar fisikaria izan zen.\nBiografia.\nEguzkiaren espektroan marra ilunak aurkitu zituen (\"Frauenhoferren marrak\"), eta 576 zehaztu zituen. \"Fraunhoferren marrak\" eguzkiaren fotosferaren espektroan dauden xurgapen-marrak dira. Fraunhoferrek aztertu zituen 1814. urtean. Lerro horiek elementu kimikoen igorpen espektroetan azaltzen diren marrekin bat egiten dute kokaeran. Lerrook aztertuz, Eguzkiaren atmosferaren osaerari buruzko informazioa lor daiteke. Argiaren difrakzioa aurkitu zuen ondoren, eta izarren espektro-sailkapena finkatzeko erabili zuen."}
{"id": "277981", "revid": "336", "url": "https://eu.wikipedia.org/wiki?curid=277981", "title": "Norman McLaren", "text": "Norman McLaren (Stirling, 1914ko apirilaren 11 - Montreal, 1987ko urtarrilaren 27a) Kanadako zinema zuzendaria izan zen. Sortzez eskoziarra, Glasgowen hazia. Hango Zine Kluba sortu eta kamerarik gabeko filmak egiten hasi zen, filmaren negatiboa zuzenean inprimatuz. Abstraktua landu zuen, eta paper zatiz eginiko marrazki biziak sortu zituen, irudi eta soinu zoragarritan. Montrealgo zinema-marrazkigintza industriaren antolatzailea ere izan zen, eta han egin zituen lan nagusiak. Unesco erakundearen eskariz, bere teknikaren berri eman zuen Txinan eta Indian. XX. mendearen erditik aurrerako zinemagile esperimental garrantzizkoena izan zen."}
{"id": "277982", "revid": "512", "url": "https://eu.wikipedia.org/wiki?curid=277982", "title": "Alonso Mudarra", "text": "Alonso Mudarra (Palentzia, Espainia, 1510 - Sevilla, Espainia, 1580ko apirilaren 1a) espainiar musikagilea eta bihuela-jotzailea izan zen.\nBiografia.\nInfantadoko dukearen zerbitzuan hezi zen Guadalajaran. 1547 urtetik aurrera, Sevillako katedraleko kalonje izan zen. 1546 urtean \"Tres libros de m\u00fasica en cifras para vihuela\" argitaratu zuen, bihuelarako dantzak, bariazioak, fantasiak eta glosak biltzen dituena. Kantuak, sonetoak, erromantzeak eta bestelako olerkiak ere idatzi zituen bihuela eta ahotserako; \"Josquin des Pr\u00e9s\" eta beste zenbaiten lanen transkripzioak ere egin zituen bihuelarako, eta gitarra-lan batzuk lau harizko musika-tresnetarako."}
{"id": "277983", "revid": "1545", "url": "https://eu.wikipedia.org/wiki?curid=277983", "title": "Peter Rosegger", "text": "Peter Rosegger (Alpl, Estiria, Austria, 1843ko uztailaren 31 - Krieglach, Austria, 1918ko ekainaren 26a) alemanezko idazlea izan zen. Austriarren bizimoduak eta ohiturak azaldu zituen maisutasun handiz kontakizun-liburuetan. Fede tradizionala aldarrikatu zuen hiri handietan garatzen ari zen modernismoaren aurrean.\nObra nagusiak: \"Die Schriften des Waldschulmeisters\" (1875, \"Basoko eskolako maisuaren idatziak\"), \"Waldheimat, Erinnerungen aus der Jugendzeit\" (1877, \"Basoko sorterria, gaztaroko oroitzapenak\"), \"Der Gottsucher\" (1883, \"Jainkoaren bila\"), \"Jakob der letzte\" (1888, \"Jakob azkena\") eta \"Als Ich noch jung war\" (1895, \"Artean gazte nintzela\")."}
{"id": "277984", "revid": "58701", "url": "https://eu.wikipedia.org/wiki?curid=277984", "title": "Jacques Tati", "text": "Jacques Tati (jaiotza-izena: Jacques Tatischeff; Le Pecq, - Paris, ) frantses zinema-zuzendaria eta antzezlea izan zen. \"Music-hall\"ean jardun ondoren, zinemari ekin zion (1932), film laburrak eginez. Eguneroko bizitzaren satira da Tatiren zinemaren ardatza. Behatzaile zorrotza zen, umore finez hornitua, eta hainbat giro islatzen ditu bere filmetan; hala, herri txikietako bizitza: \"Jour de f\u00eate\" (1948, \"Jai eguna\"): burgesia txikia \"Les Vacances de M. Hulot\" (1953, \"Hulot jaunaren oporrak\"), \"Mon oncle\" (1958, \"Nire osaba\"); hirietako bizitza modernoa: \"Playtime\" (1953), \"Trafic\" (1969, \"Trafikoa\")."}
{"id": "277985", "revid": "336", "url": "https://eu.wikipedia.org/wiki?curid=277985", "title": "Rhinolophus pusillus", "text": "Rhinolophus pusillus Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "277986", "revid": "58701", "url": "https://eu.wikipedia.org/wiki?curid=277986", "title": "Simon Vouet", "text": "Simon Vouet (Paris, 1590eko urtarrilaren 9a - \"ibidem\", 1649ko ekainaren 30a) frantziar margolaria izan zen, Laurent Vouet pintorearen semea.\nAitaren lantegian egin zituen margolaritza-ikasketak. Hamalau urte zituela, Ingalaterrara joan zen, eta han hainbat erretratu egin zuen. 1611. urtean Turkiara joan zen Frantziako enbaxadorearen laguntzaile gisa, eta Konstantinoplan bizi izan zen urtebetez; Mustafa I.aren erretratu bat egin zuen han.\nHandik Italiara joan zen, eta hamabost urtez bizi izan zen Italiako hainbat hiritan (Venezia, Erroma eta Genova). Urte horietan Doriatarren eta Barberini kardinalaren babespean egon zen. 1624. urtean Erroma aukeratu zuen bizilekutzat eta San Lukaseko akademikide egin zuten.\nVouet Italian bizi bazen ere, Frantzian bazuten haren ospearen berri. Richelieuk eta Luis XIII.ak nola edo hala ezagutu nahi zuten pintore hura, eta Frantziak Erroman zuen enbaxadorearen bidez, gortean lan egiteko aukera eman zioten Voueti (1627).\nRichelieuk Parisko eta Rueileko bere gazteluak apaintzeko agindua eman zion. Hala, Vouet Frantziara itzuli zen, eta haren itzulerak benetako iraultza eragin zuen Frantziako plastikan.\nVoueten pintura, Italian lan egin zuen garaian, Caravaggioren pinturaren mende zegoen guztiz, eta hala ikus daiteke garai hartako erlijiozko hainbat lanetan, besteak beste, \"Andre Mariaren jaiotza\" (San Francesco a Ripa) eta \"San Frantziskoren Bizitza\" (1629, San Lorenzo in Lucinia) obretan.\nOndoren, Guido Reni pintorearen lanak eraginda, barrokismorantz jo zuen, ez bakarrik erlijiozko lanetan, baita mitologia- eta elezahar-motako lanetan ere. Vouetek eragin handia izan zuen Frantziako ondorengo belaunaldietako artistengan.\nKoadrorik ezagunenak: \"Jesusen aurkezpena tenpluan, Karitate erromatarra, Kristo gurutzean\" eta erretratuak (\"Luis XIII.a\")."}
{"id": "277987", "revid": "1545", "url": "https://eu.wikipedia.org/wiki?curid=277987", "title": "Kolina", "text": "Kolina konposatu basikoa da, B bitaminaren taldekoa. Likido lodia da, alkalinoa, uretan eta alkoholetan oso disolbagarria.\nAnimalietan izaten da, behazunean, gihar-zuntzetan eta beste zenbait ehunetan; fosfolipido mota batzuen eta azetilkolinaren osagaietako bat da.\nKolinaren funtzio nagusia prozesu metaboliko batzuetan beharrezkoa den metiloa gorputzera eramatea eta gantza gibeletik gorputzeko beste atal batzuetara eramatea dira.\nBitamina gisa sailkatu ohi da (B bitaminaren barruan), gorputzak sintetizatu egiten baitu. Kolinarik ezak organismoan arazoak sortzen ditu: ez haztea, odoljarioak giltzurrunetan eta gantza gibelean pilatzea, besteak beste. Erabilera terapeutiko ugari ditu."}
{"id": "277988", "revid": "10891", "url": "https://eu.wikipedia.org/wiki?curid=277988", "title": "Am\u00e9d\u00e9e Ozenfant", "text": "Am\u00e9d\u00e9e Ozenfant (Saint-Quentin, 1886ko apirilaren 15a - Cannes, 1966ko maiatzaren 4a) frantses margolaria izan zen. Purismoaren estetika printzipioak argitaratu zituen \"L\u00b4Elan \"aldizkarian (1915-1917), eta mugimendu horren teoriko nagusia izan zen 1918tik aurrera, Le Corbusierrekin batera. Haren lanen oinarria errealitateko objektu bat izan ohi zen, oinarrizko objektu horri bigarren mailako edo oinarrizko ez zituen ezaugarriak kenduz abstrakziora eramaten zuena. Azken urteetako lanetan xehetasunek leku handiagoa hartu zuten haren estiloan. Artearen teoria ere landu zuen; besteak beste, sintesi lan bat argitaratu zuen, \"L\u00b4Art\" (1928)."}
{"id": "277989", "revid": "512", "url": "https://eu.wikipedia.org/wiki?curid=277989", "title": "Andr\u00e9 Salmon", "text": "Andr\u00e9 Salmon (Paris, 1881eko urriaren 4a - Sanary-sur-Mer, Var, 1969ko martxoaren 12a) frantziar idazlea izan zen.\nBizitza.\nGuillaume Apollinaire eta Max Jacoben adiskidea izan zen. Poesia-bildumak, eleberriak eta arteari buruzko azterketak argitaratu zituen, batez ere.\nHaren obra nagusiak \"Po\u00e8mes\" (1905, \u00abPoemak\u00bb), \"F\u00e9eries\" (1907, \"Fantasiak\"), \"Le livre et la bouteille\" (1919, \u00abLiburua eta botila\u00bb), \"L\u00b4\u00e2ge de l\u00b4humanit\u00e9\" (1922, \u00abGizadiaren aroa\u00bb), \"La n\u00e9gresse du Sacr\u00e9-Coeur\" (1920, \u00abBihotz Guztiz Santuko beltza\u00bb), \"C\u00e9zanne\" (1923) eta \"Modigliani\" (1939) dira. Harena da, halaber, \"Souvenirs sans fin \"(1955-1961, \u00abAmaierarik gabeko oroitzapenak\u00bb) oroitzapen liburua."}
{"id": "277990", "revid": "512", "url": "https://eu.wikipedia.org/wiki?curid=277990", "title": "Pedro Pascual Barturen", "text": "Pedro Pascual Barturen Uriarte (Bakio, 1936ko urriaren 23a) euskal herritar musikagilea da. Solfeo-, piano- eta harmonia-ikasketak egin zituen Zubizarreta irakaslearekin, organoa Taberna eta Gonzalezekin eta konposizioa Remacha irakaslearekin. Orkestra-zuzendaritza ikasi zuen eta Eliza Musika Goi titulazioa ere eskuratu zuen. Parisko udako jaialdietan Orkestra-zuzendari izan zen, baita Errenteriako Musikasten ere. Frantzian, Alemanian eta Amerikan ere organista aritu da, eta hainbat abesbatza zuzendu ditu. 1982an Bilboko Goi Kontserbatorioan irakasle lanetan hasi zen, eta euskal musikaz arduratzen den diozesien arteko batzordeko kide da."}
{"id": "277991", "revid": "336", "url": "https://eu.wikipedia.org/wiki?curid=277991", "title": "Jean Harlow", "text": "Jean Harlow \u2014jaiotza-izena: Jean Harleam Carpentier\u2014 (Kansas City, Ameriketako Estatu Batuak, 1911ko martxoaren 3a - Hollywood, Ameriketako Estatu Batuak, 1937ko ekainaren 7a) zinema-antzezlea izan zen. Gazterik hil zen, eta ez zuen film askotan parte hartu. 1930. ondorengo urteetan sex-symbol ezagunenetakoa izan zen. Ernst Lubitschekin hasi zen zineman lanean (1929, \"The Love Parade\") eta Frank Caprak zuzenduriko \"Platinum Blonde\" (1931, \"Horail platinoa\") filmak eman zion gerora \"Harlow\" izengoitia.\nJean Harlowen film arrakastatsu batzuk: Howard Hughesen \"Hell\u00b4s Angels\" (1930, \"Infernuko Aingeruak\"), William A. Wellmanen \"The Public Enemy\" (1931, \"Herriaren Etsaia\") , Victor Flemingen \"Red Dust\" (1932, \"Hauts Gorria\") eta J. Conwayren \"Saratoga\" (1937)."}
{"id": "277992", "revid": "336", "url": "https://eu.wikipedia.org/wiki?curid=277992", "title": "Hemorroide", "text": "Hemorroidea, odoluzkia edo odol-pikoa uzkiaren kanpoaldeko (kanpo-hemorroidea) edo heste larriaren muturreko (barne-hemorroidea) zainen hantura da; mina, erredura, hazkura eta odoljarioa ditu ezaugarritzat.\nHemorroidearen eragileak dira, besteak beste, idorreria, denbora luzean eserita egotea, jan-edate ugariak egitea, hipertentsioa, etab; haurdunaldian ere sortzen dira maiz hemorroideak.\nZenbait sendagairen eta jan neurri egokiren bidez, eta minbera dagoen aldea garbi zainduz, arindu daiteke hemorroideak sortzen duen kaltea, eta, gainera, hemorroideak handi ez daitezen laguntzen du, baina kirurgia da hemorroidea behin betiko kentzeko biderik hoberena."}
{"id": "277993", "revid": "28807", "url": "https://eu.wikipedia.org/wiki?curid=277993", "title": "Odol-piko", "text": ""}
{"id": "277994", "revid": "28807", "url": "https://eu.wikipedia.org/wiki?curid=277994", "title": "Hemorroidea", "text": ""}
{"id": "277995", "revid": "28807", "url": "https://eu.wikipedia.org/wiki?curid=277995", "title": "Hemorroideak", "text": ""}
{"id": "277996", "revid": "28807", "url": "https://eu.wikipedia.org/wiki?curid=277996", "title": "Odoluzki", "text": ""}
{"id": "277997", "revid": "28807", "url": "https://eu.wikipedia.org/wiki?curid=277997", "title": "Odoluzkiak", "text": ""}
{"id": "277999", "revid": "512", "url": "https://eu.wikipedia.org/wiki?curid=277999", "title": "Rhinolophus rex", "text": "Rhinolophus rex Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "278000", "revid": "28807", "url": "https://eu.wikipedia.org/wiki?curid=278000", "title": "Nuria Lopez de Guere\u00f1u AnsolaNuria Lopez de Guere\u00f1u Ansola", "text": ""}
{"id": "278001", "revid": "105290", "url": "https://eu.wikipedia.org/wiki?curid=278001", "title": "Meistersinger", "text": "Meistersingerra (alemanez \u00abmaisu kantariak\u00bb esan nahi du) XIV-XVI. mendeetako Alemaniako olerkari-musikariak ziren. \"Minnesinger\" izenekoen gainbehera gertatu zenean sortu ziren.\nEskulangile eta merkatari txikiak ziren. 1311. urtean, Mainzen akademia moduko bat sortu zuten, eta horrelako elkarteak sortu ziren geroago Alemania osoan. Kantagintza arautzen zuten lege zorrotzei jarraitzen zieten. \"Meister\" maila lortzeko, beste maila apalagoak bete behar ziren aurretik. \"Meistersinger \"ospetsuena Hans Sachs izan zen.\nWagnerrek \"N\u00fcrembergeko Maisu Kantariak\" izeneko operan (1868) deskribatu zituen."}
{"id": "278002", "revid": "28807", "url": "https://eu.wikipedia.org/wiki?curid=278002", "title": "Maisu kantariak", "text": ""}
{"id": "278003", "revid": "42829", "url": "https://eu.wikipedia.org/wiki?curid=278003", "title": "Luis Morales", "text": ""}
{"id": "278004", "revid": "105290", "url": "https://eu.wikipedia.org/wiki?curid=278004", "title": "Norrland", "text": "Norrland Suediako iparraldeko lurraldea da, Kj\u00f8len mendietatik hasi eta Botniako golkoraino iristen dena. Kostaldeko ordokietan biltzen dira biztanle gehienak, klima epelagoa baita. Han nekazaritza (laboreak, patata...) eta abere-hazkuntza (zerriak, behiak, zaldiak) egiten dira, batez ere. Iparraldean eta mendebalean, berriz, laponiar nomadak bizi dira, eta baso-ustiakuntza eta egurra garraiatzea eta lantzea dute lanbide nagusi. Horretarako lurralde horietan ugari diren ibaiak erabiltzen dituzte. Laponiarren lurraldeetan badira mea-industriak ere (burdina, kobrea, urrea, ikatzarria)."}
{"id": "278005", "revid": "336", "url": "https://eu.wikipedia.org/wiki?curid=278005", "title": "Andrzej Panufnik", "text": "Andrzej Panufnik (Varsovia, Polonia, 1914ko irailaren 24a - Londres, Ingalaterra, 1991ko urriaren 27a) musikagilea eta orkestra-zuzendaria izan zen.\nVarsoviako kontserbatorioan konposizio eta orkestra-zuzendaritza ikasi ondoren, Viena, Paris, Londres eta Berlinen osatu zituen ikasketak. 1945-1946 urteetan Krakoviako orkestrako zuzendaria izan zen. Poloniatik alde egin zuen erregimen politikoarekin bat ez zetorrelako. 1957-1958 urteetan Birminghamgo orkestra filarmonikoko zuzendaria izan zen. Bere belaunaldiko poloniar musikagile aurreratuena izan zen. Lan aipagarriak ditu: hamar sinfonia (1948-1990); pianorako, kontzertuak, koruak, liedak."}
{"id": "278006", "revid": "1545", "url": "https://eu.wikipedia.org/wiki?curid=278006", "title": "Jean Rochefort", "text": "Jean Rochefort (Paris, Frantzia, 1930eko apirilaren 29a - Paris, 2017ko urriaren 9a) frantses antzezlea izan zen. Antzerkian, telebistan eta zineman aritu zen.\nBiografia.\nBertrand Tavernierren \"L\u00b4horloger de Saint-Paul\" (1974) filmean egin zuen antzezlanak arrakasta handia izan zuen. Gehienetan pertsonaia komikoetara egokitu izan bazen ere, erraztasun handiz aldatu izan zuen generoz. Bi C\u00e9sar Sari jaso zituen bere antzezlanagatik. Hiru film labur zuzendu zituen.\nHauek dira bere lan aipagarrienetako batzuk: \"Que la f\u00eate commence\" (1975), \"Le fant\u00f4me de la libert\u00e9\" (1974), \"Tandem\" (1987), \"Le mari de la coiffeuse\" (1990), \"Tango\" (1992), \"Pr\u00eat-\u00e0-porter \" (1994), \"M\u00eame heure, l'ann\u00e9e prochaine\" (1995), \"Les Grands Ducs\" (1996), \"Ridicule\"(1996), \"Rembrandt\" (1999)."}
{"id": "278007", "revid": "512", "url": "https://eu.wikipedia.org/wiki?curid=278007", "title": "Tiwanaku", "text": "Tiwanaku (gaztelaniaz \"Tiahuanacu\" edo \"Tiahuanaco\") Hego Amerikako zibilizazioa izan zen, K. a. 200 - K. o. 1200 bitartean Boliviako Titikaka aintziraren inguruan garatu zena. Tiahuanaco hirian dauden hileta-monumentuen hondakinen azterketan oinarritzen dira zibilizazio horri buruzko ikerketak. Titikaka aintziratik 21 kilometrotara daude monumentu aipagarrienak: \"Acapana\" piramide mailaduna, \"Calassaya\" multzoa eta \"Eguzkiaren Atea\". Tiwanaku kultura inken inperioa Hego Peru, Bolivia, Ipar Argentina eta Ipar Txileko lurretara zabaldu aurretik garatu zen, eta badirudi egungo aimara herriaren aurrekoen kultura izan zela.\nHondakinek erakusten dutenez, bizitoki baino gehiago ospakizun gune gisa erabili zen arren, 5.000 eta 20.000 biztanle artean izan zituen, garaiaren arabera. Tiwanaku inguruan osatu zen kulturak K.a. 300-K.o. 1000 urteen artean izan zuen oparoaldia, eta hiru aldi bereizten dira haren historian:\nArtea.\nAntzinako aroari dagozkion aztarnak buztinezko botoiak, harrizko mailuak, obsidiana eta silizezko gauzakiak, kobre zatiak, etab. dira. Ospakizunetarako zeramika lan nagusiak oinarri lauko ontziak, pareta zuzen samar eta ertz biribildukoak dira. Apaingarri beltzak, gorriak edo laranja kolorekoak dituzte zizelatuak. Zeramika arruntari dagokionez, berriz, \"puco\" izeneko ontziak azpimarratu behar dira, hondoa biribildu eta oinarria laukoa dutenak.\nAldi klasikoan Nazca kulturaren eragina sumatzen da zenbait adituren ustez, baina Tiwanaku aztarnategiaren inguruan bakarrik aurkitu dira garai hartako arrastoak.\nIzan ere, gainerako lurraldeetan Huari-Tiwanaku estiloko hondakinak aurkitu dira gehiago. Gune harresidunak aurkitu dira, harlangaitzez eginak oro har ; aipagarriak dituzte orobat artilezko eta kotoizko oihalak, Kolon aurreko kulturetako tapiz bikainentzat hartuak.\nArkitektura.\nTiwanaku hiriari berari dagokionez, egitura handi batzuk, egitura txikiagoak eta monumentu bakartu batzuk aurkitu dira aztarnategi arkeologikoan.\nOspakizun gunea harrizko eraikin eta eskultura bikainez osatua zen. Egitura aipagarrienetako bat \"Acapana\" da, garai batean ustez piramide mailakatu izan zen egitura bat, aldeko 210 m eta 15 m-ko garaiera zuena, baina gaur egun ia desegina. \"Acapana\"tik iparraldera tenplu erdi lurperatu baten hondakinak daude ; hormak harri monolitikoez osatuak ditu eta eskultura gisa landutako buru irtenak daude hormetan txertaturik, Chavin estiloan ohi zen modura.\nHandik hurbil \"Kalasasaya\" gune handia dago, Tiwanakuko egitura nagusia ; laukizuzen handi bat da, garai batean harresiz inguratua bide zena, baina gaur egun bi bloke bakarrik gelditzen dira ; adituen ustez eraikin modernoagoak egiteko erabili ziren gainerako harriak. Azpimarratzekoa da sarbidea, sei maila zabalez osatua. Mailadi horretatik patio batera sartzen zen, eta han dago Tiwanakuko eskultura ospetsuenetako bat, \"Ponce monolitoa\" hain zuzen ere, K.o. VII. mende inguruan eraikia. Irudi antropomorfoak islatzen dituzten eskultura monolitikoen eredu da, eta Tiwanakuko ezaugarriak ageri ditu bete-betean : zutabe monolitiko bat da, buru karratua du, eskuak bular gainean ditu, zutik dago, begi lauki-zuzenak ditu eta eskultura gisa landua baino gehiago dirudi erliebe moduko obra. \"Kalasasaya\" multzoaren ipar-ekialdean \"Eguzkiaren atea\" dago. Gaur egun arte iraun duten hondakinen arabera, eskulturaren alorrean da aipagarria, apaindura bikainengatik, baina garai batean monolitoez osaturiko arkitektura sistema bitxi baten osagai bide zen. Erlaitza da osagai garrantzitsuena ; erlaitzaren erdian giza irudi bat agertzen da zizelatua, beste 48 irudi aberatsez inguratua.\n\"Puma-puncu\" laba eta hareharrizko bloke ilarez osaturiko plataforma moduko bat da, 5 m garai eta 150 m luzeko hormak dituena ; ekialdean harrian zizelaturiko eserleku moduko egitura batzuk ditu, eta, ezaugarri horrek erakusten duenez, garai batean piramidea izan bide zen."}
{"id": "278009", "revid": "201", "url": "https://eu.wikipedia.org/wiki?curid=278009", "title": "Tiwanaku kultura", "text": ""}
{"id": "278010", "revid": "46380", "url": "https://eu.wikipedia.org/wiki?curid=278010", "title": "Ladislao Belasko", "text": "Ladislao Belasko Fern\u00e1ndez de La Cuesta (Gasteiz, 1817ko ekainaren 26a - \"ib.\", 1891ko urtarrilaren 22a) arabar politikaria eta idazlea izan zen. Arabako historiaurrea, historia eta arteari buruzko azterketak egin zituen eta, oro har, Arabako kulturaren eta erakundeen aldeko lan asko egin zuen.\nBestalde, Gasteizko alkate (1865, 1874, 1877) eta senatari (1872) izan zen, eta Nekazaritza Eskolaren sortzailea (1855), besteak beste. Haren lanak \"Revista de Vizcaya\", \"El Lirio\" eta \"Euskal-Erria\" agerkarietan argitaratu ziren. Lan nagusiak: \"El ferrocarril de Bilbao considerado con relaci\u00f3n a los intereses de Vizcaya y Alava\" (1857), \"Biografia de Sebasti\u00e1n Elcano\" (1860), \"Memorias del Vitoria de anta\u00f1o\" (1889), eta \"Los e\u00faskaros en Alava, Guip\u00fazcoa y Vizcaya. Sus or\u00edgenes, historia, lengua, leyes, costumbres y tradiciones\" (1879). Azken idazlan horretan, hain zuzen ere, euskaldunen zentsu interesgarri bat bildu zuen:"}
{"id": "278011", "revid": "28807", "url": "https://eu.wikipedia.org/wiki?curid=278011", "title": "Ladislao de Velasco", "text": ""}
{"id": "278012", "revid": "512", "url": "https://eu.wikipedia.org/wiki?curid=278012", "title": "Migel Zubiaga Imaz", "text": "Migel Zubiaga Imaz (Segura, Gipuzkoa, 1903ko irailaren 29a - ?) gipuzkoar idazlea zen. Jesusen Lagundikoa zen.\nBiografia.\nGaztetan Zornotzara joan zen bizitzera, familiarekin. Loiolan, O\u00f1an, Bartzelonan, Alemanian eta Frantzian egin zituen eliz ikasketak, eta 1934an apaiztu zen, Holandan.\nIrakasle izan da hainbat urtez. \"Jesus\u00b4en Biotzaren Deya\", \"Jaungoiko Zale\", \"Goiko Intza\", \"Argia\" eta \"Zeruko Argia\" agerkarietan argitaratu zituen lan aipagarrienak. Zubiagarenak dira, besteak beste: \"Loiola\u00b4tar I\u00f1azio deunaren Gogo Jardunetako Gogorakizunak\" (1928), \"Zerain\u00b4go Artzaintxoa\", \"Zorion bidea\" (1974), \"Indar-iturria\" (1979) eta \"Goizeko Izarra\" (1980)."}
{"id": "278013", "revid": "28807", "url": "https://eu.wikipedia.org/wiki?curid=278013", "title": "Miguel Maria Zubiaga Imaz", "text": ""}
{"id": "278014", "revid": "1545", "url": "https://eu.wikipedia.org/wiki?curid=278014", "title": "Borland", "text": "Borland Software Corporation, lehen Borland International deitua, ordenagailuentzako \"software\" eta programazio-hizkuntzak ekoizten dituen estatubatuar enpresa. Elkartea 1983an sortu zuen Philippe Kahn frantses matematikariak. Bereak dira \"Turbo Pascal\", \"Paradox\", \"dBASE\" eta \"Qattro Pro\" programazio-hizkuntza eta softwareak.\n1991n Ashton-Tate Corporation enpresaren jabe egin zenean, datu-baseen merkatuan protagonista nagusi bihurtu zen; bateratzeko unean 450 milioi dolarreko irabaziak zituzten bien artean. Hala ere, \"Paradox\" eta \"Quattro Pro\" datu-baseen programak merkatura ateratzeko izandako atzerapenek galera handiak eragin dizkio enpresari."}
{"id": "278015", "revid": "15795", "url": "https://eu.wikipedia.org/wiki?curid=278015", "title": "Borland International Inc", "text": ""}
{"id": "278018", "revid": "1545", "url": "https://eu.wikipedia.org/wiki?curid=278018", "title": "Hans Werner Henze", "text": "Hans Werner Henze (G\u00fctersloh, Westfalia, 1926ko uztailaren 1a - Dresden, Saxonia, 2012ko urriaren 27a) alemaniar musikagilea izan zen. Fortner, Milhau eta Leibowitzen ikaslea. Hasieran, Stravinskiren eragina izan bazuen ere, Henzerentzat dodekafonismoa teknika bat besterik ez zen, eta ez bakarra. Estilo guztiz ezberdinak erabili izan zituen. Sei sinfonia eta lau kontzertu idatzi zituen. Opera alorrean: \"Orein erregea\" (1955), \"Lord gaztea\" (1964), \"Don Quijote\" (1976), eta abar. Enzensbergerrekin \"vaudeville\"rako musika egin du: \"Ai Rakel\" (1972), \"Kubatarra\" (1973). Filmetako musika ere idatzi du: \"Muriel\" (A. Resnais, 1963), eta orobat ahotserako piezak, oratorioak eta ganbera-musika."}
{"id": "278019", "revid": "512", "url": "https://eu.wikipedia.org/wiki?curid=278019", "title": "Rhinolophus robinsoni", "text": "Rhinolophus robinsoni Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "278020", "revid": "512", "url": "https://eu.wikipedia.org/wiki?curid=278020", "title": "Juan Izurrategi Berrostegieta", "text": "Juan Izurrategi Berrostegieta (Bilbo, 1863ko abuztuaren 22a - Due\u00f1as, Palentzia, 1938ko azaroaren 30a) bizkaitar idazlea izan zen. Apaiza zen eta Elorrion erretore egon zen berrogei urtez. Predikari gisa aritu zen jendearengan entzute handia lortzen zuela. \"Jaungoiko-Zale, Euzkadi\" eta \"La Gaceta del Norte\" agerkarietan eman zituen argitara bere artikulu gehienak. Obra nagusiak: \"Umechuen Jauna artuterako berbaldi laburrak\" (1912), \"Jerusalem osterean semeak amari \"(1923) eta\" Urteko igande guztietarako Goizpar edo Ebanjelioak\". 1937. urtean atxilotu zuten abertzalea izateagatik, eta handik urte betera hil zen Espainiako presondegi batean, Palentzian."}
{"id": "278021", "revid": "512", "url": "https://eu.wikipedia.org/wiki?curid=278021", "title": "Lucknow", "text": "Lucknow (; \"Lakhna\u016b\") Indiako iparraldeko hiria, barrutia eta Uttar Pradesh estatuko hiriburua da. 895.721 biztanle ditu hiriak, 1.007.604 hirialdeak eta 2.014.574 biztanle barrutiak (1981).\nHistoria.\nXIV. mendean sortu zen Lakhnauko hiria; Oudheko erreinuko hiriburu bihurtu zuten 1724. urtean.\nEkonomia.\nNekazaritza eta merkataritza garrantzitsuak dira. Mea-ustiakuntza (burdina), industria (janari-industria, burdinbiderako gaiak) eta eskulangintza.\nOndasun nabarmenak.\nAipagarri dira bertako monumentuak (Great Imambara, Rumi Darwaza edo Turkiarako Atea, Residency), museoak (20 baino gehiago), lorategiak, eta abar. Unibertsitatea du."}
{"id": "278022", "revid": "28807", "url": "https://eu.wikipedia.org/wiki?curid=278022", "title": "Lakhnau", "text": ""}
{"id": "278023", "revid": "512", "url": "https://eu.wikipedia.org/wiki?curid=278023", "title": "John Robinson Pierce", "text": "John Robinson Pierce (Des Moines, Iowa, 1910eko martxoaren 27a - Sunnyvale, Kalifornia, 2002ko apirilaren 2a) Estatu Batuetako ingeniaria izan zen.\nBiografia.\nSatelite bidezko komunikazioen aitzindaria. 1936-1971 bitartean Bell laborategietan lan egin zuen; garai hartan, besteak beste, mikrouhinak anplifikatzeko erabiltzen den hodi bat, erradiazio-atzemaile gisa erabiltzen den elektroi-biderkatzaile bat eta radarretan erabiltzen den oszilatzailea asmatu zituen. 1954an satelite bidezko komunikazioen teoria lantzen hasi zen, eta hasieran bere ideiak aintzat hartu ez baziren ere, hari esker hasi ziren satelite bidezko irrati- eta telebista-komunikazioak egiten."}
{"id": "278024", "revid": "28807", "url": "https://eu.wikipedia.org/wiki?curid=278024", "title": "John R. Pierce", "text": ""}
{"id": "278025", "revid": "336", "url": "https://eu.wikipedia.org/wiki?curid=278025", "title": "Trifenilmetano", "text": "Trifenilmetanoa tindagai askoren oinarria den hidrokarburoa da. Formula kimiko hau du: (C6H5)3CH. Koloregai horiek osatzeko, C6H5 taldeko hidrogeno atomo bat, NH2, OH, HSO3 edo beste talde edo atomo batzuk ordezkatzen dituzte. Harrikatzaren alkaternaren tindagai asko eta beste tindagai sintetiko batzuk talde honetakoak dira: errosanilina, fuksina, malakita-berdea eta fenolftaleina, adibidez. Kloroformo eta bentzenotik abiatuta sintetiza daiteke aluminio trikloroa katalizatzailetzat erabiliz. Solido zuria edo kolorgea da, ez da disolbatzen uretan, eta 92\u00a0\u00b0C-an urtzen da. Azido klorhidrikoaren erreakzionatuz, trifenilklorometanoa eratzen du."}
{"id": "278026", "revid": "336", "url": "https://eu.wikipedia.org/wiki?curid=278026", "title": "Gaetan Vestris", "text": "Gaetan Vestris (Florentzia, 1729ko apirilaren 18a - Paris, 1808) frantses dantzaria izan zen, Italian jaioa. Vienan eta Stuttgarten bizi ondoren, 1740. urte inguruan Frantzian hartu zuen bizilekua. Louis Dupr\u00e9rekin dantza-ikasketak egin, eta 1748. urtean egin zuen aurkezpena Parisko Operan. Akrobazia harrigarrienak egiteko gauza zen, baina nahiago izaten zituen dantza geldo arranditsuak. Mimo bikaina zen, eta bera izan zen mozorroa kentzen lehena, aurpegiaren adierazkortasunari balioa eman nahian. 1770-1776. urteetan Parisko Operako maisu eta ballet-egilea izan zen, eta 1776-1781. urteetan hango lehen dantzaria."}
{"id": "278027", "revid": "28807", "url": "https://eu.wikipedia.org/wiki?curid=278027", "title": "Gaetano Vestris", "text": ""}
{"id": "278028", "revid": "512", "url": "https://eu.wikipedia.org/wiki?curid=278028", "title": "Andr\u00e9 Fougeron", "text": "Andr\u00e9 Fougeron (Paris, Frantzia, 1913ko urriaren 1a - 1998ko irailaren 10a) frantses pintorea izan zen.\nBiografia.\nFrantziako errealismo sozialistaren ordezkari garrantzitsuenetako bat izan zen. Bere artelanetan Europan gertatzen zenari buruzko iritzia islatzen zuen: \"Mort et faim, Espagne \"(1937, \"Heriotza eta gosea, Espainia\") Espainiako Gerra Zibilari buruzkoan edo \"\u00c0 mort la b\u00eate\" (1944, \"Piztia heriotzara\") nazismoaren aurreko erresistentziari buruzkoan esaterako. 1948an Frantziako errealismo sozialistaren hasiera ezarri zuen lana aurkeztu zuen: \"Les Parisiennes au march\u00e9\" (\"Parisko emakumeak azokan\"). Arteetako Sari Nazionala lortu zuen 1946an."}
{"id": "278029", "revid": "46380", "url": "https://eu.wikipedia.org/wiki?curid=278029", "title": "Jose Maria Franku", "text": "Jose Maria Franku Bordons (Irun, - Madril, ) gipuzkoar musikagile eta orkestra-zuzendaria izan zen. Madrilgo Musika Kontserbatorioan egin zituen musika-ikasketak, eta pianoan nabarmendu zen batez ere. Telmo Vela biolin-jotzaile handiak \"Quinteto Hispania\" boskotea osatu zuenean Jos\u00e9 Mar\u00eda boskoteko piano-jotzaile izendatu zuen. Hauek dira haren lan nagusietako batzuk: \"Espainiar dantza bi, Euskal deitorea eta gai batzuk, Arpa eta kontzerturako euskal kontzertua, Hiru anaia marinelak\" eta \"Lo-lo\". Juan Crisostomo Arriagaren omenez \"Dolor en el recuerdo\" \"(Oinazea oroimenean)\" pianorako lana idatzi zuen."}
{"id": "278030", "revid": "6327", "url": "https://eu.wikipedia.org/wiki?curid=278030", "title": "Jos\u00e9 Mar\u00eda Franco Bordons", "text": ""}
{"id": "278031", "revid": "6327", "url": "https://eu.wikipedia.org/wiki?curid=278031", "title": "Paulino G\u00f3mez de Segura Beltr\u00e1n de Heredia", "text": ""}
{"id": "278032", "revid": "134768", "url": "https://eu.wikipedia.org/wiki?curid=278032", "title": "Manuel Maria Gortazar", "text": "Manuel Maria Gortazar Munibe (Bilbo, Bizkaia, 1824ko uztailaren 13a - Bedia, Bizkaia, 1896ko urriaren 12a) bizkaitar politikaria izan zen.\nBizitza.\nLiberala eta foruzalea zen. Bizkaiko foru ahalduna izan zen 1872tik 1875ra, eta Ahaldun Nagusi Bigarren Karlistaldiaren amaieran. Alfontso XII.aren kontra azaldu zen, Espainiako erregeak Somorrostron euskal foruen aurka hitz egin ondoren, eta laguntza eman zion euskal diputazioek Madrilgo Gorteetan foruen deuseztatzearen aurka jaso zuten azalpen-erreguari. Bilboko 1874ko setioari buruzko \"Egunoroko liburu\" bat eman zuen argitara. Bizkaiko liberal foruzaleen arteko politikari garrantzitsuenetako bat izan zen."}
{"id": "278034", "revid": "6327", "url": "https://eu.wikipedia.org/wiki?curid=278034", "title": "Manuel Mar\u00eda Gort\u00e1zar Munibe", "text": ""}
{"id": "278035", "revid": "46380", "url": "https://eu.wikipedia.org/wiki?curid=278035", "title": "Antonio Sacchini", "text": "Antonio Maria Gasparo Sacchini (Florentzia, Italia, 1730ko ekainaren 14a - Paris, Frantzia, 1786ko urriaren 6a) musikagilea izan zen. Glucken berrikuntzek eragin handia izan zuten Sacchiniren lanetan. Napolin egin zituen ikasketak. 1772-1782 urteetan Londresen lan egin zuen, eta arrakasta handia eman zioten hamazazpi opera idatzi zituen. 1782. urtean Parisen hartu zuzen bizilekua. Puccinik Italian izan zuen aurkaririk handiena izan zen Sacchini.\nLanak.\n60 bat opera idatzi zituen. Ezagunenak hauek dira: \"Semiramide, Armido e Rinaldo \"(1763) eta \"Oedipe \u00e0 Colonne \"(1786); bestelako obrak ere idatzi zituen: bi sinfonia, 6 harizko tresnatarako kuarteto, eta abar."}
{"id": "278037", "revid": "512", "url": "https://eu.wikipedia.org/wiki?curid=278037", "title": "Rhinolophus rouxii", "text": "Rhinolophus rouxii Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "278038", "revid": "96586", "url": "https://eu.wikipedia.org/wiki?curid=278038", "title": "Saud Saudi Arabiakoa", "text": "Saud bin Abdulaziz Al Saud ( ; Kuwait Hiria, 1902ko urtarrilaren 15a \u2013 Atenas, 1969ko otsailaren 23a) Saudi Arabiako erregea izan zen 1953-1964 urteetan, Ibn Saud erregearen seme eta ondorengoa. Izugarri aberastu zen petrolioak sortutako irabaziei esker, baina ez zuen bere herria garapen-bidean jartzeko ahalegin berezirik egin. 1958. urtean bere anaia, Faisal, izendatu zuen Lehen ministro, baina 1960an kargutik kendu eta gobernuburu izendatu zuen bere burua. Herri arabiarretako errege kontserbadoreen alde agertu zen, eta Yemengo erregezaleei ere lagundu zien. 1964. urtean kargutik kendu eta anaia jarri zuten haren lekuan."}
{"id": "278039", "revid": "6327", "url": "https://eu.wikipedia.org/wiki?curid=278039", "title": "Saud", "text": ""}
{"id": "278040", "revid": "6327", "url": "https://eu.wikipedia.org/wiki?curid=278040", "title": "Saud ibn Abd el Aziz IV", "text": ""}
{"id": "278041", "revid": "512", "url": "https://eu.wikipedia.org/wiki?curid=278041", "title": "Vadodara", "text": "Vadodara (gujarateraz: \u0ab5\u0aa1\u0acb\u0aa6\u0ab0\u0abe) Indiako mendebal erdialdeko hiria eta izen bereko barrutiko (7.788 km2 eta 2.560.000 biztanle) administrazio-gunea da, Gujarateko estatuaren eki-erdialdean, Visvamitra ibaiaren ertzean, Ahmadabadeko hiriaren hego-ekialdean. 1.021.084 biztanle (1991). Unibertsitatea. Aireportua. Burdinbide- eta errepide-gune garrantzitsua. Nekazaritza-produktuen merkataritza (arroza, artoa, kotoia) eta industria (ehungintza, janari-industria, kimika-industria) dira ekonomia-jarduera nagusiak. Oso hiri ikusgarria da, eta jauregi, ate, parke eta etorbide zabalez hornitua da."}
{"id": "278042", "revid": "28807", "url": "https://eu.wikipedia.org/wiki?curid=278042", "title": "Baroda", "text": ""}
{"id": "278043", "revid": "512", "url": "https://eu.wikipedia.org/wiki?curid=278043", "title": "Jose Alberdi Elorza", "text": "Jose Manuel Alberdi Elorza, izengoitiz Burruntxali (Azkoitia, Gipuzkoa, 1922ko maiatzaren 29a - D\u00e9nia, Alacanteko probintzia, 2008ko urtarrilaren 19a), gipuzkoar eskultorea izan zen.\nBiografia.\nZura lantzeari lotu zitzaion bere jaioterrian, eta hornidura tradizionalen arloan lan egin zuen. Hamahiru urte zituela, Donostiara joan zen Marrazki eta Eskultura ikasketak egitera Arte eta Ofizioen Eskolan. 1937an, Espainiako Gerra Zibila tarteko, Ingalaterrara erbesteratu zen, eta urte berean Maidenheadeko Arte Eskolan sartu zen.\nBigarren Mundu Gerran lantegi batean lan egin behar izan zuen eta Ingeniaritza ikasketak egiten ere jardun zuen. 1965. urtean Euskal Herrira itzuli eta Orion jardun zuen bere eskultura-lanetan.\n2006an bere obra Azkoitiko herriari utzi zion.\nIngalaterrako erakusketarik garrantzitsuenetan erakutsi izan zituen bere lanak, baita hainbat sari irabazi ere. Beste hainbat herrialdetako erakusketetan ere izan zen, hala nola Basileako Fitan, Parisko FIACen, AEBetan, Madrilgo Arcon eta Bilboko Arte Eder Museoan."}
{"id": "278044", "revid": "28807", "url": "https://eu.wikipedia.org/wiki?curid=278044", "title": "Jose Maria Alberdi Elorza", "text": ""}
{"id": "278045", "revid": "28807", "url": "https://eu.wikipedia.org/wiki?curid=278045", "title": "Jose Manuel Alberdi Elorza", "text": ""}
{"id": "278046", "revid": "28807", "url": "https://eu.wikipedia.org/wiki?curid=278046", "title": "Burruntxali", "text": ""}
{"id": "278047", "revid": "336", "url": "https://eu.wikipedia.org/wiki?curid=278047", "title": "Javier Gortazar Manso de Belasko", "text": "Javier Gortazar Manso de Belasko (Bilbo, Bizkaia, 1878ko abenduaren 2a - \"ib.\", 1977ko urtarrilaren 14a) politikaria izan zen, jeltzalea, Manuel Maria Gortazarren semea. Industria gizona eta Euzko Alderdi Jeltzaleko kidea zen, eta \"Euzkadi\" egunkaria sortu zuen 1913an, Jose Maria Goia eta Luis Arroyorekin batera. Bilboko \"Juventud Vasca\" elkarte nazionalista sortu eta haren zuzendari izan zen (1912-1916). Eusko Ikaskuntzaren bultzatzaileetako bat izan zen 1918an, eta \"Excelsior\" eta \"La Tarde\" egunkarien sorreran parte hartu zuen. 1936ko gerraren ondorioz, Lapurdira joan eta Eusko Jaurlaritzako ordezkaria izan zen Baionan, 1940-1959 bitarteko urteetan."}
{"id": "278048", "revid": "512", "url": "https://eu.wikipedia.org/wiki?curid=278048", "title": "Le\u00f3n Guti\u00e9rrez", "text": "Le\u00f3n Guti\u00e9rrez (Izengoitia: \"Leo Goti\" ; Escalante, Santander, 1877 - Buenos Aires, 1966ko abuztuaren 16a) espainiar euskaltzalea izan zen.\nApaiz-ikasketak egin zituen Comillasen, baina haiek utzi eta itsasoan hasi zen lanean. Bere jaioterriaren inguruko hizkuntza aztertu zuenean, hitz askok euskal jatorria zutela ohartu zen eta egungo euskara iberiarren hizkuntza zela esatera iritsi zen. \"Bolet\u00edn Americano de Estudios Vascos\" aldizkarian idatzi zuen eta argitara gabe utzi zituen beste lan batzuk: \"Cantabria; Los tiempos de Julio Cejador y el euskera, Introducci\u00f3n al euskera\" eta \"Toponimias ib\u00e9ricas prerromanas\"."}
{"id": "278049", "revid": "28807", "url": "https://eu.wikipedia.org/wiki?curid=278049", "title": "Leo Goti", "text": ""}
{"id": "278050", "revid": "105290", "url": "https://eu.wikipedia.org/wiki?curid=278050", "title": "Mesopotamia Garaia", "text": "Mesopotamia Garaia edo Al-Jazira (arabieraz \u0627\u0644\u062c\u0632\u064a\u0631\u0629, \"\u0101l-Jaz\u012brah\", \"uhartea\") Mesopotamiako iparraldeko antzinako lurraldea zen, egungo Irakeko eta Siriako estatuen artean zegoena. Erdi Aroan, bertara biltzen ziren gaur egungo Irak, Anatolia, Siria, Armenia eta Irango lurraldeak lotzen zituzten bideak eta berebiziko garrantzia izan zuten garai hartan bertako laborantzak, artisautzak eta merkataritzak."}
{"id": "278051", "revid": "1545", "url": "https://eu.wikipedia.org/wiki?curid=278051", "title": "Kara\u0111or\u0111e", "text": "\u0110or\u0111e Petrovi\u0107 (, ahoskatua) Kara\u0111or\u0111e (, ) ahoskatua) edo Jurgi Beltza () deitua, (Vi\u0161evac, Otomandar Inperioa, greg./azaroaren 3ajul. - Radovanjski Lug, Otomandar Inperioa, 1817ko uztailaren 26agreg./uztailaren 14ajul.) Serbiako buruzagia, Karageorgevitx dinastiaren sortzailea izan zen. Nekazari familia batean sortua zen; Errusiaren laguntzarekin gudaroste bat antolatu zuen Turkiako inperioaren aurka eta Turkiako inperiotik independentzia lortzeko borrokan parte hartu zuen; Belgradez jabetu zen 1804an. Serbiaz nagusitu zen, eta hango errege izendatu zuten 1808an. 1812an Napoleonek Turkiarekin hitzarmen bat sinatu zuen eta Turkiak Serbia inbaditu zuen. Kara\u0111or\u0111ek Austriara ihes egin zuen. Kara\u0111or\u0111e berriro Serbiara itzuli zenean, Milos Obrenovitxek hil zuen."}
{"id": "278052", "revid": "6327", "url": "https://eu.wikipedia.org/wiki?curid=278052", "title": "Kara\u0111or\u0111e Petrovi\u0107", "text": ""}
{"id": "278053", "revid": "65203", "url": "https://eu.wikipedia.org/wiki?curid=278053", "title": "Mantxu", "text": "Mantxua (, ) jatorria Mantxurian duen talde etnikoa da. Txinako Herri Errepublikak ofizialki onartzen duen gutxiengo etnikoetako bat da. Gaur egun, 10.000.000 inguru dira eta Mantxuria ohian (Ipar-ekialdeko Txina), Pekinen eta Mongolian bizi dira.\nIzenaren jatorria XVI. mendekoa bada ere, mantxuak tungus multzo etnikoari dagokion jurchen taldearen ondorengoak direla uste da. XVI. mendearen erdialdearen eta XX. mendearen hasieraren artean, mantxuek Txinako Inperioaren agintea izan zuten, Qing dinastiaren bitartez. Konkistaren ondoren, mantxu gehienak Txinara mugitu eta han kokatu ziren, eta txinatar asko, berriz, Mantxurian. Egoera hark mantxuen kulturaren beherakada ekarri zuen, batez ere Qing dinastiak aginpidea galdu zuenetik."}
{"id": "278054", "revid": "28807", "url": "https://eu.wikipedia.org/wiki?curid=278054", "title": "Manchu", "text": ""}
{"id": "278056", "revid": "512", "url": "https://eu.wikipedia.org/wiki?curid=278056", "title": "Christian Gottlob Neefe", "text": "Christian Gottlob Neefe ( ahoskatua; Chemnitz, 1748ko otsailaren 5a - Dessau, 1798ko urtarrilaren 28a) alemaniar musikagilea izan zen. Leipzigen egin zituen ikasketak Hillerrekin, eta antzerki-administratzaile eta klabe-jotzaile lanetan aritu zen, besteak beste. 1779. urtean Beethovenen irakaslea izan zen Bonnen. 1781ean hiri hartako gorteko organo-jotzaile izan zen, eta 1783an, berriz, kapera-maisua egin zuten. Geroago, 1796. urtean, Dessauko operako zuzendaria izan zen. Mozarten eta Mannheimgo eskolaren eragina nabari zaio, doinua lantzen baitu kontrapuntua baino areago. Operak, liedak, abesbatzak eta pianorako lanak idatzi zituen, besteak beste."}
{"id": "278057", "revid": "512", "url": "https://eu.wikipedia.org/wiki?curid=278057", "title": "Rhinolophus rufus", "text": "Rhinolophus rufus Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "278058", "revid": "336", "url": "https://eu.wikipedia.org/wiki?curid=278058", "title": "John James Osborne", "text": "John James Osborne (1929ko abenduaren 12a, Londres - 1994ko abenduaren 24a, Clun, Shropshire) ingeles antzerkigile eta aktore bat izan zen. Antzezle izan zen idazten hasi aurretik; haren lehenengo antzerki-lanak, \"Look Back in Anger \"(1956, \"Haserre atzera begira\"), gizartea gogor kritikatzen zuen. Arrakasta handia izan zuen, eta garai hartako idazle gazte batzuek osatu zuten \"Angry Young Men\" (\"Gazte haserretuak\") taldearen aitzindaria izan zen. Haren lan batzuk: \"The Entertainer\" (1957), 1960ean zinemara egokitu zuena, \"Luther\" (1961), \"Inadmissible Evidence\" (1963, \"Aztarren onartezina\"), \"Get Carter\" (1971, \"Atzeman Carter\"), \"Time Present\"(1968), \"Flash Gordon\" (1980), \"A Better Class of Person\" (1981, \"Pertsona egokiagoa\")."}
{"id": "278059", "revid": "28807", "url": "https://eu.wikipedia.org/wiki?curid=278059", "title": "John Osborne", "text": ""}
{"id": "278060", "revid": "336", "url": "https://eu.wikipedia.org/wiki?curid=278060", "title": "Ann Ward Radcliffe", "text": "Ann Ward Radcliffe (Londres, 1764ko uztailaren 9a - 1823ko otsailaren 7a) ingeles idazlea izan zen. Arrakasta handia lortu zuen 1791. urtean argitaratu zuen \"The Romance of the Forest\" (\"Oihaneko eleberria\") obrari esker. Mundu miresgarria eta beldurgarria nahasi zituen maisutasun handiz bere eleberrietan, eta Ingalaterrako eleberrigile gotiko handientzat hartua da. Obra nagusiak: \"The Mysteries of Udolpho\" (1794, \"Udolforen Misterioak\"), \"The Italian, or The Confessional of the Black Penitents\" (1797, \"Italiarra, edo Beltz Penitentzigileen Aitorlekua\"), \"Gaston Blondevillekoa\" (1826an argitaratua) eta \"Poemak\" (1834an argitaratua)."}
{"id": "278061", "revid": "512", "url": "https://eu.wikipedia.org/wiki?curid=278061", "title": "Taxon", "text": "Taxona biologiako sailkapenean edo taxonomian, oinarrizko unitateetariko bakoitza da. Taxonak hierarkia baten arabera antolatzen dira erreinutik subespeziera. Taxon bakoitzak hainbat azpitaxon izan ohi ditu, normalean, bere azpiko hierarkia-mailan.\nProtistoei, landareei eta animaliei dagokienez, badira taxon batzuk orokorki onartzen direnak. Hauek dira hierarkiaren arabera, goreneko mailatik apalenera: erreinua, suberreinua, filuma (landareetan, dibisioa), subfiluma, klasea, subklasea, ordena, superfamilia, familia, subfamilia, tribua, generoa, subgeneroa, espeziea eta subespeziea.\nEspezieen arteko bereizkuntzak adierazteko izen asko dira, baina ez dira taxontzat hartzen."}
{"id": "278062", "revid": "336", "url": "https://eu.wikipedia.org/wiki?curid=278062", "title": "Mikhail Mikhailovitx Bakhtin", "text": "Mikhail Mikhailovitx Bakhtin (Orel, 1895eko azaroaren 17a - Mosku, 1975eko martxoaren 7a) Errusiako literatura-kritikaria izan zen. 1929an argitaratu zuen bere lehenengo monografia garrantzitsua, \"Dostoievskiren lanaren arazoak\"; Dostoievskiren lanen oinarria literatura-genero arruntetan dela esaten du, haren eleberriak polifoniaz eta koruz antolatutako eleberriak direla. Bakhtinen ustetan, inauterien, barrearen herri-kultura hartzen du Dostoievskik oinarri, baloreen eta aginpidearen aurka egiten du txantxaren bidez. Berak idatzitako beste zenbait lan: \"Rabelaisen lana eta herri-kultura, Literaturari buruzko galderak, Estetika eta eleberria\"."}
{"id": "278063", "revid": "15795", "url": "https://eu.wikipedia.org/wiki?curid=278063", "title": "Mikhail Bakhtin", "text": ""}
{"id": "278064", "revid": "512", "url": "https://eu.wikipedia.org/wiki?curid=278064", "title": "Luis Angel Bollo", "text": "Luis Angel Bollo (Donostia, 1971) gipuzkoar sukaldaria da.\nSukaldaritza Goi Eskolan egin zituen lehenengo Sukaldaritza ikasketak. Ondoren, Luis Irizar, Koldo Royo, Martin Berasategi eta Hilario Arbelaitzekin aritu zen. 1993an Mexikora joan eta bertako hiriburuan lanean aritu zen bi urtez, euskal sukaldaritza tradizionala lantzen zuen \"Puerto Chico\" jatetxean. Geroago, beste hainbat lankiderekin batera, \"Meigas\" izeneko jatetxea ireki zuen Manhattanen. Oso denbora gutxian izugarrizko arrakasta izan zuen, eta \"New York Press\" agerkariak 2000. urteko New Yorkeko sukaldaririk onena izendatu zuen."}
{"id": "278065", "revid": "336", "url": "https://eu.wikipedia.org/wiki?curid=278065", "title": "Thomas Carlyle", "text": "Thomas Carlyle (Ecclefechan, Dumfriesshire, 1795eko abenduaren 4a - Londres, 1881eko otsailaren 5a) eskoziar historialari, kritikari eta filosofoa izan zen. Alemaniar idazleek eta pentsalariek (Goethe, Schiller, Herder) eragin handia izan zuten harengan. Ospe handia eman zioten \"The French Revolution\" (1837, \"Frantziako Iraultza\") eta \"On Heroes\" (1841, \"Heroiei buruz\") lanek. Materialismoaren aurkakoa zen; historian zehar eliteek zuten garrantzia onartu zuen baina, era berean, gizarte-justiziaren aldezkari sutsua izan zen. \"The History of Friedrich II of Prussia\" (\"Frederiko II.a Prusiakoaren Historia\") idatzi zuen 1855- (Goethe, Schiller, Herder) urteetan."}
{"id": "278066", "revid": "96586", "url": "https://eu.wikipedia.org/wiki?curid=278066", "title": "Gnassingb\u00e9 Eyad\u00e9ma", "text": "Gnassingb\u00e9 Eyad\u00e9ma jenerala (Pya, Lama Kara, 1935eko abenduaren 26a - Tunis, 2005eko otsailaren 5a), \u00c9tienne Eyad\u00e9ma jaioa, Togoko militar eta politikaria izan zen. Grunitzky agintaritzatik eraisteko estatu-kolpean parte hartu zuen 1967an, eta Togoko Errepublikako gobernuburu eta lehendakari bihurtu zen. Kargu hartan berretsi zuten, 1972an, erreferendum bidez, eta 1979an (Konstituzioa eraberritu zen) eta 1986ko hauteskundeetan ere bera aukeratu zuten. 1991ean hasita, istilu latzak gertatu ziren Togon, lehendakariaren dimisioa eta demokrazia ezartzeko eskatuz, besteak beste. 2002an Konstituzioa aldatzen saiatu zen berriz, hark hauteskundeetara aurkezteko ezartzen zituen mugak kentzeko asmoz. 2003an, berriz irabazi zituen hauteskundeak. 2005ean hil zen, bihotzekoak jota."}
{"id": "278068", "revid": "119347", "url": "https://eu.wikipedia.org/wiki?curid=278068", "title": "Guido Arezzokoa", "text": "Guido Arezzokoa \u2014Guido d'Arezzo, Guido Monaco eta Guido Pomposiano izenez ere ezaguna\u2014 (Arezzo, Toskana, Italia, 991/992 - Avellano, Toskana, Italia, c. 1050) musikako teorizatzailea izan zen.\nBizitza.\nBeneditar monjea zen, eta kantu irakaslea izan zen Arezzoko katedralean. Musikari buruzko ikerketa ugari egin zituen\u00a0(horien artean, \"Micrologus\" ospetsua, XIV. mendea arte oso zabaldua). Musikako notaziorako metodo bat asmatu zuen, eta belarria hezteko ikasbidea, era horretan entzundako doinua notetan jartzeko eta notak irakurtzeko bide emanez (ordu arte, entzute hutsez ikasten zen gregorianoa). \nMusika notazioa.\nGuido Arezzokoa izan zen notak idaztearen alde azaldu zen lehena, eta \"Ut queant laxis\" ereserkia oinarritzat hartuz, nota bakoitzari izen bat eman zion. Noten izenak San Juan Bautistari egindako abesti batetik hartu zituen, kantu honen esaldi bakoitza hexakordo eskalako nota bakoitzarekin hasten baitzen: UT queant laxis / REsonare fibris / MIra tuorum / FAmuli gestorum / SOLve polluti / LAbii reatum / Sancte Johannes.\nSistema XVI. mendearen amaieran osatu zen zazpigarren notarekin, SI. XVII. mendean, bestetik, UT nota DO notagatik ordezkatua izan zen, haren ahoskera errazteko."}
{"id": "278069", "revid": "1982", "url": "https://eu.wikipedia.org/wiki?curid=278069", "title": "Guido de Arezzo", "text": ""}
{"id": "278071", "revid": "105290", "url": "https://eu.wikipedia.org/wiki?curid=278071", "title": "Larba", "text": "Larba hainbat ornogabe, anfibio eta arrainen bizitzako aldia da, arrautzatik irten eta animalia helduaren itxurarik hartu ez duena.\nEgituraz eta bizitzeko eraz oso desberdinak izaten dira espezie bereko larba eta animalia heldua: apoa eta zapaburua, tximeleta eta haren beldarra, adibidez. Ugalketarako gaitasunik ez dute izaten larbek. Larba izatetik heldutasun arteko aldaketa prozesua metamorfosi izenaz ezagutzen da. Zenbait animaliak larba aldi oso laburra dute, eta beste zenbaitek berriz hala irauten dute ia bizitza guztian, txitxar mota batzuek esate baterako."}
{"id": "278072", "revid": "46380", "url": "https://eu.wikipedia.org/wiki?curid=278072", "title": "\u00c9tienne-Louis Malus", "text": "\u00c9tienne-Louis Malus (Paris, Frantzia, 1775eko uztailaren 23a - 1812ko otsailaren 24a) frantses fisikaria izan zen.\nBiografia.\nNapoleonek Egiptora egin zuen bidaian parte hartu zuen, kapitain gisa. Geometriazko optika aztertu zuen, batez ere, eta liburuak argitaratu zituen gai horretaz. Argiaren errefrakzio bikoitzen gertakariak aztertu zituen; \"Th\u00e9orie de la double r\u00e9fraction de la lumi\u00e8re dans les substances cristallines\" (1808, \"Kristalezko gaietan argiak duen errefrakzio bikoitzaren teoria\") liburuan agertu zituen aurkikuntza horiek. Bi gai polarizatzaile igarotzean argi-izpien indarra aldatu egiten dela azaldu zuen (Malusen legea, 1811)."}
{"id": "278073", "revid": "512", "url": "https://eu.wikipedia.org/wiki?curid=278073", "title": "Rhinolophus ruwenzorii", "text": "Rhinolophus ruwenzorii Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "278074", "revid": "28807", "url": "https://eu.wikipedia.org/wiki?curid=278074", "title": "\u00c9tienne Louis Malus", "text": ""}
{"id": "278075", "revid": "1545", "url": "https://eu.wikipedia.org/wiki?curid=278075", "title": "Vicente Ameztoi Olasagasti", "text": ""}
{"id": "278076", "revid": "6327", "url": "https://eu.wikipedia.org/wiki?curid=278076", "title": "Vicente Ameztoy Olasagasti", "text": ""}
{"id": "278077", "revid": "512", "url": "https://eu.wikipedia.org/wiki?curid=278077", "title": "Mario de Andrade", "text": "Mario de Andrade (S\u00e3o Paulo, 1893ko urriaren 9a - \"ib.\", 1945eko otsailaren 25a) brasildar idazlea eta musikologoa izan zen. Bere poema-liburu guztietan espresiobide berria saiatu zuen. \"H\u00e1 uma gota de sangue en cada poema\" (1917) argitaratu ondoan, \"Paulic\u00e9ia desvariada\" (1920), mugimendu modernista brasildarrari hasiera eman zion olerki-bilduma plazaratu zuen. Brasilgo herri-kanta izan zen haren azterketa musikologikorik garrantzitsuenen gaia: \"Musika brasildarrari buruzko saioa\" (1928), \"Brasilgo herri-musika eta kantak\" (1936). Folkloreko doinuetan inspiraturik \"Macuna\u00edma\" (1928) izenburuko rapsodia poetikoa ondu zuen."}
{"id": "278078", "revid": "28807", "url": "https://eu.wikipedia.org/wiki?curid=278078", "title": "M\u00e1rio de Andrade", "text": ""}
{"id": "278079", "revid": "65203", "url": "https://eu.wikipedia.org/wiki?curid=278079", "title": "Santiago Bengoa", "text": "Santiago Bengoa Bengoa (Oleta, 1955 - Gasteiz, 2021eko uztailaren 12a) Arabar sindikalista izan zen. Maisutza Industrialeko ikasketak egin zituen Eibarko Armeria Eskolan. 1972an, Altzolako Rodisa lantegian lanean ari zela hurbildu zen CCOO sindikatura. CCOOren bilakaeran erabakigarria izan zen Bartzelonako Biltzarrean parte hartu zuen. Bilera hartan mugimendu-sindikatu izateari utzi eta sindikatu gisa antolatzeko erabakia hartu zuen CCOOk. Arabako CCOOn hainbat kargu izan zituen, baita Kimika Federazioan ere. 1987an, Euskadiko CCOOren idazkari nagusi hautatu zuten, eta kargu horretan egon zen 2000. urteko Biltzarrera arte."}
{"id": "278080", "revid": "46380", "url": "https://eu.wikipedia.org/wiki?curid=278080", "title": "Jos\u00e9 Mar\u00eda Blanco White", "text": "Jos\u00e9 Mar\u00eda Blanco White (Jaiotza-izena: Jos\u00e9 Mar\u00eda Blanco Crespo; Sevilla, 1775eko uztailaren 11 - Liverpool, 1841eko maiatzaren 20a) espainiar idazlea izan zen. Apaiz ordenaturik, Cadiz eta Sevillan lan egin zuen. 1810ean Ingalaterrara joan zen, eta anglikanismora aldatu zen. Deitura aldatu zuen, eta Hego Ameriketako herrien askatasunaren alde idazten hasi zen \"El espa\u00f1ol\" agerkarian. Ingelesez eta gaztelaniaz idatzi zuen. Guztiz interesgarria da Blanco Whiteren \"Letters from Spain\" (1822, \"Gutunak Espainiatik\"), garaiko Espainiaz egiten duen kritikagatik. Haren lanik ospetsuena \"Mysterious night\" (\"Misteriozko gaua\") sonetoa da, ingeles literaturako poesiarik onenetan sailkatu dena."}
{"id": "278081", "revid": "512", "url": "https://eu.wikipedia.org/wiki?curid=278081", "title": "Maurice Est\u00e8ve", "text": "Maurice Est\u00e8ve (Culan, Cher, Frantzia, 1904ko maiatzaren 2a - 2001eko ekainaren 29a) frantses pintorea izan zen.\nBiografia.\n1923an, Bartzelonara joan zen, ehungintzako fabrika bateko diseinu-lantegiko zuzendari gisa. Handik, Parisera joan zen bizitzera, eta Colarossiren lantegian ikasi zuen pintura.\nLouvrek txundituta utzi zuen, eta Uccello, Fouquet eta C\u00e9zanne ezagutu zituen han. Kubismoaren, L\u00e9gerren eta Van Goghen eragina izan zuen. 1937an, Delaunayrekin egin zuen lan Hegazkintza eta Burdinbide pabiloien dekorazioan.\nPintura-lan ez-figuratibo eta oso argitsuak egin zituen. Hauek dira lan aipagarrienetako batzuk: \"Troph\u00e9e\" (1952), \"Belasse\" (1966)."}
{"id": "278082", "revid": "336", "url": "https://eu.wikipedia.org/wiki?curid=278082", "title": "Al Farabi", "text": "Al Farabi (Abu Nasr Muhammad ibn Tarkhan ibn Uzalagh, Al Farabi deitua; Europan, Alfarabius) filosofo musulmana Turkiar izan zen (Farab, Turkestan, 872 - Damasko, 950). Bagdaden bizi izan zen. Ibn Sinaren irakaslea izan zen, eta Aristotelesen filosofia landu zuen, batez ere. Aristotelesen eta Platonen pentsamenduak bateratu nahi izan zituen (\"Platon eta Aristotele: bi jakintsuen dotrinak batera\"). Filosofia politikoari buruzko idatzi batzuk (\"Hiriaren gobernurako liburua;\" Platonen \"Legeak\" obrari buruzko iruzkinak), obra mistikoak eta musikari buruzko saiakera garrantzitsu bat utzi zituen. Besteak beste, \"Kitab al Musiqi al Kabir\" (Musikaren liburu handia) idatzi zuen."}
{"id": "278083", "revid": "28807", "url": "https://eu.wikipedia.org/wiki?curid=278083", "title": "Al-Farabi", "text": ""}
{"id": "278084", "revid": "512", "url": "https://eu.wikipedia.org/wiki?curid=278084", "title": "Tomiichi Murayama", "text": "Tomiichi Murayama (Oita, 1924ko martxoaren 3a) japoniar politikaria da.\n1972an, diputatu sozialista hautatu zuten Oitako prefekturan, eta, 1974an, Alderdi Sozialistako presidente. 1994an, Lehen Ministro hautatu zuten. Murayamak erregimen garden eta demokratikoa mantenduko zuela agindu zuen. Baina 1996an, dimisioa aurkeztu zuen zenbait arrazoirengatik: 1991tik aurrera, Japoniako ekonomiak atzeraldi nabarmena izan zuen; krisi-garaian Lehen Ministroaren kudeaketak kritika ugari izan zituen; eta Goreneko Egia sektak atentatu gogorrak egin zituen. Bere agintaldian, indartu egin ziren Japoniaren joera bakezaleak."}
{"id": "278085", "revid": "512", "url": "https://eu.wikipedia.org/wiki?curid=278085", "title": "Gaston Paris", "text": "Gaston Paris (Avenay-Val-d'Or, Marne, Frantzia, 1839ko abuztuaren 9a - Cannes, Frantzia, 1903ko martxoaren 5a) frantziar jakituna izan zen.\nBiografia.\nErdi Aroko Frantziako literatura-irakaslea izan zen \"Coll\u00e8ge de France\" eskolan, eta ikastetxe horretako administratzaile, 1895. urteaz geroztik. \"Revue critique\" (1866) eta \"Romania\" (1872) filologia frantsesari buruzko aldizkarien sortzaileetariko bat izan zen.\nErdi Aroko Frantziako literaturari buruzkoak dira Paris-en obra nagusiak: \"Histoire po\u00e9tique de Charlemagne\" (1865, \"Karlomagnoren historia poetikoa\"), \"La Po\u00e9sie au Moyen Age\" (1885, \"Erdi Aroko poesia\"), \"Les L\u00e9gendes du Moyen Age\" (1903, \"Erdi Aroko elezaharrak\")."}
{"id": "278086", "revid": "56334", "url": "https://eu.wikipedia.org/wiki?curid=278086", "title": "Thomas Sackville (Dorseteko I. kondea)", "text": "Thomas Sackville, Dorseteko I. kondea (Buckhurst, Sussex, Ingalaterra, 1536 - Londres, Ingalaterra, 1608ko apirilaren 19a) ingelesezko poeta, Buckhursteko baroia eta Dorseteko lehen kondea izan zen. Justiziako goi epaitegiko epaile izan zen; diplomazian hainbat enbaxadatako zuzendari izan zen. 1591ean Oxfordeko Unibertsitateko erretore izendatu zuten, eta 1599tik aurrera erresumako diruzaina izan zen. Argitara eman zituen bi literatura-lanengatik egin zen ezagun hala eta guztiz ere: askoren artean idatzitako \"The Myrrour For Magistrates\" obraren hitzaurrea (1563, \"Epaileen ispilua\") eta \"Gorboduc\" (1561-1562) tragedia (Thomas Nortonekin batera idatzia)."}
{"id": "278087", "revid": "336", "url": "https://eu.wikipedia.org/wiki?curid=278087", "title": "Thomas Chippendale", "text": "Thomas Chippendale (Otley, Yorkshire, Ingalaterra, 1718ko ekainaren 16angreg. bataiatua - Londres, Ingalaterra, 1779ko azaroa) zurgin ingelesa izan zen.\nBiografia.\nGrabatuei buruz idatzi zuen liburua Ingalaterran inoiz argitaraturiko altzari marrazkien bilduma nagusia da (\"The Gentleman\u00b4s and Cabinet Maker\u00b4s Director\", 1759-1762). Thomas Chippendalek sorturiko altzari estiloen multzoari \"Chippendale estiloa\" deritzo, XVIII. mendearen bukaeran modan egon zena. Hiru iturburu nagusi ditu estilo honek: gotikoa, rococoa eta Txinakoa. Chippendalek trebezia aparta erakutsi zuen hiru estilo horiek harmoniaz elkartzean. Oraindik ere, haren altzariak biziak eta dotoreak dira."}
{"id": "278089", "revid": "28807", "url": "https://eu.wikipedia.org/wiki?curid=278089", "title": "Chippendale", "text": ""}
{"id": "278090", "revid": "58701", "url": "https://eu.wikipedia.org/wiki?curid=278090", "title": "Gloria Estefan", "text": "Gloria Estefan (Habana, Kuba, 1957) abeslaria da. Jatorriz kubatarra, estatubatuar hiritartasuna hartu zuen. 1960an, Miamira aldatu eta musika ikasten hasi zen. 1980ko hamarraldian lortu zuen ospea, Miami Sound Machine taldeko abeslari gisa, baina bakarka egindako lanarengatik da, batez ere, ezaguna. 1989an grabatu zuen bakarkako lehen diskoa, eta harrezkero grabatutakoekin hainbat sari irabazi ditu; Zazpi Grammy sari irabazi ditu orain arte. Dinamismo handiko interpretea da; gaztelaniaz eta ingelesez abesten du, eta bere lanetan erritmo latinoak eta Estatu Batuetako pop musikakoak bateratzen ditu."}
{"id": "278091", "revid": "512", "url": "https://eu.wikipedia.org/wiki?curid=278091", "title": "Arne Aadne Garborg", "text": "Arne Aadne Garborg (Time, Jaeren, 1851ko urtarrilaren 25a - Hvalsted, 1924ko urtarrilaren 14a) Norvegiar idazlea eta hizkuntza-eraberritzailea izan zen.\n1877 eta 1882 bitartean \"Aberria\" astekaria argitaratu zuen Norvegiako herri-hizkuntzan \"(landsmaal).\" Bj\u00f8rnsonen eraginez pentsamendu librera jo zuen \"Ikasleak-Nekazariak\" bere lehen eleberriak (1883) adierazten duen bezala. \"Gizonak\" eleberri naturalistan kritika ofizialari eta burgesiari eraso zien. Beste zenbait obrarekin ere eztabaida sortu zuen, baina nolabaiteko mistikotasunera itzuli zen berriro; fedea eta bizitza bateratzen saiatu zen: \"Gizon nekatuak\" (1891), \"Aita galdua\" (1899)."}
{"id": "278092", "revid": "512", "url": "https://eu.wikipedia.org/wiki?curid=278092", "title": "Rhinolophus sakejiensis", "text": "Rhinolophus sakejiensis Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "278093", "revid": "28807", "url": "https://eu.wikipedia.org/wiki?curid=278093", "title": "Arne Garborg", "text": ""}
{"id": "278094", "revid": "95298", "url": "https://eu.wikipedia.org/wiki?curid=278094", "title": "Felix Markiegi", "text": "Felix Markiegi Olazabal (izengoitia: Peli Markiegi edo Markiegi\u00b4tar Peli ; Deba, Gipuzkoa, 1905eko irailaren 23a - Bahia Blanca, Argentina, 1946ko abuztuaren 6a) gipuzkoar olerkari eta antzerkigilea izan zen.\nBiografia.\nComillasen egin zituen eliz ikasketak eta 1930ean apaiz egin zen. Argentinara jo zuen Espainiako Gerra Zibila hasi zenean: bere bi anaia, Jose idazlea eta Polentzi Debako alkatea biak exekutatu zituzten frankistek eta bazuen beraz, motiborik, erbesteratzeko.\n\"Argia\", \"Yakintza\" eta Buenos Airesko \"Euzko Deya\" agerkarietan idatzi zuen. \"Seme Ondatzaillea \"da Markiegiren antzerkilan nagusia, hitz neurtuz egina eta \"Antzerti\" aldizkarian argitaratu zutena, 1936an. Harenak dira, halaber, \"Eukaristiaren martiri, \"antzerkia eta \"Ama onaren abestia\" (1959), \"Jaunaren ots bigu\u00f1a\" (1959) eta \"Otoitza\" (1959) olerkiak."}
{"id": "278095", "revid": "6327", "url": "https://eu.wikipedia.org/wiki?curid=278095", "title": "Markiegi\u00b4tar Peli", "text": ""}
{"id": "278096", "revid": "512", "url": "https://eu.wikipedia.org/wiki?curid=278096", "title": "Nichiren", "text": "Nichiren, jaiotza-izenaz Zennichimaro (Kominato, 1222ko otsailaren 16a - Ikegami, 1282ko urriaren 13a), Japoniako fraidea izan zen, budismoaren berritzailea.\nBiografia.\nArrantzale baten semea zen. Hamaika urterekin Kiyosumiko monasterioan sartu zen. Beste monasterioetan egon eta ordena sakratuak hartu ondoren Kiyosumira itzuli zen berriro 1253an. Urte horretan hartu zuen Nichiren (\u00ab\"eguzkiaren lotusa\"\u00bb) izena. Eztabaida handiak izan zituen gobernuak babesten zituen beste sektekin, eta erbestean ere bizi izan zen bi alditan. \"Nichiren-shu\" budismoaren sekta sortu zuen, gaur egun Japoniako sektarik zabalduenetakoa dena."}
{"id": "278097", "revid": "28807", "url": "https://eu.wikipedia.org/wiki?curid=278097", "title": "Zennichimaro", "text": ""}
{"id": "278098", "revid": "371", "url": "https://eu.wikipedia.org/wiki?curid=278098", "title": "Josu Olalla Iraeta", "text": ""}
{"id": "278099", "revid": "26894", "url": "https://eu.wikipedia.org/wiki?curid=278099", "title": "Iosu Olalla Iraeta", "text": ""}
{"id": "278100", "revid": "336", "url": "https://eu.wikipedia.org/wiki?curid=278100", "title": "Bruno Walter", "text": "Bruno Walter (Berlin, Prusiako Erresuma, 1876ko irailaren 15a - Beverly Hills, Kalifornia, AEB, 1962ko otsailaren 17a) alemaniar orkestra-zuzendaria izan zen.\nBiografia.\nOspetsu bihurtu zen Mozarten eta Mahlerren lanen interpretazioengatik. 1901. urtean Mahlerren laguntzaile izan zen Vienan, eta handik aurrera, haren lanak eman zituen ezagutzera. Vienako operako (1901-1902), Municheko operako (1913-1922) eta Berlingo udal-operako (1925-1929) zuzendari izan zen. Salzburgoko eta Edinburgoko musika-jaialdien zuzendari izan zen. 1946. urtean Estatu Batuetan hartu zuen bizilekua. Askotan zuzendu zituen Metropolitan operako orkestra eta New Yorkeko orkestra filarmonikoa."}
{"id": "278101", "revid": "119247", "url": "https://eu.wikipedia.org/wiki?curid=278101", "title": "Xilografia", "text": "Xilografia zurezko xafletan grabaturiko hitzak edo irudiak inprimatzea da. Grabatuak egiteko prozedurarik zaharrena da; Txinan, VI. mendean hasi zen erabiltzen, eta Europan XII. mendearen inguruan zabaldu zen. Xilografia oso geldiro zabaldu zen, XIV. mendea arte irudien azalpen gisako testuak inprimatzen baitziren soilik; orriak alde bakarretik inprimatzen ziren, eta gero bata besteari itsasten zitzaizkion, binaka. Tipografia agertu zenean erabat bazterrera gelditu zen prozedura hau, eta gaur egun edizio bereziak egiteko soilik erabiltzen da.\nXilografia egiteko, testua edo irudia eskuz lantzen da zurezko xaflan. Normalean, orrialde bakoitzeko matrize bat erabiltzen da. Ondoren, tinta eman eta euskarriaren kontra (paperaren kontra, adibidez) zanpatuz, erliebearen inpresioa lortzen da."}
{"id": "278102", "revid": "6327", "url": "https://eu.wikipedia.org/wiki?curid=278102", "title": "Dekkan goi-ordokia", "text": ""}
{"id": "278105", "revid": "6327", "url": "https://eu.wikipedia.org/wiki?curid=278105", "title": "Dekan", "text": ""}
{"id": "278106", "revid": "336", "url": "https://eu.wikipedia.org/wiki?curid=278106", "title": "Gareth Edwards", "text": "Gareth Edwards (Gwaun-Cae-Gurwen, Castell-nedd Port Talbot, 1947ko uztailaren 12a) galestar errugbilari ohia da, uztartze-erdilari postuan aritzen zena. 1960ko hamarkadaren amaieran eta 1970ekoan nagusi izan zen Galesko errugbi selekzioan, bikote izugarria osatu zuen Barry Johnekin, lehenik, eta Phil Bennettekin, gero. Berrogeita hamar alditan baino gehiagotan aritu zen nazioarteko partidetan, eta Galesko taldeko kapitain izan zen hogeita bat urte zituenetik. Ospetsu egin zen pase luzeengatik eta jaurtiketa taktikoengatik. Historiako uztartze-erdilari handienetako bat izan zen, Galesko errugbiaren ikurra, eta idoloa bere herrialdean."}
{"id": "278107", "revid": "58701", "url": "https://eu.wikipedia.org/wiki?curid=278107", "title": "Ernst Ludwig Kirchner", "text": "Ernst Ludwig Kirchner (Aschaffenburg, 1880ko maiatzaren 6a - Frauenkirch, 1938ko ekainaren 15a) alemaniar pintore eta grabatzailea izan zen.\nDresdenen eta Munichen egin zituen arkitektura- eta pintura-ikasketak. 1905ean \"Die Br\u00fccke\" artista-taldearen sortzaileetakoa izan zen. Haren lanean eragin handia izan zuten Alemaniako pintura gotikoak, Afrikako eta Ozeaniako eskulturak eta Frantziako fauvistek. Indar handiko kolorea erabiltzen zuen bere lanetan, zenbaitetan bortitza eta marrazki sendoa. Espresionismoaren jarraitzaile izan zen, Alemaniako agintari naziek haren pintura dekadentetzat salaturik, bere buruaz beste egin zuen arte."}
{"id": "278108", "revid": "96586", "url": "https://eu.wikipedia.org/wiki?curid=278108", "title": "Stan Laurel", "text": "Arthur Stanley Jefferson \"Stan\" Laurel (Tynemouth, Lancashire, 1890eko ekainaren 16a - Santa Monica, Kalifornia, 1965eko otsailaren 23a) Ingalaterrako antzezlea izan zen, Hollywooden lan egin zuena. Oliver Hardy antzezlearekin batera zinemaren historian izan den komiko bikoterik ospetsuena osatu zuten: Laurel eta Hardy, Argala eta Gizena izenez ere ezaguna (Stan Laurelek Argalaren papera egiten zuen). Nor bere aldetik ibiliak, 1927an elkar hartu eta film-andana bat egin zuten ia hogei urtean, hala zinema mutuan nola ahostunean. Suntsipenak, hondamenak, trakeskeriak, eta azken finean, egunerokotasunaren absurdoa dira Stan Laurel eta Oliver Hardyren humorearen ezaugarririk nabarmenenak.\n1961ean Ohorezko Oscar Saria lortu zuen."}
{"id": "278109", "revid": "512", "url": "https://eu.wikipedia.org/wiki?curid=278109", "title": "Rhinolophus sedulus", "text": "Rhinolophus sedulus Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "278111", "revid": "119220", "url": "https://eu.wikipedia.org/wiki?curid=278111", "title": "Augusto Legu\u00eda", "text": "Augusto Bernardino Legu\u00eda y Salcedo (Lambayeque, 1863ko otsailaren 19a - Bellavista de Callao, Lima, 1932ko uztailaren 7a) perutar politikaria eta finantza-gizona izan zen.\nPeruko Errepublikako lehendakari hautatua izan zen 1908-1912 urteetan, eta jaurbide guztiz autoritarioa ezarri zuen urte horietan. Haren agintaldia amaitu zenean, erbesteratu behar izan zuen, baina, 1918an, haren alde agertu ziren militarrak eta estatu-kolpe batez (1919) aginpidera iritsi zen berriro ere. Legebiltzarra deuseztatu ondoren lehendakari izendatu zuen bere burua, eta diktadura zorrotza ezarri zuen. Aginpidetik eraitsia izan zen 1930eko kolpe militarraren ondorioz."}
{"id": "278113", "revid": "105290", "url": "https://eu.wikipedia.org/wiki?curid=278113", "title": "Port Harcourt", "text": "Port Harcourt Nigeriako hegoaldeko hiria eta portua, eta Rivers estatuko hiriburua da. Bonny ibaiaren ertzean dago, Gineako golkotik hurbil. 2006an 541.115 biztanle zituen.\nUnibertsitatea eta aireportua ditu. Nigeriako industriagunerik garrantzitsuenetakoa bilakatu da azken hamarkadetan. Altzairugintza, beiragintza, papergintza, tabakogintza, zurgintza, eraikuntzako gaiak, industria kimikoa, petrolio-findegiak, janari-industria eta ontziolak dira industria nagusiak. Petrolio eta gas-hobi garrantzitsuak daude hiritik hurbil.\n1912. urtean sortu zituzten Port Harcourteko hiria eta portua, ijaw herria bizi zen tokian."}
{"id": "278114", "revid": "336", "url": "https://eu.wikipedia.org/wiki?curid=278114", "title": "Joseph Smith", "text": "Joseph Smith, Jr. (Sharon, Vermont, AEB, 1805eko abenduaren 23a - Carthage, Illinois, AEB, 1884ko ekainaren 27a) buruzagi erlijioso estatubatuarra izan zen. 1830. urtean New Yorkeko Palmyra hirian Azken Egunetako Santuen Mugimendua sortzeagatik da ezaguna.\nBiografia.\nAzken Eguneko Santuen Jesu Kristoren Eliza (mormoiak) erlijio-taldea sortu zuen. Smithen idatziak, Bibliarekin batera, izan ziren mormoien teologia-oinarriak.\n1823an esan zuen Jainkoak ezkutuko adierazpenak egin zizkiola, eta urrezko taula batzuetan idatzita zeudela. Azalpen horiek Mormoien Liburuan idatzi zituen, eta hori izan da mormoien dotrina. Istiluak izan zituen bizi izan zen auzoetan, eta atxilotu ere egin zuten. 1844an bera eta anaia hil zituen jende-multzo batek Carthagen.\nJoseph eta Hyrum, bere anaia, Illinoisko kartzela batean sartu zituzten traizio karguak egotzita. Joseph eta Hyrum 1844ko ekainaren 27an hil ziren, bere kartzelako gelan gizon armatu batzuek tirokatu ostean. Gizonak epaituak izan ziren, baina aske utzi zituzten."}
{"id": "278115", "revid": "42829", "url": "https://eu.wikipedia.org/wiki?curid=278115", "title": "Mikel Alvira", "text": "Mikel Alvira Palacios (Iru\u00f1ea, 1969) nafar idazlea da. Historian lizentziaduna Deustuko Unibertsitatean, irakaslea da ogibidez. Hainbat egunkari, aldizkari eta irratitan kolaboratzen du, artikuluak idatziz edo hizketaldietan parte hartuz, eta baita \"El Correo\" egunkariarekin eta Barakaldoko Udalarekin ere, Historian aditu gisa. Literaturari dagokionez, eleberrigile gisa nabarmendu da: \"Galer\u00eda de Pasiones\" (1999), \"Un diablillo en Timanfaya\" (2000), \"El Pirata Santiago Mediasuela llega a X\u00e1tiva\" (2003), \"Fraile a la Carta\" (2004), \"Mediasuela, el retorno del pirata\" (2004), \"El Noveno Libro\" (2006). Baita ere \"EL silencio de las hayas\", \"Cuarenta d\u00edas de Mayo\", \"Llegar\u00e1 la lluvia\" eta \"El mar que te deb\u00eda\" Ttarttalo (ELKAR) argitaletxearekin. Gidoiak eta olerkiak izendatu ditu ere bai."}
{"id": "278116", "revid": "512", "url": "https://eu.wikipedia.org/wiki?curid=278116", "title": "Joyce Cary", "text": "Arthur Joyce Lunel Cary (Derry, Ipar Irlanda, 1888ko abenduaren 7a - Oxford, Ingalaterra, 1957ko martxoaren 29a) ingelesezko eleberrigilea izan zen. Ikasketak Edinburgo eta Oxford hirietako unibertsitateetan egin zituen. Lehen Mundu Gerran parte hartu ondoren, Nigerian izan zen, funtzionario. Afrikan bizi izan zeneko gorabeherak eta haurtzaroko oroitzapenak azaltzen ditu bere obretan: \"Mister Johnson\" (1939, \"Jonhson jauna\"), \"A House of Children\" (1941, \"Haur etxe bat\"), \"Herself surprised\" (1941, \"Harritua bera ere\"), \"The horse\u00b4s mouth\" (1944, \"Zaldiaren ahoa\"). \"The Captive and the Free\" (1952, \"Gatibua eta askea\") eleberrian erlijio-gorabeherak azaldu zituen."}
{"id": "278118", "revid": "105290", "url": "https://eu.wikipedia.org/wiki?curid=278118", "title": "Estereokimika", "text": "Estereokimika molekula baten zatiek espazioan duten ordena eta antolaketa da, molekulen forma alegia, eta horrek propietateetan duen eragina aztertzen duen kimikaren alorra.\nKekul\u00e9k egindako lanetan oinarrituz, Le Bel eta Van\u00b4t Hoff zientzialariek sortu zuten adar hau. Oinarri jakin batzuetan finkatzen da:"}
{"id": "278119", "revid": "105290", "url": "https://eu.wikipedia.org/wiki?curid=278119", "title": "Goma", "text": "Goma gai likatsu eta gardena da, zuhaixka batzuen enborrei dariena. Nagusiki polisakaridoz osatua, uretan erraz disolbatzen da. Tropikoko zuhaitz batzuen enborretan (\"Acacia\" eta \"Astragalus\" generokoak) sortzen diren konkorrak hartuta lor daiteke, eta baita kimika baliabideak erabilita ere, almidoizko eta zelulosazko gaien sintesia eginez (goma sintetikoa).\nGoma-landare batzuek, Arabiako gomak adibidez, uretan disolbatu eta disoluzio gardenak sortzen dituzte. Beste goma batzuek, goma tragakantak, adibidez, gelatina-itxurako gaia osatzen dute, ura xurgatzeko erraztasuna dutelako. Egonkortzaile eta emultsionatzaile moduan erabiltzen da industrian."}
{"id": "278120", "revid": "65203", "url": "https://eu.wikipedia.org/wiki?curid=278120", "title": "Agustin Gonz\u00e1lez Azilu", "text": "Agustin Gonz\u00e1lez Azilu (Altsasu, Nafarroa, 1929ko otsailaren 18a - Madril, 2023ko abuztuaren 15a) nafar musikagilea izan zen.\nBiografia.\nLehen ikasketak Luis Taberna organistarekin egin zituen Altsasun bertan. Madril, Paris, Venezia eta Erroman jarraitu zuen musikaren munduan, nazioartean sona duten irakasleen eskutik. Nazioarteko hainbat jaialditan izan zen gonbidatu. Madrilgo Kontserbatorioan irakasle aritu zen, eta 1984. urtetik aurrera Iru\u00f1eko Pablo Sarasate Kontserbatorioan eman zituen Musika eskolak. Kontserbatorio horretan sortutako Iru\u00f1eko Taldeko partaide izan zen. Hainbat sari lortu zituen, horien artean Musikaren Sari Nazionala 1998an, Konposizioaren arloan."}
{"id": "278121", "revid": "336", "url": "https://eu.wikipedia.org/wiki?curid=278121", "title": "Muhammad Khatami", "text": "Sayyid Muhammad Khatami (; Ardakan, Iran, 1943ko irailaren\u202f29a -) irandar teologo xiita eta politikaria da. Irango presidentea izan zen 1997-2005 bitartean.\nBiografia.\nTeologia eta filosofia ikasi zuen Irango hainbat unibertsitatetan. Mohammad Reza Pahlavi agintean zegoela, Khatamik haren kontrako kanpaina egin zuen. 1978an, Alemaniara alde egin zuen, eta hango Zentro Islamiarreko buru izan zen. 1979an, Pahlavi agintetik kendu zutenean, Iranera itzuli zen Khatami.\n1982tik aurrera, Kulturako ministroa izan zen, baina 1992an postutik kendu zuten jarrera irekiegia zuelako. Unibertsitateko irakasle eta Liburutegi Nazionaleko buru izan da. 1997an Irango lehendakari aukeratu zuten. Berriz aukeratu zuten 2001ean, eta, 2005ean, gobernua utzi zuen, hauteskundeak Mahmoud Ahmadinejadek irabazi zituenean."}
{"id": "278122", "revid": "28807", "url": "https://eu.wikipedia.org/wiki?curid=278122", "title": "Mohammad Khatami", "text": ""}
{"id": "278124", "revid": "28807", "url": "https://eu.wikipedia.org/wiki?curid=278124", "title": "Muhammad Jatami", "text": ""}
{"id": "278125", "revid": "28807", "url": "https://eu.wikipedia.org/wiki?curid=278125", "title": "Khatami", "text": ""}
{"id": "278126", "revid": "28807", "url": "https://eu.wikipedia.org/wiki?curid=278126", "title": "Jatami", "text": ""}
{"id": "278127", "revid": "512", "url": "https://eu.wikipedia.org/wiki?curid=278127", "title": "Rhinolophus shameli", "text": "Rhinolophus shameli Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "278128", "revid": "336", "url": "https://eu.wikipedia.org/wiki?curid=278128", "title": "Jean-Claude Killy", "text": "Jean-Claude Killy (Saint-Cloud, ) frantses eskiatzaile ohia da. Chamb\u00e9ryn eta Grenoblen egin zituen ikasketak, Frantziako Alpeetan, eta eski-brigada batean hasi zen eskiatzen, Chamonixen. Eskiatzaile arina izan arren, pistako probetan nabarmendu zen, eta munduko proba onenak irabazi zituen berehala: Hahnenkammeko slaloma (1965), Kandaharko slaloma (1966). 1996an urrezko hiru domina lortu zituen Portillon. 1967an eta 1968an, Munduko Txapelketa irabazi zuen, eta urrezko hiru domina lortu zituen (slaloma, slalom erraldoia eta jaitsiera) Neguko Olinpiar Jokoetan, Grenoblen (1968)."}
{"id": "278129", "revid": "336", "url": "https://eu.wikipedia.org/wiki?curid=278129", "title": "Jose Maria Larroka", "text": "Jose Maria Larroka Estala (Donostia, 1813ko irailaren 10a - Erroma, 1891ko urtarrilaren 8a) gipuzkoar idazlea izan zen. Domingotarren ordenan sartu zen 16 urte zituela. Burgosko domingotarren komentuan zegoela, Azpeitira joan behar izan zuen erlijio ordenen aurkako esetsaldia zela eta.\nAzpeititik, berriz, Lapurdiko Basusarrira joan zen, eta hango erretore izan zen. 1850ean Azpeitira itzuli eta San Sebastiango komentu berrian sartu zen. Larrokarenak dira \"Sacramentu Santu ta Ama Virgi\u00f1aren Visitateko liburua\" (1856) eta \"Esku liburua ce\u00f1ean dauden Meza\" (1889) obrak. Besteak beste, Friburgoko Unibertsitatearen eraberritzea zor zaio."}
{"id": "278130", "revid": "1519", "url": "https://eu.wikipedia.org/wiki?curid=278130", "title": "Il Perugino", "text": "Il Perugino (jaiotza-izena: Pietro di Cristoforo Vannucci) italiar margolaria izan zen (Citt\u00e0 della Pieve, Perugia, 1448 - Fontignano, Perugia, 1523).\nBiografia.\nUmbriako eskolako margolaria izan zen, A. Verrochioren ikasle eta Rafaelen irakasle. Verrocchioren, Botticelliren eta Piero della Francescaren eragina nabaria da haren lanetan. XV. mendeko italiar Errenazimentuko edo Cinquecentoko aitzindarietako bat izan zen. 1840-1842 bitarteko urteetan Erromako Kapera Sixtinoko freskoak margotzen parte hartu zuen. \nBere lanik ezagunenetakoa \"San Pedrori giltzak ematen\" Kapera Sixtinoko freskoa da. Baita bere jaioterriko Collegio del Cambioko freskoak."}
{"id": "278131", "revid": "28807", "url": "https://eu.wikipedia.org/wiki?curid=278131", "title": "Pietro Perugino", "text": ""}
{"id": "278132", "revid": "688", "url": "https://eu.wikipedia.org/wiki?curid=278132", "title": "Alexander Rodtxenko", "text": " an.]]\nAlexander Rodtxenko (errusieraz \u0410\u043b\u0435\u043a\u0441\u0430\u0301\u043d\u0434\u0440 \u041c\u0438\u0445\u0430\u0301\u0439\u043b\u043e\u0432\u0438\u0447 \u0420\u043e\u0301\u0434\u0447\u0435\u043d\u043a\u043e; San Petersburgo, 1891ko abenduaren 5a - Mosku, 1956ko abenduaren 3a) Errusiar pintorea, eskultorea eta dekoratzailea izan zen. Konstruktibismoaren jarraitzaile garrantzitsuena izan zen. Moskuko 1916. urteko erakusketan parte hartu zuen, eta konpasaz eta erregelaz egindako obra abstraktuak aurkeztu zituen. \"Beltza beltzaren gainean\" ehunetan eginiko saila erakutsi zuen 1918an Malevitxen \"Zuri gainean zuri\" sailari erantzun nahiz. Artista eta ingeniarien arteko batasunaren aldeko agertu zen. Publizitatean eta diseinuan egin zuen lan 1922. urtetik aurrera eta argazkigintzaz baliatu zen 1930. urteaz geroztik."}
{"id": "278134", "revid": "512", "url": "https://eu.wikipedia.org/wiki?curid=278134", "title": "Ludwig von Bertalanffi", "text": "Ludwig Von Bertalanffi (Atzgersdord, Viena, 1901eko irailaren 19a - Buffalo, New York, AEB, 1972ko ekainaren 12a) austriar biologo eta epistemologoa izan zen.\n1949an, Kanadara emigratu behar izan zuen, eta 1962az geroztik biologia teorikoa irakatsi zuen Albertako Unibertsitatean. Zelulen fisiologia, enbriologia esperimentala, patologia (batez ere minbizia) eta biologia teorikoa ikertu zituen. Bitalismoa zein mekanizismoa ukatu zituen, eta organizismoaren zientzialari nagusietako bat izan zen. Hauek dira Bertalanffiren lan nagusiak: \"Formen bilakaeraren teoria kritikoa\" (1928), \"Munduaren irudi biologikoa\" (1949) eta \"Sistemen teoria orokorraren etorkizuna \"(1950)."}
{"id": "278135", "revid": "56334", "url": "https://eu.wikipedia.org/wiki?curid=278135", "title": "Clara Gangutia", "text": "Clara Gangutia Elizegi (Donostia, 1952ko ekainaren 22a) gipuzkoar margolaria da.\nBiografia.\nErrioxar jatorriko artista, aitaren aldetik eta donostiarra amarenetik. Donostian sortu zen eta urte batzuk geroago, Madrilera joan da familiarekin. Aitak artearekiko zuen gustuari esker, Madrilgo museoen eta Gaztela Zaharreko paisaien artea ezagutzeko aukera izan zuen. Halere, ez du bere jaioterriarekin harremanik galdu, bere udak Donostian igarotzen baitira. Hiri hori etengabe agertzen da bere obran.\n10 urte zituela hasi zen pintura ikasten eta 16 urte betetzean, Madrilgo San Fernandoko Arte Ederren Goi Eskolan sartu zen, bere helburua betez, Antonio L\u00f3pez irakasle zuela. 1970ean ikasketa bidaia egin zuen Parisera, Juan Manuel Contreras eta Roberto Gonz\u00e1lez ikaskideekin batera. 1974an, Erromako Espainiar Akademiarako ikasketa-pentsioa jaso zuen, eta Donostiako \"Gipuzkoako pinturak\" lehiaketan lehen saria irabazi zuen. Hurrengo urteetan, Juan March Fundazioaren eta Kultura Ministerioaren beka ere jaso zuen. 1981ean, Madrilgo Merkataritza Ganberako pintura-lehiaketako bigarren domina lortu zuen. Madrilen bizi den arren, Donostiako pintoreak bere jaioterriko paisaiak birsortzen jarraituko du.\n1988an atzera begirako erakusketa zabala eskaini zion Donostiako San Telmo Museoak. Irakasle izan zuen Antonio L\u00f3pezen bidetik, pintura hiperrealista landu du. Azken urteotan irakaskuntza eta sorkuntza uztartu ditu; kritikariek diotenez, 1990eko hamarkadan gero eta garrantzi gehiago eman die bere lanetan xehetasunei, hala nola aukeratzen dituen gai eta paisaien monumentaltasunari..\nErakusketak.\nKolektiboak.\nBeste artista batzuekin batera, nazioarteko erakusketa kolektiboetan parte hartu du, hala nola Beijing International Art Bienalean (Txina), Nagasaki Prefural Art Museum-ek (Japonia) edo Alemaniako Museum Frankenhausen-ek antolatutako \"Real Current Spanish Art\" erakusketan."}
{"id": "278136", "revid": "6327", "url": "https://eu.wikipedia.org/wiki?curid=278136", "title": "Klara Gangutia Elizegi", "text": ""}
{"id": "278137", "revid": "512", "url": "https://eu.wikipedia.org/wiki?curid=278137", "title": "Manuel Antonio Imatz", "text": "Manuel Antonio Imatz Garaialde (Altzo, 1811ko maiatzaren 19a - 1893) gipuzkoar bertsolaria izan zen . Bertso jartzen ibili ohi zen eta ezagutzen zaion bertso jarrialdirik zaharrena 1858koa da. Gaztetan neska-mutilen bertsoak jartzen omen zituen, baina Tolosako erretoreak ez horrelakorik jartzeko agindu, eta ez omen zuen gehiagorik egin; handik hara erlijio gaia erabili zuen gehienbat. Famatua egin zen, besteak beste, \"Jesu-Kristoren Pasio Santuaren bertso berriak\" izeneko jarrialdia. Ezagutzen diren Altzoko Imazen bertsoak Antonio Zavalak Auspoa bilduman jaso zituen \"Alzo\u00b4ko Imaz. Bertsolaria\" (1967) izenburuarekin eta Euskaltzaindiaren webgunean eskura daude.\nAltzoko pagoa.\n1836an, bere ezkontza-urtean, Altzoko pago ospetsua landatu zuen. Orain ia 200 urte geroago \"zuhaitz aparteko\" izendatua da pago arrunt (\"Fagus sylvatica\") espezieko zuhaitz hau. Zavalaren ustez \u00abImazek pago hau bere bizitza eta bizilekuaren ikur gisa maitatu zuen\u00bb. Bestalde, Zabala iraganeko sagastiak pinudi bilakatu izanaz ere kexatu zen. Imaz bertsolariak zuhaitza asko maite zuen, bere enborra maiz neurtzeko adina. Horretarako, garaiko usadiozko bere gerriko luzea kendu eta haretxekin enborra neurtzen omen zuen, ondoren etxera joan, eta bertan zuen neurri handiko barrika baten neurriekin parekatuz, zuhaitza zenbat zentimetro handitu zen jakitea lortzen zuen. Pagoa kimatua izan zen, Imaz bizi zela edo ondoren, eta barnetik usteltzen hasi zen. Orduan, Zabalaren zioenez, \u00abbertsolariaren bilobak zuhaitzaren adaburura igo eta tartea harriz eta lurrez bete zuten. Eta pagoa, eskerturik, goitik osatutako zauri bat balitz bezala itxi omen zen\u00bb. Urteen buruan izugarri Ioditu zen. 1942an bost gurdi egur kendu zioten adarretatik.\nBigarren karlistaldia.\nKarlisten aldekoa zen, eta liberalen inguruan ondorengo bertso hauek jarri zituen Bigarren Karlistaldiko atarian:\n&lt;poem&gt;\nEspa\u00f1iko legea\ndaukat txokatuta,\nbertusetan baleude\nongi notatuta;\n&lt;/poem&gt;\n&lt;poem&gt;\n\"\u00a1Viva libertad!\" dago\ntxit publikatuta,\nba\u00f1an otsuentzako\nardiak lotuta\n&lt;/poem&gt;\n&lt;poem&gt;\nPrim illa omen digute\nsarturikan bala,\nbeste zientotxo bi\nbota biar ala.\n&lt;/poem&gt;\nBibliogafia.\n1967an Antonio Zavalak Auspoa argitaletxearen liburu batean, \"Alzo-ko Imaz bertsolaria\", Gazteluren bertsoak eta textuak bildu zituen. Bertsolariaren gaineko lan osatuena da."}
{"id": "278138", "revid": "6327", "url": "https://eu.wikipedia.org/wiki?curid=278138", "title": "Manuel Antonio Imaz Garaialde", "text": ""}
{"id": "278139", "revid": "10891", "url": "https://eu.wikipedia.org/wiki?curid=278139", "title": "Eduardo Madina", "text": "Eduardo Madina Mu\u00f1oz (Bilbo, Bizkaia, 1976ko urtarrilaren 11) politikaria da, PSE-EE alderdikoa. Historia Garaikidean lizentziaduna da Deustuko Unibertsitatean.\nHamazazpi urterekin Euskadiko Gazte Sozialisten kide egin zen. Zinegotzi izan zen hainbat urtez Sestaoko Udalean, eta 2004az geroztik diputatua da Espainiako Legebiltzarrean. 2002tik 2005era Euskadiko Gazte Sozialisten Politika Instituzionaleko idazkari nagusi izan zen. PSE-EEko Zuzendaritza Batzordeko eta PSOEko Batzorde Federaleko kide da. 2002an ETAk bonba-lapa bat jarri zuen Madinaren autoaren azpian. Eztandaren ondorioz, ezker zangoa galdu zuen belaunetik behera."}
{"id": "278140", "revid": "512", "url": "https://eu.wikipedia.org/wiki?curid=278140", "title": "Llu\u00eds Millet i Pages", "text": "Llu\u00eds Millet i Paget (Masnou, Maresme, Katalunia, 1867ko apirilaren 18a - Bartzelona, Katalunia, 1941ko abenduaren 7a) musikagilea eta abesbatza zuzendaria izan zen. Rodoreda eta Pedrellen ikaslea izan zen. Amadeo Vivesekin batera Orfe\u00f3 Catal\u00e1 abesbatza sortu zuen, eta urte askoan izan zen haren zuzendari. Kataluniako ahozko herri-musikaren sustatzaile izan zen, orfeoia eta garrantzi handiko taldea da gaur egun. \"Revista musical catalana\" izenekoa ere sortu zuen (1903-1936), eta Bartzelonako goi-mailako kontserbatorioko zuzendari izan zen. Musikagile gisa elizako musika, liedak eta pianorako eta orkestrarako musika idatzi zuen, besteak beste."}
{"id": "278142", "revid": "28807", "url": "https://eu.wikipedia.org/wiki?curid=278142", "title": "Jacinto Olabe Azpiri", "text": ""}
{"id": "278143", "revid": "28807", "url": "https://eu.wikipedia.org/wiki?curid=278143", "title": "Jacinto Olave Azpiri", "text": ""}
{"id": "278144", "revid": "512", "url": "https://eu.wikipedia.org/wiki?curid=278144", "title": "Rhinolophus shortridgei", "text": "Rhinolophus shortridgei Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "278145", "revid": "56334", "url": "https://eu.wikipedia.org/wiki?curid=278145", "title": "William Shockley", "text": "William Bradford Shockley Jr. (Londres, 1910eko otsailaren 13a - Stanford, Kalifornia, 1989ko abuztuaren 12a) estatubatuar fisikaria izan zen. Estatu Batuetan lan egin zuen, Bell eta Shockley laborategietan, eta 1963an Stanford Unibertsitateko irakasle izendatu zuten. Solidoen fisikari buruzko ikerketak egin zituen, eta transistorea asmatu eta hobetu zuen; lan horrengatik 1956an Fisikako Nobel Saria eskuratu zuen, bere laguntzaile Brattain eta Bardeenekin batera. 1960 inguruan eztabaida ugari sortu zuen beltzek zuriek baino adimen maila apalagoa zutela, eta munduko biztanle beltzen kopurua igotzea giza garapenean atzera pauso bat zela baitzioen."}
{"id": "278146", "revid": "336", "url": "https://eu.wikipedia.org/wiki?curid=278146", "title": "Tommaso Traetta", "text": "Tommaso Traetta (Bitonto, Bari, Napoliko Erresuma, 1727ko martxoaren 30a - Venezia, Veneziako Errepublika, 1779ko apirilaren 6a) italiar musikagilea izan zen.\nBiografia.\nDuranteren eta Leoren ikasle izan zen; 1758-1765. urteetan Parmako dukearen kapera-maisu; 1765-1768. urteetan Veneziako kontserbatorioko zuzendari, eta 1768-1775. urteetan Katalina Handiaren gorteko musikagile San Petersburgon.\nBerrogeita hamar bat opera idatzi zituen, batzuk italiar eta frantses ereduetan oinarrituta. Aipagarriak dira: \"Didone abbandonata\" (1757); \"Armida\" (1761); \"Sofonisba\" (1762); \"Antigona\" (1772). Bestalde, oratorio bat; mezak; moteteak, \"Stabat Mater\" bat eta ahotserako lanak idatzi zituen."}
{"id": "278147", "revid": "46380", "url": "https://eu.wikipedia.org/wiki?curid=278147", "title": "Santiago Uranga", "text": "Santiago Uranga Ruiz de Azua (Balmaseda, Bizkaia, 1913ko azaroaren 28a - Madril, 1979) bizkaitar pintorea izan zen.\nBiografia.\nBilboko Arte Ederretako Akademian egin zituen Pintura ikasketak, eta 1942-1945 urteetan Bartzelonan jarraitu zituen. 1947. urtean egin zuen lehen erakusketa, eta harrezkero hamaika erakusketa egin ditu, bakarka eta taldean. Erretratuak eta paisaiak landu zituen batez ere.\nLan nagusiak: \"Cinco Pl\u00e1sticos\", \"Alacena\", \"Paisaje espa\u00f1ol\", \"Paisaje segoviano\", \"Pescador\", \"Retrato del escultor Oteiza\", \"Toledo\", \"\u00c1vila\", \"Bodeg\u00f3n\", \"Calvario\", \"Costa Vasca\", \"Maluenda\", \"Albarrac\u00edn\", \"Sep\u00falveda\", \"Ventana\", \"Lerma\", \"Girasoles\", \"Ciptana\" eta \"Violinista Morales\"."}
{"id": "278148", "revid": "28807", "url": "https://eu.wikipedia.org/wiki?curid=278148", "title": "Santiago Uranga Ruiz de Azua", "text": ""}
{"id": "278149", "revid": "512", "url": "https://eu.wikipedia.org/wiki?curid=278149", "title": "Kristijonas Donelaitis", "text": "Kristijonas Donelaitis (; Lasdinehlen, Ekialdeko Prusia, 1714ko urtarrilaren 1a - Tollmingkehmen, Ekialdeko Prusia, gaur egun Chistye Prudy, Kaliningradeko oblasta, Errusia, 1780ko otsailaren 18a) lituaniar poeta izan zen.\nBizitza.\nTeologia ikasi eta gero apaiz protestante izan zen Tollmingkehemen.\nDonelaitis Lituaniako lehen idazle ezaguna da, bakarra XVIII. mendean. \"Metai\" (\"Urtaroak\"), Lituaniako lehen literatura-liburuak, ospe handia eman zion. Donelaitisek Lituaniako ohiturak, tradizioak eta izadia deskribatu zituen klasizismo greziarraren kutsua duen obra honetan. \"Metai\" Lituaniako epopeia nazionaltzat hartua izan da. Poema honez gainera, sei alegia eta \"Lituaniako ezkontza bat\" kontakizuna gorde dira."}
{"id": "278150", "revid": "137486", "url": "https://eu.wikipedia.org/wiki?curid=278150", "title": "Jose Maria Martinez de las Rivas", "text": "Jos\u00e9 Mar\u00eda Martinez de las Rivas (Galdames, Bizkaia, 1848ko irailaren 29a - Madril, Espainia, 1913ko apirilaren 13a\n) Bizkaiko ontzigintzaren, altzairugintzaren eta, oro har, industrializazioaren bultzatzailea izan zen.\nFamilia.\nGurasoak Santiago Luis Martinez de Lexartza (garaiko grafian, Lejarza) Eskartzaga galdamestarra eta Antonia Deogracias de las Rivas Ubieta gordexolarra izan zituen. Beraz, haren benetako abizenak Martinez de Lexartza de las Rivas ziren. Hala ere, Martinez de las Rivas bezala bataiatu zuten, aitaren eta amaren lehen abizenak batuz. Amaren neba, Francisco de las Rivas Ubieta, Mudelako lehen markesa, ospe handiko industrilari, enpresaburu, merkatari eta ontzi-jabea izan zen. De las Rivas abizena mantentzearren edo, aipatu abizenen batura egin zuten. Jose Mariaren gurasoak Gsldamestik Portugaletera aldatu ziren, eta han \"Villa Antonia\" delako jauregia eraiki zuten, XX. mendean edo Lexartza jauregia izena hartuko zuena eta gaur egun UNEDen Bizkaiko egoitza dena.\nIndustria-jarduera.\n1886. urtean Sestaoko San Francisco del Desierto enpresa erosi, eta Altos Hornos San Francisco izendatu zuen. Hamarkada batzuk geroago Bizkaiko Labe Garaiak fabrikara bilduko zen. 1889an Astilleros del Nervi\u00f3n ontziolak sortu zituen beste enpresaburu batzuekin batera, eta ospe handiko ontziak egin zituzten (\"Okendo\", \"Bizkaia\", \"Infanta Maria Teresa\"). 1891. urtean diputatu kontserbadore hautatu zuten, eta 1899-1903 bitartean senatari. 1911. urteko Bizkaiko greban langileen alde agertu zen eta Ugazaben Elkartetik bota zuten."}
{"id": "278151", "revid": "512", "url": "https://eu.wikipedia.org/wiki?curid=278151", "title": "Nava ibaia", "text": "Nava izena dute Nafarroako bi ibaik eta urtegi batek:"}
{"id": "278152", "revid": "336", "url": "https://eu.wikipedia.org/wiki?curid=278152", "title": "Barthold Georg Niebuhr", "text": "Barthold Georg Niebuhr (Kopenhage, 1776ko abuztuaren 27a - Berlin, 1831ko urtarrilaren 2a) alemaniar historialari eta humanista izan zen. Carsten Niebuhr esploratzailearen semea zen. Danimarkako kolonietako administratzaile izan zen 1805era arte, eta urte horretan Prusiaren aginduetara jarri zen. Eragin handia izan zuen historiografia kritikoan. \"R\u00f6mische Geschichte\", Erromari buruz idatzi zuen historian (1811-1812), ezkutuko kritika bat nabari da Napoleonen inperioaren kontra. Horrez gainera, \"Kleine Schriften\" (1828-1843, \"Idazki laburrak\") eta, \"Griechische Heroengeschichten\"(1842, \"Greziako heroien historia\"), liburuak idatzi zituen."}
{"id": "278153", "revid": "336", "url": "https://eu.wikipedia.org/wiki?curid=278153", "title": "Jean-Jacques Olier", "text": "Jean-Jacques Olier (Paris, 1608ko irailaren 20a - 1657ko apirilaren 2a) frantses apaiz eta idazlea izan zen. Frantziako XVII. mendeko erreformaren aitzindarietako bat izan zen.\nSorbonneko unibertsitatean teologia ikasketak amaitu eta Erroman sakondu zituen ondoren. Bizimodu nahasia izan zuen, eta Parisa itzuli eta begietako eritasun batetik sendatu ondoren, Parisko herritar pobreei laguntzen eta beste zenbait herritan predikatzen hasi zen arte. 1633an apaiz egin zen, eta 1641ean apaizgaitegi bat sortu zuen. Parisko parrokia-erretore izan zen. Haren lanak eragin handia izan zuen, baita sorterritik kanpora ere."}
{"id": "278154", "revid": "336", "url": "https://eu.wikipedia.org/wiki?curid=278154", "title": "Poliester", "text": "Poliesterra (C10H8O4) erretxina sintetikoa da. Katean ester funtzioak dituzten polimeroen izen generikoa da. Azido dikarboxilikoen eta alkohol dihidroxilikoen arteko polikondentsazioz eratzen den sintesi bidezko edozein erretxina da.\nHolako erretxinak, katalizatzaile baten laguntzaz, gogortu egiten dira giro-tenperaturan. Korrosioak, gai kimikoek, disolbatzaileek eta abarrek ez diote erasotzen.\nNaturan existitzen diren poliesterrak 1830. urtetik dira ezagunak, baina poliester terminoak normalean poliester sintetikoei (plastikoei) egiten die erreferentzia. Poliester termoplastiko ezagunena PET (poli(etilen tereftalato)a)\u00a0 da. Behiala, PETaren polimerizazio prozesua josteko hariaren oinarria zen zuntza lortzeko erabiltzen da, baina egun hainbat aplikazio ditu, esaterako, plastikozko botilen fabrikazioa, lehenago PVCz egiten zirenak.\nPoliesterra hezetasunarekiko, produktu kimikoekiko eta indar mekanikoekiko oso erresistentea da. Hori dela eta, zuntzen eta xaflen estaldura fabrikatzeko erabiltzen da.\nErabilera.\nAskotariko objetuak fabrikatzeko erabiltzen dira poliesterrak, besteak beste, apar plastikoak, zuntz artifizialak, mintzak, autoetarako piezak, hodiak, itsasontzien kroskoak, zinta magnetikoak, estalki babesleak, botilak eta laminatuak, baita osagai elektriko eta elektronikoak babesteko ere.\nBadira biodegradagarriak diren poliester natural eta sintetiko batzuk, baina poliester sintetiko gehienak ez dira biodegradagarriak. Poliester sintetikoak gehienbat janzteko arropak egiteko erabiltzen dira. \nPoliesterrezko haria etxeko arropa eta altzarietan asko erabiltzen da, esaterako, atorra eta galtzetan, jaka eta kapeletan, mantetan eta ordenagailuaren sagu-azpikoetan. \nPoliesterrezko oihalak zikinkeriarekiko oso erresistenteak dira, poliesterra material hidrofobikoa denez ez baititu likidoak xurgatzen. Izan ere, poliesterraren kolorea alda dezakeen tindagai mota bakarra \"disperse dyes\" deritzona da. \nPoliester-zuntz industrialak, autoen pneumatikoen errefortzuetarako hariak eta sokak, zinta garraiatzaileetarako ehunak, segurtasun-uhalak eta energia asko xurgatzen duten errefortzu plastikoak fabrikatzeko erabiltzen dira.\nPoliester motak.\nPoliester naturalak.\nNaturan aurkitzen diren poliesterren artean daude landareen kutikula osatzen duten kutinak, hau da, omega hidroxi azidoak eta horien eratorriak, ester loturen bitartez elkarri lotuta, tamaina zehaztugabeko poliesterrezko polimeroak osatzen dituztenak.\nSintetikoa.\nPoliester sintetikoen familian honako hauek bereiz daitezke:\nPolimero alifatikoak vs. aromatikoak.\nPolimero termoegonkorrek, oro har egitura aromatikoen proportzio handia dute, eta errendimendu handiko plastiko ere esaten zaie. Aplikazioei begirako sailkapen horrek polimero horiek konparatzen ditu ingeniaritzako eta lehengaietako plastikoekin. Errendimendu handiko plastikoen zerbitzu-tenperatura jarraitua 150 \u00b0C-tik gorakoa izan ohi da eta, ingeniaritzako plastikoena, berriz, 100 \u00b0C-tik gorakoa.\nPoli(ester imidak) imida aromatiko talde bat dute errepikapen-unitatean; imidak dituzten polimeroek egitura aromatikoen proportzio handia dute kate nagusian, eta polimero termoegonkorren motakoak dira. Polimero horien propietateen artean daude fusio-tenperatu altuak, oxidazio-degradazioarekiko erresistentzia eta erradiazioarekiko egonkortasuna. Bestalde, erreaktibo kimikoak ematen dituzten egiturak dituzte. Garrantzi komertziala duten polimero termoegonkorren artean daude poliimidak, polisulfonak, polieterzetonak eta polibentzimidazolak.\nPoliesterraren sintesia.\nPoliesterren sintesia polikondentsazio-erreakzio baten bidez lortzen da. Diol baten eta diluzitu baten erreakzio-ekuazio orokorra hau da: \n(n+1) R(OH)2 + n R'(COOH)2 \u2192 HO[ROOCR'COO]nROH + 2n H2O.\nPoliesterrak erreakzio sorta zabal baten bidez lor daitezke. Erreakzio horietatik garrantzitsuenak honako hauek dira: azidoen eta alkoholen arteko erreakzioa, alkoholosia eta pisu molekular txikiko esterren azidolisia edo azilo-kloruroen alkoholosia.\nTransesterifikazio alkoholikoa.\nTransesterifikazio terminoa hidroxi-esterra, karboxi-esterra eta ester-esterra trukatzeko erreakzioak deskribatzeko erabiltzen da normalean. Hidroxi-ester truke-erreakzioak erreakzio-indize handiena du, eta poliester aromatiko eta alifatiko ugari eta guztiz aromatikoak ekoizteko erabiltzen da.\nAzilazioa.\nAzilazioan, azil kloruro gisa hasten da azidoa eta, beraz, polikondentsazioaren emaitza azido klorhidrikoa (HCl) da, eta ez ura.\nDiazilo-kloruroen eta alkoholen edo konposatu fenolikoen arteko erreakzioa poliesterraren sintesiari aplikatu zaio, eta hainbat azterketa eta liburu-kapitulu egin dira. Erreakzioa oreka-metodoak baino tenperatura baxuagoetan egiten da. Gainera, eragile aktibatzaileen erabilera orekarik gabeko metodotzat hartzen da.\nZikloa irekitzearen bidezko polimerizazioa.\nPoliester alifatikoak laktonetatik abiatuta sor daitezke. Epoxidoak anhidrido ziklikoekin batera polimerizatzeko zenbait metodo katalitikoren bidez, aseak zein asegabeak diren polimero funtzionalizatu ugari ematen dituzte. Laktonen eta laktiden eraztun-irekiduraren polimerizazioa industria-mailan ere aplikatzen da.\nBeste metodo batzuk.\nPoliesterren sintesirako beste erreakzio asko erabiltzen dira, baina baldintza zehatz batzuen bidezko laborategiko sintesietara mugatzen dira.\nAzil-kloruroen ordez, agente aktibatzaileak erabil daitezke, hala nola 1,1-karbonildiimidazola, diziklohexilkarbodiimida edo anhidrido trifluoroazetikoa. Polikondentsazioa egiteko, azido karboxilikoa jarraian bihurtzen da bitarteko erreaktibo, agente aktibatzaileak kontsumitu ahala.\nUrtze-tenperatura altuko poliester aromatikoak eta poliamidak baldintza arinetan ekoizteko agente aktibatzaileak erabiltzeari buruzko ikerketa akademiko ugari egin dira 1980ko hamarkadaz geroztik, baina erreakzioek ez dute arrakasta komertzialik izan, antzeko emaitzak lor baitaitezke erreaktibo merkeagoekin."}
{"id": "278155", "revid": "28807", "url": "https://eu.wikipedia.org/wiki?curid=278155", "title": "Polyester", "text": ""}
{"id": "278156", "revid": "1545", "url": "https://eu.wikipedia.org/wiki?curid=278156", "title": "Protozeratops", "text": "Protozeratopsa Kretazeoaren bukaeran bizi izan ziren dinosauroen superordenako protozeraptosido familiako \"Protoceratops\" generoko animalia da.\nGehienez, 2,7 metro luze izaten zen, eta 180 bat kilo pisatzen zuen. Belarjalea zen. Burezur handi astunaren atzealdean luzapen zabal bat zuen, eta haren bidez eusten zien masailezurreko gihar sendoei; masailezurra moko-formakoa zen, eta hortzak zituen; sudurraren erdian konkor bat zuen, eta atzeko hankak aurrekoak baino luzeagoak zituen.\n1920 inguruan, ustez protozeratopsarenak ziren arrautza eta habia batzuk aurkitu zituzten Mongolian, 70 milioi urtez baino gehiagoz hondarrean lurperatuta egon ondoren, baina geroago ikusi zen \"Oviraptor\" generoarenak zirela."}
{"id": "278157", "revid": "46380", "url": "https://eu.wikipedia.org/wiki?curid=278157", "title": "Antonio Alva Rosa Coutinho", "text": "Antonio Alva Rosa Coutinho (izengoitia: \"Almirante gorria\" ; Lisboa, 1926ko otsailaren 14a - 2010eko ekainaren 2a) Portugalgo militarra eta politikaria izan zen. 1974ko estatu kolpearen aitzindarietako bat izan zen. Portugalgo Salbazio Batzordeko kide izan zen, eta, almiranteorde egin ondoren, Angolako lehen komisario izendatu zuten. 1975ean, kargutik kendu zuten MPLA Angolako erakunde armatuari laguntzeagatik, eta Portugalgo Iraultzako Kontseiluko kide egin zen. Saraiva de Carvalhorekin batera, MFA erakundeko adar ezkertiarreko buruzagi izan zen. 1975ean, eskuindar gobernu berriak Iraultzako Kontseiluko postutik kendu zuen (1977). Armada utzi ondoren, Angolarekiko solidaritate-mugimenduetan eta ezkerreko alderdien aldeko kanpainetan parte hartu zuen."}
{"id": "278159", "revid": "512", "url": "https://eu.wikipedia.org/wiki?curid=278159", "title": "Rhinolophus siamensis", "text": "Rhinolophus siamensis Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "278160", "revid": "512", "url": "https://eu.wikipedia.org/wiki?curid=278160", "title": "Adolphe Sax", "text": "Adolphe Sax (Dinant, Valonia, Belgika, 1814ko azaroaren 6a - Paris, Frantzia, 1894ko otsailaren 4a) belgikar musikaria eta musika-tresnen egilea izan zen. Musika-tresnen egile baten semea zen eta, lanbide hartaz gainera, flauta eta klarinetea jotzen ere ikasi zuen Bruselako musika ikastegian. 1842an Parisen kokatu zen, eta han asmatu zuen saxofoia 1845ean. 1857an hasi zen saxofoia jotzen irakasten Parisko musika ikastegian, eta arrakastarik izan ez zuten beste tresna batzuk ere asmatu zituen. Tresnen patenteak zirela eta, arazoak izan zituen legearen aurrean, eta 1880. urtetik aurrera behar gorrian bizi izan zen."}
{"id": "278161", "revid": "56334", "url": "https://eu.wikipedia.org/wiki?curid=278161", "title": "Glenn T. Seaborg", "text": "Glenn Theodore Seaborg Estatu Batuetako kimikaria (Ishpeming, Michigan, 1912ko apirilaren 19a - Lafayette, Kalifornia, 1999ko otsailaren 25a). 1945an Berkeley Unibertsitatean irakasle izendatu zuten. 1961etik 1971ra Estatu Batuetako Energia Atomikoaren Batzordearen zuzendari izan zen. Mikrokimikan espezialista izan zen, eta 1941. urtean E. M. McMillanekin batera plutonioa aurkitu zuen. Ondorengo urteetan, beste lankide batzuekin, amerizioa, kurioa, berkelioa, kalifornioa, einstenioa, fermioa eta mendelebioa lortu zituen. Beste isotopo eta erradioisotopo asko ere aurkitu zituen. 1951n Kimikako Nobel Saria jaso zuen McMillanekin batera."}
{"id": "278163", "revid": "512", "url": "https://eu.wikipedia.org/wiki?curid=278163", "title": "Emin Paxa", "text": "Emin Paxa (jaiotza izena: \"Isaak Eduard Schnitzer\"; bataio izena (1847 aldean): \"Eduard Carl Oscar Theodor Schnitzer\", Opole, Silesia, 1840ko martxoaren 28a - Kanena, Kongoko Estatu Burujabea, 1892ko urriaren 23a) alemaniar bidaiaria eta kolonizatzailea izan zen.\nBizitza.\nMedikuntza-ikasketak egin zituen. Turkian jardun zuen Isamel Hakki paxaren zerbitzuan (1871). 1875ean Sudana jo zuen eta handik Egiptora igaro zen 1876an. Equatoria probintziako gobernari izendatu zuten 1878an. Mahdisten aurka borrokatu zen, beltzen salerosketa eragotzi zuen, eta boliaren merkataritza bultzatu zuen. Bertako biztanleek hil zuten, Aintzira Handien lurraldea Alemaniaren kontura ikertzen ari zen bidaia batean."}
{"id": "278164", "revid": "1982", "url": "https://eu.wikipedia.org/wiki?curid=278164", "title": "Mehmet Emin Pasha", "text": ""}
{"id": "278165", "revid": "1982", "url": "https://eu.wikipedia.org/wiki?curid=278165", "title": "Eduard Schnitzer", "text": ""}
{"id": "278166", "revid": "1982", "url": "https://eu.wikipedia.org/wiki?curid=278166", "title": "Emin Pacha", "text": ""}
{"id": "278167", "revid": "105290", "url": "https://eu.wikipedia.org/wiki?curid=278167", "title": "Kafre", "text": "Kafrea edo kaffira (arabieraz, \"kafir\", fedegabea) Hegoafrikako bantu-etniako kidea da. Portugesek erabili zuten lehen aldiz kafre hitza Hego Afrikako tribuetako kideak izendatzeko, dirudienez gaizki ulertu zutelako kostaldeko merkatari arabiarrek erabiltzen zuten hitzaren berezko esanahia. Gaur egun, Hegoafrikan \"kafre\" hitza gutxiespen-adieran erabiltzen da beltzak izendatzeko (afrikaansez, \"kaffer\"), eta irain-hitz moduan ulertzen da han. 1775ean boerrak \"Kafreen Herria\" izeneko lurraldean sartu ziren xhosen lurrak bereganatzeko asmoz; horren ondorioz, 1779 eta 1850 bitartean zortzi gerra izan ziren, \"kafreen gerrak\" esaten zaienak."}
{"id": "278168", "revid": "512", "url": "https://eu.wikipedia.org/wiki?curid=278168", "title": "Guillaume Lekeu", "text": "Guillaume Lekeu (Heusy, Verviersetik hurbil, Valonia, Belgika, 1870eko urtarrilaren 20a - Angers, Frantzia, 1894ko urtarrilaren 21a) belgikar musikagilea izan zen.\nBiografia.\nC\u00e9sar Franck eta Vincent d'Indyren ikasle izan zen. Gazterik hil zen, eta musika-lan gutxi utzi zituen, baina oso ederrak denak. Oso ezaguna den \"Sonata\" idatzi zuen pianorako eta biolinerako; \"Adagio\" bat (1891) harizko orkestrarako; \"Nocturne\", giro inpresionista aditzera ematen duena; \"Trois Po\u00e8mes\", berak idatzitako poemen gainean; \"Andromeda\" kantata, Erromako sarian bigarren izan zena, eta \"Faust\", estudio sinfonikoak. Erromantizismo berrituaren bideari ekin zion, inpresionismoa hastear zegoen unean."}
{"id": "278169", "revid": "512", "url": "https://eu.wikipedia.org/wiki?curid=278169", "title": "Serge Lifar", "text": "Serge Lifar (Kiev, Ukraina, 1905eko apirilaren 15agreg./apirilaren 2ajul. - Lausana, 1986ko abenduaren 15a) ukrainar jatorriko frantses dantzari eta koreografoa izan zen.\nBronislava Nijinska dantzariaren eskolan ikasi zuen. Errusiar Iraultza nagusitu zenean, frantziar herritartasuna hartu zuen. 1923an Parisera alde egin zuen, eta han Serge Diaghileven dantzari lehena izan zen; Parisko Operako dantzari lehena eta balleteko maisua izan zen. Estilo neoklasikoa zuen. \"Couta Roustaveli\" eta \"San Sebastian martiria\" balletak ondu zituen. Dantzatu izan zituen obren artean daude: \"Katemea\" (1925), \"Prometeoren izakiak\" (Beethoven), \"Politxinelaren bidea\" (Nabokov), \"Salade\" (Milhaud)."}
{"id": "278170", "revid": "512", "url": "https://eu.wikipedia.org/wiki?curid=278170", "title": "Julius Robert von Mayer", "text": "Julius Robert von Mayer (Heilbronn, 1814ko azaroaren 25a - \"ibidem\", 1878ko martxoaren 20a) alemaniar fisikari eta medikua izan zen. Beroaren eta horrek eragiten duen lanaren baliokidetza azaldu zuen. Kaloria jakin baten baliokide mekanikoa zenbat den aurkitu zuen, eta aldi berean, gaur termodinamikan oinarrizko lege den energiaren kontserbazioaren printzipioa finkatu zuen. Mayerren erlazioa \"CP\" - \"CV\" \" = R\" da, non \"CP\" eta \"CV\" presio eta bolumen konstanteko bero espezifikoak diren, eta \"R\" gas idealen konstantea. Idatzi zuen lanik garrantzizkoena \"Die Mechanik der Warme\" liburua da."}
{"id": "278171", "revid": "28807", "url": "https://eu.wikipedia.org/wiki?curid=278171", "title": "Julius von Mayer", "text": ""}
{"id": "278172", "revid": "96586", "url": "https://eu.wikipedia.org/wiki?curid=278172", "title": "Maurice Merleau-Ponty", "text": "Maurice Merleau-Ponty (Rochefort-sur-Mer, Frantzia, 1908ko martxoaren 14a - Paris, Frantzia, 1961eko maiatzaren 3a) frantses filosofoa izan zen.\nBiografia.\nEdmund Husserlen eraginpean, fenomenologiaren jarraitzailea izan zen, baina, fenomenologista gehienek ez bezala, kontzientzia baino harantzagoko mundu baten errealitate materiala baiesten zuen.\n1940-1950 urteetan Karl Marxen materialismo historikoaren bidetik abiatu zen, baina geroago, hizkuntzaren eta esanahiaren azterketaz arduratu zen batez ere.\nLan aipagarrienak: \"La structure du comportement\" (1942, \"Jokabidearen egitura\") eta \"Ph\u00e9nom\u00e9nologie de la perception\" (1945, \"Pertzeptzioaren fenomenologia\")."}
{"id": "278173", "revid": "336", "url": "https://eu.wikipedia.org/wiki?curid=278173", "title": "Tirso Olazabal", "text": "Tirso Olazabal Lardizabal, Arbelaitzeko kondea (Irun, 1842ko urtarrilaren 28a - Donibane Lohizune, 1921eko azaroaren 25a) gipuzkoar politikari karlista izan zen.\nBordelen eta Parisen egin zituen ikasketak. Gaztetandik izan zituen ardura publikoko karguak. Gorteetako diputatu hautatu zuten 1867 eta 1869. urteetan, eta Bigarren Karlistada piztu zuen Veveyko batzarreko kide izan zen Gipuzkoako ordezkari gisa. Oste karlistak armez eta jaurtigaiez hornitu zituen. Karlos erregegaiak Arbelaitzeko kondea tituluaz eskertu zizkion haren zerbitzuak. Gerra amaitu ondoren diputatu hautatu zuten 1891. urtean eta senatari 1893. urtean alderdi integristaren eskutik."}
{"id": "278174", "revid": "1982", "url": "https://eu.wikipedia.org/wiki?curid=278174", "title": "Tirso de Olazabal Arbelaiz Lardizabal", "text": ""}
{"id": "278176", "revid": "512", "url": "https://eu.wikipedia.org/wiki?curid=278176", "title": "Onagra", "text": "Onagra onagrazeoen familiako eta \"Oenothera\" generoko hainbat landare belarkararen izena da. Zurtoina zuzena eta arantzatsua dute, eta hostoak txandaka antolatuak, osoak nahiz gingildunak. Gehienek lore handia dute, lau hostokoa, eta kolorez horia. Fruitua kusku-egiturakoa dute, lau ziskutan banatua. Berez Ameriketakoak dira, baina Europan ere zenbait espezie nahiko zabalduta daude, apaingarri erabiltzeko batzuk, hazi oliotsua dutelako beste batzuk. Ezagunenak Lamarcken onagra (\"Oenothera glazioviana\") eta onagra arrosa (\"O. rosea\") dira."}
{"id": "278177", "revid": "56334", "url": "https://eu.wikipedia.org/wiki?curid=278177", "title": "Pistola", "text": "Pistola su-arma motza da, esku batez erabiltzen dena eta balak distantzia txikira jaurtitzen dituena (50 m inguru).\nPistolak, uste denez, XIV. mendean sortu ziren Italian.\nPistola motak.\nBi mota nagusitan bereizten dira: errebolberrak eta pistola automatikoak. Errebolberrek balak gordetzeko zilindro birakari bat dute; antzinako errebolber-motako pistoletan zilindroa eskuz mugitzen zen etenik gabe tiroak jaurtitzeko; egungoetan, berriz, zilindroa etenik gabe mugitzen da katua zapaltzean. Pistola automatikoen mekanismoa, berriz, tiroa jaurtitzean pistolak jasaten duen atzerako indarraz baliatzen da berriro kargatzeko."}
{"id": "278178", "revid": "46380", "url": "https://eu.wikipedia.org/wiki?curid=278178", "title": "Madame Roland", "text": "Marie-Jeanne Phlippon Roland, Madame Roland izenaz ezaguna (Paris, - \"ibidem\", ) frantses politikaria izan zen, Jean-Marie Roland de la Plati\u00e8ren emaztea. Garai hartako emakume gehienek baino prestakuntza askoz ere hobea jaso zuen gaztetan, eta kartsu jokatu zuen hasieratik iraultzaren alde. Rousseau miretsi zuen biziki. Senarrari lagundu zion Lyonen, eta 1791. urtetik aurrera, girondinoen buruzagi bihurtu zen, eta eragin handia izan zuen girondinoen gobernuan. 1793ko maiatzean preso hartu zuten, girondinoen aurkako esetsaldiaren ondorioz, eta 1793ko azaroan hil zuten gillotinan.\nBerari egozten zaio urkamendira zeramatela askatasunaren estatuaren aurrean bota zuen esaldia: \"Askatasuna, zenbat hilketa egiten dira zure izenean..."}
{"id": "278179", "revid": "512", "url": "https://eu.wikipedia.org/wiki?curid=278179", "title": "Rhinolophus silvestris", "text": "Rhinolophus silvestris Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "278181", "revid": "512", "url": "https://eu.wikipedia.org/wiki?curid=278181", "title": "Tobias Smollett", "text": "Tobias George Smollett (Renton, Mendebaldeko Dunbartonshire, Eskozia, 1721eko martxoaren 19a - Livorno, Italia, 1771ko irailaren 17a) eskoziar idazle eta sendagilea izan zen.\nBiografia.\nSendagile izan zen Cumberland gerra-ontzian, eta Cartagena de Indiaseko setioan izan zen; bidaia hartako bizipenak azaldu zituen \"The Adventures of Roderick Random\" eleberrian. Sendagile-lanari utzi eta idazteari ekin zion bete-betean; abentura-eleberriak idatzi zituen, batez ere."}
{"id": "278182", "revid": "96586", "url": "https://eu.wikipedia.org/wiki?curid=278182", "title": "Auguste de Villiers de L'Isle-Adam", "text": "Jean-Marie-Mathias-Philippe-Auguste de Villiers de L'Isle-Adam (Saint-Brieuc, 1838ko azaroaren 7a - Paris, 1889ko abuztuaren 19a). XIX. mendearen bigarren erdiko Frantziako literatura abangoardiako idazle nagusietakoa, sinbolismoaren aitzindaria izan zen. Izen luzearekin bataiatu zuten baina 1846. urtetik aurrera Villiers de L'Isle-Adam markesa tituluarekin izendatu izan zuten, edo gehienetan, Auguste Villiers de L\u00b4Isle-Adam izenarekin eta batzuetan Mathias izena erabiliz. Villiers de L'Isle-Adam markesak olerkiak, antzerki-lanak eta kontakizun laburrak idatzi zituen. Bere lanetan naturalisten kontrako jarrera, idealismo erromantikoa eta sentsualitate ankerra dira nagusi; nabarmena da Baudelairen, Hegelen eta Poeren eragina. Lan aipagarri batzuk: \"Premi\u00e8res po\u00e9sies\" (1859), \"Contens cruels \"(1883), \"Tribulat Bonhomet \"(1887) eta azkenik \"Ax\u00ebl\" (1890; idazlearen maisu-lana, hura hil ondoren argitaratua).\nEuskal literaturan izan duen oihartzuna.\nEzaguna da Bernardo Atxagak \"Obabakoak\", liburuan omenalditxoa egiten ziola Villiers de L'Isle-Adam idazleari. \"Ondo plajiatzeko metodoaren azalpen laburra eta adibide bat\" ipuin edo atalean, plagioaren gorazarrea egin zuen idazle asteasuarrak eta adibidean, hau da hurrengo ipuinean, \"Pitzadura bat elur izoztuan\" ipuinean, \"Villiers\" izena hortik agertuko da ipuinean ondo txertaturik. (Pertsonaia nagusiak Auguste eta Mathias izenak dauzkate, aipatzen den laku baten izena: Villiers). \"Pitzadura bat elur izoztuan\" ipuina, \"Contens cruels \"(1883) liburuko ipuin baten plagioa da. Frantziar idazlearen liburuan ziegetan gertatzen zen istorio baten plagioa egingo du Atxagak ziegetatik istorioa urrunduz eta bere paraleloa mendialde zabalean kokatuz. Atxagak ez zuen plagioa ezkutatu, alderantziz, plagioa aldarrikatu zuen. \"Dena, dagoeneko, idatzita dago\"..."}
{"id": "278184", "revid": "336", "url": "https://eu.wikipedia.org/wiki?curid=278184", "title": "Claude Aveline", "text": "Eugene Avtsine Aveline, Claude Aveline deitua, (Paris, 1901eko uztailaren 19a - 1992ko azaroaren 4a) frantses idazlea izan zen.\nEleberriak \"La vie de Philippe Denis \"(1930-1955, \"Philippe Denisen bizitza\", trilogia), polizia-nobelak \"La double mort de Fr\u00e9d\u00e9ric Belot\" (1932, \"Fr\u00e9d\u00e9ric Beloten heriotza bikoitza\"), haurrentzako ipuinak, \"L\u00b4arbre tic-tac\" (1951, \"Tik-tak zuhaitza\"), poemak, \"Portrait de l\u00b4oiseau-qui-n\u00b4existe-pas \"(1961, \"Existitzen ez den txoriaren erretratua\") idatzi zituen. Alemaniak Frantzia inbaditu ostean Bigarren Mundu Gerran, nazien aurkako erresistentziaren sortzaileetakoa izan zen."}
{"id": "278186", "revid": "58701", "url": "https://eu.wikipedia.org/wiki?curid=278186", "title": "Lawrence Durrell", "text": "Lawrence George Durrell (Darjeeling, India, 1912ko otsailaren 27a - Sommi\u00e8res, Frantzia, 1990eko azaroaren 7) olerkigile, eleberrigile eta saiakera-idazle gisa nabarmendu zen.\nBiografia.\nHamazazpi urte zituela bertan behera utzi zituen ikasketak, eta 1930 ingurutik aurrera hainbat lanbidetan jardun zuen. Garai hartan eman zituen argitara bere lehen olerkiak: \"Quaint Fragment\" (1931), \"Ballad of Slow Decay\" (1931, \"Gainbehera mantsoaren balada\"), \"Ten Poems\" (1932, \"Hamar olerki\").\nDurrel Korfura bidaiatu zen, besteak beste. 1937an, Parisen zela Henry Miller ezagutu zuen. Handik Londresa itzuli zelarik, bi eleberri idatzi zuen, arrakasta handirik lortu ez zutenak, eta 1938an \"The Black Book\" (\"Liburu beltza\") argitaratu zuen Parisen; obra bitxia eta sailkatzen zaila da, katarsi liriko moduko bat, lausoa. Gerra hasi zenean, Greziara joan zen, Korfura, eta geroago, Kairora, eta Alexandriara ondoren. Alexandria izan zen, hain zuzen ere, Durrellen inspirazio-iturri nagusia, Korfurekin batera.\nHantxe kokatzen da bere obrarik ezagunena, \"Alexandriako laukotea\" eleberri-saila. Bere maisulana idatzi bitartean, olerkiak idazten eta argitaratzen jarraitu zuen: \"A Private Country\" (1943, \"Herrialde pribatu bat\"), \"Cities, Plains and People\" (1946, \"Hiriak, planoak eta jendeak\"), \"On Seeming to Presume\" (1948). Garai hartan genero berri bat, bidaia-kontakizunena, lantzen hasi zen, Mediterraneo inguruko bidaietan oinarrituak bereziki: Korfuri buruzkoa da \"Prospero's Cell\" (1945), Kretari buruzkoa \"The Dark Labyrinth\" (1958, \"Cefalu\" izenarekin argitaratua 1947an), eta Rodasen kokatzen da \"Reflections on a Marine Venus\" (1953, \"Venus itsastarrari buruzko hausnarketa\"). Olerki-eleberri arteko obrak dira, eta lekuak, paisaiak eta pertsonaiak irudikatzeko dohain berezia erakutsi zuen haietan egileak.\nHurrengo urteetan argitaratu zuen, lehen esan bezala, bere obra nagusia, \"Alexandriako laukotea\". Sail hori osatzen dute \"Justine\" (1957), \"Balthazar\" (1958), \"Mountolice\" (1958) eta \"Clea\" (1960) eleberriek. Egipton dago kokatua, eta maitasun, politika eta perbertsiozko istorio bat kontatzen du, baina lau ikuspegi desberdinetatik begiratuta.\nIkuspegi aniztasun hori erabiltzearen helburua egiaren erlatibotasuna azpimarratzea zen, eta horrekin batera, giza izatea behatzailearen begiradaren araberakoa dela adieraztea. \"Alexandriako laukotea\"k berrikuntza handia ekarri zuen, birtuosismoari dagokionez; klima sentsual eta ankerra adierazi zuen, gainbehera datorren gizarte bat oinarri harturik, eta oro har, lirismoa, dotorezia eta lausotasuna nagusitzen da.\n1960ko hamarraldiaren amaieran \"The Revolt of Aphrodite\" (\"Afroditaren iraultza\") obra idatzi zuen, \"Tunc\" (1968) eta \"Nunquam\" (1970) eleberriez osatua. Bestalde, Millerrekin izandako gutun-trukea ere plazaratu zuen \"A Private Correspondance\" (1963, \"Gutun pribatuak\") izenburuarekin; bertan bere eleberrien mamia eztabaidatzen zuten. \"Afroditaren iraultza\"n dena dela, ez zuen erakutsi \"Alexandriako laukotea\"n erakutsi zuen adierazkortasun bikaina; bai ordea, azken urteetako obra nagusietan, \"The Avignon Quintet\" (\"Avignongo boskotea\") sailean. \"Alexandriako laukotea\"n hartu zuen bide beretik idatzi zuen sail hori, eta ondoko eleberriek osatua da: \"Monsieur: or, the Prince of Darkness\" (1974, \"Monsieur edo ilunpeetako printzea\"), \"Livia: or, Buried Alive\" (1978, \"Livia edo bizirik lurperatua\"), \"Constance: or, Solitary Practices\" (1982, \"Constance edo bakar jarduerak\"), \"Sebastian: or, Ruling Passions\" (1983, \"Sebastian edo grina gailenak\") eta \"Quinx: or, the Ripper's Tale\" (1985, \"Bosgarrena edo tripa-ateratzailearen kontakizuna\"). \"Avignongo boskotea\" sailak II. Mundu Gerraren hasieran Avignongo etxe batean elkartzen diren lagun-talde baten historia kontatzen du, eta ikerketa psikologikoa egiten du lagun haien arteko harremanetatik abiaturik.\nAipaturikoez gainera, obra hauek ere eman ditu argitara: \"Bitter Lemons\" (1957, \"Limoi mikatzak\") eleberria eta \"Transition\" (1934, \"Trantsizioa\") eta \"A Private Country\" (1943, \"Herri pribatua\") poemak.\nKanpo loturak.\n[[Kategoria:Indiako idazleak]]\n[[Kategoria:Ingalaterrako idazleak]]\n[[Kategoria:Ingalaterrako poetak]]\n[[Kategoria:Ingalaterrako eleberrigileak]]\n[[Kategoria:Ingalaterrako saiakeragileak]]\n[[Kategoria:Ingalaterrako antzerkigileak]]\n[[Kategoria:Umorezko idazleak]]\n[[Kategoria:Indiako XX. mendeko idazleak]]"}
{"id": "278188", "revid": "10891", "url": "https://eu.wikipedia.org/wiki?curid=278188", "title": "Orti Gartzia Ertzillakoa", "text": "Orti Gartzia Ertzillako \u2014\"Fortun Gartzia de Ertzilla\" izen-deiturez ere ezaguna\u2014 (Bermeo, Bizkaia, 1492 - 1534) bizkaitar legegizona izan zen.\nBiografia.\nEspainiako koroaren zerbitzuan jardun zuen; Alonso Ertzillaren aita zen. Beste zaldun batzuekin batera, Espainiako ikastetxea sortu zuen Bolonian 1510. urtean. Gaztelako Kontseilu Nagusiko kidea izan zen 1522. urtetik aurrera.\nLegegintzari buruzko obrak eman zituen argitara: \"Comentarios a varios libros del Digesto\" (1514) eta \"Ad Legem Gallus D. de Liberis de Postimis Commentaria; De ultimo fine utrius Iuris Canonici et Civilis, de primo principio et subsequentibus praeceptis derivatione et diferentis utriusque\" (1514)."}
{"id": "278189", "revid": "6327", "url": "https://eu.wikipedia.org/wiki?curid=278189", "title": "Fortun Garcia de Ercilla", "text": ""}
{"id": "278190", "revid": "46380", "url": "https://eu.wikipedia.org/wiki?curid=278190", "title": "Laurent Fabius", "text": "Laurent Fabius (Paris, Frantzia, 1946ko abuztuaren 20a -) frantses politikaria da.\nBiografia.\nParisko Goi Mailako Eskolan eta Administrazioaren Eskola Nazionalean ikasi zuen. 1974an, Frantziako Alderdi Sozialistan (PSF) sartu zen.\nFrantziako Lehen Ministro izan zen 1984tik 1986ra bitartean, Biltzar Nazionaleko lehendakari 1988tik 1992ra, eta Alderdi Sozialistako lehen idazkari 1992-1993 urteetan. 1997ko Legebiltzarrerako hauteskundeen ondoren, talde sozialistaren lehendakari izan zen Biltzar Nazionalean.\n2000. urtean, Ekonomia, Finantza eta Industria ministro izendatu zuen Lionel Jospin sozialistak. 2002ko hauteskundeen ondoren, legebiltzarkide izan zen. 2006an, Frantziako alderdi sozialistako buru izateko primarioetara aurkeztu zen, baina S\u00e9gol\u00e8ne Royalek irabazi zion.\nHIESaren birusaz kutsatutako odol-transfusioen kasuan erruduntzat hartu zuten 1992an, baina, azkenik, errugabetzat jo zuen Frantziako Justiziak 1999an."}
{"id": "278191", "revid": "58701", "url": "https://eu.wikipedia.org/wiki?curid=278191", "title": "Jean-Honor\u00e9 Fragonard", "text": "Jean-Honor\u00e9 Fragonard (Grasse, Frantzia, 1732ko apirilaren 4a - Paris, Frantzia, 1806ko abuztuaren 22a) margolaria izan zen. XVIII. mendeko Europako maisu handienetakotzat hartzen da gaur egun.\nBizitza.\nOso gaztetan Parisa joan zen, eta Fran\u00e7ois Boucherren ikasle kuttuna izan zen. Boucherrek Erromako lehiaketan parte har zezan indar egin zion, eta 1752an, lehiaketa hartako lehenengo saria irabazi zuen. Hala, Carle Van Look zuzentzen zuen eskolan sartu zen Fragonard (1753-1756). Gazte-denboran egin zituen lanek Boucherren eragin nabarmena dute; artifizialak dira guztiz: \"Jeroboam Sacrificing to Idols\" (1752, \"Hankak garbitzea\"). 1756. urtearen bukaeran Fragonard Erromako Frantses Akademian onartu zuten, eta han aritu zen ikasten 1761. urtea arte. Garai hartan bi babesle izan zituen: Hubert Robert (Erroman) eta Saint-Non abadea. Tivolira (1760), Napolira (1760-1761) eta Parisko itzuleran Bolonia, Venezia eta Genevara eraman zuen lanera abadeak. Italiatik itzuleran akuaforte-sail eder bat egin zuen (1764). Oso aldi oparoa izan zuen hura: sentiberatasun handiko paisaiak (\"Parke txikia\", 1760 ingurukoa), zenbaitetan mugimendu dramatikodunak (\"Ekaitza\", 1759), eta genero-eszena konplexuak egin zituen.\nItaliatik Parisa itzuli zenean, Marie-Anne Gerardekin ezkondu zen. Fragonard oso zoriontsua izan zen haren emaztearekin eta familiarekin, nahiz eta behin baino gehiagotan bestelako esamesak zabaldu izan diren. Garai horretan, aldaketa nabariena izan zuen Fragonarden karrerak: Akademiaren bidetik urrundu zen, eta uko egin zion pintura historiko eta apaingarri handiak pintatzeari. Eszena \"lizunak\" marrazten hasi zen (\"Zabua\", 1767), genero-eszenak ere pintatzen zituen, Boucherren estilo berekoak, eta paisaietan iparraldeko maisuen irakaspenetara itzuli zen.\nFantasiako erretratuetan, pintzelkadak lastertasun eta askatasun handikoak erabiltzen zituen. Hamabost bat dira, 1769. urte inguruan pintatuak; zortzi Louvren daude, eta horiexek erakusten dute Fragonarden karreraren goreneko maila.\nFragonarden arrakasta izugarria zen, baina haren arte-estiloa zaharkitzen edo modatik urruntzen ari zen ordurako. Urte horietan bertan, Parisen, neoklasizismoa iragartzen zuten mugimendua ari zen indar hartzen. Fragonardek, Mme. du Barryren aginduz, Louvecienneserako egin zituen lanek kritika latzak izan zituzten, eta ez zituzten erakusgarri jarri; haien ordez, Vien margolariaren lau koadro jarri ziren. Kritika haiek asko mindu zuten Fragonard; adiskide zuen Bergeret finantza-gizonak bidaia bat egitera eraman zuen (1773-1774), Frantziako Midi eskualdera lehenbizi, eta ondoren Italiara, ahaztu zitzan bere estiloaren kontrako kritikak. Bidaia haren ondoren Parisa itzuli zen.\nParisen antzematen zen belaunaldi berriak gero eta indar handiagoa zuela, eta pintore-belaunaldi horrek gora egin ahala Fragonarden ospea beherantz zihoan; Frantziako Iraultzarekin, azkenik, hondoa jo zuen. Hasieran, ideia berrien aldeko agertu zen Fragonard, baina berehala egin zuen atzera. 1790. urtean Fragonardek Paris utzi eta Grassera, lasaitasunera, joan zen bizitzera, bere alaba Rosalieren heriotzak lur jota utzi baitzuen. Fragonardek gero eta ondasun gutxiago zuen, eta bezeroek edo ihes egin zioten edo ondasunik gabe gelditu zitzaizkion. Hala ere, Fragonardek bilatu zituen miseriari ihes egiteko bideak: ikasle izan zuen Daviden laguntza izan zuen batetik, eta bestetik, Museumean (etorkizunean Louvre museoa izango zena, 1793-1800) administrazio-lanpostu bat lortu zuen. Gero eta jarraitzaile gehiago zituen Fragonardek; bere koinata eta ikasle Marguerite Gerarden lanek, aldiz, gero eta arrakasta handiagoa zuten, eta bere seme Evaristeren ospea ere handiagotzen ari zen poliki-poliki. Dena dela, Fragonard bere senide eta lagun minez inguraturik bizi izan zen samintasun handirik gabe.\nZaila da Fragonardek egin zituen lanen bilduma osatzea, galdu egin baitira lan horietako asko eta asko. Eragin handia izan zuten Fragonardengan, antza denez, kritikak, Italiara egin zuen bigarren bidaiak eta paristarren gustu-aldaketak, eta egoera horri aurre egiteko bere estiloa erabat aldatzea erabaki zuen: koloreak ahuldu egin zituen, urre eta zilar koloreen harmonia bilatu zuen. Bere teknikak, askatasunik galdu gabe, molde zorrotzago baterantz egin zuen: batzuetan iparraldeko margolarietara hurbiltzen zen (\"Ezkutako mustra\", 1788), beste batzuetan, berriz, Le Sueur ekartzen zuen gogora. \u00d1abardura malenkoniatsuak (\"Zenbakia\"), grinatsuak (\"Krisketa\"), edo erotikoak (\"Arrosaren sakrifizioa\") nahasten zituen bere lanetan.\nLanak.\nLan garrantzizkoenak: \"Serment d'amour (Maitasun zina), La bachante endormie (Bakantea lotan)\" eta \"Le sacrifice de la rose (Arrosaren sakrifizioa).\""}
{"id": "278192", "revid": "137486", "url": "https://eu.wikipedia.org/wiki?curid=278192", "title": "Mimetismo", "text": "Mimetismoa inguruan dituzten beste izaki batzuen kolorea edo itxura hartu, jokabidea, hotsa edo usaina imitatu eta kokapen berean egoteko animalia eta landare batzuen ahalmena da, harraparien erasoetatik babestea edo erasoa arrakastatsua lortzeko helburuak dituena. Adibidez, liztor arriskutsuen itxura hartzen dute lepidoptero, diptero eta koleoptero zenbaitek. Batzuetan espezie imitatzailearen mimetismoak abantailak ekarri ere egiten dizkio espezie modelo edo imitatuari.\nSarritan, mimetismoak babes funtzioa du, mimetismoa garatzen duen animalia erabat ohartezin bilakatzen baita harraparientzat. Mimetismoaren helburua habitat berean bizi diren animalien zentzumenak engainatzea da, batez ere harraparien zentzumenak.\nMimetismoaren kasu ezagunenek ikusmen-pertzepzioari eragiten diote, baina badira entzumen- usaimen- edo ukimen-mimetismo kasuak ere.\nMimetismo motak.\nSailkapena.\nMimetismo mota asko deskribatu dira. Forma ezberdinen arteko antzekotasunak eta ezberdintasunak azaltzen dira ondoren. Sailkapena, askotan, funtzio mimikoetan oinarritzen da (adibidez, kaltea saihestea). Kasu batzuk mota bat baino gehiagotan sar daitezke, adibidez, automimetismoa eta mimetismo erasokorra ez dira elkarrekiko baztertzaileak, batek modeloaren eta imitatzailearen arteko espezie-erlazioa deskribatzen duelako, eta besteak, berriz, imitatzailearen funtzioa deskribatzen duelako (janaria lortzea). Terminologia ere eztabaidatu da, eta hau argitzeko ahaleginek termino berriak sartzea ekarri dute. \u201cMaskarada\u201d hitza, batzuetan, modeloa bizigabea denean erabiltzen da, baina, zentzu hertsian, \"kripsi\"-tik ezberdina da, seinale-hartzailearen erantzun potentzialagatik. Kripsi-an, hartzaileak ez duela erantzuten suposatzen da, baina maskarada motan hartzailearen ezagutza-sistema nahasten du, bestela adierazlea bilatuko lukeena. Beste mimetismo motetan, seinalea ez du hartzailearen sentsore-sistemak iragazten. Hauek ez dira elkarrekiko baztertzaileak, eta liztor moduko itxuraren eboluzioan argudiatu da intsektuek liztor maskaradunak izatera eboluzionatu dutela liztor harrapariek elkarri erasotzen ez diotelako, eta antzekotasun mimetiko horrek harrapari ornodunei eraso egiteko asmoa kentzen dielako.\nMimetismo defentsiboa.\nMimetismo defentsiboa edo babeseko mimetismoa ematen da organismoak topaketa kaltegarriak saihesteko gai direnean, etsaiak engainatuz beste zerbait direla sinetsaraziz.\nHemen aztertutako hiru kasu hauek kolorazio ohartarazleari esker babestutako animaliek dakartzate:\nMimetismo batesiarra.\nBatesiar mimetismoan imitatzaileak modeloaren ezaugarriak partekatzen ditu, baina ez du harraparien aurrean probetxugabea bihurtzen duen ezaugarririk (adibidez, zapore txarra). Bestela esanda, imitatzaile batesiar bat otso-larruan dagoen ardi bat da. Bere izena Henry Walter Bates naturalista ingelesarengandik jasoa du, zeinen Amazoniako ohian-tropikalen tximeletei buruzko lana (\"The Naturalist on the River Amazons\" izeneko liburuan deskribatuta) ikerketa arlo honetan aitzindari izan zen. Harrapakariek ez dituzte imitatzaileak hain erraz aurkitzen beren ereduarekiko proportzio baxuan daudenean. Fenomeno honi frekuentzia negatiboaren menpeko selekzioa esaten zaio, eta mimetismo forma gehienetan aplikatzen da. Mimetismo batesiarra bakarrik manten daiteke eredua jatearen kalteak imitatzailea jatearen onura gainditzen badu. Ikastearen izaerak imitatzaileen aldera egiten du; izan ere, eredu batekin lehen esperientzia txarra duen harrapariak bere itxura duen edozer saihesteko joera du, eta ez du esperientzia hori berehala berraztertzen gezurrezkoa ote zen ikusteko. Hala ere, imitatzaileak ereduak baino ugariago bihurtzen badira, harrapari gazte batek imitatzailearekin lehen esperientzia izateko probabilitatea areagotu egiten da. Beraz, sistema hauek egonkorragoak dira biak eredua eta imitatzailea dauden tokian, eta eredua mimoa baino ugariagoa den tokian.\nLepidoptera ordenako imitatzaile batesiar asko daude. \"Consul\" \"fabius\" eta \"Eresia\" \"eunice\"-k zapore nazkagarriko \"Heliconius\" tximeletak imitatzen dituzte, hala nola \"H. ismenius\". \"Limenitis arthemis\"-ek pozoitsua den \"Battus\" \"philenor\" imitatzen dute. Hainbat sits jangarriak klik ultrasonikoak eragiten dituzte sits tigre jangaitza imitatzeko. \"Thaumoctopus\" generoko olagarroak (olagarro imitatzailea) haien gorputz forma eta kolorazioa nahita aldatzeko gai dira itsas suge edo lehoi-arrain arriskutsuen antza hartzeko. Amazonian, \"Dryocopus galeatus\" okila, Brasil, Paraguai eta Argentinako oihan Atlantikoetan bizi dena, beste bi okil handiagoen antzeko gandor gorri, bizkarralde beltza, eta azpiko alde marraduna imitatzen du (\"Dryocopus\" \"lineatus\" eta \"Campephilus\" \"robustus\"), zeinek \"D. galeatus\" okilan erasoak gutxitzen duena. Mimetismo batesiarra landare-erreinuan ematen da ere, hala nola \"Boquila\" generoko igokariak, bere hostoen forma eta kolorea igotzen ari den landarearena berdintzeko moldatzen duena, halako moldez non haren hosto goxoek hain desiragarriak ez diren hostoak diruditen.\nMimetismo m\u00fcllertarra.\nMimetismo m\u00fclertarrak, Fritz M\u00fcller naturalista alemaniarraren omenez izendatua, bi espezie edo gehiagok antzeko abisu edo seinale aposematikoak dituzten egoera bat deskribatzen du, biek benetako antipredazio ezaugarriak partekatzen dituztenean (adibidez, jangaitza izatea). Hasieran, Batesek ezin zuen azaldu zergatia \u2014 biak berez kaltegarriak badira, zergatik imitatu behar luke batak bestea? M\u00fcllerrek fenomeno honen lehen azalpena eta eredu matematikoa aurkeztu zuen: harrapari komun batek bi espezie nahasten baditu, espezie horietako banakoek bizirauteko aukera handiagoa dute. Mimetismo mota hau berezia da hainbat aldetan. Lehenik, imitatzaileak eta ereduak elkarrekintzatik onura ateratzen dute, mutualismotzat har daitekeena. Sistema hau seinalearen hartzailearentzat ere onuragarria da, nahiz eta espezieen identitateari buruz engainatua izan, patroia orokortuz topaketa kaltegarriak saihestu ahal baititu. Bestalde, mimetismo batesiarran argia den imitatzailearen eta ereduaren arteko bereizketa lausotzen da. Espezie bat urria eta beste bat ugaria denean, espezie urria imitatzailea dela esan daiteke. Hala ere, biak kantitate berdinetan ematen direnean, elkarrekiko mimetismoaz hitz egiteak zentzu handiagoa du espezie \"imitatzaile\" eta \"eredu\"-en seinaleek konbergentziara jotzen dutelako. Bestalde, espezie imitatzaileak kaltegabe izatetik biziki kaltegarria izatera pasatzeko prozesu etengabe bat jarrai dezake, mimetismo batesiarra m\u00fcleriarra bihurtzen duena azkenean.\nMonarka tximeletak (\"Danaus\" \"plexippus\") tximeleta erregeordearekin (\"Limenitis\" \"archippus\") konplexu m\u00fclleriar bat eratzen du kolorazio patroiak partekatzean. Erregeordeak kolorazio desberdineko azpiespezieak ditu, bakoitza bertako \"Danaus\" generoko espeziearekin bat datorrena. Adibidez, Floridan tximeleta erregeordeak tximeleta erregina imitatzen du; Mexikon, aldiz, erregeordea tximeleta soldaduaren antzekoa da. Erregeordea, beraz, hiru bikote m\u00fclleriar ezberdinetan nahasia dago. Adibide hau aspaldi uste izan zen Batesiarra dela, erregeordeak monarka imitatzen duela, baina erregeordea monarka baino jangaitzagoa da. \"Apheloria\" eta \"Brachoria\" (\"Xystodesmidae\") generoetako gutxienez zazpi milazango espeziek mimetismo m\u00fcleriarraren eraztun bat osatzen dute Ameriketako Estatu Batuen ekialdean, non harreman gabeko espezie polimorfoek antzeko kolore-ereduetan bat etortzen diren.\nMimetismo emsleyarra/mertensiarra.\nMimetismo emsleyarra edo mertensiarra, harrapakin hilgarri batek hain arriskutsua ez den espezie bat imitatzen duen ezohiko kasua deskribatzen du. M. G. Emsley-ek proposatu zuen harrapari batek animalia aposematiko oso arriskutsu bat, hala nola suge korala, saihestea ikasi ahal duen azalpen posible gisa, animalia horrek harrapakaria erraz hilko lukeelako. Teoria Wolfgang Wickler alemaniar biologoak garatu zuen, Robert Mertens herpetologo alemaniarraren omenez izendatu zuena.\nEgoera ezohikoa da, normalean espezierik kaltegarriena izaten baita modeloa. Baina harrapari bat suge hilgarri batekin topo egitean hiltzen bada, ez du sugearen abisu seinaleak ezagutzen ikasteko aukerarik. Beraz, suge hilgarri bat aposematikoa izateak ez lioke abantailarik sortuko ez sugeari ezta harrapariari ere: eraso egiten dion edozein harrapari hil egingo litzateke harrapakin hilgarria saihesten ikasi baino lehen, eta horrela hobe litzateke sugea kamuflatua izatea, erasoak saihestekotan. Baina harrapariak ohartarazpen koloreak zituen suge ez hilgarri bat saihesten lehenago ikasiko balu, orduan espezie hilgarriak probetxu atera liezaioke (hots, eraso gutxiago jasango lituzke) arrisku txikiagoko sugea imitatuz.\nEsne-sugearen azpiespezie kaltegabe batzuk (\"Lampropeltis\" \"triangulum\"), neurrian toxikoak diren suge koral aizunak (\"Erythrolam\" generoa), eta hilgarriak diren suge koralak (\"Micrurus\" generoa) partekatzen dute gorputz gorri bat lerro beltz eta hori edo zuriekin. Sistema honetan, esne-sugeak eta suge koralak imitatzaileak dira, suge koral aizunak, berriz, ereduak.\nMimetismo wasmanniarra.\nMimetismo wasmaniarrean, imitatzaileak habia edo kolonia batean bizi den banakoa hartzen du eredutzat, koloniaren barruan bizi ahal izateko. Hemengo modelo gehienak inurriak, termitak, erleak eta liztorrak bezalako gizarte-intsektuak dira.\nMimetismo vaviloviarra.\nMimetismo vaviloviarra landare kultibatu baten ezaugarriak hautespen artifizialaren bidez partekatzen dituzten belar gaiztoetan aurkitzen da. Izena Nikolai Vavilov botanikari eta genetikari errusiarragandik jaso du. Belar txarraren aurkako hautaketa gerta daiteke, edo belarra eskuz hilez, edo haizatuz.\nMimetismo vaviloviarra gizakien nahigabeko hautespenaren adibidea da. Jorratzaileek ez dituzte belar txarren haziak aukeratu nahi, baina zaila da hori saihestea, ezinbestean gero eta antzekoagoak bihurtzen baitira. Izan ere, jorratzaileek interesatzen zaizkien landareen ezberdinak baztertu eta haien ondorengotza oztopatuz, zeharka antzekoen biziraupena bultzatzen dute. Adibidez, \"Echinochloa\" \"oryzoides\", arroz-soroetako belar bat da, eta arrozaren itxura du; bere haziak, sarritan, arrozenekin nahasten dira, eta mimetismo vaviloviarraren ondorioz hauek bereiztea zaildu da belaunaldiz belaunaldi.\nMimetismo vaviloviarra defentsibo gisa sailka daiteke, belar imitatzaileak espezie babestu baten antza hartzen baitu. Horrek mimetismo batesiarrarekiko antzekotasun handia du, belarrak ez baititu partekatzen ereduari bere babesa ematen dioten propietateak (gizakiarentzat jangarri izatea, adibidez), eta bere presentziak eredua eta ustiatzaileak (kasu honetan uzta eta nekazariak) kaltetzen baititu. Baina badira desberdintasun gako batzuk; mimetismo batesiarrean, modeloa eta seinale-hartzailea etsaiak dira (harrapariak espezie imitatzailea jango luke, ahal balu), eta hemen, aldiz, uzta eta bere giza hazleak harreman mutualistan daude: gizakiak uzta jan arren, hura babesten eta hedatzen dute. Izan ere, uztaren \"babes\" bakarra gizakiek ematen dioten garrantzia da. Bestalde, belarra ez da jaten, suntsitu baizik. Belarra hiltzeko motibazio bakarra uztari onura ematea da. Azkenik, mimetismo mota hau ez da gertatzen gizakirik gabeko ekosistemetan.\nMimetismo gilbetiarra.\nMimetismo gilbertiarrak bi espezie baino ez ditu barne hartzen. Anfitrioi potentzialak (edo harrapakinak) bere bizkarroia (edo harrapakaria) uxatzen du hura imitatuz, anfitrioi-bizkarroi mimetismo erasokorraren alderantzizkoa. Izena Lawrence E. Gilbert ekologista estatubatuarragandik jasoa du.\n\"Passiflora\" generoko landareetan ematen da mimetismo gilbertiarra. Landare honen hostoek toxinak dituzte, animalia belarjaleak uxatzen dituztenak. Hala ere, \"Heliconius\" tximeleta-larba batzuek toxina hauek apurtzen dituzten entzimak garatu dituzte, genero honetan espezializatzea ahalbidetuz. Honek hautespen presio gehiago eragin die anfitrioietako landareei, hauek \"Heliconius\"-en arrautza helduak imitatzen dituzten estipulak garatzeraino. Tximeleta hauek jadanik arrautzak dauden lekuetan ez erruteko joera dute, beldarren arteko lehia intraespezifikoa saihesteko; hosto hutsetan daudenek bizirauteko aukera gehiago baitituzte. \"Heliconius\" larba gehienak kanibalak dira, hau da, arrautza helduagoetatik ateratako beldarrek beste beldar gazteagoak jaten dituzte. Horrela, badirudi horrelako landareek arrautza-formako estipulak garatu dituztela tximeleta mota horiek bertan arrautzak ez jartzeko. Gainera, bertan nektarra metatzen da, eta beldarren harrapariak erakartzen dituzte (inurriak eta liztorrak, esate baterako), defentsa gehigarri gisa.\nMimetismo broweriarra.\nMimetismo broweriarra, Lincoln P. Brower eta Jane Van Zandt Browerren omenez izendatua, automimetismo mota bat da, non eredua imitatzailearen espezie berekoa den. Hau mimetismo batesiarraren analogoa da, baina espezie bakar baten barruan, eta populazio baten barnean palatabilitate espektro bat dagoenean gertatzen da. Adibidez, tximeleta monarka eta erregina (\"Danainae\" azpifamiliakoak), toxikotasun aldakorreko kotoi-landerez elikatzen direnak. Espezie hauek beren landare ostalaritik toxinak gordetzen dituzte, helduaroan ere mantentzen direnak (imagoak direnean). Toxina mailak larba-faseko dietaren arabera aldatzen direnez, banako batzuk beste batzuk baino toxikoagoak dira. Organismo jangarriagoek, beraz, banako arriskutsuagoak imitatzen dituzte, antzekotasuna jada definiturik.\nHala ere, hori ez da beti horrela. Sexu dimorfismoa duten espezietan, sexu bat bestea baino arriskutsuagoa izan daiteke, eta sexu babesgabeagoak bestea imita dezake. Aukera honen froga Gabongo tximu baten jokabideak ematen du, \"Anaphe\" generoko sits arrak erregulartasunez jan arren berehala utzi ziolako hori egiteari, espezie hartako eme kaltegarri bat dastatu zuelarik.\nMimetismo erasokorra.\nHarrapariak.\nMimetismo erasokorra espezie kaltegabe baten ezaugarrietako batzuk partekatzen dituzten harrapari edo bizkarroietan aurkitzen da, beren harrapakin edo anfitrioiek antzematea ekiditen dutelarik; hori ardi-larruan dagoen otsoaren istorioarekin konpara daiteke, engainu kontzienterik ez dagoela ulertzen den bitartean. Imitatzaileak harrapakinaren edo anfitrioiaren beraren antza izan dezake, edo seinale-hartzailearekiko neutrala edo onuragarria den beste organismo batena. Mota honetan, mimetismoaren ereduari negatiboki edo positiboki eragin diezaioke, baita inolako eraginik sortu ez ere. Bizkarroiak harrapari gisa har daitezkeen moduan, anfitrioi-parasitoen mimetismoa erasokorraren azpimota bat bezala har daiteke.\nImitatzaileak esanahi berezia izan dezake harrapakinarentzat. Horrelako kasu bat armiarmak dira, horien artean mimetismo erasokorra harrapakina erakartzeko eta aldi berean armiarmaren harrapariak ezkutuan hurbiltzean oharkabean geratzeko oso ohikoa baita. Honen kasu bat \"Nephila\" \"clavipes\" da, zeinek urre-koloreko sareak ehuntzen baitituzte leku argitsuetan. Esperimentu batzuek erakusten dute erleak armiarma-sareak arriskuarekin lotzeko gai direla pigmentu horia bertan ez dagoenean, hain ondo ez argiztaturiko eremuetan gertatzen den bezala, non sarea ikustea askoz zailagoa den. Beste kolore batzuk ere ikasiak eta saihestuak izan ziren, baina erleek ez ziruditen gai kolore horia arriskuarekin eraginkortasunez lotzeko. Horia, hala ere, nektar lore askoren kolorea da, eta beraz, kolore hori saihestea estrategia kaltegarria litzateke erleentzat. Beste mimetismo modu bat ez da kolorean oinarritzen, patroietan baizik. \"Argiope argentata\" bezalako espezieek patroi nabarmenak erabiltzen dituzte haien sareen erdialdean, sigi-sagak adibidez. Hauek argi ultramorea isla dezakete, eta nektar gida izenez ezagutzen diren lore askotan ikusten den eredua imitatzen dute. Armiarmek sarea egunero aldatzen dute, eta hau erleek sareen patroiak gogoratzeko duten gaitasunagatik azal daiteke. Erleak patroi jakin bat kokapen espazial batekin erlazionatzeko gai dira, hau da, armiarmak patroi berri bat aldiro ehundu behar du harrapaketak murritz ez dakizkion.\nBeste kasu bat da arrak eme sexualki harkor batengana erakarrita daudenean. Egoera honetan, eredua imitatzailearen espezie berekoa da. 1960ko hamarkadan hasita, James E. Lloydek \"Photuris\" generoko ipurtargi emeei buruz egindako ikerketak agerian utzi zuen \"Photuris\"-ekoak \"Photinus\" generoko emeek estalketa-seinale gisa erabiltzen dituzten argi-seinale berberak emititzen dituztela. Ikerketa gehiagok aurkitu zuten hainbat generotako arrak erakartzen dituztela \"femme fatale\" hauek, eta ondoren hauek harrapatu eta jaten dituztela. Emeen seinaleak arrak hartutakoetan oinarritzen dira, beraz, eme bakoitzak seinale errepertorio bat du, dagokion espezieko emearen maiztasun eta iraupenarekin bat datorrena. Mimetismo honek agian eboluzionatu egin du, aurrez estalketarako ez ziren seinaleak harraparitzarako moldatuz.\nAustraliaren barrualdeko \"Chlorobalus leucoviridis\" matxinsaltoak \"Cicadettini\" tribuko\u00a0txitxar arrak erakartzeko gai dira, emeen estalketa seinaleak imitatuz. Mimetismo erasokor akustikoaren adibide hau \"Photuris\" ipurtargi kasuaren antzekoa da, harrapariaren seinale-tartea nabarmenki aldakorra delako. Esperimentuak frogatu dute \"C. leucoviridis\" kapaz dela hainbat txitxar espezieen arrak erakartzeko, baita beste kontinenteetakoak ere, estalketa-seinaleak espeziearekiko espezifikoak izan arren.\nLandare haragijale batzuk ere mimetismoaren bidez haien harrapaketa erradioa handitzeko gai izan daitezke.\nBaina ezkutatzea ez da ezinbesteko baldintza, harrapari batek harraparitzat ez hartzeagatik soilik abantaila esanguratsua eskura baitezake. Espezie sinbionte mutualista baten antza izan dezakete, edo harrapakinarentzat garrantzi gutxiago duen espezie batena.\nAzken kasu hau arrain garbitzaileena eta haien espezie imitatzaile batena da, nahiz eta eredu honetan imitatzaileak desabantailak dakarzkio ereduari. Arrain garbitzaileak beste espezie askoren aliatuak dira, bizkarroiak eta azal hila jaten uzten dietenak. Batzuek garbitzaileari beren gorputzaren barrutik bizkarroi horiek ehizatzen uzten diote. Hala ere, garbitzaile mota bat, \"Labroides dimidiatus\", espezie mimetiko baten eredua da, \"Aspidontus taeniatus\"-ena. Arrain hauek Ozeano Indiko eta Bareko koralezko uharrietan bizi dira, eta beste arrainek garbitzailea ezagutzean garbitzeko \"baimena\" ematen diote. Haren imitatzailea, blenido espezie bat, tamaina eta kolorea imitatzeaz gain garbitzailearen \"dantza\" ere imitatzeko gai da. Garbiketa bila dabilen arraina hurbildu eta gelditzen denean, imitatzaileak hozka egiten dio, haragi zati bat erauziz eta berehala ihes eginez. Arrainek, modu honetan, laster ikasten dute mimoa eta eredua bereizten, baina bien arteko antzekotasuna handia denez, askoz zuhurrago jokatzen dute ereduarekin ere, eta beraz imitatzaileari abantaila ekartzeaz gain eredua kaltetzen duela esan daiteke. Biktimek etsaia eta laguntzailea bereizteko duten gaitasuna dela eta, blenidoek antzekotasun handia garatu dute, eskualde mailako xehetasunak islatzeraino.\nBizkarroiak.\nBizkarroiak ere mimiko erasokorrak izan daitezke, nahiz eta, aurrekoen aldean, egoera pixka bat ezberdina izan. Harrapakari batzuek badute harrapakina erakartzeko ezaugarriren bat; bizkarroiek, gainera, harraparien harrapakin naturalak imitatzen dituzte, eta harrapariek jaten dituztenean, ostalarian sartzeko bide bat dute. \"Leucochloridium\" espezieko kideak, platelminto generokoak, kantu-txorien digestio-aparatuan hazten dira, eta haien arrautzak txorien gorozkietan agertzen dira. Orduan, \"Succinea\"-k jaten ditu, lehorreko barraskilo batek. Arrautzak bitarteko ostalari horretan garatzen dira, eta ondoren txori egoki bat aurkitu behar dute heltzeko. Txoriek normalki barraskilorik jaten ez dutenez, platelmintoak beste estrategia bat du bere anfitrioiaren esteetara iristeko. Kolore bizikoak dira eta taupadaka mugitzen dira. Beraz, barraskiloaren begian taupadaka hasten dira, beldar itxura gogoraraziz eta hegazti baten janari ukaezin bihurtuz. Horrela, ostalarien arteko tartea gainditu ahal izango du, bere bizi-zikloa jarraituz. Nematodo batek (\"Myrmeconema neotropicum\") \"Cephalotes\" \"atratus\" inurri langileen abdomenaren kolorea aldatzen du, \"Hyeronima\" \"alchorneoidesen\" fruitu helduen itxura har dezaten. Inurriaren portaera ere aldatzen du, gasterra (atzealdea) altxaraziz. Honek txoriek inurria jateko aukerak areagotzen ditu. Txorien gorozkiak beste inurri batzuek biltzen dituzte eta beren kolonia elikatzeko, horrela nematodoa zabaltzen lagunduz.\nEzohiko kasu batean, \"Meloe\" generoko kakalardo batzuen larba planidioek talde bat osatzen dute eta bere erle espezie anfitrioiaren sexu erakarlea imitatzen duen feromona sortzen dute. Erle ar bat iristen denean eta larba masarekin elkartzen denean, bere abdomenera igotzen dira. Handik erle eme batera pasatzen dira, eta handik erle habiara haien larbak parasitatzeko.\nOstalari-bizkarroi mimetismoa bizkarroi batek bere anfitrioi propioa imitatzen duen sistema bat da. Kukuak dira errunaldi-parasitismoaren adibide kanonikoa, non parasitatzaileak beste espezie baten habian uzten dituen bere arrautzak. Beste espezieko gurasoak zaindu eta elikatzen ditu parasitatzailearen arraultzak, prozesuan ama biologikoaren inbertsio parentala murriztuz. Parasitatzailearen arrautzek ostalariarenak imitatzeko gaitasuna da gakoa. Ostalari desberdinei moldatzeko gaitasuna emeen aldetik heredatzen da. Errunaldi-parasitismo intraespezifikoko kasuak ere badira, non eme batek espezie kideko habia batean erruten duen, murgilari urrebegian (\"Bucephala\" \"clangula)\" ageri den bezala, baina ez da mimetismotzat hartzen. Beste mekanismo bat mimetismo kimikoa da, \"Phengaris\" \"rebeli\" tximeleta bizkarroian ikus daitekeena. Tximeleta horrek \"Myrmica\" \"schencki\" inurria parasitatzen du, koloniak tximeletaren larbak babestera eta elikatzera bultzatuz. Horretarako engainu kimikoa erabiltzen du tximeletak, eta inurriei tximeletaren larbak haienak direla sinestarazten die, habian zuzenean sartzea ahalbidetzeko. Erlastar bizkarroiak (\"Bombus\") haien ostalaria imitatzen dute, kasualitateak azal dezakeena baino baino askoz hobeto imitatu ere. Hala ere, hori mimetismo m\u00fclleriar gisa har daiteke.\nUgal-mimetismoa.\nUgal-mimetismoa gertatzen da ereduaren ekintzak imitatzailearen ugalketan lagungarri gertatzen direnean. Hau ohikoa da saria eskaintzen dutela diruditen baina benetan ematen ez duten lore engainagarriak dituzten landareetan, eta Papua Ginea Berriko ipurtargietan gerta daiteke, hauetan \"Pteroptyx\" \"effulgens\"-en seinalea \"P. tarsalisek\" erabiltzen duelarik emeak erakartzeko. Beste mimetismo formek ugalketa-osagai bat ere badute, adibidez haziekin gertatzen den mimetismo vaviloviarrak, txorien ahots-mimetismoak, eta abar.\nLoreak.\nMimetismo bakeriarra, Herbert G. Bakerren omenez izendatua, automimetismo mota bat da non lore emeek espezie bereko lore arrak imitatzen dituzten, eta nektarra dagoela sinestaraziz polinizatzaileei iruzur eginez. Ugal-mimetismo hau ez da erraz agertzen sexu dimorfismo nabaria den espezieetan. \"Caricaceae\" espezie askotan ohikoa da.\nMimetismo bakeriarra bezala, mimetismo dodsoniarra lore ugalkorren mimetismo mota bat da, baina kasu honetan eredua eta imitatzailea ez dira espezie berekoak. Izenak Calaway H. Dodsoni egiten dio erreferentzia. Lore ereduaren seinaleak imitatuz haren polinizatzaileak erakartzen ditu, baina imitatzaile bakeriarrak bezala, ez du nektarrik ematen. \"Epidendrum\" \"ibaguense\" (\"Orchidaceae\") \"Lantana\" \"camara\" eta \"Asclepias\" \"curassavica\" loreen antza du, eta tximeleta monarkek eta, beharbada, kolibriek polinizatzen dute. Antzeko kasuak ikus daitezke familia bereko beste espezie batzuetan. Espezie imitatzaileek, hala ere, beren polinizatzaile zehatzak ere izan ditzakete. Adibidez, kakalardo espezie batek, normalean \"Cistus\" lore koloredunak polinizatzen dituenak, erleek normalean polinizatzen dituzten \"Ophrys\" espezieak polinizatzen laguntzen du.\nSasiestalketa.\nSasiestalketa gertatzen da lore batek intsektu espezie jakin bateko emea imitatzen duenean, eta arrak lorearekin kopulatzera bultzatzen dituenean. Lehen deskribatutako ipurtargien mimetismo erasokorraren antzekoa da hau, baina emaitza atseginagoa da polinizatzailearentzat. Mimetismo mota honi mimetismo pouyanniar deitu izan zaio, Maurice-Alexandre Pouyanneren omenez, fenomenoa lehen aldiz deskribatu baitzuen. Ohikoagoa da orkideatan, zeinek himenopteroen emeak imitatzen baitute (normalean erleak eta liztorrak, polinizazioen % 60 burutu ahal dutenek). Lorearen morfologiaren arabera, polen zaku bat arraren buruan edo abdomenean lotzen da, eta hurrengo lorearen estigmara pasatzen da, polinizazioa gertatuz. Ikusmen-mimetismoa da gizakientzako engainu honen ezaugarririk nabariena, baina itxurazko antza txikia da edo ez da existitzen. Ukimenaren eta usaimenaren zentzuak dira erabakigarrienak.\nMimetismo sexuala.\nEspezie batean, mimetismo inter-sexuala gertatzen da sexu bateko banakoek beste sexuko kide mimikoak direnean, ezkutuan kopulatzea errazteko. Adibide bat \"Paracerceis\" itsasoko isopodoaren hiru ar formak dira. Ar alfak dira handienak eta eme-talde bat zaintzen dute. Beta arrek emeak imitatzen dituzte, eta emeen taldeetan sartzea lortzen dute, alfa arrek konturatu gabe kopulatzeko. Gamma arrak ar txikienak dira eta espezieko gazteenak imitatzen dituzte. Honek emeekin kopulatzeko aukera ere ematen die, ar alfek detektatu gabe. Hiena eme batzuk sasizakilak dituzte, ar itxura ematen dietenak.\nAutomimetismoa.\nAutomimetismoa edo mimetismo intraespezifikoa espezie bakar batean gertatzen da. Halako imitazioaren mota bat ematen da organismo baten gorputzaren atal batek beste baten antza duenean. Adibidez, suge batzuen isatsek beren buruen antza dute; atzerantz mugitzen dira harrapakariren batek mehatxatzean eta isatsa luzatzen diete, erasoa jasatekotan kalte larririk gabe ihes egiteko aukerak handituz. Arrain batzuek begi moduko orbanak dituzte isatsaren ondoan, eta beldurtzean, atzera egiten dute astiro, buztana buru gisa aurkeztuz. Zenbait intsektuk, hala nola tximeleta batzuek xehetasun maila ezberdinetako patroiak dituzte, harraparien erasoak buruan baino atzealdean jasotzea errazteko. Hontz espezie batzuek \"begi faltsuak\" daramatzate buruaren atzealdean, harrapariei ezusteko erasorik egin ezin dutela sinestaraziz, eta begirada zorrotz batek zaintzen dituela pentsaraziz.\nIdazle batzuek \"automimetismo\" hitza erabiltzen dute imitatzaileak espezie bereko beste kide batzuk imitatzen dituenean. Adibidez, arrak emeak imitatzean edo alderantziz, jokoen eboluzio teorian mimetismo sexualaren adibideetako bat izan daiteke. Adibide batzuk txori, arrain eta musker espezie batzuetan aurki daitezke. Honen moduko estrategia landuak ezagunak dira, hala nola \"harri, orri, artazi\" moduko mimetismoa \"Uta\" \"stansburiana\"\"-\"n, baina beste espezie askotan adibide kualitatiboki ezberdinak daude, hala nola \"Platysaurus\" batzuetan.\nIntsektu espezie asko toxikoak edo nazkagarriak dira produktu kimiko jakinak dituzten landare batzuez elikatzen direnean, baina ez produktu kimiko horiek falta dituzten landareez elikatzen direnean. Adibidez, \"Danainae\" azpifamiliako espezie batzuk \"Apocynaceae\" familiako \"Asclepiadoideae\" espezie ugariz elikatzen dira, harrapari gehienentzat pozoitsu eta emetiko bihurtzen dituztenak. Intsektu hauek sarri aposematikoki koloreztatuak eta patroidunak izaten dira. Landare ez toxikoez elikatzen direnean, ordea, kaltegabeak eta jangarriak izaten dira, baina behin organismo toxiko bat jan duen txoriak ez du kolore aposematiko bera duten ale kaltegabe bat jango.\nBeldar espezie batzuek, hala nola, \"Sphingidae\" askok, ozeloak dituzte aurreko segmentu abdominaletan. Larritzen direnean, burua eta beste segmentuak babesten dituzte, begi handi mehatxatzaileak gorputzaren atal ikusgarriaren aurrealdean utziz.\nIntsektu askok \"buztan\" ikaragarriak dituzte hegalen muturretan eta marka-ereduak hegaletan bertan. Hauek bat egiten dute \"buru faltsu\" bat sortzeko. Honek hegazti harrapariak eta armiarma jauzkariak (\"Salticidae\") ditu helburu. Adibide ikusgarriak agertzen dira \"Theclinae\" tximeletatan; adaxka edo lore baten gainean pausatzean, hankaz gora jartzen dira, atzeko hegoak behin eta berriz mugituz, hegaletan \"isats\" antzeko mugimenduak eraginez. Ikerketek estrategia hau intsektuaren burutik erasoak kentzeko eraginkorra dela dioen hipotesia mantentzen dute.\nBeste mimetismo formak.\nBeste mimetismo forma batzuk ez dira erraz sartzen goian emandako sailkapenaren barruan. Lore mimetismoa \"Monilinia vaccinii-corymbosi\" onddoak eragiten du. Ezohiko kasu honetan, landare onddo patogeno batek hostoak edo baiak kutsatzen ditu, azukreak isuraraziz eta loreen nektarra imitatuz. Gure begietara hostoek ez dute lore itxurarik; hala ere, oraindik erakartzen dituzte intsektu polinizatzaileak, espektro ultramorean antzekotasuna baitute. Kasu hau ezohikoa da iruzurrak onddoaren onura dakarrelako, baina hostoak dira mimetismoa jokatzen dutenak, prozesuan kalte egiten dietenak. Ostalari-bizkarroi mimetismoaren antzekoa da baina anfitrioiak ez du seinalea hartzen. Automimetismoaren antzekoa da era batean, baina landareak ez du mimetismoaren onurarik, eta patogenoaren eragina behar da horretarako."}
{"id": "278194", "revid": "336", "url": "https://eu.wikipedia.org/wiki?curid=278194", "title": "Joseph Paul-Boncour", "text": "Joseph Paul-Boncour (Saint-Aignan, Loir eta Cher, Frantzia, 1873ko abuztuaren 4a - Paris, Frantzia, 1972ko martxoaren 28a) frantses politikaria izan zen.\nBiografia.\nLan ministroa izan zen (1911) eta Errepublikaren Batasun Sozialista sortu zuen (1931). Senatari (1931-1940) eta Ministroen Kontseiluko lehendakari (1932ko abendua - 1933ko urtarrila) izan zen. Kanpo Arazoetako ministroa izan zen (1933 eta 1938 urteetan), Gerrakoa (1934) eta Estatuko ministroa Genevan (1936).\n1940an aginpidea ukatu zion P\u00e9tain mariskalari. Errepublikako kontseilari izan zen (1946-1948), San Franciscoko batzarrean parte hartu zuen eta Nazio Batuen gutuna sinatu zuen (1946)."}
{"id": "278195", "revid": "28807", "url": "https://eu.wikipedia.org/wiki?curid=278195", "title": "Joseph Paul Boncour", "text": ""}
{"id": "278196", "revid": "512", "url": "https://eu.wikipedia.org/wiki?curid=278196", "title": "Rhinolophus simulator", "text": "Rhinolophus simulator Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "278197", "revid": "336", "url": "https://eu.wikipedia.org/wiki?curid=278197", "title": "Astarte", "text": "Astarte (; , , \"Axtart\"; , \u02bb\u1e6ftrt, \"\u02bbA\u1e6ftart\" edo \"\u02bbAthtart\"; ; ; Babilonian, \"Ixtar\") semiten jainkosa bat izan zen, grekoen artean \u1f08\u03c3\u03c4\u03ac\u03c1\u03c4\u03b7 \"Astarte\" izenez ezaguna. Sumertarren \"Innina\" bera da. Maitasunaren, atseginaren eta ugalkortasunaren jainkosa; emankortasunaren eta artizarraren irudia; Sin ilargiaren alaba eta Xamax eguzkiaren arreba. Gilgamexen mitoaren arabera, ilunpearen eta argien erresumen arteko lotura zen. Bere gurtza Babilonia, Asiria, Siria, Fenizia eta are israeldarren artean hedatua zen (Biblian haren gurtza gaitzetsi egiten da behin eta berriro)."}
{"id": "278198", "revid": "336", "url": "https://eu.wikipedia.org/wiki?curid=278198", "title": "Stephen Crane", "text": "Stephen Crane (Newark, New Jersey, 1871ko azaroaren 1a - Badenweiler, Alemania, 1900ko ekainaren 5a) Estatu Batuetako kazetaria, poeta eta eleberrigilea izan zen. Arrakasta handia izan zuen gerran ari den gazte bati gertatukoak kontagai dituen \"The Red Badge of Courage\" obrarekin (1895, \"Ausardiaren ikur gorria\"). Gerra-kazetaria izan zen Grezian eta Kuban. Hogeita bederatzi urte zituela hil zen tuberkulosiak jota. Beste obra batzuk: \"Maggie, a Girl of the Streets\" (1893, \"Maggie, kaleetako neska\"), \"The Open Boat\" (1898, \"Txalupa\") eleberriak; \"The Black Riders\" (1895, \"Zaldun Beltzak\") eta \"War is Kind\" (1899, \"Gerra ederra da\") epigramak."}
{"id": "278199", "revid": "1545", "url": "https://eu.wikipedia.org/wiki?curid=278199", "title": "Birago Diop", "text": "Birago Diop (Ouakam, Senegal, 1906ko abenduaren 11a - Dakar, Senegal, 1989ko azaroaren 25a) frantsesez idatzi zuen Senegalgo idazlea izan zen.\nBiografia.\nMilitante afrikazalea, frantsesera bihurtu zuen bere herriko ahozko tradizioa, ipuin-bilduma bikainak eskainiz: \"Les Contes d\u00b4Amadou Koumba\" (1947), \"Les nouveaux contes d\u00b4Amadou Koumba\" (1958), \"Les Contes et Lavanes\" (1963), \"Contes d'Awa\" (1977). Bere poesiak Afrika berriaren sentsibilitatea islatzen du (\"Leurres et lueurs\", 1960).\nAipatzekoak ditu, orobat, memoria-liburuak: \"La Plume rabout\u00e9e\" (1978), \"\u00c0 Rebrousse-temps\" (1982), \"\u00c0 Rebrousse-gens\" (1985) eta \"M\u00e9moires africaines\" bilduma."}
{"id": "278200", "revid": "96586", "url": "https://eu.wikipedia.org/wiki?curid=278200", "title": "Juan Jose Etxabe", "text": "Juan Jose Etxabe Orobengoa (Arrasate, Gipuzkoa, 1937ko azaroaren 11 \u2013 Baiona, Lapurdi, 1996ko uztailaren 11) ETAko buruzagi bat izan zen. Erakunde armatu horretako lehen ekintzaileetako bat izan zen, eta Ipar Euskal Herrira egin behar izan zuen ihes 1963. urtean. Beihl kontsul alemaniarraren bahiketa agindu eta egin zuen Burgosko Auziaren garaian (1970eko abendua). 1971. urtean utzi zuen ETA erakundea. 1976. urtean Gipuzkoara itzultzeko prestatzen ari zela, atentatu bat jasan zuen bere emazte Agurtzane Arregirekin batera. Emaztea hilik suertatu zen, eta Juan Jose Etxabe larriki zauriturik. Atentatua Espainiako poliziaren inguruko zerbitzuek egin zuten."}
{"id": "278201", "revid": "46380", "url": "https://eu.wikipedia.org/wiki?curid=278201", "title": "Waldo Frank", "text": "Waldo Frank (Long Branch, New Jersey, - White Plains, New York, ) Estatu Batuetako eleberrigile eta saiakera-idazlea izan zen. Bi urtez \"The Seven Arts\" aldizkariaren zuzendari izan zen, Amerika berri sozialista bat, arteak eraberritua bultzatzeko asmoz. Marxista erromantikoa zen eta Espainia, Frantzia, SESB eta Hego Ameriketan zehar ibili zen. Bere eleberri eta saiakeretan joera etiko nabaria erakutsi zuen. Obra nagusiak \"Our America\" (1919, \"Gure Amerika\"), \"In the American Jungle\" (1925-1936, \"Ameriketako oihanean\"), \"The dark mother\" (1920, \"Ama iluna\"), \"Island in the Atlanthic\" (1919, \"Uhartea Atlantikoan\")."}
{"id": "278202", "revid": "105290", "url": "https://eu.wikipedia.org/wiki?curid=278202", "title": "Kanoa", "text": "Kanoa arraun-ontzi estu arina da, pala bakarrekoa. Bi muturrak zorrotzak ditu, eta goialdetik irekia dago, kayak-ak ez bezala. Ameriketako indiarren ontzi hori (\"kanoa\" hitza karibe indiarrei jaso zien Kolon-ek) ehizarako eta garraiorako erabiltzen zen, eta arraunlari batekoa edo bikoa zen gehienetan, zenbait gerra-kanoatan hogei arraunlari erabili baziren ere. Kirol-ontzi gisa, kanoa- eta kayak-estropadak arraun-proba olinpikoak dira (1936tik gizonezkoak eta 1948tik emakumezkoak). Estropadetan, ibai-jaitsieretan eta ur lasterretan erabiltzen diren kanoak arraunlari batekoak, bikoak, zortzikoak eta hamarrekoak izan daitezke."}
{"id": "278203", "revid": "58701", "url": "https://eu.wikipedia.org/wiki?curid=278203", "title": "Lavr Kornilov", "text": "Lavr Georgievitx Kornilov \u2014\u2014 (Ust-Kamenogorsk, Errusiar Inperioa -egun Oskemen, Kazakhstan- 1870eko abuztuaren 30agreg./abuztuaren 18ajul. - Ekaterinodartik hurbil, Errusiako Errepublika, 1918ko apirilaren 13a) Errusiar Inperioko Armadako jenerala izan zen.\nBizitza.\nKosakoen ofizial baten semea zen, eta Japoniaren aurkako gerran hartu zuen parte. Pekinen izan zen 1907-1911. urteetan, eta Errusiar Inperioko Armadako agintari izan zen Lehen Mundu Gerran. Armadako buruzagi nagusi hautatu zuen 1917ko abuztuan behin-behineko gobernuak, eta urte bereko irailean Kerenski agintetik kentzen saiatu zen. Preso hartu zuten, baina libre atera zuen Dukhonin Errusiar Inperioko Armadako azken buruzagi nagusiak. Don aldeko Armada Zuria antolatu zuen Kornilovek komunisten aurka."}
{"id": "278205", "revid": "512", "url": "https://eu.wikipedia.org/wiki?curid=278205", "title": "Marpa", "text": "Marpa (Lhobrag, Tibet, 1012 - Tibet, 1096) erlijiosoa eta itzultzailea izan zen. Lurjabe aberatsen semea zen. Yogiekin aritu zen budismoaren doktrinak ikasten Indian egindako hiru egonaldi luzeetan (10 eta 6 urte, lehenengo biak). Tibeta itzulirik, bere lurrak zaintzeari eta ikasitako doktrinak zabaltzeari ekin zion. Haren ikasle nagusia Milarepa izan zen. Marpak budismoaren oinarrizko testuak itzuli zituen, \"Kagiur\" izenaz ezaguna dena eta Budaren hitzaren itzulpena dena. Irakatsien itzulpena berriz, \"Tangiur\" izenaz da ezaguna."}
{"id": "278206", "revid": "46380", "url": "https://eu.wikipedia.org/wiki?curid=278206", "title": "Gustave Moreau", "text": "Gustave Moreau (Paris, Frantzia, 1826ko apirilaren 6a - \"ib.\", 1898ko apirilaren 18a) margolari frantsesa izan zen, sinbolismoko maisu nagusietakoa. Margolaritza figuratiboa landu zuen batez ere, eta gaiei dagokienez, antzinateko gertaerak eta elezaharrak izan zituen gogokoen. Haren obran azpimarratzekoak dira erotismo exotikoa eta apaingarrien oparotasuna.\nBiografia.\nEdouard Picot akademikoaren lantegian hasi zen lehen margolaritza ikasketak egiten, eta Theodore Chasseriaurekin aritu zen 1848tik aurrera. Chasseriauren obrak eragin handia izan zuen Moreaurengan (\"Darioren heriotza\", etab.), baina bere formazioan berebiziko garrantzia izan zuen 1857. urtean Italiara egindako bidaiak ere. Bidaia hartan ezagutu zituen, hain zuzen, Degas eta Puvis de Chavannes, eta han ikasi zuen maisu handien obra (Catpaccio, Gozzoli, Mantegna...).\nMoreauren hasierako obretan nabarmena da klasizismoaren eragina, adibidez \"\u0152dipe et le Sphinx\" (1864, \"Edipo eta esfingea\") koadroan. Dena dela, bai koadro horretan eta bai aurreragokoetan, adibidez \"L'Apparition\" (\"Agerkundea\") eta \"Salom\u00e9\" koadroetan (biak 1876 ingurukoak), gero eta kutsu exotikoagoa eta erotismo eta bortizkeria handiagoa erakutsi zuen. Esmaltea erabili zuen koloreak biziagotzeko; kolorearen erabilera da, hain zuzen ere, Moreauren urmargoen ezaugarri bereziena. Joera horri jarraituz eginak dira \"Hercule et l'Hydre de Lerne\" (1876 ingurukoa, \"Herkules eta hirusta\") besteren artean.\n1880. urteaz geroko obretan konposizio konplexuagoak erabili zituen, eta aldi berean mistiko eta sentsuala adierazi zuen osagai heterogeneoen bidez; xehetasun eta naturalismo handiko lanak ditu, oro har, baina fantasiaz eta sentsualitateez beteak dira orobat. Fantastikoak dira, esaterako, eta La Fontaineren \"Fables\" alegietako ilustrazioak (1886an jendaurrean erakutsiak).\nMoreauk eragin handia izan zuen estetizismo dekadente eta sinbolistan, batez ere, eta surrealismoaren jarraitzaileek ere ezagutu zioten beren inspirazio-iturri izana. Esate baterako, eragin handia izan zuen Matisse, Marquet, Dal\u00ed eta, batez ere, Rouaulten pinturan. Hori dela eta, sarritan surrealismoaren eta fauvismoaren sortzailetzat hartu izan da. Haren izena daraman museoan 1.200 pintura eta 7.000 diseinu baino gehiago daude."}
{"id": "278208", "revid": "512", "url": "https://eu.wikipedia.org/wiki?curid=278208", "title": "Jakes Oihenart", "text": "Jakes Oihenart (Izengoitia: \"Larrondo\") Nafarroa Behereko pastoralgilea (Uhartehiri, XIX. m.). 1848an, Larribarren antzeztu zen \"Kaniko eta Belxitina\" izeneko pastoral komikoa, antzezteko prestatu zuen. Ez dago jakiterik pastoralik idatzi ote zuen, baina bera errejenta zela antzeztu ziren \"Roland\" (1827, 1849), \"Aymonen lau semeak\" (1851), \"Santa Helena\" (1854), eta\" Phantzart\" (1852) izeneko pastoralak. 1971n, Gabriel Arestik prestatuta, \"Kaniko eta Belxitina\"ren argitalpen berria egin zen; eta, 1982an, I\u00f1aki Mozosek prestatuta, \"Phantzart\" inauteriko tragikomediarena."}
{"id": "278209", "revid": "512", "url": "https://eu.wikipedia.org/wiki?curid=278209", "title": "Rhinolophus sinicus", "text": "Rhinolophus sinicus Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "278210", "revid": "336", "url": "https://eu.wikipedia.org/wiki?curid=278210", "title": "Cabell Calloway", "text": "Cabell \"Cab\" Calloway III (Rochester, New York, 1907ko abenduaren 25a - Hockessin, Delaware, 1994ko azaroaren 18a) estatubatuar jazz musikari, abeslari eta aktore bat izan zen .\n\"Hot Chocolats\" errebistan parte hartu zuen (1923), eta New Yorkeko Cotton Club mitikoan jo zuen 1930eko hamarkadan. \"Smoky Joe\" eta \"Minnie the moocher\" kantuekin egin zen ezaguna mundu osoan, eta 1934an etorri zen lehenbizikoz Europara. Arrakasta izugarria izan zuen, Frantzian bereziki, eta gerra arteko belaunaldiaren idolo handia izan zen. Chicagoko Missourians orkestraren buru izan zen 1930etik 1948ra. \"Be-bop\"aren aitzindari izan zen estilo berezia sortu zuen."}
{"id": "278211", "revid": "28807", "url": "https://eu.wikipedia.org/wiki?curid=278211", "title": "Cab Calloway", "text": ""}
{"id": "278212", "revid": "512", "url": "https://eu.wikipedia.org/wiki?curid=278212", "title": "Alfredo Cristiani", "text": "Alfredo F\u00e9lix Cristiani Burkard (San Salvador, 1947ko azaroaren 22a) salvadortar politikaria da. El Salvadorko presidentea izan zen 1989-1994 bitartean.\nBizitza.\nEskuin muturreko ARENA alderdiko kide egin zen 1984an, eta hurrengo urtean alderdiko presidente hautatu zuten. Parlamentari izan zen 1985az geroztik, eta ARENAren presidentegai 1989ko hauteskundeetan. Irabazi egin zituen, eta El Salvadorko estatuburu izan zen 1994 arte. Bere agintepean izenpetu zen (1991ko abendua) Gobernuaren eta FMLNko gerrillaren arteko bake-hitzarmena, hamabi urteko gerra zibilaren ondoren. El Salvador eta Hondurasen arteko mugaren inguruko liskarra ere negoziazio bidez konpondu zuen (1992)."}
{"id": "278213", "revid": "28807", "url": "https://eu.wikipedia.org/wiki?curid=278213", "title": "Alfredo F\u00e9lix Cristiani Burkard", "text": ""}
{"id": "278214", "revid": "336", "url": "https://eu.wikipedia.org/wiki?curid=278214", "title": "Fran\u00e7ois Darlan", "text": "Jean Louis Xavier Fran\u00e7ois Darlan (N\u00e9rac, Lot eta Garona, Frantzia, 1881eko abuztuaren 7a - Aljer, Aljeria, Frantziar Inperio Koloniala, 1942ko abenduaren 24a) frantziar amiral eta politikaria izan zen.\nBiografia.\nLehen Mundu Gerra amaitu zenean, Frantziako itsas armada berrantolatzeko ardura izan zuen. Itsas armadako amiral izendatu zuten 1939. urtean. P\u00e9tainen gobernuko ministro izatera iritsi zen (1940). Lavalen politikaren aurka agertu zen. Aljerrera joan eta Afrika iparraldeko Goi Komisario izendatu zuen bere burua. Hitlerrekin elkarrizketatu ondoren, alemaniarren ontziak Afrikako iparraldean lehorreratzeko baimena eman zuen 1941. urtean. Gazte frantses batek hil zuen 1942. urteko abenduaren 24an."}
{"id": "278215", "revid": "512", "url": "https://eu.wikipedia.org/wiki?curid=278215", "title": "Hugo van der Goes", "text": "Hugo van der Goes (Gante, 1440 aldean - Auderghem, Brusela inguruan, 1482) primitibo flandestar margolaria eta miniatura egilea izan zen. Tommaso Portinarik eskatu zion \"Jaiotzaren triptikoa\" obrak eragin handia izan zuen Florentziako margolariengan. Beste \"Artzainen adorazio\" bat eta \"Andre Mariaren heriotza\" egin zituen; jarreren eta izaeren adierazpen sakona egin zuen lan haietan.\nBizitza.\nHugo van der Goes Ganten jaio zen ziur aski. Ez da ezagutzen prestakuntza eta heziketa lanak zein lantegitan egin zituen. Joos van Wassenhoverekin batera hainbat lan egin zuen, eta, besteak beste, zeremonia berezietarako hiriak apaintzen aritu ziren elkarrekin: Ganteko jai liturgikoetan (1468-1469; 1472-1473), Brujasen Karlos Izukaitzaren eta Margarita Yorkekoaren ezkontzan, eta beste hainbatetan.\n1467an pintoreen elkarteko maisu hartu zuten, eta elkarteko dekano hautatu zuten behin baino gehiagotan. Handik urtebetera, lantegia utzi eta San Agustinen erregelapeko kalonjeen Rode Klooster komentuko anai bihurtu zen (Bruselatik hurbil). Komentuan bizi izan zen bitartean, nerbioetako gorabeherak izan bazituen ere, bere lanbidearekin jarraitzeko aukera izan zuen; zenbait daturen arabera, Austriako enperadore izango zena ere bisitan joan omen zitzaion komentura. Bere garaiko pintore ospetsuenetako bat izan zen, eta hala iraun zuen XVI. mendea arte; gero haren ospea lausotu egin zen XIX. mendea arte, eta XX. mendean, berriz, XV. mendeko bigarren erdialdeko flandriar pintore nagusitzat hartua izan zen.\nLanak.\nVan der Goesen lan nagusia \"Jaiotzaren triptikoa\" da (Uffizi Galeria, Florentzia), Tommaso Portinari florentziarraren enkarguz egin zuena. Mende horretan margotu zen lan nagusietako bat izan zen. Van der Goesen handitasuna erakusten duten beste lan batzuk dira \"Adan eta Eva\" (Kunsthistorisches Museum, Viena), \"Artzaien adorazioa\" (Gem\u00e4ldegalerie, Berlin) eta \"Andre Mariaren heriotza\" (Groeningemuseum, Brujas)."}
{"id": "278216", "revid": "56334", "url": "https://eu.wikipedia.org/wiki?curid=278216", "title": "Josef Hoffmann", "text": "Josef Hoffmann (Pirnitz, Moravia, Austria-Hungariako Inperioa, 1870eko abenduaren 15a - Viena, Austria, 1956ko maiatzaren 7a) arkitektoa eta diseinatzailea izan zen. Vienako Banakuntza mugimenduaren sorreran esku hartu zuen (1897), bai eta Wiener Werkst\u00e4tte (Vienako Lantegia) artista komunitatearenean ere (1903). Nazioarteko erakusketa askotako kide izan zen. Vienan etxeak, biltegiak, erietxeak, hotelak eta antzekoak eraiki zituen. Pikensdorf eritegia (1903), eta batez ere, Bruselako Stoclet jauregia dira Hoffmannen obrarik ezagunenak. Arintasun eta harmonia handiak lortu zituen bolumen desberdinak erabiltzeko moduan."}
{"id": "278217", "revid": "6327", "url": "https://eu.wikipedia.org/wiki?curid=278217", "title": "Ichthyosaurus", "text": ""}
{"id": "278218", "revid": "1545", "url": "https://eu.wikipedia.org/wiki?curid=278218", "title": "Kublai Khan", "text": "Kublai Khan \u2014\"Khubilai\" edo \"Kubla\" ere deitua\u2014 (1215eko irailaren 23a \u2013 1294ko otsailaren 18a) mongoliar enperadorea izan zen, Genghis Khan Mongoliar Inperioaren sortzailearen biloba. Mangu bere anaia 1259an hil zenean hartu zuen \"khan\" titulua. Aitonak hasitako Txinako konkista burutu zuen eta Yuan mongoliar dinastia sortu zuen Txinan. Mongoliako inperioaren administraziogunea bihurtu zuen Txina, eta Khanbaluken (gaur egungo Pekinen) ezarri zuen hiriburua. Japonia konkistatzen ahalegindu zen baina ez zuen lortu. Erlijio-aniztasuna onartu eta kultura suspertu zuen. Marco Polo 17 urtez egon zen Kublai Khanen gortean."}
{"id": "278219", "revid": "28807", "url": "https://eu.wikipedia.org/wiki?curid=278219", "title": "Khubilai", "text": ""}
{"id": "278220", "revid": "28807", "url": "https://eu.wikipedia.org/wiki?curid=278220", "title": "Kubla", "text": ""}
{"id": "278221", "revid": "336", "url": "https://eu.wikipedia.org/wiki?curid=278221", "title": "Rotherham", "text": "Rotherham Ingalaterrako erdi-iparraldeko hiria eta barrutia da, Hego Yorkshireko konderrian, Don eta Rother ibaien bilgunean. 109.691 biztanle ditu.\nIndustria (altzairugintza, metalurgia, tresneria mekanikoa, beiragintza) eta mea-ustiakuntza (ikatz-hobiak) dira ekonomia-jarduera nagusiak. 1746. urtean lehen altzairu-lantegiak ezarri zirenean garatu zen hiria, eta egun Don haraneko industrialde trinkoa osatzen du Sheffield eta Doncaster industria-hiriekin batera. Aipagarriak dira Don haranaren gaineko zubia (XV. m.) eta eliza gotiko-erromanikoa."}
{"id": "278222", "revid": "56334", "url": "https://eu.wikipedia.org/wiki?curid=278222", "title": "Monica Vitti", "text": "Maria Luisa Ceciarelli (Erroma, - \"ibidem\", 2022ko otsailaren 2a), Monica Vitti izen artistikoz ezaguna, Italiako zinema-antzezlea izan zen. Antzerkian hasi zen lehenengo. 1955ean hasi zen zineman lanean, komediak eginez. Michelangelo Antonioni zuzendariarekin egin zituen film ospetsuenak: \"L\u00b4aventtura \"(1960), \"La notte\" (1961), \"L\u00b4eclisse\" (1962), \"Deserto rosso\" (1964). Geroztik, umorezko filmak egin zituen eta, aldi berean, antzerkian ere lan egin zuen. Beste film batzuk: \"Modesty Blaise\" (1966), \"Teresa la ladra \"(1973), \"Il tango della gelosia \"(1978), \"Io so che tu sai io so \"(1982), \"Francesca \u00e8 mia \"(1986), \"Scandalo Segreto\" (1989)."}
{"id": "278223", "revid": "28807", "url": "https://eu.wikipedia.org/wiki?curid=278223", "title": "Maria Luisa Ceciarelli", "text": ""}
{"id": "278225", "revid": "1545", "url": "https://eu.wikipedia.org/wiki?curid=278225", "title": "Thomas Wolsey", "text": "Thomas Wolsey (Ipswich, Suffolk, 1473ko martxoa - Leicester, Leicestershire, 1530eko azaroaren 29a) ingeles elizgizona eta politikaria izan zen.\n1514an Yorkeko artzapezpiku izendatu zuten, eta handik urtebetera, Henrike VIII.aren kardinal eta lord-kantzelari. Eragin handia izan zuen Henrike VIII.a erregearengan, eta horrenbestez, Ingalaterrako politikako buruzagietako bat izan zen. Henrike VIII.aren alde agertu zen hark Katalina Aragoikoarengandik bereizi nahi izan zuenean, baina ez zuen lortu Aita Santuak bereizkuntza hori onar zezan. Ondorioz, kargutik kendu eta Thomas More izendatu zuten haren ondorengo (1529)."}
{"id": "278226", "revid": "96586", "url": "https://eu.wikipedia.org/wiki?curid=278226", "title": "Garrincha", "text": "Garrincha, jaiotza-izenaz Manuel Francisco dos Santos (Rio de Janeiro, Brasil, 1933ko urriaren 28a - 1983ko urtarrilaren 20a), brasildar futbolaria izan zen.\nBiografia.\nMunduan sekula izan den futbolaririk hoberenetakoa. Jaiotzatik zeramatzan soinean miseriaren aztarnak (oinak 80 gradu barrurantz okertuak, bizkarrezurra okerra), baina Botafogo taldeak hartu egin zuen eta hortxe eman zituen urte hoberenak.\nBrasilek Munduko Kopa lehenbizikoz irabazi zuenean (1958), hantxe zen Garrincha (antxeta, portugesez), baita 1962an Txileren aurka irabazi zuenean ere. Miseria gorrian hil zen, alkoholismoak jota."}
{"id": "278227", "revid": "28807", "url": "https://eu.wikipedia.org/wiki?curid=278227", "title": "Manuel Francisco dos Santos", "text": ""}
{"id": "278228", "revid": "512", "url": "https://eu.wikipedia.org/wiki?curid=278228", "title": "Rhinolophus stheno", "text": "Rhinolophus stheno Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "278230", "revid": "512", "url": "https://eu.wikipedia.org/wiki?curid=278230", "title": "Henry John Kaiser", "text": "Henry John Kaiser (New York, 1882ko maiatzaren 9a - Honolulu, 1967ko abuztuaren 24a) Estatu Batuetako industrialaria izan zen. Autobideak eta urtegi handiak eraiki zituen 1921-1938 urteetan. 1939an \"Permanent cement corporation\" enpresa sortu zuen, berehala munduko porlan-ekoizlerik handiena izan zena. 1940az gero osagaiak aurrez prestatuta edukitzeko sistema erabili zuen itsasontziak egiteko. Hegazkinak eramateko lehen itsasontzi aurrez fabrikatua (1942), eta Normandiako Lehorreratzean parte hartu zuen aliatuen ontzidiaren heren bat eraiki zituen. Gerra bukatu zenean, aurrez fabrikatutako etxeak egiten jardun zuen."}
{"id": "278231", "revid": "96586", "url": "https://eu.wikipedia.org/wiki?curid=278231", "title": "Khaled", "text": "Khaled Hadj Ibrahim \u2014\u2014 (Oran, Aljeria, ) egile abeslaria da. Idolotzat dute bere jaioterrian, baina zenbait urtez ezin izan zuen han abestu, Islamaren Salbaziorako Fronteak mehatxupean izan zuelako bere kanten letrengatik. Arabiar musika egiten du gehienbat, baina jatorri desberdineko erritmoekin uztartuta. Ra\u00ef izenez (bere ama hizkuntzan, \u00abiritzia\u00bb) ezagutzen den musikaren sortzailea da. Orango tradizioan emakumeek kantatzen duten musikan errotuta dago estilo hori. Lan aipagarrienen artean ditu: \"Le Camel\", \"Hada Raykoum\" \"Khaled\", (1992), \"N'ssi n'ssi\" (1993) eta \"Sahra\" (1996), \"C'est la vie\" (2012)."}
{"id": "278232", "revid": "512", "url": "https://eu.wikipedia.org/wiki?curid=278232", "title": "Felix Timmermans", "text": "Felix Timmermans Flandestar idazlea (Lier, 1886ko uztailaren 5a - Lier, 1947ko urtarrilaren 24a). Flandesko herri-literaturako eleberrigile handienetako bat izan zen. Lehen eleberrian, \"Palletier\" (1916), Brabanteko laborarien bizimodua deskribatu zuen, giro idiliko batean. Erdi Aroko kontakizunetan oinarritu zen \"Sinforosa andere\u00f1o-mojaren hiru ordu ederrak\" idazteko; hura zela eta, flandestar ipuinlarien printzea deitu zioten. Pintura ere landu zuen, eta Pieter Bruegel margolariaren biografia idatzi zuen. 1935ean idatzi zuen \"Boerenpsalm\" (\"Laborarien salmoa\"), izadiaren eta gizadiaren omenean eginiko eleberria."}
{"id": "278233", "revid": "336", "url": "https://eu.wikipedia.org/wiki?curid=278233", "title": "Uncastilloko ituna", "text": "Uncastilloko ituna 1363. urtean Nafarroako Karlos II.aren eta Aragoiko Petri IV.aren artean Aragoiko Uncastillo herrian sinatutako ituna izan zen. Itunaren arabera Joana Karlos II.aren arreba Joanekin (Aragoiko koroaren ondorengoa) ezkonduko zen. Hitzarmenaren arabera elkarri lagundu behar zioten Nafarroak eta Aragoik eta gerrara hots egin behar zieten Gaztelari lehenik eta Frantziari, ondoren. Gaztela konkistatuz gero lurralde hura banatzeko akordioa ere sinatu zuten. Gaztelako erregeak ezer suma ez zezan Nafarroa eta Aragoiko erregeen arteko itxurazko gerrari eman zioten hasiera."}
{"id": "278234", "revid": "1545", "url": "https://eu.wikipedia.org/wiki?curid=278234", "title": "Ren\u00e9 Clair", "text": "Ren\u00e9 Chomette, Ren\u00e9 Clair deitua, (Paris, 1898ko azaroaren 11 - 1981ko martxoaren 15a) frantses zinemagilea izan zen.\nFrantziako zinemagile nagusietako bat izan zen. Fantasiaz eta umorez beteriko filmak egin zituen Frantzian (\"Entr'acte\", 1924; \"Sous les toits de Paris\", 1930; \"\u00c0 nous la libert\u00e9\", 1931; \"Le Million\", 1931; \"Quatorze Juillet\", 1932), Ingalaterran (\"Fant\u00f4me \u00e0 vendre\", 1935), eta Estatu Batuetan (\"Ma femme est une sorciere\", 1942). Estatu Batuetatik Frantziara itzuli ondoren \"Le silence est d\u00b4or\" (1947), \"Les Grandes Manoeuvres\" (1955), \"Porte des Lilas\" (1957) eta \"Les F\u00eates galantes\" (1965) filmak egin zituen."}
{"id": "278235", "revid": "512", "url": "https://eu.wikipedia.org/wiki?curid=278235", "title": "Alexander Kielland", "text": "Alexander Lange Kielland (Stavanger, Norvegia, 1849ko otsailaren 18a - Bergen, Norvegia, 1906ko apirilaren 6a) norvegiar idazlea izan zen.\nBiografia.\nNorvegiako eleberrigile naturalista nagusia izan zen.\nIpuin-liburu batekin hasi zen fama hartzen 1879an (\"Ipuin laburrak\"). Ondoren, arrakasta handiko eleberri batzuk idatzi zituen: \"Langileak\" (1881), \"Else\" (1881). Hurrengo eleberrietan, \"Worse kapitaina\" (1882), \"Pozoia\" (1883) eta \"Fortuna\" (1884) gizartearen erakundeak, dogma zaharrak eta haiek erakusten duten gezurraren kontra jardun zuen, era errealista batean. Maisu-lantzat hartuak izan dira obra horiek psikologia-azterketa sakonagatik eta estilo biziagatik."}
{"id": "278236", "revid": "28807", "url": "https://eu.wikipedia.org/wiki?curid=278236", "title": "Alexander Lange Kielland", "text": ""}
{"id": "278237", "revid": "46380", "url": "https://eu.wikipedia.org/wiki?curid=278237", "title": "Ramalho Ortig\u00e3o", "text": "Jose Duarte Ramalho Ortig\u00e3o (Porto, Portugal, 1836ko urriaren 24a - Lisboa, Portugal, 1915eko irailaren 27a) portugaldar idazlea izan zen.\nBiografia.\nE\u00e7a de Queir\u00f3s eleberrigilearen laguntzailea izan zen \"O misterio da estrada de Sintra\" (1870, \"Sintrako errepideko misterioa\") eleberrian. E\u00e7arekin ere \"As farpas\" argitalpenari eman zion hasiera 1871. urtean, eta garai hartako Portugalgo kulturaren ikuspegi zabala eskaintzen zituzten hilabetekariak kaleratu zituzten.\nLan kritikoak (\"Teofilo Braga\", 1879), bidaia liburuak (\"Holandan\", 1883; \"John Bull eta haren uhartea\", 1887) eta ipuinak (\"Contos cor de rosa\", 1870; \"Arrosa koloreko ipuinak\") idatzi zituen bestalde."}
{"id": "278238", "revid": "28807", "url": "https://eu.wikipedia.org/wiki?curid=278238", "title": "Ramalho Ortigao", "text": ""}
{"id": "278239", "revid": "28807", "url": "https://eu.wikipedia.org/wiki?curid=278239", "title": "Jose Duarte Ramalho Ortigao", "text": ""}
{"id": "278240", "revid": "46380", "url": "https://eu.wikipedia.org/wiki?curid=278240", "title": "Anton Reicha", "text": "Anton Reicha (Praga, Bohemiako Erresuma, 1770eko otsailaren 26a - Paris, Frantzia, 1836ko maiatzaren 28a) musikagilea eta teoria-egilea izan zen. Sortzez txekiarra, frantses hiritartasuna hartu zuen geroago. Beethovenen eta Haydnen adiskidea izan zen. 1818. urtetik aurrera Parisko kontserbatorioko konposizio-irakasle izan zen. Ikasle izan zituen Hector Berlioz, Franz Liszt, C. Franck, L. Maillard eta Charles Gounod, besteak beste. Musikaz idatzi zituen lanei esker, guztiz aldatu zuen akordeak egiteko modua. Sei opera, bi sinfonia, haizezko tresnetarako hogeita lau kinteto, harizko tresnetarako hogei kuarteto, tronparako hogeita lau trio, eta orkestrarako \"Sc\u00e8nes italiennes\" idatzi zituen, besteak beste."}
{"id": "278241", "revid": "56334", "url": "https://eu.wikipedia.org/wiki?curid=278241", "title": "Juan Ramon Rementeria", "text": "Juan Ramon Rementeria (Izengoitia: Remen ; Bermeo, 1955eko ekainaren 7a) bizkaitar zesta-aurrelari ohia da.\nGernikan hasi zen 1971. urtean maila profesionalean. 1998. urtean erretiratu zen pilota profesionalari 27 urte eskaini eta gero. Lortu dituen emaitza aipagarrienen artean nabarmentzen direnak hauek dira: Munduko Txapelketa 1991 (Gernika) eta 1992. urteetan; Frantziako Munduko Txapelketa 1976. urtean; buruz buruzko txapelketa hiru ediziotan. 17 urte zituelarik Estatu Batuetara joan zen zesta puntara jolastera eta bertako hainbat frontoitako kinieletan jokalaririk hoberena izan zen hainbat urtetan. Kinielen irabazle nagusia Miamin, Fort-Piercen eta Hardforden izan zen. Zesta puntako greba famatuan eta luzean hasieratik eta bukatu arte egon zen, greban ordezkari izan zen eta hainbat auzi irabazi zituzten. Horren ondoren, ordea, AEBko frontoietako giroa asko jaitsi zen. Gai horri buruz bere iritzia eman du Jai Alai Blues filmean. \n1996an erretiratu aurretik azken lau partida jokatu zituen: Gasteizen, Markina-Xemeinen, Durangon eta Gernikan.\nEgun Gernika Jai Alaiko zesta konpontzailea da. Bere maisua Fernando Garate zestogilea izan zen. \nBukatzeko, Remenen partidu batzuk ikus daitezke:\n- Mexikon jolasten.\n- Euskal Herriko 1. buruz buruko txapelketa.\n- Euskal Herriko 2. buruz buruko txapelketa.\n- Urrezko zesta, Gernikan.\n- 1992 Munduko Txapelketako finalerdiak. "}
{"id": "278243", "revid": "512", "url": "https://eu.wikipedia.org/wiki?curid=278243", "title": "Ernst Barlach", "text": "Ernst Barlach (Wedel, 1870eko urtarrilaren 2a - Rostock, 1938ko urriaren 24a) alemaniar eskultorea, margolaria eta idazlea izan zen, espresionismo modernoak izan duen eskultore nagusietakoa.\n1906an Errusiara egindako bidaiaren ondoren, ekin zion eskulturari. Erdi Aroko eskultura eta forma kubistak inspirazio-gai harturik, brontzezko, eta batez ere, zurezko lanak egin zituen: \"Izu laborria\" (1912), \"Alde batera utziak\" (1913), \"Mendekari\" (1920), \"Iheskari\" (1920), \"Heriotza\" (1925). Naziek Barlachena sasi-artetzat hartu zuten, eta Kiel eta G\u00fcstrowen hildakoei eraikitako monumentuak suntsitu eta haren lanak bahitu zituzten."}
{"id": "278244", "revid": "336", "url": "https://eu.wikipedia.org/wiki?curid=278244", "title": "Enrico Berlinguer", "text": "Enrico Berlinguer (Sassari, Sardinia, Italia, 1922ko maiatzaren 25a - Padua, Italia, 1984ko ekainaren 11) politikari italiarra izan zen.\nBiografia.\nItaliako Alderdi Komunistako idazkari nagusia (1972-1984) izan zen. Konpromiso historikoa (estatua babesteko konpromisoa, gainerako alderdi politikoekin, demokrazia kristauarekin bereziki), eta eurokomunismoaren aldeko estrategia (estrategia komunista demokrazia burgesaren oinarriak onartuz) bultzatu zituen, Moskuren aldeko ortodoxiatik aldenduz.\nBerlinguer buru zela PCI edo Italiako Alderdi Komunistak inoiz baino boto gehiago izan bazuen ere, ez ziren Italiako gobernua eskuratzera sekula iritsi."}
{"id": "278245", "revid": "512", "url": "https://eu.wikipedia.org/wiki?curid=278245", "title": "Rhinolophus subbadius", "text": "Rhinolophus subbadius Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "278246", "revid": "512", "url": "https://eu.wikipedia.org/wiki?curid=278246", "title": "Bronis\u0142aw Geremek", "text": "Bronis\u0142aw Geremek (Varsovia, - Lubie\u0144, ) poloniar historialaria eta politikaria izan zen. Erdi Aro amaierako arazo sozialak ikertu zituen \"Erdi Aro bukaerako Parisko baztertuak\" eta \"Kainen semeak. XV. mendetik XVII. mendera bitarteko pobre eta eskaleak Europako literaturan\". Baina bere garaiko Poloniaz ere idatzi zuen, adibidez \"Haustura. Polonia komunismotik demokraziara\" (1991). Solidarno\u015b\u0107 sindikatuaren sortzaileetakoa izan zen, eta baita diputatua ere Poloniako parlamentuan. Poloniako Kanpo Arazoetako ministro (1997-2000) eta Europako Legebiltzarreko diputatu ere izan zen."}
{"id": "278248", "revid": "1545", "url": "https://eu.wikipedia.org/wiki?curid=278248", "title": "Eulogio Gorostiaga", "text": "Eulogio Gorostiaga Etxebarria (Zeanuri, 1903 - Areatza, 1932) bizkaitar idazlea eta apaiza izan zen. \"Euskalerriaren Alde\", \"Jaungoiko-Zale\", \"Ekin\" eta \"Anuario de Eusko-Folklore\" aldizkarietan eman zituen argitara bere lan aipagarrienak. \"Arratiko Deya\" hilabetekaria sortu zuen eta haren zuzendari izan zen hil arte (1931-1932). Obra nagusiak: \"Sakramentu Deunaren Domingo Aba \"(1931), \"Jesu Kristoren bizitzea umientzako \"(1931) eta\" Aitorkuntza edo Konfesi\u00f1orako gertaera\" (1932). Zeanuriko herriari buruzko etnografia ikerketak argitaratu zituen \"Anuario de Eusko-Folklore\" aldizkarian (1925. eta 1930. urteetan)."}
{"id": "278249", "revid": "46380", "url": "https://eu.wikipedia.org/wiki?curid=278249", "title": "Hank Jones", "text": "Henry \"Hank\" Jones (Vicksburg, Mississippi, AEB, 1918ko uztailaren 31 - Manhattan, New York, AEB, 2010eko maiatzaren 16a) estatubatuar jazz pianista eta musikagilea izan zen.\nBiografia.\nBere bi anaiak, Thad eta Elvin, musikari ospetsuak izan ziren bera bezala, bata tronpeta-jotzailea, eta bateria-jotzailea bestea. Hankek bere garaiko musikari ospetsu askorekin jo zuen pianoa; adibidez, Billy Eckstine, Coleman Hawkins, Charlie Parker, Ella Fitzgerald eta Lester Youngekin. Ehun disko baino gehiagoren grabazioan parte hartu zuen. Irrati eta telebistarako hainbat lan ere egin zituen. 1997an, International Jazz Hall of Fame izendapen ospetsua eman zioten, jazz munduko Nobel sariaren parekotzat jotzen dena."}
{"id": "278250", "revid": "201", "url": "https://eu.wikipedia.org/wiki?curid=278250", "title": "Quipu", "text": ""}
{"id": "278251", "revid": "201", "url": "https://eu.wikipedia.org/wiki?curid=278251", "title": "Khipu", "text": ""}
{"id": "278252", "revid": "65203", "url": "https://eu.wikipedia.org/wiki?curid=278252", "title": "Nathan Milstein", "text": "Nathan Mironovitx Milstein (Odesa, Ukraina, Errusiar Inperioa, 1904ko urtarrilaren 13agreg./1903ko abenduaren 31jul. - 1992ko abenduaren 21a) ukrainar jatorriko estatubatuar biolinista izan zen.\nBiolinari doinu ederra eta garbia ateratzeagatik zen ezaguna.\nBiografia.\nLeopold Auer biolinista hungariar ospetsuaren ikasle izan zen San Petersburgoko Kontserbatorioan. 1915ean egin zuen debuta, eta, 1929an, Estatu Batuetara joan zen bizitzera.\nBiolina jotzeko modu indartsu eta finagatik eta partiturei ekiteko modu intelektualagatik nabarmendu zen. Kontzertu-bira luzeak egin zituen Vladimir Horowitz piano-jotzailearekin eta Gregor Piatigorski biolontxelo-jotzailearekin. Orobat, Eug\u00e8ne Ysa\u00ffe belgikar biolinistarekin ere jo zuen."}
{"id": "278253", "revid": "512", "url": "https://eu.wikipedia.org/wiki?curid=278253", "title": "Jan Hendrik Oort", "text": "Jan Hendrik Oort (Franeker, Frisia, 1900eko apirilaren 28a - Leiden, Herbehereak, 1992ko azaroaren 5a) Frisiako astronomoa izan zen.\nBiografia.\nLeidengo unibertsitateko irakasle izendatu zuten 1935ean, eta hiri hartako behatokiko zuzendari 1945ean. Galaxiei buruzko lanak egin zituen batik bat. Galaxiaren biratze-mugimendu nagusia finkatu ondoren (1927), haren potentziala eta masa mugatu zituen (1932), izarren mugimenduak eta espazioan zuten banaketa aztertuz.\n1952an, gure galaxiaren espiral antzeko egitura itxuratu zuen. 1935-1948 urteetan Nazioarteko Astronomia Erakundearen idazkaria izan zen, eta 1958-1961 urteetan, erakunde horretako lehendakaria."}
{"id": "278254", "revid": "28807", "url": "https://eu.wikipedia.org/wiki?curid=278254", "title": "Jan Oort", "text": ""}
{"id": "278255", "revid": "336", "url": "https://eu.wikipedia.org/wiki?curid=278255", "title": "Gregory Goodwin Pincus", "text": "Gregory Goodwin Pincus (Woodbine, New Jersey, Ameriketako Estatu Batuak, 1903ko apirilaren 9a - Boston, Ameriketako Estatu Batuak, 1967ko abuztuaren 22a) biokimikaria eta sendagilea izan zen. Harvard Unibertsitatean, Ingalaterran eta Alemanian egin zituen ikasketak, eta Harvarden, Worcesterren, Medforden eta Bostongo unibertsitatean egin zuen lan ondoren. Esteroideek antzutasuna eragiteko duten gaitasunaz hainbat ikerketa egin zituen. 1951n hormona sintetikoak egiteko lanetan eta obulazioa eragozteko metodoak bilatzen hasi zen Biologia Esperimentaleko Worcester Fundazioan. Ikerketa horien ondorioz asmatu zen lehenengo pilula antisorgailua (1956)."}
{"id": "278256", "revid": "1545", "url": "https://eu.wikipedia.org/wiki?curid=278256", "title": "Pierre Reverdy", "text": "Pierre Reverdy (Narbonne, Frantzia, 1889ko irailaren 11 - Solesmes, Frantzia, 1960ko ekainaren 17a) frantsesezko olerkaria izan zen. 1910. urtean Parisen bizilekua hartu, eta kubismoaren eta surrealismoaren inguruan biltzen ziren Picasso, Braque, Jacob eta Apollinaireren adiskide izan zen. Solesmesko abade-etxetik hurbil zegoen etxe batera erretiratu zen 1925ean, bakarrik bizitzeko asmoz, otoitz egitera eta idaztera.\nObra nagusiak: \"La lucarne ovale\" (1916, \"Argizulo obala\"), \"La guitare endormie\" (1919, \"Loak hartutako gitarra\"), \"\u00c9cumes de la mer\" (1926, \"Itsasoko bitsak\"), \"Ferraile\" (1937, \"Txatarra\") eta \"Le chant des morts\" (1948, \"Zenduen kantua\")."}
{"id": "278257", "revid": "10891", "url": "https://eu.wikipedia.org/wiki?curid=278257", "title": "John Flamsteed", "text": "Sir John Flamsteed (Denby, Ingalaterra, 1646ko abuztuaren 19a - Greenwich, Ingalaterra, 1719ko abenduaren 31) ingeles astronomoa izan zen.\nBiografia.\nBerak proposaturik sortu zen Greenwicheko behatokia 1676an, Karlos II.aren garaian, eta hark erregeren astronomo izendatu zuen. Argizagiak eta izar distiratsuak aztertu zituen. Azterketarako tresneria eta teknikak hobetu zituen; bere izena daraman proiekzio-metodo bat paratu zuen (maparen erdiko meridianoa eta lerro zuzenetan egindako paraleloak eta beste lerro kurbatuak dituena), eta \"Historia caelestis Britannica\" idatzi zuen (hil ondoren argitaratua, 1725ean); 3.000 izarren kokaera jasotzen da bertan."}
{"id": "278258", "revid": "336", "url": "https://eu.wikipedia.org/wiki?curid=278258", "title": "Hidrokinona", "text": "Hidrokinona (Para-dihidroxibentzenoa edo 1,4-dihidroxibentzenoa) bi hidroxilo talde dituen konposatu organiko asea da. Formula C6H4(OH)2 du. 170\u00b0 C-an disolbatzen diren hauts-itxurako kristal kolorge edo zurixka gisa agertzen da. Uretan, alkoholetan eta eterrean disolbatzen da. Gurbitzaren hostoetan dago, eta industrian bi eratara lortzen da: \n1) para-bentzokinona sufre dioxidoarekin erreduzituz, eta \n2) anilinaren kinona oxidazio bidez prestatuz eta ondoren erreduzituz.\nErreduzitzaile indartsua da; horregatik, argazkigintzan erabiltzen da argazkiak errebelatzeko. Kautxu, pintura eta beste gai kimiko batzuen finkatzaile gisa ere erabiltzen da."}
{"id": "278260", "revid": "46380", "url": "https://eu.wikipedia.org/wiki?curid=278260", "title": "Paul Reynaud", "text": "Paul Reynaud (Barcelonnette, Frantzia, 1878ko urriaren 15a - Paris, Frantzia, 1966ko irailaren 21a) politikaria izan zen. Jakituna zen ekonomia arloan, eta Frantziako Finantzako ministro (1930), Kolonietakoa (1931-1932) eta Justiziakoa (1932) izan zen. Finantzako ministroa izan zen berriro ere \u00c9douard Daladierren gobernuan (1938-1940). Gerrarako aurrekontua prestatu zuen. Alemaniarrek atxilotu zuten, eta gerra amaitutakoan diputatu (1946), Finantzako ministro (1948) eta lehendakariorde (1954) izan zen. De Gaulle aginpidera itzultzearen aldeko agertu zen 1958an, eta Frantziako V. Errepublikako konstituzioa idazteko lanetan parte hartu zuen."}
{"id": "278261", "revid": "336", "url": "https://eu.wikipedia.org/wiki?curid=278261", "title": "Emmanuel Swedenborg", "text": "Emmanuel Swedenborg (Stockholm, 1688ko urtarrilaren 29a - Londres, 1772ko martxoaren 29a) Suediar mistikoa, filosofoa eta zientzialaria izan zen. Urte askotan idatzi zuen zientzia gaiez. Kristalografiaren hastapenak ezarri zituen eta geologiaren aurrerabidea bultzatu zuen. Meditazioan murgildu zen eta Bibliaren interpretazioa egiten ahalegindu zen. Sekta berezietan antolatu ziren ikasle ugari izan zituen, Ingalaterran batez ere, Jerusalem Berriko Eliza izena hartu zutenak. Lan aipagarriak ditu: \"Principia rerum Naturalium\" (1734); \"Regnum animale\" (1744-1745); \"Arcana C\u0153lestia\" (1747-1758); \"Vera Christiana Religio\" (1771)."}
{"id": "278262", "revid": "512", "url": "https://eu.wikipedia.org/wiki?curid=278262", "title": "Rhinolophus subrufus", "text": "Rhinolophus subrufus Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "278263", "revid": "28807", "url": "https://eu.wikipedia.org/wiki?curid=278263", "title": "Emanuel Swedenborg", "text": ""}
{"id": "278264", "revid": "59723", "url": "https://eu.wikipedia.org/wiki?curid=278264", "title": "Tenebrismo", "text": "Tenebrismoa, Mendebaldeko margolaritzaren historian, margoaren eragin dramatikoa areagotzeko argitasun-iluntasunak biziki nabarmentzeko joera da.\nHalako koadroetan, irudiak atzealde ilun edo beltz baten gainean margotu ohi dira, irudiak berak argi biziz argiturik. Tenebrismoaren lehen maisua eta sortzailea Caravaggio italiar pintorea izan zen. Haren jarraitzaile nagusiak, XVII. mende hasieratik aurrera, Georges La Tour frantsesa, Gerrit van Honthorst eta Hendrik Terbruggen nederlandarrak eta Francisco de Zurbar\u00e1n espainiarra izan ziren."}
{"id": "278265", "revid": "512", "url": "https://eu.wikipedia.org/wiki?curid=278265", "title": "Tsubouchi Sh\u014dy\u014d", "text": " japoniar idazlea eta itzultzailea izan zen. Tokioko Unibertsitate Inperialean egin zituen ikasketak, eta Wasedako unibertsitateko dekanoa izan zen gero. 1891. urtean \"Waseda bungaku\" literatura aldizkaria sortu zuen Japonian atzerriko literatura modernoa ezagutarazteko asmoz. Shakespeareren lan guztiak itzuli zituen japonierara, eta errealismoaren aldeko saiakerak idatzi zituen: \"Sh\u014dsetsu Shinzui\" (1885-1886, \"Eleberriaren mamia\"), \"T\u014dsei Shosei Katagi\" (1885, \"Gaurko ikasleak\") eta \"Kiri Hitoha\" antzerki lana (1894-1895, \"Paulownia hosto bat)."}
{"id": "278267", "revid": "336", "url": "https://eu.wikipedia.org/wiki?curid=278267", "title": "Ramon Elorriaga", "text": "Ramon Elorriaga (Bilbo, 1836ko abuztuaren 31 - \"ib.\", 1898) bizkaitar margolaria izan zen.\nMadrilen eta Erroman egin zituen ikasketak eta Bilboko Arte eta Lanbideetako Eskolako irakaslea izan zen. Erakustaldi askotan hartu zuen parte, eta 1875-1876 urteetan Estatu Batuetan barrena ibili zen. Lan aipagarrienak: \"La muerte de Abel\" (1858, \"Abelen heriotza\"), \"Grupo de mendigos\" (1871, \"Eskale taldea\"), \"Los n\u00e1ufragos del Cant\u00e1brico\" (1876, \"Kantauri itsasoko galduak\"), \"La lecci\u00f3n de baile\" (1877, \"Dantza eskola\"). Pintura-lanez gainera, Elorriagak suhiltzaileen zerbitzurako tresnak asmatu zituen."}
{"id": "278268", "revid": "28807", "url": "https://eu.wikipedia.org/wiki?curid=278268", "title": "Ram\u00f3n de Elorriaga", "text": ""}
{"id": "278269", "revid": "336", "url": "https://eu.wikipedia.org/wiki?curid=278269", "title": "Toshiki Kaifu", "text": "Toshiki Kaifu, japonieraz \u6d77\u90e8 \u4fca\u6a39, \"Kaifu Toshiki\" (Nagoya, Japonia, 1931ko urtarrilaren 2a - Tokio, 2022ko urtarrilaren 9a) japoniar politikaria izan zen.\nBiografia.\nAlderdi Liberal Demokratikoaren (PLD) aholkulari legegile izendatu zuten 1954an. 1960ko hauteskundeetan, diputatu aukeratu zuten, eta birritan izan zen Hezkuntza saileko buru. 1989an, Sosukek kargua utzi zuenean (geisha batekin maitasun-harremanak izan zituelako susmopean), eta Takako Doi andrearen talde sozialista Senatuan gailendu zela ikusita, Kaifuk alderdiaren buruzagitza hartu zuen bere gain. 1990eko hauteskundeetan, liberalek gehiengoa lortu zuten, eta Kaifu Lehen Ministro izendatu zuten. 1991n utzi zuen kargua."}
{"id": "278270", "revid": "56334", "url": "https://eu.wikipedia.org/wiki?curid=278270", "title": "Eduardo Justo Mokoroa", "text": "Eduardo Justo Mokoroa Arbilla (Tolosa, 1867ko urriaren 13a - 1959ko urtarrilaren 30a) gipuzkoar organista, zuzendaria eta musikagilea izan zen. Felipe Gorritirekin eta Modesto Letamendiarekin organo, harmonia, kontrapuntu eta fuga ikasi zituen. Bere sorterriko abesbatzako eta Udal Musika Bandako zuzendaria izan zen eta arrakasta handia izan zuen lehenarekin. Abesbatzarekin sari ugari lortu zituen Remigio Mugikak eta Secundino Esnaolak zuzentzen zituzten Pamplonako Orfeoia edo Donostiako Orfeoia abesbatzekin lehiatuz. Musika-irakasle eta organista izan zen, eta zuzendari eta musikagile eskola garrantzitsua sortu zuen. Organo, orkestra, banda eta abesbatzentzat ehun obra baino gehiago ondu zituen. Horien artean nagusiak: \"Egun sentiya\", \"Judica Domine\", \"Gona gorria\", \"Sorgi\u00f1 dantza\" eta \"Euzkeraren eriotza\". Harena da, halaber, \"Sudun\" opera. Tolosako Seme Kuttun izendatu zuten 1942an.\n\"Ilunabarra\" abestia.\nOso ezaguna den Ilunabarra abestia harmonizatu omen zuen. Berez Suitzako doinua omen da, gero harmonizazio bat baino gehiago egin dira, egileen artean aipatu ohi dira hauek: Eduardo Mokoroa, Santesteban, Sarriegi, Ignazio Mokoroa eta P. Arrue.\nHau da Mokoroaren harmonizazioaren partitura sinplifikatu bat (lehengo errepikaldien bukaerak apur bat desberdin dira):&lt;score vorbis=\"1\" midi=\"1\" lang=\"lilypond\"&gt;\n\\new Staff \\with {\n midiInstrument = \"piano\"\n\\relative c' {\\time 3/4 \\key f \\major \\tempo \"Lento\" 4 = 50\n \\repeat volta 2 {\n d4 \\autoBeamOff f8 a8 g8 e8 | \\autoBeamOn (f8. e16) d2 |\n d'4 \\autoBeamOff cis8 c bes a | g2. | \\break\n g4 \\autoBeamOff g8 g g g | (bes4. g8) e4 |\n f4 \\autoBeamOff f8 e8 f8. e16 | a2. \n } \\break\n \\repeat volta 2 {\n c4 \\autoBeamOff c8 a8 a8 f8 | \\autoBeamOn (g8. d16) d4 r4|\n \\autoBeamOff c8 e8 g8 bes8 d8. c16 | a2 r4 | \\break\n e4 \\autoBeamOff e8 f8 g8. e16 | \\autoBeamOn (d8. f16) a2 | \n e4 \\autoBeamOff e8 f g bes | (a4 a4.) a8 | \\break\n d4. \\autoBeamOff a8 bes8 c8 | \\autoBeamOn (bes8 a8) g4. bes8 | \n a4 \\autoBeamOff g8 f8 e4 | d4 r8 d8 cis8 d8\n } \\break\n \\repeat volta 2 {\n e8 a8 a8 e8 d8 e8 | f8 a8 a8 f8 e8 f8|\n g8 a8 a8 e8 f8 g8 | a4. d8 c8 bes8 |\n a4. e8 f8 e8 | d4. dis'8 c8 bes8 | a4. a8 f'8. e16| d2.\n\\addlyrics {\n \\lyricmode {\nE -- guz -- ki -- a has -- ten da\nhas -- ten da je -- txi -- tzen,\ndiz -- di -- ze -- ra e -- de -- rra\nza -- io -- la gu -- txi -- tzen.\nDi -- a -- man -- tez -- ko prin -- tzak\nza -- iz -- ka -- ne -- an gal -- tzen\nu -- rrez -- ko bo -- la ba -- ten\ni -- txu -- ran da jar -- tzen\ne -- ta gel -- di gel -- di da\ni -- txas -- pe -- ra sar -- tzen\ne -- ta gel -- di, gel -- di\ne -- ta gel -- di, gel -- di\ne -- ta gel -- di, gel -- di\ne -- ta gel -- di, gel -- di\ni -- txas -- pe -- ra sar -- tzen, sar -- tzen\ni -- txas -- pe -- ra sar -- tzen, sar -- tzen\n\\midi {\n \\context {\n \\Score\n tempoWholesPerMinute = #(ly:make-moment 90 3)\n&lt;/score&gt;"}
{"id": "278272", "revid": "448", "url": "https://eu.wikipedia.org/wiki?curid=278272", "title": "Jenaro Urrutia Olaran", "text": ""}
{"id": "278273", "revid": "336", "url": "https://eu.wikipedia.org/wiki?curid=278273", "title": "Argus Panoptes", "text": "Argus Panoptes, grezieraz \u1f0c\u03c1\u03b3\u03bf\u03c2 \u03a0\u03b1\u03bd\u03cc\u03c0\u03c4\u03b7\u03c2, edo Argos, greziar mitologian, ehun begi zituen printze grekoa zen. Begien erdia beti zabalik izaten zituen eta Junok loreak zaintzeko kargua eman zion, behi bihurturik. Txirula joaz, Merkurio loak har zezan lortu, eta burua moztu zion. Junok orduan bere begiak erein zituen paumaren isatsean."}
{"id": "278274", "revid": "96586", "url": "https://eu.wikipedia.org/wiki?curid=278274", "title": "August Bebel", "text": "August Bebel (Kolonia, 1840ko otsailaren 22a - Passugg, Suitza, 1913ko abuztuaren 13a) alemaniar politikaria izan zen.\nLangilea zelarik, 1865ean I. Internazionaleko partaide bihurtu zen, eta 1869an Alemaniako Alderdi Sozialdemokrata sortu zuen W. Liebknechtekin batera. 1867an Reichstagen diputatu izan ondoren, espetxera eraman zuten frantsesen eta alemaniarren arteko gerraren kontra altxatzeagatik. Teoria anarkisten aurkaria, II. Internazionaleko aitzindari kartsuenetakoa izan zen. Lan teorikoak idatzi zituen: \"Kristautasuna eta Sozialismoa\" (1874), \"Emakumea eta Sozialismoa\" (1879), \"Nire Bizitza\" (1910-1914)."}
{"id": "278275", "revid": "512", "url": "https://eu.wikipedia.org/wiki?curid=278275", "title": "Johann Gustav Droysen", "text": "Johann Gustav Droysen alemaniar filologoa, historialaria eta politikaria izan zen (Treptow an der Rega, 1808ko uztailaren 6a - Berlin, 1884ko ekainaren 19a). Frankfurteko parlamentuko diputatua (1884) eta Kielgo, Jenako eta Berlingo unibertsitateetako irakaslea izan zen. Greziako idazleen lanak itzuli zituen (\"Alexandro Handiaren Historia, Alexandro eta bere ondorengoen koloniak, Helenismoaren Historia, Zientzia eta Historiaren bilduma\"), eta historia modernoari buruzko liburuak ere argitaratu zituen (\"Scheleswig-Holsteinen dukerriak, Prusiako politikaren historia, Frederiko II.aren estatu dokumentuak eta gutunak\")."}
{"id": "278276", "revid": "512", "url": "https://eu.wikipedia.org/wiki?curid=278276", "title": "Rhinolophus swinnyi", "text": "Rhinolophus swinnyi Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "278277", "revid": "448", "url": "https://eu.wikipedia.org/wiki?curid=278277", "title": "Domingo Epaltza", "text": "Domingo \"Txomin\" Epaltza Lopez de Lerena (Bilbo, 1884ko urriaren 26a - Donibane Lohizune, 1956ko martxoaren 18a) Bizkaiko politikaria izan zen. Zuzenbide eta Letretako ikasketak egin zituen Deustun eta Madrilen. Banco de Bilbao banketxeko kontseilaria izan zen. Barakaldoko hautagaia izan zen EAJren aldetik 1918. urtean, eta erraz gailendu zitzaion Fernando Ybarrari. Euskaldun berria zen; euskal abertzaletasunaren oinarriak ezarri zituen legebiltzarrean egin zuen aurkezpen hitzaldian. Espainiako Gerra Zibilaren garaian Haltsura (Lapurdi) jo zuen. Alemaniarrek Frantzia hartu zutenean Gurseko kontzentrazio-esparruan zegoen (1940)."}
{"id": "278278", "revid": "6327", "url": "https://eu.wikipedia.org/wiki?curid=278278", "title": "Domingo Epalza L\u00f3pez de Lerena", "text": ""}
{"id": "278279", "revid": "28807", "url": "https://eu.wikipedia.org/wiki?curid=278279", "title": "Lauso", "text": ""}
{"id": "278280", "revid": "201", "url": "https://eu.wikipedia.org/wiki?curid=278280", "title": "Gandu", "text": "Gandua fenomeno meteorologiko bat da, atmosferan partikula oso txikiak (hautsa, errautsak, buztina edo esekitako harea) garraiatzen dituena. Hautsa, gatzak (sodioa) edo inguruneko elementuak direla eta gertatzen denean, \"A\" motako gandua esaten zaio; gertaera bereziengatik gertatzen denean, hala nola basoko suteengatik edo izaera kutsatzaileko bestelako gertaerengatik, \"B\" motako gandua esaten zaio.\nJatorria.\nJatorria itsas uretako gatz-partikulak dituen ur-lurrunaren partikuletan du, eta, kasu askotan, suteen kean eta errautsetan, Caracaseko ekialdean (Venezuela) 2010eko martxoaren amaieran hartutako irudian ikus daitekeen bezala. Hondarrezko ekaitzak ere izan daitezke; fenomeno hori ohikoa da Mediterraneoko herrialdeetan, Kanariar Uharteetan eta beste eskualde batzuetan.\nHareazko ekaitzen kasuan, partikulak oso tamaina heterogeneokoak dira, handienekoak ez dira iturritik oso urrun erortzen, eta finenak Siroko haizeak Kanariar Uharteetara eramandako distantzia handietara jarraitzen dute. Batzuetan, ekaitz horien soberakinak Ipar Amerikara iristen dira, Karibeko eta Estatu Batuetako ekialdean, udako antizikloiekin eta haize alisioekin. Puerto Rico eta Antilla Txikiak dira udako ekaitz horien eragin handiena jasaten dutenak.\nKasu askotan, nahiz eta gero eta gutxiago izan, etxe-kutsatzaileak isurtzen dira hiriguneetan, adibidez Industria Iraultzatik Erresuma Batuan ikatza erretzeagatik sortzen zen smoga kasu."}
{"id": "278281", "revid": "512", "url": "https://eu.wikipedia.org/wiki?curid=278281", "title": "Ren\u00e9 Kalisky", "text": "Ren\u00e9 Kalisky (Brusela, 1936ko abenduaren 3a - Paris, 1981eko maiatzaren 2a) Belgikako idazlea izan zen. Gurasoak juduak zituen, eta Poloniatik Belgikara alde egin behar izan zuten. Oso ume zelarik, naziek aita hartu eta Auschwitzera eraman zuten. Gertaera horrek markatu zuen idazle honen ibilbidea. Bere idatzietan estilo dramatikoa erabili zuen. Lan aipagarrienen artean ditu: \"Skandalon \"(1970), \"Jim ausarta \"(1972), \"Pasioa, Pier Paolo Pasoliniren arabera \"(1978) eta \"Falsch\". Gai historikoak ere jorratu zituen, eta mundu arabiarrari buruzko bi lan idatzi zituen: \"Sionismoa eta sakabanaketa\" eta \"Erresuma ezinezkoa\"(1979)."}
{"id": "278282", "revid": "56334", "url": "https://eu.wikipedia.org/wiki?curid=278282", "title": "William Lipscomb", "text": "William Nunn Lipscomb (Cleveland, Ohio, Ameriketako Estatu Batuak, 1919ko abenduaren 9a - Cambridge, Massachusetts, 2011ko apirilaren 14a) kimikaria izan zen. Fisika eta Kimikako irakaslea izan zen Minnesota eta Harvardeko unibertsitateetan. Kimikako Nobel saria jaso zuen 1976an boranoen (boroa eta hidrogenoa duten konposatu konplexuen) egitura kimikoari eta loturei buruz egindako ikerketengatik. Egindako ikerketei buruzko hainbat liburu idatzi ditu: \"Boron Hydrides,\" (1963), \"Nuclear Magnetic Resonance Studies of Boron and Related Compounds\" (1969)."}
{"id": "278284", "revid": "96586", "url": "https://eu.wikipedia.org/wiki?curid=278284", "title": "Clifford Odets", "text": "Clifford Odets (Filadelfia, 1906ko uztailaren 18a - Hollywood, 1963ko abuztuaren 14a) Estatu Batuetako antzezle eta antzerkigilea. Antzezle moduan hasi zen lanean antzerkian, eta geroago antzerki-lanak idazten hasi zen. Gizartearen kritika izan zen haren lanen ezaugarri nabarmenena, eta 1930 ondoko urteetako idazle kritiko nagusietakoa izan zen Estatu Batuetan. Lan aipagarrienak: \"Waiting for Lefty\" (1935, \"Leftyren zain\"), \"Awake and Sing\" (1935, \"Iratzar zaitez eta kanta ezazu\"), \"Golden Boy\" (1937, \"Urrezko mutila\"), \"The Big Knife\" (1949), \"The Country Girl\" (1950). Odetsen zenbait lan zinemarako moldatu dira."}
{"id": "278285", "revid": "96586", "url": "https://eu.wikipedia.org/wiki?curid=278285", "title": "Pafos", "text": "Pafos (grezieraz: \u03a0\u03ac\u03c6\u03bf\u03c2, \"Pafos\"; turkieraz: \"Baf\") Zipre uhartearen mendebaldean dagoen hiri bat da, antzina izan ziren bi hirik bat egitean sortu zena. Gaur egun izen bereko barrutiko hiriburua da.\nUNESCOk Gizateriaren ondare izendatu zuen 1980. urtean hirian aurkitzen diren antzinako hainbat eraikin esanguratsu direla eta. 2017an Europako kultura-hiriburua izan zen, Danimarkako Aarhus hiriarekin batera.\nHistoria.\nSorreraren kondairak.\nOvidiok \"Metamorfosiak\" liburuan kontatzen duenaren arabera Pigmalion Zipreko erregea luzaroan ibili zen emakume perfektuaren bila eta aurkitu ez zuenez emakumezko perfektuaren bolizko eskultura egin zuen. Berehala maitemindu zen berataz eta afrodita jainkosak bizitza eman zion Galateari. Bikoteak semea (Pafos) eta alaba (Metharme) izan zituen.\nPafosek fundatu zuen bere izena daraman hiria eta Afroditaren omenezko kultoa ezarri zuen berariaz eraikitako tenplu ikusgarrian.\nEstrabon erromatarrak beste kondaira bat kontatzen du. Honen arabera amazonak izan ziren Pafos hiria sortu zutenak.\nPalae-Pafos (Pafos zaharra).\nGaur egun Kouklia herria dagoen eremuan egon zen. Itsasotik gertu dagoen muino batean eraiki zen, Zephyrium lurmuturretik gertu eta Bocarus ibaia itsasoratzen den puntuaren alboan.\nIndusketa arkeolojikoek erakutsi dute Neolito garaitik populatua izan dela. K.a. seigarren milurtekotik aurrera gurtu izan dira bertan heleniar aurreko jainkosak. Hiria bera mizenastarrek eraiki zuten K.a. XII. mendearen inguruan.\nAurrez aipaturiko kondairaren eraginez Antzinako munduan izan zen Afroditaren kulto gune handiena izan zen. Greziar mitologiaren arabera Afrodita Pafosen lehorerratu zen itsasoko aparretatik atera zenean. Pausanias bidaiari eta geografoaren arabera ordea Siriatik iritsi zen Afroditaren mitoa Pafosera, feniziar jatorria izango zuen beraz. Homeroren \"Odisea\" liburuan ere aipatzen da Pafoseko Afroditaren aldarea, hortik tokiaren garrantzia.\nNea-Pafos (Pafos berria).\nHeleniarren garaian eraiki zuten hiri berria, itsasertzean, kai naturala aprobetxatuz, Pafos zaharretik 12 kilometro ipar-mendebaldera. Honek ere badu bere kondaira, eta Troiako gerratik bueltan Agapenor buruzagi arkadiarra ekaitz handi baten erruz gainontzeko greziarrengandik banandu egin zen eta Pafosen lehorreratu zen (Pausanias viii. 5. \u00a7 2.). Herodoto historialariak arkadiarren kolonia bat bazela aipatu zuen.\nUsterik zabalduenaren arabera Palae-Pafoseko azken erregea zen Nicocles izan zen Pafos berria eraiki zuena, Nea-Pafoseko Artemis Agrotera tenpluan dagoen idazki batean hala esaten baita. K.a. 312 urtean Marion hiria suntsitu zuen Ptolomeo I.ak eta bertako biztanleak Pafosera etorri ziren. Etxe helenistiko batean K.a. IV. mendeko zilarrezko txanpon ugari aurkitu dira eta badirudi ordukoa dela Nea-Pafosen fundazio data.\nNea-Pafos hiri nagusia bihurtu bazen ere Palae-Pafosen indartsu jarraitzen zuen Afroditaren gurtzak eta Estrabonek dioenez bien arteko bidea gizonezko eta emakumezko erromesez betetzen zen urtero. Erromes hauek Nea-Pafosetik soilik ez, Zipreko beste hiri askotatik ere joaten ziren.\nLurrikara handi batek Pafos suntsitu zuela dio Senekak baina ez du zehazten bi Pafosetatik zein izan zen suntsitua. Augusto enperadoreak berriro eraiki zuen eta \"Augusta\" izena eman bazion ere Pafos izena erabiltzen jarraitu zuten bertakoek.\nBibliako \"Apostoluen Eginak\" liburuan Bernabe eta Saulo Tarsokoa apostoluak Salaminara iritsi zirela aipatzen da eta Jainkoaren hitza zabaldu zutela uhartean zehar ibilbidea Pafosen amaitu zuten arte. Bertan Saulok Sergius Paulus erromatar prokontsula kristau bihuru zuen Elimas azti judua itsutu eta garaitu ondoren. Pafosen izendatzen zaio lehenengo aldiz Paulo Tarsokoa aurrez Saulo zenari.\nErromatarren garaian merkataritza-gune garrantzitsua izaten jarraitu zuen Pafosek. K.o. 116-117 urteetan Salamina hiriburuan izandako juduen matxinadan hiritar ugari hil zituzten eta erromatarrek altxamenduari amaiera eman ziotenean Zipre guztiko juduak uhartetik kanporatu zituzten. Gertakizun honen ondoren gobernadoreak Pafosen ezarri zuen bere egoitza eta uharteko hiriburu bihurtu zen.\nAro klasikoaren ondoren.\nK.o. IV. mendean Trifillios apezpikuak Nikosian ezarri zuen bere egoitza eta hura bihurtu zen uharteko hiriburu berri. Hurrengo mendeetan Pafosen garrantziak behera egin zuen eta Zipreko beste hiri batzuek gain hartu zioten, Famagustak eta Larnakak batez ere.\nBizantziarrek Pafosko gaztelua eraiki zuten itsasportua zaintzeko. 1222. urtean lurrikara handi batek jo zuen Zipre eta Nikosia eta Limasol ere kaltetu zituen arren Pafos izan zen kalte handienak jasan zituena. Biztanle ugari hil zen eta hainbat eraikin suntsitu zituen, portuko gaztelua eta Sar\u00e1nda Kol\u00f3nes gotorlekua adibidez. Lusignan erregeek gaztelua berreraiki egin zuten XIII. mendean. 1570. urtean otomandarrek Zipre eskuratu zutenean gotortu egin zuten berriz.\nBritainiarren garaian (XIX-XX. mendeetan) populazioak behera egiten jarraitu zuen. Biztanle asko Limasolera eta Nikosiara joan ziren eta beste askok uhartetik alde egin zuten.\nGaur egun.\nTurkiarrek 1974. urtean Zipre iparraldea inbaditu zutenean berriz garrantzia hartu zuen Pafosek, turismoak ekarri zuen garapen ekonomiko berria. Erabat utzia zegoen eskualdean azpiegitura garrantzitsuak bultzatu zituen gobernuak, urtegiak, ibaien kanalizazioak, errepide berriak... Pafosko aireportua ere eraiki zen, gaur egun Zipreko bigarren nazioarteko aireportua dena hain zuzen ere.\nEkonomia.\nPafosen jarduera ekonomikoaren zati handiena turismoan oinarritzen da. Lau barruti nagusi daude hirian, Kato Paphos, Coral Bay, Latchi eta Aphrodite Hills. Kato Paphos da handiena eta hiriko langileen erdia hartzen du.\nNekazaraitzak ere bere garrantzia badu. Banana, mahatsa eta tabakoa landatzen da gehien bat.\nGizateriaren ondare.\nUNESCOk erromatar garaiko Pafos hiri osoa Gizateriaren ondare izendatu zuen 1980. urtean eta horrela Pafoseko arkeologia parkea sortu zen. Parke honek guztira 291 elementu hartzen ditu bere baitan eta aipagarrienak honako hauek dira:\nKultura.\nEkintza kultural ugari izaten dira Pafosen urtean zehar.\nIrailean \"Pafosko Opera eta Afrodita jaialdia\" izaten da kaian, eta gazteluan kokatzen da oholtza. Urrian \"Open Estudios Cyprus\" jaialdia ospatzen da. Bertan artistek beren lanak publikoaren aurrean egiten dituzte eta haiekin solasaldia izateko aukera egoten da. \"Palia Ilektriki\" izeneko erakusketa eta konferentzia aretoa ere badu hiriak."}
{"id": "278286", "revid": "2048", "url": "https://eu.wikipedia.org/wiki?curid=278286", "title": "Gonzalo Queipo de Llano", "text": "Gonzalo Queipo de Llano (Tordesillas, Espainia, 1875eko otsailaren 5a - Sevilla, Espainia, 1951ko martxoaren 9a) Espainiako Armadako militarra izan zen. Espainiako Gerra Zibilean, estatu kolpean parte hartu eta gerrak iraun bitartean zein gerraondoan, pertsona asko hiltzeko agindua eman zuen.\nTerrore erregimena ezarri zuen Sevillan, eta giza eskubideen urratzea gerrako armatzat erabili zuen. Hargatik, ohorezko hilobi nabarmena izan du hamarkadetan Sevillako Macarena elizan, Elizaren eta bertako kofradia garrantzitsu baten babesaz. Memoria Legea aplikatzen ez zela eta, gai arantzatsua izan zen. Azkenean, 2022ko azaroan atera zituzten haren gorpuzkiak Macarena elizatik.\nBizitza.\nMonarkiaren aurkako matxinadan parte hartu ondoren (Cuatro Vientos, 1930), Portugalera alde egin behar izan zuen. Espainiako Gerra Zibilean, Francoren estatu kolpearekin bat egin zuen, eta Hegoaldeko gudarostearen buru egin zuten. 45.000 fusilamenduren arduraduna izan zen. \n1939an, teniente jeneral izendatu zuten, eta, gero, Sevillako kapitain jeneral. Gerra garaian, oso ezaguna egin zen Andaluzian, Sevillako irratian egiten zituen hitzaldi beroak zirela eta. Hitzaldi haietan, Errepublikaren aldekoak hiltzera eta bortxatzera animatzen zituen bere soldaduak. Oso aipatua da irratiz emandako hitzaldi haietako pasarte hau:\n1950ean, Francisco Francok \"Queipo de Llanoko markesa\" titulua eman zion, bere zerbitzura egindako lanagatik; eta 2012an Mariano Rajoyren gobernuko Justizia ministro Alberto Ruiz-Gallard\u00f3nek titulu hori berritu zion Gonzalo Queipo de Llanoren bilobari. Eliza Katolikoak (frankismoarekin elkarlanean aritu baitzen) bere tenplu batean gorde ditu Queipo de Llanoren gorpuzkiak: Sevillako Macarena elizan, hain zuzen ere. 2022ko azaroan, haren gorpuzkiak eta haren emaztearenak atera zituzten Macarena elizatik, Espainiako Memoria Historiko eta Demokratikoaren Legea aplikatuz. "}
{"id": "278287", "revid": "336", "url": "https://eu.wikipedia.org/wiki?curid=278287", "title": "Terence Rattigan", "text": "Sir Terence Mervyn Rattigan (Londres, Ingalaterra, 1911ko ekainaren 10a - Hamilton, Bermuda, 1977ko azaroaren 30a) ingelesezko idazlea izan zen.\nHarrow eta Oxfordeko unibertsitateetan egin zituen ikasketak. Oso dramagile oparoa izan zen. Idatzi zituen obren artean aipagarriak dira \"French Without Tears\" (1936, \"Frantsesa ahalegin handirik gabe\"), \"The Winslow Boy\" (1946, \"Winslowtarren mutila\"), \"The Browning Version\" (1948, \"Browningen bertsioa\"), \"The Sleeping Prince\" (1953, \"Printze lotia\"), \"Separate tables\" (1954, \"Mahai bereiziak\"), \"The Prince and the Show-girl\" (1957, \"Printzea eta neska-dantzaria\") eta \"Man and Boy\" (1963,\" Gizona eta gaztea\")."}
{"id": "278290", "revid": "1545", "url": "https://eu.wikipedia.org/wiki?curid=278290", "title": "Renaud de Ch\u00e2tillon", "text": "Renaud de Ch\u00e2tillon (Ch\u00e2tillon-sur-Loire, 1125 aldean - Hattin, Siria, 1187ko uztailaren 4a) frantses buruzagi militarra izan zen. Gurutzadetako kristau militar nagusietako bat izan zen 1147-1187 bitartean.\nBizitza.\nAntiokiako printzea izan zen 1153-1160 urteetan, hango printzesa Konstantzarekin ezkondurik. Armeniarren, bizantziarren eta musulmanen aurka borrokatu zen. Haiek preso eduki zuten 1160-1177 bitartean. Ondoren Jordan ibaiaren haranzko lurretako jaun izan zen. Musulmanen karabanei eraso asko egin zizkien hurrengo urteetan. Tiberiadesko guduan berriro preso hartu zuten musulmanek, orduan Guy Lusignangoaekin batera, eta 1187an Saladinek bere eskuz hilarazi zuen.\nImad al-Din arabiar kronikariak honela deskribatu zuen Renaud de Ch\u00e2tillonen heriotza (arabiar kroniketan Renaud, Arnat izenez deitua da):\nGuyri bizia barkatu zitzaion. Damaskon denbora batez preso egon ondoren, egoera onean zegoela askatasunean laga zuten."}
{"id": "278291", "revid": "28807", "url": "https://eu.wikipedia.org/wiki?curid=278291", "title": "Renaud de Chatillon", "text": ""}
{"id": "278292", "revid": "336", "url": "https://eu.wikipedia.org/wiki?curid=278292", "title": "Sarcopterygii", "text": "Sarcopterygii arrainen klase bat da. Arrain hezurdunen klado bat osatzen dute.\nSarkopterigioen klaseko arrainik gehienak desagertuak dira gaur egun. Desagertu ez direnak ere antzinako arrainen itxurakoak dira; buru handia edo sugearen itxurakoa dute, hegalak mamitsuak eta ia beso bihurtuak, eta hegal-punta bakarreko isatsa dute ia denek. Taxonomikoki, hiru azpiklase bereizten dira: Coelacanthimorpha (genero fosil batzuk eta gaur egungo \"Latimeria\" generoa, zelakantoak), Dipnoi (dipnooak, arrain birikadunak) eta Tetrapodomorpha (arrain fosilak, aldi berean arrain- eta anfibio-itxura zutenak).\nTaxonomia.\nSarkopterigioak hiru azpiklasetan banatzen dira:\nSarcopterygii klasea"}
{"id": "278293", "revid": "512", "url": "https://eu.wikipedia.org/wiki?curid=278293", "title": "Rhinolophus thomasi", "text": "Rhinolophus thomasi Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "278294", "revid": "28807", "url": "https://eu.wikipedia.org/wiki?curid=278294", "title": "Sarkopterigio", "text": ""}
{"id": "278295", "revid": "56334", "url": "https://eu.wikipedia.org/wiki?curid=278295", "title": "Selinonte", "text": "Selinonte (antzinako grezieraz: \u03a3\u03b5\u03bb\u03b9\u03bd\u03bf\u1fe6\u03c2; latinez: \"Selinus\") antzinako Greziako hiri bat zen, Siziliako ipar-mendebaleko kostaldean zegoena. K.a. 629. urtean, Megara Hibleako biztanleek sortu zuten, eta urte askotan oso hiri oparoa izan zen. Feniziarren aurka borrokatu zen, baina K.a. 409an, kartagotarrek suntsitu zuten. Hermokratesek berreraiki bazuen ere, K.a. 250. urtean kartagotarrek berriz suntsitu zuten. K.a. VI. mendetik aurrera zazpi tenplu eraiki zituzten hirian eta hiri ondoko muinoetan. Horien artean daude Apolori eraikitako Greziako arkitekturaren obra goren batzuk (113,34 m luze eta 54,05 m zabal).\nHiria Belice eta Modionen ibaietako haranen artean kokatuta dago. Gaur egun comune Castelvetranori dagokio. Inguruko barrutiak dira Triscina di Selinunte mendebaldean eta Marinella di Selinunten ekialdean.\nAkropoliko leku arkeologikoak bost tenplu ditu. Bost horietatik, bakarrik Hera Tenplua, \u201cE\u201d izenekoa, zaharberritu da. Hiriak, bere une gorenean, 30.000 biztanle izan zituen, esklabuak kontatu gabe.\nOrokorrean uste da, aztarnategi arkeologikoa (haren gotorlekua eta antzinako doriar estiloko tenpluen aztarnak tartean) Italiako eta Europako handiena dela.\nHistoria.\nSelinonte izan zen Siziliako greziar kolonien garrantzitsuenetariko bat, irlaren hego-mendebaldeko kostan kokaturik, izen bereko ibaiaren bokalean eta Hipsas ibaiaren 6,5 km-tara (egungo Belice).\nTuzididesen arabera, Megara Hibleako kolonoek fundatu zuten K.a. 628an, Pamilok gidaturik, Megara Hiblearen fundazioaren 100 urte eta gero, Greziako Megara hiriko kolonen laguntzaz, beraz, Greziako Megara, Megara Hiblearen jatorrizko metropolia izan zen.\nHala ere, Diodoro Sikulok uste zuen K.a. 650ean fundatu zela, eta Jeronimo Kardiakoak K.a. 654an. Litekeena da Tuzididesek emandako data seguruena izatea.\nHiriaren izena tokiko landare baten izenetik dator, \"selinon\" (\u03c3\u03b5\u03bb\u03b9\u03bd\u03bf\u03bd) edo apio, hiriko txanpoietan agertzen dena. Garai hartan, mendebaldeko greziar koloniarik urrutiena zen eta horregatik laster jarri zen harremanetan Siziliako feniziar koloniekin eta jatorrizko biztanleekin, irlaren mendebaldean eta ipar-mendebaldean bizi zirenak. Ageri denez, ez zuten gatazkarik izan feniziarrekin, baina K.a. 580. urtean, hiriak gerra izan zuen Segestako populazio elimiarrekin. Azken honek garaipena lortu zuen Rodasko eta Knidoko emigranteen laguntzari esker, zeinek, beranduago, Lipari fundatu baitzuten. Segestaren kontrako gerrek denbora luze iraun zuten.\nMazaros ibaia (20 km mendebaldera) Segesta eta Selinonteren arteko muga zen. Azken honek merkataritza-gune nagusi bat zuen bokalean. Beste aldetik, Halikos ibaiaraino (gaurko Platani) hedatzen zen. Honen bokalean, Selinonteko kolonoek Heraklea Minoa fundatu zuten.\nBarneko historiari buruz ezer gutxi dakigu. Hasieran, oligarkek gobernatzen zuten eta geroago, tiranoek. K.a. 510ean, Pitagoras tiranoa boterean zegoelarik, Espartako Eurileontek, Dorieoren laguntzarekin, Selinontetik bota zuen, baina laster herriko matxinada batek espartarra hil egin zuen.\nSelinontarrek kartagotarrak lagundu zituzten Hamilkarren espedizioan (K.a. 480); are gehiago, afrikarrei agindu zioten gudaroste bat bidaliko zietela, baina hura berandu heldu zen, Hamilkar garaitua izan ondoren Himerako guduan.\nK.a. 466an, hiria berriro aipatzen da sirakusarrak laguntzean Trasibulo boteretik kentzeko.\nDiodorok hitz egiten zuenean K.a. 454an, segestarrek Lilibeatarrekin (egungo Marsala) gerran zihardutela, selinontarrak aipatu nahi zituen.\nK.a. V. mendean, Selinonte oparoa izan zen. Haren hiritarrak altxor bat eraiki zuten Olinpian eta Tuzididesen ustez, K.a. 416ko Atenastarren espedizioa baina lehenago, hiriak ondasun ugari zituela bai norberarenak bai tenpluenak. Diodoro Sikuloren arabera, kartagotar inbasioa baino lehen, hiriak lasaitasunezko denboraldiaz gozatzen zuen eta biztanleria handia zen.\nSelinonteren harresiek 100 Ha-k inguratzen zituzten. Biztanleriari dagokionez, aipatutako mendean, 14.000-19.000 artekoa zen.\nAtenastarren espedizioa.\nK.a. 416an, Selinonte eta Segestaren arteko gatazkek, atenastarren Siziliako espedizioa ahalbideratu zuten. Selinontarrek Sirakusari laguntza eskatu ondoren, gai izan ziren lehorrez eta itsasoz Segesta blokeatzeaz. Gauzak horrela, segestarrek atenastarrak deitu zituzten. Atenasek berehalako laguntza eman ez bazuen ere, ez dira Segestari buruz gatazka gehiago ezagutzen. Atenastarren espedizioa K.a. 415ean heldu zen Siziliara. Tuzididesen arabera, Nizias jeneralak nahi zuen espedizioa Selinontera abiatzea bertako populazioa, baldintza bigunetan, errenditu arazteko. Hala ere, aholku hau bete beharrean, espedizioa Sirakusara abiatu zen. Horrexegatik, Selinontek garrantzi eskasa izan zuen hurrengo operazioetan, baina noizean behin aipatua da Sirakusari tropak emanez. Peloponesoko tropak (Gilipo laguntzeko bidalitakoak) Selinonten lehorreratu ziren K.a. 413an. Gudaroste hau, lehenbiziz, ekaitz batek Afrikako kostara bidali zuen. Selinonten, armada bat osatu zuten bertako biztanleekin, Gela, Himera eta hiri sikuloekin abiatu ziren Sirakusari laguntzera.\nKartagoren menpean.\nPeloponesoko gudariak gaindituak izan ondoren, Segesta selinontarren eskuetan geratu zen. Haiek lehian zegoen eskualdea galdu zuten, baina selinontarrak ase ez zeudenez, erasoekin jarraitu zuten. Orduan, Segestak ez zuen beste bide bat kartagotarren laguntza eskatzea baino. Nahiz eta hasieran Kartago dudan egon, azkenean armada bat bidali zuen eta segestarrekin batera Selinonte menperatu zuten.\nKartagotarrek, K.a. 409. urteko udaberrian, Hanibal Magonek zuzendutako 100.000 soldadu bidali zituzten (Hamilkar Barkaren biloba) Himeran hil zena. Gudarostea Lilibean lehorreratu eta Selinontera abiatu zen. Selinontarrek ez zutenez hainbesteko etsai itxaron, ez zeuden prest haiei aurre egiteko. Honetaz gain, hiriko gotorlelua konpondu gabe zegoen zenbait tokitan eta jakin bazekiten Sirakusak, Agrigentok eta Gelak agindutako indarrak ez zirela garaiz helduko.\nBeraz, selinontarrak Kartagoren aurrean bakarrik egonda, afrikarrek harresiak apurtu ondoren, etxeak adorez defendatu zituzten. Etsaien kopurua defendatzailearena baino askoz handiagoa zenez, hiriko defentsa alperrikakoa izan zen. Hamar eguneko setioa eta gero, kartagotarrek hiria hartu eta defendatzaileak hil zituzten. Zenbait iturriren arabera, Selinonteko 16.000 biztanle hil zituzten, 5.000 preso hartu eta 2.600ek, Enpedionek gidatuta, Agrigentora alde egin zuten.\nHan, harresien barruan, Hermokrates Sirakusakoak iheslarien kopuru bat onartu zituen. Laster, Hanibalek Selinonteko harresiak birrindu zituen, baina biztanleei itzultzeko baimena eman zien, beti ere Kartagoren menpeko gisa. Biztanle askok onartu zuten eskaintza, zeina K.a. 405ean berretsi baitzen kartagotarren eta Dionisio Sirakusakoaren arteko itunean. Edozein modutan, hiriak ez zuen antzineko boterea berreskutaru eta ekialdeko muga Halikos ibaian finkatu zen.\nK.a. 397an, Kartagoren aurkako gerran, Selinonte Dionisio I.aren aldean egon zen, baina K.a. 383ko bake itunaren ondoren, hiria eta haren lurraldea Kartagoren eskuetara itzuli zen. Dionisiok, hil baino lehen, Selinonte indarrez berreskuratu zuen. Hala ere, Sirakusak ezin zuen luzaroan kontrolatu eta kartagotarren eskuetara itzuli zen.\nHalikos ibaia kartagotarren ekialdeko muga izan zen nahiz eta zenbait eten gertatu. Muga hau berriro finkatu zen K.a. 314an Agatoklesekin sinatutako akordiotan. Itun horrek adierazten zuen, lehen legez, Selinonte, Heraklea eta Himera Kartagoren menpekoak zirela. Pirrok Siziliara egindako espedizioan, K.a. 276an, selinontarrak Epiroko erregearen alde kokatu ziren Heraklea kontrolatu ondoren.\nSuntsipena.\nLehenengo Gerra Punikoan, kartagotarrek Selinonte menperatu zuten, baina lurralde haietan kartagotar eta erromatarren arteko etengabeko batailak gertatu ziren. Gerra amaitzear zegoela eta Kartagok atzera egiten zuenean, ahaleginak zentratu ziren soilik defendagarrien ziren gotorlekuetan. Azkenean, Selinonteko biztanleak Lilibeora lekualdatu ziren eta hiria suntsitu zen.\nDirudienez, ez zen inoiz berreraiki. Plinio Zaharrak aipatzen du garai hartan existituko balitz bezala, baina Estrabonek desagertutakoen artean sailkatu zuen hiria. Ptolomeok Selinus ibaia aipatu zuen baina hiria ez.\nErromatar garaian, \"Thermae Selinuntiae\" ezagunak ziren (egungo Sciacca). Izena antzinako hiritik eratorri zen eta, ageri denez, jendea sarri joaten zen Selinontetik, 30 km-ra bazeuden ere. Gaur ere, ur sufretsuak medikuntzan erabiltzen dira eta, Siziliako iturri termal gehienak bezala, San Calogerori sagaratuta daude. Azken aldian, \"Aqua Labodes\" edo \"Larodes\" deitu ziren \"Ibilbideetan\" eta \"Tabula Peutingerianan\" agertzen den moduan.\nAztarna arkeologikoak.\nHiria itsasoaren ondoan dago, bi ibairen artean: mendebaldean Modione (antzinako Selinus) eta ekialdean Cottone. Hiria bi muinoren gainean zegoen mendi-lepo batekin konektaturik. Hegoaldeko hiriko zatian, itsasoaren ondoan, akropolia dago bi kale perpendikularrekin. Hor zenbait tenplu daude (A, B, C, D, O, R eta Y). Iparraldean, hiria plano hipodamiko baten arabera egin zen, nekropoli eta akropolien garaikidea (Galera-Bagliazzo eta Manuzza). Beste aztarna garrantzitsu batzuk ibaien arteko muinoetan agertu dira. Ekialdean, (E, F, G) tenpluak daude eta nekropoli bat (Buffa) gaurko Marinella hiriaren aldean. Mendebaldean, Selinonteko aztarnarik zaharrenak agertzen dira, hots, Demeter Maloforos santutegia, non botozko irudiak agertu baitziren. Honen iparraldean, beste tenplu bat zegoen, eta nekropoli arkaikoa (Pipio, Manicalunga, Timpone Nero). Hiriko bi portuak bi ibaien bokaletan zeuden.\nHegoaldean, Hera santutegia.\nTeoria baten arabera, tenplu kopuru handia erlazionatuta dago selinontarrek greziar polisaren izaera berrestu nahi zutelako, beste kulturaren lurrualdeaz inguratuta zeuden eta.\nParke arkeologikoa 40 Ha.ren zehar hedatzen da, hurrengo eremuetan banaturik:\nAkropolia.\nSelinonteko akropolia mendixka batean kokatuta, Modione (antzinako Selinon) eta Cottone ibaien artean. Hor hiriko portua dago. Aurrean, \u201cA\u201d eta \u201dO\u201d tenpluak, eta hauen ostean, \u201cC\u201d tenpluaren zutabe-lerro bat.\nAkropolia, ekialdean, kareharrizko harresi sendo batez osatuta dago; hegoaldea amildegi batek babesten du itsasoko erasoetatik eta iparraldea estuago da (140 metro baino ez).\nOinplanoa trapezoidea da eta iparraldera hedatzen da terrazetan, mailakatutako harresi batekin (11 metroko garaiera) eta beste harresi batez inguraturik (behin eta berriz zaharberrituta eta aldatuta). Kanpoaldea harlanduzko blokeak dira, baina barnealdea harlangaitz-hormekin.\nHarresiak bost dorre eta lau ate zituen. Iparraldea beste harresi batekin eta zenbait dorrez indartu zen K.a. IV. mendetik. Akropoliaren sarreran, Polux dorrea eraiki zen (XVI. mendean berbereen erasoetatik defendatzeko) antzinako itsasargiaren hondarren gainean.\nHiriko planoa bi errepide perpendikular nagusik (9 metroko zabalera) lau karratutan banatzen dute. Ipar-hegoaldeko kaleak 425 metro ditu eta eki-mendebaldekoak, berriz, 338. Beste kale batzuek (5 metroko zabalerakoak) 32 metrotik 32 metrora ebakitzen dituzte.\nUrbanizazio sistema horrek K.a. V. mendetik dator, hau da, Kartagoko alditik. Aldare kopurua eta santutegi txikiak koloniaren lehen urteetan eraiki ziren, baina 50 urte beranduago, tenplu handiagoak eta iraunkorrak egin ziren. Hauetariko lehena, Megaron izenekoa, \u201cB\u201d eta \u201cC\u201d tenpluen artean kokatu zen. \u201cO\u201d tenpluaren aurrean, kartagotarren sakrifiziozko eremu bat dago, K.a. 409 konkistaren ondoren egin zena. Horko eraikinak gelez osatuta zeuden, aglutinatzailerik gabeko harriekin egindakoak. Geletan, ontziak errautsekin eta anfora kartagotarrak (torpedo itxurakoak) aurkitu dira. Akropoliaren gainean, hainbat tenplu doriar daude.\n\"A\" eta \"O\" tenpluak.\nHauetariko aztarna gutxi geratzen dira, besterik basamentua eta aldarea, K.a. 490-460 artean eraiki zena. Biek egitura berdina dute, \u201cE\u201d tenpluaren antzekoa, ekialdeko muinokoa. Peristiloak 16,2 metroko luzera du eta 40,2 zabalera, 6 x 14 zutabe (6,23 metro garai). Barrualdean \"pronaos in antis\" bat dago, naos bat adyton batekin eta opistodomos in antis bat, naosetik aldenduta. Naosak pronaosa baino maila bat altuagoa du eta adytonak beste maila bat gehiago.\n\u201cA\u201d tenpluaren pronaos eta naosen artean, bi eskailera kiribilek galeriara edo goiko solairura zuzentzen zuten. \u201cA\u201d tenpluaren pronaosen zoladurak mosaiko bat du, non ikus daitezkeen Tanit feniziar jainkosaren irudi sinbolikoak, kaduzeo bat, eguzkia, koroa bat eta zezen baten burua. Horrek guztiak adierazten du eremua berrerabili zela puniko aldian etxeko- edo leku-erlijioso moduan.\n\u201cO\u201d tenplua Poseidoni edo Atenari sagaratuta zegoen. \u201cA\u201d tenplua, berriz, Dioskurei edo Apolori.\n\u201cA\u201d tenplutik 34 metro ekialdera tokiaren sarrera monumentalaren aztarnak daude, propileo-formakoa dena. Oinplanoak \u201cT\u201d itxura du, 13 x 5,6 metroko laukizuzen batean eginda, 5 x 12 zutabezko peristilo batekin eta beste laukizuzen bat 6,78 x 7,25 metrokoa.\nAurreko tenpluen iparraldera, ekialde-mendebalde errepidearen zehar, badago beste gune sagaratu bat. \u201cC\u201d tenpluaren hegoaldera 17,65 x 5,5 metroko santutegi bat zegoen, K.a. 580-570 artean egindakoa, megaroi-formakoa, baliteke botozko eskaintzak edukitzea. Pronaos ez zuenez, ekialdean kokaturiko sarreratik zuzenean sartzen zen naosean (horren erdigunean bi oinarri daude bi egur-zutabetarako, teilatuari eusten ziotenak). Atzealdean bazegoen adyton laukizuzen bat, zeinen zabaleraren heren bat beranduago gehitu baitzen. Santutegia, beharbada, Demeter Tesmoforosi eskainita zegoen.\nSantutegiaren eskuinera, nahiz eta egoera txarrean, \u201cB\u201d tenplu helenistikoa dago, (8,4 x 4,6 metrokoa). Atari prostilora heltzen da bost zutabeko eskailera batetik. Ondoren, pronaos eta naos bat dago. Iztukuzko aztarna polikromatuak oraindik ikus zitezkeen K.o. 1824an. Beharbada, K.a. 250ean eraiki zen, hiria bertan behera uzterakoan. Tenplu hau Selinonte suspertu zeneko lekuko bakarra da, hiria K.a. 409an suntsituta izan ondoren. Honen helburua iluna da; antzinean uste zen Enpedoklesen heroona zela, Selinonteko zingiren ongilea, baina eraikinaren urtea kontuan hartuz, teoria hau funtsa gabekoa da. Gaur egun, gehien hedatutako ideia da oso helenizatutako kartagotar tenplu bat zela, beharbada Demeter edo Asklepios-Eshmunen ohorez.\n\u201cC\u201d tenplua.\nInguru honetako zaharrena da, K.a. 550. urtekoa. K.o. 1925-27 urteen bitartean, iparraldeko 14 zutabe eta taulamenduaren zati bat altxatu ziren. Peristilo bat zuen (24 x 63,7 metrokoa) 6 x 17 zubatekoa (8,62 metroko garaiera). Sarrerera heltzeko zortzi maila igo behar dira. Horrek baditu atari bat, zutabezko bigarren lerro batekin eta pronaos bat. Honen atzean naos eta adytona dago, egitura bakuna eta estukoak (ezaugarri arkaikoa). Oinplanoa ekialdeko muinoan dagoen \u201cF\u201d tenpluaren berdintsua da. Anitz elementuk adierazten dute egin den esperimentazioa eta dauden diferentziak doriar tenpluen eredutik: zutabeak baxuak eta sendoak dira (zenbaitetan harri berekoak), ez dute entasirik, arteken kopuruan aldeak daude, zutabeen artekoa ez da berdina, izkinetako zutabeen diametroa besteena baino handiagoa da, e.a.\nTenpluan honako aztarna hauek aurkitu dira: erlaitzaren zenbait polikromatutako zatiak; frontoian kareharrian egindako 2,5 metroko gorgona baten burua; hiru metopa non azaltzen den Perseo Gorgona hiltzen, eta Apoloren koadrigaren aurrealdeko bista bat. Hauek guztiak Palermoko museoan daude. Aurkitu diren zigiluen kopuruaren arabera, litekeena da \u201cC\u201d tenplua artxibategi bat izatea eta eta epigrafiaren ebidentziek adierazten dutenez, Apolori edo Heraklesi sagaratuta egotea.\nTenplu honen parte bat 1926an berreraiki zen.\n\u201cC\u201d tenpluaren ekialdera laukizuzenezko aldare bat dago (20,4 x 8 metrokoa) eta honen oinarriak eta zenbait maila ere. Honen ostean, agora helenistiko baten tokia nabaritzen da. Urrunago, atari doriar batek (57 metro luze eta 2,8 sakon) terraza baten eta etxeen aztarnak inguratzen ditu. Hemendik akropoliaren harresia ikusgai dago.\n\u201cD\u201d tenplua.\nTenplu hau K.a. 540 urtean eraiki zen. Haren mendebaldeko aldea ipar-hegoaldeko kalera begira dago. Peristiloak 24 x 56 metro ditu eta 6 x 13 zutabe (7,51 metroko garaiera). Hor pronaos in antis bat dago eta luzaturiko naos bat, adyton batean bukatzen duena. Hobeto jarraitzen ditu orden klasikoen arauak \u201cC\u201d tenpluak baino (zutabeak zenbait inklinazio dute, lirainagoak, eta entasi dute, bi distilo pronaos in antisek atariari eusten diote), baina badu zenbait ezaugarri arkaiko, hala nola, irregulartasuna zutabeen arteko aldean, zutabeetako diametroan eta zutabeen arteken kopuru ezberdina.\n\u201cC\u201d tenpluan bezala, peristilo eta naosen zoruan zulo karratu eta zirkular batzuk daude nahiz eta zertarako balio zuten ez jakin. \u201cD\u201d tenplua, ebidentzia epigrafikoen arabera, Atenari edo Afroditari sagaratuta zegoen. Kanpoko aldare handiak tenpluko ardatza jarraitu beharrean, zeharka kokaturik dago, hego-mendebaldeko izkinaren ondoan. Honek adierazten du beste tenplu bat leku berean zegoela baina beste ardatz batekin.\n\u201cY\u201d tenplua.\n\u201cD\u201d tenpluaren ekialdean, aldare txiki bat aurki dezakegu antzinako santutegi bateko basamentuaren aurrean, hau da, \u201cY\u201d tenplua, edo \"Metopa txikien tenplua\" izenekoa ere. Berreskuraturiko metopek 84 zentimetroko garaiera dute, data K.a. 570. urtekoa izanik. Hauetan honako irudi hauek agertzen dira: profilezko eta makurturiko esfinge bat, Delfosko Triada (Leto, Apolo eta Artemisa) aurrealdeko zurruntasunez, eta Europaren bahiketa. Beste bi metopak, K.a. 560. urtekoak, birziklatu ziren Hermokratesen harresia eraikitzean. Hauek Demeter eta Koreren koadriga erakusten dute (Helios, Selene edo Apolo agian?) eta eleusiar misterioak, non emakumeek zereal-buruak baitzeramatzaten (Demeter, Kore eta Hekate?, Moirak?). Hauek guztiak Palermoko Museo Arkeologikoan daude.\n\u201cC\u201d eta \u201cD\u201d tenpluen artean, K.o. V. mendeko herri bizantziar baten aztarnak daude, birziklatutako harriekin eraikita. Lurrikara batek \u201cC\u201d tenpluaren zutabeak etxeen gainean bota zituen. Horrek azaltzen du Selinonteko tenpluen erorketa Erdi Aroan gertatu zela.\nAkropoliaren iparraldean bi auzo zeuden (bata mendebaldean eta bestea ipar-hegoaldeko kale nagusiaren ekialdera). Hermokratesek K.a. 409. urtearen ostean berreraiki zituen. Etxeak xumeak dira, birziklatutako materialekin egindakoak. Hauetariko batzuk grabatutako gurutzeak dituzte, kristauek erabileraren seinale.\nIparralderago, bizileku garrantzitsuenen baino lehenago, izugarrizko gotorlekuak daude, akropoliaren defentsarako. Paraleloki galeria luze bat zegoen (hasieran estalita) hainbat gangazko pasarterekin eta lubaki sakon batekin, zubi baten bidez gurutzatzen zena. Sistema honek bazituen mendebaldean, iparraldean eta ekialdean hiru dorre erdizirkularrak. Ipar-dorrearen kanpoaldean eki-mendebaldeko lubakien sarrerak daude, igarobideekin bi harresietan. Bakarrik gotorlekuaren zati txiki bat antzinako hiriari dagokio, Hermokratesek berreraiki zituenak eta beste zaharberritze batzuk K.a. IV. eta III. mendean egin zirenak. Arkitekturazko elementu batzuk birziklatzeak adierazten du zenbait tenplu bertan behera utzi zirela K.a. 409an.\nManuzza mendixka.\nAkropoliaren iparraldean Manuzza mendixkan, gaurko kaleak profilatzen du zonalde bat trapezoide formakoa non antzinako agora kokatuta baitzegoen. Urbanizazioa plano hipodamikoaren arabera eginda zegoen (aireko argazkiaren bidez berreginda), eta akropoliaren orientazioa ezberdin samarra zen, insulae luzeekin (190 x 32 metrokoak), ipar-hego orientaturik. Agian, hor kokatuko zen antzinako agora, defentsarako harresi batez inguratuta.\nInguru horretan ez dira indusketa sistematikorik egin baina zunda batzuk erakutsi dute tokia populatuta zegoela Selinonteko fundaziotik (K.a. VII. mendetik eta gero hiria ez zen hedatu), baina horren hondamendiaren ondoren, K.a 409an, hiriko zati hau ez zen birpopulatu. Hermokratesek ekarritako errefuxiatuak, bakarrik akropolian kokatu ziren defendagarriagoa zelako. K.o. 1985ean, toba egitura bat aurkitu zen muinoan, baliteke K.a. V. mendeko eraikin publiko bat izatea. Iparralderago, bizilekuen harago, bi nekropoli daude: Manuzza eta beste zaharrago bat (K.a. VII. edo VI. mendekoa) Galera-Gagliazzon.\nEkialdeko mendixka.\nEkialdeko mendixkan hiru tenplu daude. Nahiz eta leku berean eta ipar-hego ardatzean egon, badirudi toki sakratu ezberdinak (temenos) zirela \u201cE\u201d eta \u201cF\u201d tenpluen artean horma bat zegoelako. Gune-sakratu honek antza handia du Megarako akropoliaren mendebaldeko maldekin, hots, Selinonteren metropoliarekin. Hau ikusita, errazago da tenplu bakoitzeko kultoa jakitea.\n\u201cE\u201d tenplua, hiruetatik berriena, K.a. 460-450ean eginda, akropoliaren \u201cA\u201d eta \u201cO\u201d tenpluen oso antzekoa. Gaurko egoera anastilosis (eraikin baten zaharberritzea jatorrizko materialak erabiliz) eztabaidatsu baten ondorioa da, 1956-1959 artean gauzatu zena. Peristiloak (25,33x67,82 metrokoa, 6x15 zutabeduna eta 10,19 metroko garaiera) estaltzen zuen estukoaren aztarnak, oraindik zenbait partetan daude.\nTenplu honetan sartzeko eskailerak daude: ekialdean hamar maila ditu, pronaos in antisen ondoren, beste sei maila daude naosera heltzeko eta, azkenean, beste sei gehiago adytoneraino, naosaren atzean. Adytonaren atzean, horma batez aldenduta, opistodomos in antis bat dago. Friso doriar baten, naosen hormen gainean, metopetan gizakiak irudikatuta daude. Buruak eta emakumeen parte biluziak Parosko marmolez eginda daude eta gainontzekoa, tokiko harriz. Lau metopek irauten dute: Herakles Antiope amazona hiltzen; Hera eta Zeusen ezkontza; Akteon, Artemisen ehiza-txakurrek urraturik; Atena Entzelado erraldoia hiltzen eta beste zati bat, agian, Apolo eta Dafne irudikatuz. Hauek guztiak Palermoko Museo Arkeologikoan daude. Tenplu horretan egindako indusketen arabera, bazeuden beste eraikin sakratu batzuk, hauetariko bat K.a. 510ean suntsitu zen. \u201cE\u201d tenplua Heraren ohorrez eraiki zen inskripzio batek adierazten duen moduan. Hala ere, beste ikertzaileen ustez, Afroditari sagaratuta zegoen.\n\u201cF\u201d tenplua hiruetatik zaharrena eta txikiena da. K.a. 550-540ean eraiki zen, \u201cC\u201d tenpluaren eredua jarraituz. Tenplu guztietatik arpilatuena izan da. Horren peristiloa (24,43x61,83, 6x14 zutabeduna eta 9,11 metroko garaiera). Honek zutabeen arteko espazioan harrizko pantailak ditu (4,7 metrokoak). Hauetan gezurrezko ateak, pilastrak eta arkitrabeekin pintatuta daude. Benetazko sarrera ekialdearen gibelean zegoen. Pantailen helburua ez dago oso argi, bakarrak greziar tenpluen artean baitziren. Batzuen ustez, botozko opariak babesteko egin ziren edo zenbait erritu ez-iniziatuen bistatik ekiditzeko (Dionisozko misterioak). Barrualdean, atari bat dago beste zutabe-lerro batekin, eta pronaos, naos eta adyton bat ere, zeinen egitura luze eta estuak ezaugarri arkaikoa adierazten duen. Ekialdean, bi metopa arkaikoak (K.a. 500 urtekoak) 1823ko indusketetan aurkitu ziren. Hauetan Atena eta Dioniso agertzen dira, bi erraldoiak hiltzen zituztenean. Gaur egun zainduta daude Antonio Salinas Eskualdeko Museo Arkeologikoan. Adituen arabera, \u201cF\u201d tenplua Atena edo Dionisori sagaratuta zegoen, kasu honetan peristasia itxita zegoelako.\n\u201cG\u201d tenplua Selinonteko handiena zen (113,34x54,05 m, eta 30 m-ko garaiera) \nGreziar munduko handienen artean zegoen. Tenplu hau, K.a. 530-409 artean eraiki zena (epe luze hau estiloen aldaketetan adierazita dago: ekialdea arkaikoa den bitartean, mendebaldekoa klasikoa da), bukatu gabea da, arteken falta agerian geratzen den moduan, eta tamaina bereko zutabeen danborrak hamar kilometro haratago Cave di Cusan, oraindik erauzketaren prozesuan. Hondamendiaren artean, posible da 8x17 zutabeko peristilo bat igartzea (16,27 metroko garaiera eta 3,41 diametrokoa). Hauetariko batzuk bakarrik zutik daude 1832an berreraiki zirelako, Sizilian \"lu fusu di la vecchia\" (atsoaren txaratila) izenarekin ezagutzen da. Barnealdean, pronaos prostilo bat dago (lau zutabetakoa), bi hormerekin in antis, beste horrenbeste pilastretan bukatzen dutenak, eta hiru ate naosera sartzeko. Naosa, tamaina handikoa, hiru nabetan banatzen zen: erdikoa, seguruena, aire zabalera irekita zegoen (hypaethros). Bi lerrok, hamar zutabe argalekoek, beste zutabezko lerro bati eusten zioten (galeria) eta alboko bi eskailerak teilatura igotzeko. Nabe zentralaren atzealdean adytona zegoen, naosaren hormetatik bereizita, baina honetan guztiz sartuta. Adytonaren barrualdean, zauritutako edo hiltzear zegoen erraldoi baten gorputz-enborraren artelana aurkitu zen eta inskripzio bat \u201cSelinusen Mahai Handia\u201d izenekoa. Atzealdean, opistodomos in antis bat, eta honetan ez zegoen naosetik sartzerik. Hondamendien artean, interes bereziko dira zenbait bukatutako zutabe, zeinek margoturiko estuko-aztarnak adierazten duten. Honetaz gain, taulamenduaren blokeek ferrazko markak dituzte alboetan. Hauen zehar, sokak sartzen zituzten blokeak altxatzeko eta zegozkien tokietan kokatzeko. \u201cG\u201d tenplua hiriko altxorra gordetzeko zen. Ebidentzia epigrafiko baten arabera tenplua Apoloren gurtzarako egin zen, hala ere, gaurko ikerketen ustez, Zeusi sagaratuta zegoen.\nMendixkaren oinean, Cottone ibaiaren bokalean, Ekialdeko Portua zegoen, 600 metroko zabalera, baliteke barrua olatu-horma bat edukitzea akropolia babesteko. Honek aldaketak izan zituen K.a. IV. eta III. mendeetan: luzatu ondoren, ipar-hegoaldera orientatutako kaiak eta biltegiguneak eraiki ziren. Gaur egun, elinonteko bi portuak buxatuta daude. Mendebaldekoa, Selinus-Modione ibairen nagusia zen. Harresien kanpoko auzoak merkataritzarako eta portuko lanetarako ziren. Hauek terrazetan eta maldetan kokaturik zeuden.\nMarinella hiri modernoaren iparraldera, Buffa nekropolia dago.\nGaggera mendixka eta Malaforos santutegia.\nGaggera mendixkan badaude oso antzinako santutegi baten hondarrak, hau da, Selinonteko emankortasun jainkosaren, Demeter Malaforosen, santutegia. Toki honetan 1874 eta 1915 artean etengabeko indusketak egin ziren. Gune honen egoera askotarikoa dena, K.a. VI. mendean muinoaren magalean eraiki zen eta, seguru asko, hileta-prozesio estazio gisa erabili zen Manicalunga nekropolira abiatu baino lehen.\nHasieran, gunea eraikin gabekoa zen eta eremu zabal bat zuen, aldare batekin, erritualak egiteko. Geroago, tenplua eta horma garaia (temenos) egin zirenean, santutegia bilakatu zen. Santutegi honek laukizuzenezko (60x50 metrokoa) itxiera zuen. Sarrera ekialdean zegoen propileo in antis baten zehar (K.a. V. mendean eraikitakoa). Honen aurrean, eskailera bat eta egitura zirkular bat zeuden. Itxieratik kanpo, propileoaren bi alboetan, arkupe luze baten hondarrak daude (estoa) aulkiekin erromesentzat, zeinek aldareak eta botozko objektuak utzi baitzituzten.\nItxieraren barruan, erdigunean, aldare handi bat dago (16,3x3,15 metrokoa) hezurren eta beste sakrifiziozko hauts-mordo baten gainean kokaturik. Aldarea hego-mendebaldera hedatzen da. Ipar-mendebaldera nabaritzen da beste aldare arkaikoago bat. Hantxe lubaki karratu bat dago tenpluko aldarearen ondoan.\nTenplua eta aldarearen artean, harrian kanal bat zulatu zen, iparraldetik datorrena esparru osoan zehar, helburua zen santutegira ura ekartzea hurbileko iturri batetik.\nKanala igaro bezain pronto, megaroi itxurako Demeter tenplua dago (20,4x9,52 metrokoa). Nahiz eta krepidoma eta zutabeak ez izan, baditu pronaos, naos, aditon eta nitxo bat atzean.\nPronaosaren iparraldera laukizuzenezko zerbitzu gela bat gehitu zen. Megaroiaren faserik antzinena bakarrik oinarri mailan nabaritzen da. Tenpluaren hegoaldeko bi egituren (karratua eta errektangularra) funtzioa ez da argitu. Iparraldean, badago geroagoko beste egitura bat, bi gelarekin, temenosen kanpora eta barrura irekita daude eta itxieraren bigarren sarrera dira. Hegoaldeko itxiera aldizka konpontzen zen magala hondoratzen zenean. Propileoaren hegoaldean, itxierako hormari itsatsita, Hekateri eskainiriko beste itxiera bat zegoen. Honen forma karratua zen, santutegi batekin ekialdeko izkinean, sarreraren ondoan. Hegoaldeko izkinean, berriz, lauzatutako karratu txiki bat dago, baina honen helburua ezezaguna da.\nHamabost metro iparralderago, beste itxiera karratu bat dago (17x17 metrokoa) Zeus Meilitxiori (Zeus Eztia) eskainita eta Pasikrateiari (Persefone), honen hondakinak ugariak dira, baina K.a. IV. mendeko hainbat egituren funtzioa zaila da ulertzea, hau da, itxiturazko horma, bi alboetan zutabe ezberdinekin (atari helenistiko baten atal batekin) inguraturik dagoena. Itxieraren atzean, tenplu prostilo in antis txiki bat dago (5,22x3,02 metrokoa) doriar zutabe monolitikoekin, baina joniar taulamenduarekin eta beste bi tenplu gehiago itxieraren erdigunean.\nKanpoko aldean, mendebaldean, erlijiozaleek jainkotiar bikotearen hainbat estela txiki eskaintzen zituzten. Hauetan, azalezko ebakidurekin, bi aurpegi agertzen ziren: gizonezkoarena eta emakumezkoarena. Honetaz gain, errautsak eta eskaintzen aztarnak, greziar ktonikoen jainkoen eta erlijio punikoaren bateratasuna adierazten dute. Aurkikuntza asko Malaforos santutegitik dator (guztiak Palermoko Museoan gorderik): eszena mitologikozko erliebeak; K.a. VII.-V. arteko 12.000 inguru terrakotaz egindako botozko irudiak; busto formako intsentsu-ontziak Demeter edo Tanit irudikatzen dutenak; korintiar zeramika ugari; itxieraren sarreran behe-erliebe bat aurkitu zen, Hadesek egindako Persephoneren bahiketa azalduz.\nKristau hondarrek, bereziki arkumeak XP (krismoi) monogramarekin, adierazten dute esparru honetan komunitate kristau bat finkatu zela K.o. II. eta V. mendeen artean.\nUrrunago, Gaggera magalen gora, iturri bat dago Malaforos santutegiak ura hartzen duenetik. Berrogeita hamar metro beherago dagoen eraikina behin tenplutzat hartu zen (\u201cM\u201d izeneko tenplua), baina gaur egun monumentu-iturria da. Itxura errektangularra du (26,8x10,85x8 metrokoa), harlanduzko blokeekin eginda eta uharka eta sakonune itxi bat du. Atari zutabedun batekin babestuta. Sarrerarako lau mailako eskailera bat du eta honen aurrean lauzatutako eremu bat zabaltzen da. Eraikina doriar estilokoa da, haren data K.a. VI. mendekoaren erdikoa izanik, aurkitutako terrakotaren arabera. Metopen zatiak amazonomakiarekin, nahiz eta inguruan aurkitu, ez dira eraikin honetakoa, honek metopa txikiak eta leunak dituelako. Beste megaroi bat berriki induskatu dute Melaforos santutegiaren eki-iparraldeko zenbait ehun metrotara.\nNekropolia.\nSelinonteren iguruan eremu batzuk erabili dira nekropoli gisa.\nCave di Cusa.\nHarrobi hauek kareharrizko geruzez osatuta daude, Campobello di Mazzaratik gertu, Selinontetik 30 km-ra. Toki haietatik atera zen harria Selinonteko tenpuak egiteko. Agerikoa denez, harrobi-lanak eten ziren hiria erasotuta izan ondoren K.a. 409. urtean. Harginen eta beste langile batzuen ihesak baimentzen du hargintzaren prozesu osoa ikustea, hau da, ebakidura zirkular sakona egin zenetik, azken zutabe-danborrak (sekzio zilindrikoak) egin arte, jadanik prest garraiatzeko.\nZutabeen sekzio hauekin batera, kapitelak eta ebaki karratuak daude ere, azken hauek baliagarriak ziren blokeak garraiatzeko, helburu bakarra Selinonteko tenpluak. Zutabe-danbor batzuk prest zeuden garraiatzeko eta beste batzuk, berriz, bidean utzi ziren. Zenbait sekzio erraldoi, \u201cG\u201d tenplurakoak, Cave di Cusaren mendebaldean aurkitu dira, laga ziren egoera berdinean.\nTxanpongintza.\nSelinonteko txanpoiak era askotakoak eta anitzak dira. Antzinenetan, aipatu den moduan, perrexilaren hostoak agertzen dira binperrean. Geroko txanponen gaia zen irudi bat aldarean sakrifikatuz, Asklepiosi dedikaturik, honela adierazten du behean dagoen oilarrak. Irudia erlazionatuta dago Diogenes Laerziok kontatzen zuen istorio batekin, hots, selinontarrek izurrite bat pairatu zutela ibaiaren ondoko ur zingiratsuak zirela eta, baina gaixotasuna konpondu zen eremua drainatuz, Enpedoklesek iradokita. Zenbait txanpoietako zutik dagoen irudia Selinus jainko-ibaia zen, zeinek geroztik hiriko osasun-egoera lagundu baitzuen."}
{"id": "278296", "revid": "28807", "url": "https://eu.wikipedia.org/wiki?curid=278296", "title": "Selinunte", "text": ""}
{"id": "278297", "revid": "77706", "url": "https://eu.wikipedia.org/wiki?curid=278297", "title": "Ignaz Semmelweis", "text": "Ignaz Philipp Semmelweis (Buda, Hungaria, 1818ko uztailaren 1a - Viena, Austria, 1865ko abuztuaren 13a) alemaniar jatorriko hungariar sendagilea izan zen.\nBiografia.\n1855. urtean Budako unibertsitateko irakasle izendatu zuten.\nAldez aurretik, 1847an, emakumezkoei erditu osteko egunetan heriotza eragiten zien infekzioaren jatorria zehaztu zuen eta, bera zuzendari zen Vienako ospitaleko ebakuntza-aretoan, eskuak garbitzera behartu zituen ikasle eta osagileak erditzear zegoen emakume bati laguntzen hasi aurretik. Erditu ostean hildako emakumeak nabarmen gutxitzea lortu zuen horrela.\nHala eta guztiz ere, ez zuen laguntza ofizialik jaso, eta hura hil ondoren baizik ez ziren aplikatu hark proposatutako metodoak."}
{"id": "278298", "revid": "28807", "url": "https://eu.wikipedia.org/wiki?curid=278298", "title": "Ignac F\u00fcl\u00f6p Semmelweis", "text": ""}
{"id": "278299", "revid": "96586", "url": "https://eu.wikipedia.org/wiki?curid=278299", "title": "William Walton", "text": "Sir William Turner Walton (Oldham, Lancashire, Ingalaterra, 1902ko martxoaren 29a - Ischia, Italia, 1983ko martxoaren 8a) ingeles musikagilea izan zen.\nBiografia.\n1929. urtean idatzitako biolarako kontzertu batek ospe handia eman zion. Doinu berrietarako etorri handia zuen, eta orkestratze lan bikainak egiten zituen. Ralph Vaughan Williams eta Benjamin Brittenen arteko ingeles musikagile nagusietako bat izan zen.\nLan aipagarriak ditu: \"Troilus and Cressida\" (1948-1954) eta \"The Bear\" (1967) operak, \"The Wise Virgins\" (1940) eta \"Fa\u00e7ade\" (1929) balletak, \"Fa\u00e7ade \"(1926) suitea, \"Crown Imperial\" (1937) martxa, \"Belshazzar\u00b4s Feast\" (1929-1931) oratorioa eta film ugarietarako musika-lanak."}
{"id": "278300", "revid": "336", "url": "https://eu.wikipedia.org/wiki?curid=278300", "title": "Ana Laura Alaez", "text": "Ana Laura Alaez (Bilbo, 1964) bizkaitar eskultore bat da. Arte Ederretan lizentziatu zen EHUn. Nahiz eta Margolaritza ikasketak egin, eskultura lantzen hasi zen 1989an. Bere lanek estetika erradikala dute, erabiltzen dituen materialengatik, batez ere. Bere obra gehientsuenak Donostiako Artelekun erakutsi izan baditu ere, 1991n New Yorkeko galeria alternatibo batean agertu zituen bere lanak. Ordutik hona, nazioartean ere sona lortu du Alaezek. Bere azken lanetako bat Espainiako Bi Urtekoan aurkeztu zuen: \"Milurteko berriko artistarentzat estudio mugikor baten eredua\"."}
{"id": "278301", "revid": "58701", "url": "https://eu.wikipedia.org/wiki?curid=278301", "title": "Achim von Arnim", "text": "Ludwig Joachim Arnim (Achim von deitua; Berlin, 1781ko urtarrilaren 26a - Wiepersdorf, 1831ko urtarrilaren 21a) alemaniar poeta eta eleberrigilea izan zen. Elizabeth Brentanoren senarra. Fantasia handiko eleberriak idatzi zituen: \"Dolores kondesa \"(1810); \"Egiptoko Isabelle \"(1812); \"Koroaren jagoleak \"(1817). Brentano koinatuarekin batera alemaniar kantu herrikoiak bildu zituen: \"Des Knaben Wunder\" (1806-1808, \"Haurraren adar miragarria\"), gerora G. Mahlerrek musika jarri zizkienak. Azken obra honek eta \"Zeitung f\u00fcr-Einsiedler\" (1808, \"Eremutarrarentzako egunkaria\") izenekoak eragina izan zuten XIX. mendeko Alemaniako poesian."}
{"id": "278302", "revid": "6327", "url": "https://eu.wikipedia.org/wiki?curid=278302", "title": "Ludwig Achim von Arnim", "text": ""}
{"id": "278303", "revid": "58701", "url": "https://eu.wikipedia.org/wiki?curid=278303", "title": "Geisha", "text": ", edo Japoniako emakume dantzari eta kantari profesionala da.\nAntzinatik, gizonaren zerbitzari da; gaur egun, negozio-bileretan eta jatetxe publikoetan aritzen da batez ere.\nGeisharen eginkizun nagusia gizonarentzako dotoretasun- eta alaitasun-giroa sortzea izaten da.\nHezkuntza.\nHaurtzaroan hasten da geisha izateko prestakuntza, eskola berezietan, dantzan, poemak esaten, Japoniako musika-tresnak jotzen eta tea bertako ohituren arabera zerbitzazen ikasten; solaskide bikainak dira geisha gehienak. Ikastaldia bukatuta, leku publikoetan edo etxeren batean hasten dira lanean."}
{"id": "278304", "revid": "28807", "url": "https://eu.wikipedia.org/wiki?curid=278304", "title": "Geisa", "text": ""}
{"id": "278305", "revid": "512", "url": "https://eu.wikipedia.org/wiki?curid=278305", "title": "Matthias Gr\u00fcnewald", "text": "Mathias Neithart Gothart \u2014Gr\u00fcnewald deitua\u2014 (W\u00fcrzburg?, Alemania, 1480 inguru - Halle, Alemania, 1528ko abuztuaren 31) margolaria izan zen. Alemaniako margolari nagusietakoa den arren, haren bizitzari eta ikasketei buruzko datu gutxi dago, eta gutxi dira, halaber, haren obrak: lau erretaula eta koadro eta marrazki batzuk besterik ez da gorde. Erlijio-gaiak margotu zituen batez ere; haien bidez adierazi zuen hobekien Erdi Aro amaierako artearen hizkuntza formala, poesia dramatikoa eta erlijio-sentimendu sendoa.\nBizitza.\nEzin argitu izan da Gr\u00fcnewaldek non eta norekin ikasi zuen. Lehenengo datu fidagarrien arabera, 1510ean ingeniari hidrauliko gisa hasi zen lanean Mainzko katedralean. Handik urtebetera, Mainzko artzapezpikuaren zerbitzuan ari zen lanean.\nUrte batzuetan Alberto Brandeburgokoa izan zuen mezenas, eta 1526an, Lutherren erreformaren alde agertu eta nekazarien borrokaldietan nahastu zela-eta, ihes egin behar izan zuen, Frankfurta lehenik, eta Hallera ondoren. Gr\u00fcnewalden lehen lan ezaguna \"Kristo iraindua\" irudi monokromoa da (1503; Alte Pinakothek, Munich), argi efektu bizi eta adierazkortasun handikoak eratzeko zuen trebetasun apartaren erakusgarria. Zenbait elementutan Dureroren eragina sumatzen zaio, haren \"Apokalipsia\" sailarena hain zuzen, baina estilo berezia sortu zuen, Pizkundeko idealismoaren eta humanismoaren bestelakoa; irudiak distortsionatzen zituen indarra eta tragedia adierazteko, eta argi-itzal kontraste handia eta kolore gordinak erabiltzen zituen.\nGarbiago ikus daiteke estilo berezi hori Alsaziako San Antonio Isemheimgoaren komenturako erretaula (1512-1515, Unterlinden Museoa, Colmar) maisu-lanean; harekin iritsi zuen margolari gisa heldutasuna, argiaren eta kolorearen trataera bikainarekin.\nSufrimenduaren samina adierazteko zuen trebetasuna nabarmena da, orobat, \"Kristoren gurutziltzea\" (1500-1502) eta, batez ere, \"Karlsruheko ohola\" (1523-1525) obretan."}
{"id": "278306", "revid": "23317", "url": "https://eu.wikipedia.org/wiki?curid=278306", "title": "David Edward Hughes", "text": "David Edward Hughes (Londres, 1831ko maiatzaren 16a - Londres, 1900eko urtarrilaren 22a) britainiar asmalaria izan zen, jatorriz Ingalaterrakoa. Musika-irakaslea izan zen, baina telefonian eta telegrafian egin zituen lanengatik da batez ere ezaguna. Ikatz-mikrofonoa asmatu zuen 1878an, gaur egun erabiltzen diren mikrofono-mota askok oinarri dutena. Telegrafo bidez inprimatzeko teknika baten patentea lortu zuen; arrakasta handia izan zuen teknika hark, eta Ameriketako eta Europako nazio askotan erabili izan da. Haririk gabeko telegrafiari buruzko ikerketak egin zituen (Marconiren telegrafoaren oinarri izan zirenak)."}
{"id": "278308", "revid": "28807", "url": "https://eu.wikipedia.org/wiki?curid=278308", "title": "David E. Hughes", "text": ""}
{"id": "278309", "revid": "119347", "url": "https://eu.wikipedia.org/wiki?curid=278309", "title": "Konradin Kreutzer", "text": "Conradin Kreutzer alemaniar musikagilea (Messkirch, Baden, 1780ko azaroaren 22a - Riga, 1849ko abenduaren 14a). Albrechtsbergerren ikaslea izan zen Vienan eta J. Haydn ezagutu zuen bertan. Stuttgarteko gortean musika-zuzendari izan zen 1812. urtetik aurrera, eta Donaueschiegenen 1817-1822 bitartean. Hogeita hamar opera idatzi zituen. Ospetsuenak, besteak beste: \"Konradin von Schwaben \"(1812) eta \"Das Nachtlager in Granada \"(1834, \"Granadako aterpea\"). Oratorio bat ere idatzi zuen, \"Moses Sendung \"(\"Moisesen egitekoa, \"1814an estreinatua), kantata bat, ganbera-musika, koruak kantatzeko piezak eta lied ugari."}
{"id": "278310", "revid": "28807", "url": "https://eu.wikipedia.org/wiki?curid=278310", "title": "Conradin Kreutzer", "text": ""}
{"id": "278311", "revid": "56334", "url": "https://eu.wikipedia.org/wiki?curid=278311", "title": "Richard Kuhn", "text": "Richard Kuhn (Viena, Austria-Hungariako Inperioa, 1900eko abenduaren 3a - Heidelberg, Mendebaldeko Alemania, 1967 abuztuaren 1a) alemaniar kimikaria izan zen.\nBiografia.\nMunicheko unibertsitatean egin zituen ikasketak; han egin zuen doktoretza, entzimen inguruan. Gilen Enperadorearen Medikuntza Ikerketarako Institutuaren (Max Planck izenekoa gero) zuzendari izan zen Heidelbergen.\nA eta B bitaminen inguruan egin zituen ikerketak; beste kimikari batzuekin batera, erriboflabina bakartu eta sintetizatzea lortu zuen. Lan horiengatik 1938ko Kimikako Nobel saria eman zioten, baina ezin izan zuen jaso, naziek debekatuta. Bigarren Mundu Gerraren ondoren hartu ahal izan zuen."}
{"id": "278312", "revid": "512", "url": "https://eu.wikipedia.org/wiki?curid=278312", "title": "Rhinolophus trifoliatus", "text": "Rhinolophus trifoliatus Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "278313", "revid": "336", "url": "https://eu.wikipedia.org/wiki?curid=278313", "title": "B\u00e9la Kun", "text": "Bela Kun (Szil\u00e1gycseh, Transilvania, gaur egun Errumania, 1886ko otsailaren 20a - Mosku, SESB, 1938ko abuztuaren 29a) hungariar politikaria izan zen. Karolyi kondearen gobernuak aginpidea utzi zuenean, komunisten eta sozialdemokraten arteko koalizio-gobernu baten buru jarri zen. Sozialismoa ezarri zuen, eta Armada Gorria antolatu. Eslovakiari eraso zion, baina aliatuek alde egitera behartu zuten. Kontrairaultza bat izan zen haren aurka, eta Errumaniako armada Hungaria hartzekotan zela, aginpidea utzi behar izan zuen eta SESBra ihes egin (1920). Stalinek trotskistatzat jorik, kartzelan edo Siberiako gulagean hil bide zen. 1938an\nhiltzeraino kondenatu zen eta sobietarrek exekutatu zuten."}
{"id": "278315", "revid": "512", "url": "https://eu.wikipedia.org/wiki?curid=278315", "title": "Gerardo Machado", "text": "Gerardo Machado y Morales (Santa Clara, 1871ko irailaren 28a - Miami, 1939ko martxoaren 29a) Kubako politikari eta militarra izan zen.\nParte-hartze zuzena izan zuen Kubako burujabetasunaren aldeko borrokaldietan, eta jeneral-maila lortu zuen. 1925ean lehendakari kargua hartu zuen. Kubak Estatu Batuen aurrean zuen politika eta ekonomiazko mendekotasuna arintzen ahalegindu zen, Estatu Batuek egiten zituzten inbertsioak zergaz astundu eta kubatarrenak arinduz. Legea bazterturik, 1933 arte luzatu zuen aginpidea. Urte horretan Estatu Batuek Kubako gorabeheretan esku hartu zuten (1933), eta Machadok ihes egin zuen Kubatik."}
{"id": "278316", "revid": "336", "url": "https://eu.wikipedia.org/wiki?curid=278316", "title": "Luigi Rossi", "text": "Luigi Rossi (Torremaggiore, Italia, 1597 inguru - Erroma, Italia, 1653) musikagilea, laute-jotzailea eta kantaria izan zen. J. de Macqueren ikasle izan zen Napolin. Medicitarren musikagile izan zen Florentzian (1633), eta geroago, Barberini kardinalaren zerbitzari izan zen (1641). 1646. urtetik aurrera Frantziako gortean izan zen, eta Parisen aurkeztu zuen hiri hartan estreinatu zen lehen opera: \"Orfeo eta Euridiziren ezkontza\" (1647). Operetan mintzaldiak eta ariak elkartzeko joera agertu zuen. Aipagarriak dira idatzi zituen ariak, kantatak, oratorioak, eta bestelako eliza musika."}
{"id": "278317", "revid": "512", "url": "https://eu.wikipedia.org/wiki?curid=278317", "title": "Heinrich W\u00f6lfflin", "text": "Heinrich W\u00f6lfflin (Winterthur, Suitza, 1864ko ekainaren 21a - Zurich, Suitza, 1945eko uztailaren 19a) suitzar arte-historialaria izan zen, alemanez idazten zuena.\nBiografia.\nArte-historiako irakaslea izan zen (Basilea, Berlin, Munich eta Zurichen), eta klasizismoaren eta barrokoaren arteko harremanen ikerketa sakona egin zuen. Lehenengo saioa, \"Berpizkundea eta barrokoa\" (1888), arkitekturan oinarritu zuen. \"Albrecht D\u00fcreren artea\" (1905) lanean bere ikerketak sakondu zituen, eta \"Artearen historiaren oinarriak \"(1915) lanean osatu zituen erabat.\nGarrantzizko beste lan batzuk: \"Arte klasikoa \"(1899), \"Artearen historiari buruzko gogoetak \"(1941)."}
{"id": "278318", "revid": "28807", "url": "https://eu.wikipedia.org/wiki?curid=278318", "title": "W\u00f6lfflin", "text": ""}
{"id": "278319", "revid": "512", "url": "https://eu.wikipedia.org/wiki?curid=278319", "title": "Antropometria", "text": "Antropometria giza gorputzaren neurri eta proportzioak aztertzen dituen antropologiaren adarra. Antzinatik sortu zitzaien zientzialariei giza gorputzaren neurriak eta haien arteko proportzioak ezagutzeko grina. Klasiko bilakatu diren proportzioak ere finkatu ziren, baina horiekiko desberdintasun handiak ageri dira arrazaren, pertsonaren eta batez ere, adinaren arabera, eta gaur egun jakina da neurrian eragin handia duela inguruneak. Dena dela, neurtu beharrekoa aldatzen bada ere, kasu batean eta beste batean erabiltzen den teknikak berdina behar du izan."}
{"id": "278320", "revid": "58701", "url": "https://eu.wikipedia.org/wiki?curid=278320", "title": "Josune Ariztondo", "text": "Miren Josune Ariztondo Akarregi (Ondarroa, Bizkaia, 1948ko uztailaren 7a) irakaslea, kimikaria eta politikaria da. Euzko Alderdi Jeltzaleko kidea da eta Euzkadi Buru Batzarreko idazkaria izan zen 2000tik 2008ra bitarte. Zaragozako Unibertsitateko kimikan lizentziaduna da, eta giza baliabideen kudeaketan aditua.\nFormazioa.\nEtxean bost anai-arreba ziren; aita arrantzalea eta ama saregilea ziren, eta arrantzontzi bat zuten. Amari gerrak eten zion ikasteko bidea, baina Josune, ikasteko afizio handia zuena, batxilergoa, eta kimika ikasketak egin nituen Zaragozan.\nIrakaslea.\nIrakasle izan zen OHOn, Batxilergoan eta Bilboko irakasle eskolan. 1972an, karrera bukatu berritan, Erandioko Faes laborategian lan egin zuen tarte labur batean analisi kimikoak egiten. Baina emakumea izanda lanpostu finkoa lortzeko aukerarik ez zuela esan zioten. Garai hartan pil-pilean zeuden ikastoletan euskaldun tituludunak behar ziren, are gehiago zientzietakoak. Proba bat egin zuen eta horretan aritu zen gero 20 urtez. Loiuko Lauro ikastolako zuzendari pedagogikoa zen 1994an, irakaskuntza utzi zuenean.\nBilboko Irakasle Eskolan zientzia atala euskaraz sortzen ere aritu zen, besteak beste. Kimikaren irakaskuntzaz liburu bat argitaratu zuen 1979an Udako Euskal Unibertsitatean Jazinto Iturberekin eta beste bi lankiderekin. Horrez gain Euskal komunitate zientifikoaren Inguma datu-baseak Ariztondoren beste 7 ekarpen jaso ditu kulturaz, hizkuntz politikaz eta hizkuntzaren irakaskuntzari buruz.\nEusko Jaurlaritzan.\nMari Karmen Garmendiak deituta, 1995ean Euskara Sustatzeko zuzendari joan zen Eusko Jaurlaritzara. Hilabete gutxira HABEko (Helduen Alfabetatze eta Berreuskalduntzerako Erakundea) zuzendari izendatu zuten, eta urtebeteren ostean 1995ean sailburuorde zen Hizkuntza Politikan. Eusko Jaurlaritzaren Kultura Saileko Hizkuntza Politikako sailburuordea izan zen (1996-2000) eta EAJren Euzkadi Buru Batzarreko idazkaria (2000-2008).\nGarai hartan AEK eta HABEren artean zegoen gatazka bideratu zuen, AEKko arduradunekin hitzarmena lortuz. Hortik aurrera, AEK beste bide batetik sortu zen, euskaltegi itunpeko edo jabego sozialduna.\nBestalde, \"Euskaldunon Egunkaria\" eta Eusko Jaurlaritzaren arteko harremanak hautsita zeuden Ariztondo sailburutzan hasi zenean. Joan Mari Torrealdai eta Martxelo Otamendirekin hainbatetan elkarrizketatu ondoren, hitzarmen konkretuak adostu zituzten. Ordura arteko deialdi bakar batean sartzen ziren euskara hutsezko argitalpen guztiak, horrela Euskaldunaren Egunkariarentzako laguntza oso txikia zen, eta azpimailak egin zituzten hedabideak tamainaren arabera sailkatzeko.\nBizkaiko Foru Aldundian.\nBizkaiko Foru Aldundiko Kultura diputatua izan zen 2008tik 2015era. 2015etik \"Bilbao 700\" Fundazioko Zuzendaria da.\nGuggenheim museoarekin lortutako 20 urterako hitzarmena izan zen diputatu gisa lortu zuen mugarri garrantzitsuenetako bat. New Yorkeko funtsak kostu barik Bilbora ekartzea lortu zuten. Geroago \"Guggenheim Urdaibai proiektua\" ere garatu zuen hainbat aditurekin, baina proiektua azkenean ez zen gauzatu.\n2007tik 2011ra Ondarroa kudeatu zuen batzordeko kidea izan zen, Aldundiak izendatuta. 2007ko udal hauteskundeak EAJk irabazi zituen Ondarroan 1.720 botorekin, baina boto baliogabeak 2.195 izan ziren. Ezker abertzaleak aurkeztutako zerrenda legez kanpo zegoen espainiar justiziaren aginduz, baina zerrenda horren boto paperak banatu ziren herrian, eta horren ondorioz boto baliogabeak asko hazi ziren, hauteskundeak \u201cirabazteraino\u201d. Ezker abertzaleko EAE-ANV alderdiak hauteskundeak irabazi zituela aldarrikatu zuen. Egoera ikusirik, Aitor Marurik alkategaiak (EAJ) kargua ez hartzea erabaki zuen, eta Bizkaiko Aldundiak kudeaketa batzorde bat izendatu zuen. Batzorde horren burua Felix Aranbarri izan zen. Erabaki horren ondoren, gatazka giroa zabaldu zen herrian."}
{"id": "278321", "revid": "56334", "url": "https://eu.wikipedia.org/wiki?curid=278321", "title": "Milovan Djilas", "text": "Milovan Djilas (Polja, Montenegro, 1911ko ekainaren 4a - Belgrad, 1995eko apirilaren 20a) Jugoslaviako politikaria izan zen.\nTitoren laguntzailea izan bazen ere, izan zituen karguetatik kendu zuen desadostasun ideologikoak zirela-eta. Burokraziaren aurka egiten zuen \"Klase Berria\" obra idazteagatik, zazpi urterako espetxeratu zuten 1957. urtean. 1961ean berriro ere kondenatu zuten \"Elkarrizketak Stalinekin \"obra idazteagatik. Amnistia baten bidez kaleratu zen 1966an. Ondoren \"Iraultzaile baten oroitzapenak\" (bi liburukitan emandako autobiografia, 1958-1973) eta Titoren biografia bat (1980) zituen ditu argitara."}
{"id": "278322", "revid": "336", "url": "https://eu.wikipedia.org/wiki?curid=278322", "title": "Georges Duhamel", "text": "Georges Duhamel, benetako izena Denis Th\u00e9venin (Paris, Frantzia, 1884ko ekainaren 30a - Valmondois, Val-d'Oise, Frantzia, 1966ko apirilaren 13a) frantses idazlea izan zen.\nBiografia.\nLehen Mundu Gerran oinarrituriko \"Vie des martyrs\" (1914, \"Martirien bizitza\") eta \"Civilisation\" (1917, \"Zibilizazioa\") eleberriek ospe handia eman zioten Duhameli. Geroago bi eleberri-sail handi idatzi zituen: \"Vie et Aventures de Salavin\" (1920-1932, \"Salavianen bizitza eta abenturak\", sei liburuki) eta \"Chronique des Pasquier\" (1933-1945, \"Pasquiertarren kronikak\", hamar liburuki). Berea da, halaber, \"Sc\u00e8nes de la vie future \"(1930, \"Etorkizuneko bizitzaren eszenak\") saioa."}
{"id": "278323", "revid": "56334", "url": "https://eu.wikipedia.org/wiki?curid=278323", "title": "Riccardo Giacconi", "text": "Riccardo Giacconi (Genoa, 1931ko urriaren 6a - San Diego, Kalifornia, 2018ko abenduaren 9a) italiar fisikaria izan zen. Milango Unibertsitatean egin zituen ikasketak. 1959an, ikerketa,-zentro batean hasi zen lanean, X izpien astronomian, eta hango lantaldearekin eguzki-sistematik kanpoko lehen X izpien iturria aurkitu zuen 1973an. Harvard-Smithsonian Center for Astrophysics zentroan lanean, \"Einstein\" izeneko X izpien behatoki baten eraikuntza-taldearen buru izendatu zuten. Johns Hopkins unibertsitateko katedraduna izan zen. European Southern Observatoryko zuzendari izan zen 1993tik 1999ra bitartean. 2002an, Fisikako Nobel saria eskuratu zuen."}
{"id": "278324", "revid": "336", "url": "https://eu.wikipedia.org/wiki?curid=278324", "title": "Kan\u014d Jigor\u014d", "text": " japoniar judo irakaslea eta judoaren asmatzailea izan zen. Gorputzez txikia zen (50\u00a0kg). Jiu-jitsu eta gainerako gudu antzeen eskolen alderdi teknikoak ikertu zituen. Ikerketa horien guztien ondorioz, beste gudu antze bat antolatu zuen: judoa. 1882ko otsailean sortu zuen lehenengo judo eskola: . 1883an irakasle zen Tokion, 1894an Eskola Normal Nagusiaren zuzendari izendatu zuten, eta 1899an Japoniako Eskola Arazoetako ministro. Mundu guztian zehar ibili zen berak asmatutako gudu antzea irakasten; hil zenerako milioi bat judoka ziren munduan."}
{"id": "278325", "revid": "336", "url": "https://eu.wikipedia.org/wiki?curid=278325", "title": "Achille Occhetto", "text": "Achille Occhetto (Turin, Italia, 1936ko martxoaren 3a) italiar politikari komunista da.\nBiografia.\nHamazazpi urterekin, Gazte Federazio Komunistako eta Italiako Alderdi Komunistako kide egin zen. 1961ean, Gazte Federazioko idazkari nazional hautatu zuten, eta Italiako Alderdi Komunistako zuzendaritza nazionalean sartu zen. 1960ko hamarraldiko ikasle protestetako buruzagietako bat izan zen. Alderdiko buruek Siziliara bidali zuten zortzi urterako. Han hautatu zuten diputatu lehen aldiz, 1976an, Italiako Alderdi Komunistak botoen % 34 lortu zuen urte historikoan. Harrezkero, legebiltzarkide izan da legealdi guztietan. 2006tik, Europar Batasuneko legebiltzarkidea da Europako Alderdi Sozialistaren taldean."}
{"id": "278326", "revid": "105290", "url": "https://eu.wikipedia.org/wiki?curid=278326", "title": "Okotea", "text": "Okotea laurazeoen familiako zenbait zuhaitz eta zuhaixkaren genero-izena da.\nEzaugarriak.\nHosto gogor larrukarak dituzte, txandakatuak eta adarren alde banatan kokatuak. Lorea hostoen oinean edo adar txikien puntetan izan dezakete; lore txikiak dituzte gehienek.\n280 bat okotea-espezie ezagutzen dira; gehienak Ameriketako tropiko aldeko lurraldeetan hazten dira, baina Afrikako iparraldean ere hazten dira batzuk.\nOkotea batzuen azala eta fruituak sukarra kentzeko erabiltzen dituzte Amerikako indiarrek."}
{"id": "278327", "revid": "28807", "url": "https://eu.wikipedia.org/wiki?curid=278327", "title": "Ocotea", "text": ""}
{"id": "278329", "revid": "512", "url": "https://eu.wikipedia.org/wiki?curid=278329", "title": "August Thyssen", "text": "August Thyssen (Eschweiler, Alemania, 1842ko maiatzaren 17a - Landsberg, Westfalia, Alemania, 1926ko apirilaren 4a) enpresaburua izan zen. Metalgintza lantegi bat zuen Duisburgen eta 1871n Thyssen konpainia sortu zuen Ruhrko arroan, M\u00fclheimgo hirian, eta aurrerantzean Bismarcken industria-politikaren bultzatzaile nagusietako bat izan zen.\nLehen Mundu Gerraren ondoren, Versaillesko Itunaren aurka jokatu zuten alemaniar goi-industriarien bozeramailea izan zen, eta 1923an preso hartu zuen Frantziako Armadak, Ruhrko lurrak okupatu ondoren. 1926an enpresa handitu eta 'Vereinigte Stahlwerke A. G. konpainia sortu zuen.\nBesteak beste, Friedrich \"Fritz\" Thyssen (M\u00fclheim an der Ruhr, 1873) alemaniar enpresaburua, bere semea izan zen."}
{"id": "278330", "revid": "512", "url": "https://eu.wikipedia.org/wiki?curid=278330", "title": "Rhinolophus virgo", "text": "Rhinolophus virgo Rhinolophus generoko animalia da. Chiropteraren barruko Rhinolophidae familian sailkatuta dago. Filipinetan bizi dira."}
{"id": "278331", "revid": "46380", "url": "https://eu.wikipedia.org/wiki?curid=278331", "title": "Juan de Villanueva", "text": "Juan de Villanueva (Madril, 1739ko irailaren 15a - \"ibidem\", 1811ko abuztuaren 22a) espainiar arkitektoa izan zen.\n1758-1765. urteetan Erroman bizi ondoren Madrila itzuli zen, eta El Escorialeko jeronimotarren ordenako arkitekto izendatu zuten (1768). Karlos III.arentzat eta haren gortearentzat aisialdirako hiria eraikitzeko agindua jaso zuen. Escorialen eraikuntza asko egin zituen: Erregegaien etxea, Goiko eta Beheko etxeak, Printzearen etxea. 1785. urtean El Pradoko museo neoklasikoa izango zena eraikitzen hasi zen. Madrilen, Historiako akademia (1788) eta behategia (1790) eraiki eta Plaza Nagusia berritu zituen."}
{"id": "278332", "revid": "512", "url": "https://eu.wikipedia.org/wiki?curid=278332", "title": "Baltasar de Echave Rioja", "text": "Baltasar de Echave Rioja (Mexiko, 1632 - 1682) Mexikoko pintorea izan zen, Baltasar de Echave Orioren iloba. Pintura-ikasketak egin ondoren, Gipuzkoan eta Bizkaian jarri zen bizitzen. Margotu zituen koadrorik gehienak Mexikoko San Carlos akademian eta Europako hainbat herritan daude sakabanaturik. Gaztetako obretan Zurbaranen tenebrismoaren eragina begi bistakoa den arren, lan barrokoagoak egin zituen ondoko urteetan. Margolan nagusiak: \"Santa Katalinaren Martiritza, Elizaren Tenplua\" eta \"Erlijioaren Garaipena\" horma pinturak, \"San Pedroren Martiritza\" eta \"Kristoren Hilobiratzea\"."}
{"id": "278333", "revid": "1545", "url": "https://eu.wikipedia.org/wiki?curid=278333", "title": "Francisco Mac\u00edas Nguema", "text": "Francisco Mac\u00edas Nguema, jaiotzez Mez-m Ngueme (Nsegayong, R\u00edo Muni, 1924ko urtarrilaren 1a - Malabo, 1979ko irailaren 29a) Ekuatore Gineako politikaria izan zen. Ekuatore Gineako Herriaren Ideia alderdiaren buruzagi zelarik, Ekuatore Gineako burujabetzari buruzko konferentzian parte hartu zuen (1967-68), eta 1968ko irailean Errepublika berriko lehendakari egin zuten. 1972an bizitza guztirako lehendakari izendatu zuen bere burua. Aginpidean egon zen urteetan, behin eta berriro zapaldu zituen bere gobernuaren kontra zeudenen eskubide oro. 1979an aginpidetik bota zuen estatu kolpe batek. Epaitu, heriotzara kondenatu eta hil egin zuten 1979ko irailaren 29an."}
{"id": "278334", "revid": "336", "url": "https://eu.wikipedia.org/wiki?curid=278334", "title": "Magdeburg barrutia", "text": ""}
{"id": "278335", "revid": "6327", "url": "https://eu.wikipedia.org/wiki?curid=278335", "title": "Magdeburgo (eskualdea)", "text": ""}
{"id": "278336", "revid": "336", "url": "https://eu.wikipedia.org/wiki?curid=278336", "title": "Andr\u00e9 Maginot", "text": "Andr\u00e9 Maginot (Paris, Frantzia, 1877ko otsailaren 17a - Paris, 1932ko urtarrilaren 7a) frantses politikaria izan zen.\nBiografia.\nKolonietako ministro (1917) eta Gerrako ministro (1922, 1926, 1929 eta 1931) izan zen.\n\"Maginot lerroa\" izenekoak bere izena darama: Frantziako gobernuak 1927tik 1936a bitartean, Maginoten gomendioz Frantzia eta Alemania arteko mugan eraikitako gotor-sistema izan zen. Lerroa lurpeko bide eta galerien bitartez elkarren artean lotutako zementuzko eraikuntzek osatua zen. Lerroa igarotzea ezinezkoa zela uste zen; Alemaniako tropak gainetik igaro ziren, Ardenak departamendutik, Bigarren Mundu Gerran."}
{"id": "278337", "revid": "512", "url": "https://eu.wikipedia.org/wiki?curid=278337", "title": "Juan Maria Olaizola", "text": "Juan Maria Olaizola Igi\u00f1iz (Irun, Gipuzkoa, 1921eko martxoaren 28a - Hondarribia, 1998) gipuzkoar teologoa eta historialaria izan zen.\nBiografia.\nDonostian eta Madrilen egin zituen Enpresa Zuzendaritzako eta Teologiako ikasketak. Donostian 1968. urtean zabalduriko Salbatore Eliza Protestanteko liturgia-erredaktorea izan zen 1968. urteaz geroztik. 1979. urtean amaitu zuen \"Historia del Protestantismo en el Pa\u00eds Vasco\" tesia, eta 1993an argitaratu zuen.\nEliza Protestanteko ministro egin ondoren Salbatore elizako apaiz izan zen 1986. arte. Hizlari bikaina zen. Obra asko idatzi zituen, Eliza Ebanjelikoaren ingurukoak gehienak, gaztelaniaz eta euskaraz."}
{"id": "278339", "revid": "28807", "url": "https://eu.wikipedia.org/wiki?curid=278339", "title": "Juan Maria Olaizola Igi\u00f1iz", "text": ""}
{"id": "278340", "revid": "46380", "url": "https://eu.wikipedia.org/wiki?curid=278340", "title": "Martin Oiartzabal Oiartzabal", "text": "Martin Oiartzabal Oiartzabal (Azpeitia, Gipuzkoa, 1892 - Bilbo, Bizkaia, 1966) euskal idazlea izan zen. Comillasko Unibertsitatean egin zituen eliz ikasketak. Pobesen, Bilbon, Azkoitian, Donostian, Hernanin eta Bego\u00f1ako apaiz zaharren atseden etxean izan zen apaiz. Argentinan bizi izan zen 1950-1956 urteen bitartean.\nOiartzabalenak dira: \"Zerurako bidea\" (1922), \"Yesu Kisto Gure Yaun eta Yainkoaren bizitza ta Berri Ona\" (1936) eta \"Santuen bizitza laburrak\". \"Euzko-Gogoa\" aldizkarian eman zituen argitara lan ezagunenak eta Orixerekin batera argitaratu zituen \"El lenguaje vasco\" (1963) eta \"Latin hizkuntzaren joskera \"(1963) lanak."}
{"id": "278341", "revid": "28807", "url": "https://eu.wikipedia.org/wiki?curid=278341", "title": "Martin de Oyarzabal Oyarzabal", "text": ""}
{"id": "278342", "revid": "96586", "url": "https://eu.wikipedia.org/wiki?curid=278342", "title": "Pedro Canisio", "text": "Pedro Canisio (nederlanderaz: \"Pieter Kanis\") (Nimega, 1521eko maiatzaren 8a - Friburgo, Suitza, 1597ko abenduaren 21a) herbeheretar jesuita eta Elizako doktorea izan zen.\n1543an Jesusen Lagundian sartu zen eta 1546an apaiz egin zen. Trentoko Kontzilioko teologo nagusietako bat izan zen. Alemaniako nagusi izendatu zuten 1556an, eta 1580. urtean, Suitzara joan ondoren, Friburgoko ikastetxea sortu zuen. Kontrarreforma edo Erreforma Katolikoa bultzatu zuen Erreforma Protestantearen aurka. Obra batzuk idatzi zituen teologiaren inguruan eta katixima bat argitaratu zuen: \"Summa doctrinae christianae\" (1555)."}
{"id": "278343", "revid": "28807", "url": "https://eu.wikipedia.org/wiki?curid=278343", "title": "Petrus Canisius", "text": ""}
{"id": "278344", "revid": "105290", "url": "https://eu.wikipedia.org/wiki?curid=278344", "title": "Podzol", "text": "Podzola klima heze hotzetan eta epeletan eratzen den ohiko lurzorua da.\nErrusierazko hitza da jatorriz eta hautsezko lurra esan nahi du.\nEzaugarriak.\nLixibiazioa da prozesu nagusia lurzoru-mota horretan; hau da, urak buztina eta mineralak hartzen ditu lurrazalean, eta, lurpean sartzean, azpiko geruzetara garraiatzen ditu. Hori dela eta, materia organikoa oso poliki desegiten da, eta lurra azidotu egiten da.\nPodzol lurzoruetan koniferoak eta txilarrak hazten dira, batez ere.\nLurzoru-mota hori da ugariena iparreko herrialdeetan (Errusian, Eskandinavian eta Kanadan, besteak beste)."}
{"id": "278345", "revid": "28807", "url": "https://eu.wikipedia.org/wiki?curid=278345", "title": "Podsol", "text": ""}
{"id": "278346", "revid": "46380", "url": "https://eu.wikipedia.org/wiki?curid=278346", "title": "Jean-Victor Poncelet", "text": "Jean-Victor Poncelet (Metz, Frantzia, 1788ko uztailaren 1a - Paris, Frantzia, 1867ko abenduaren 22a) jenerala eta matematikaria izan zen. Frantziako Armadarekin Errusiaren aurkako gerran borrokatzen ari zela atxilotu zuten (1812), eta Saratoven espetxeratu. Matematikak ikasi zituen espetxean zen artean. 1814. urtean Frantziara itzuli zen, eta \"Trait\u00e9 des propri\u00e9t\u00e9s projectives des figures\" azterlana eman zuen argitara handik 8 urtera. Proiekzio-geometriaren aitzindaritzat hartzen da. Mekanikari buruzko liburu bat ere plazaratu zuen. Hidraulikaz eta solidoen teoriaz ere idatzi zituen zenbait lan. Bere izena duen gurpil hidraulikoa asmatu zuen."}
{"id": "278347", "revid": "512", "url": "https://eu.wikipedia.org/wiki?curid=278347", "title": "Rasmus Rask", "text": "Rasmus Kristian Rask (Braendekilde, Odensetik hurbil, Danimarka, 1787ko azaroaren 22a - Kopenhage, Danimarka, 1832ko azaroaren 14a) daniar hizkuntzalaria izan zen.\nBiografia.\nSuedian, Norvegian eta Islandian barrena bidaiatu ondoren \"Undersgelse om det gamle Nordiske eller Islandske Sprogs Oprindelse\" (1814, \"Norvegiera zaharraren eta islandieraren jatorriaz ikerketa\") obra idatzi zuen. Ondoren, Indiara joan zen, eta eskuizkribu irandarrak eta budistak aztertu zituen. Hizkuntza germaniarrek grekoarekin, latinarekin eta Baltikoko eslaviarrekin dituzten antzekotasunak edo ahaidetasunak azaldu zituen. Gramatika konparatuaren aitzindaritzat hartua da."}
{"id": "278348", "revid": "58701", "url": "https://eu.wikipedia.org/wiki?curid=278348", "title": "Gerhard Rohlfs", "text": "Gerhard Rohlfs (Vegesack, Brematik hurbil, 1831-R\u00fcngsdorf, Godesbergetik hurbil, 1896) alemaniar esploratzailea izan zen.\nBiografia.\n1862an Afrikara joan eta 1862-1865 urteetan Maroko ezagutu zuen. Saharako basamortua mendebaletik ekialdera igaro zuen, Tuatera heldu zen, eta Gadames eta Tripolitik itzuli. Bigarren bidaia bat antolatu zuen, eta Murzuqeraino joan zen. Handik Bornura iritsi zen Kawar eta Bilmako oasietan barrena, eta Bornutik Benie, Niger eta Lagoseraino iritsi zen (1866-1867). Zirenaikan izan zen 1868an, Libiako basamortuan 1873-1874 urteetan eta Etiopian 1880an."}
{"id": "278349", "revid": "512", "url": "https://eu.wikipedia.org/wiki?curid=278349", "title": "Rhinolophus yunanensis", "text": "Rhinolophus yunanensis Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "278351", "revid": "512", "url": "https://eu.wikipedia.org/wiki?curid=278351", "title": "Timoleon", "text": "Timoleon (; Korinto, K.a. 410 inguruan - Sirakusa, K.a. 337 inguruan) greziar politikari eta jenerala izan zen.\nKartagotarren kontra Greziako borrokak zuzendu zituenez, zuzeneko lotura du Siziliako historiarekin, gehienbat Sirakusakoarekin.\nLehenengo urteak.\nK.a. 360ko hamarkadaren erdian, Timoleonen anaiak, Timofanesek, Korintoko akropoliaz konkistatu ondoren, hiriko tiranoa bilakatu zen. Timoleonek, lehenago gudu batean anaiaren bizitza salbatu bazuen ere, Timofanes erailketan zerikusi izan zuen.\nIritzi publikoak jarrera onartu bazuen ere, bere amaren eta anaiaren jarraitzaileen gaitzezpenak zirela eta hogei urtez erretiratu zen.\nSizilian.\nSirakusa arazo politikoengatik eta Espartaren beldur zenez, hiriko ordezkari batzuk Korintora abiatu ziren laguntza eske K.a. 344an.\nNahiz eta hiri honen erantzuna baiezkoa izan, ez zuen erantzukizunik hartu gobernu egonkor bat jartzean Sirakusako fakzio nahasien artean.\nKorintoko batzarrak Timoleon aukeratu zuen eginkizunerako eta zazpi itsasontzirekin, Korintoko zenbait handikiekin eta 700 greziar mertzenarioekin Siziliarantz abiatu zen.\nKartagotar ontziria saihestuz, Taorminan lehorreratu zen K.a. 344an, non harrera ona izan baitzuen.\nGarai horretan, Hizetas Lentiniko tiranoak Sirakusan gobernatzen zuen Ortigia irlan izan ezik, Dionisio II.ak (Sirakusako aurreko tiranoa) oraindik kontrolatzen zuelako.\nTimoleon, Hizetas irabazi ondoren Adrano hirian, Sirakusara joan zen. Timoleonek Korintotik eta Greziako ipar-mendebaldeko hiri-estatuetatik errefortzuak jaso zituen.\nSirakusari, K.a. 343 urtean, jarritako setioaren ondoren, Dionisiok Ortigia gotorlekua errenditu zuen. Eskatutako baldintza bakarra zen Korintora joateko baimena izatea. Garaileek honela onartu eta gero, Dionisio Korintora erbesteratu zen.\nBitartean, Hizetasek Kartagotik laguntza jaso zuen (60.000 soldadu) baina korintarrek irabazi zituzten. Timoleonek, Sirakusako kontrola izan ondoren, Hizetas setiatu zuen Lentinin, baina kartagotarren laguntzari esker, tiranoak hiriko gobernuari eutsi zion.\nBerritze lanak hasi zituen, Korintotik eta Greziatik kolono berriak ekartzen eta gobernu demokratikoa ezarri zuen Dioklesen legeetan oinarriturik. Gotorlekua errotik suntsitu zuen eta horren ordez epaitegi bat ezarri zuen. Amphipolos edo Olinpoko Zeusen jainkoaren apaiza (\u1f00\u03bc\u03c6\u03af\u03c0\u03bf\u03bb\u03bf\u03c2 \u0394\u03b9\u1f78\u03c2 \u1f48\u03bb\u03c5\u03bc\u03c0\u03af\u03bf\u03c5), urtero aukeratua zena hiru klanen artean, magistraturaren burutzan jarri zuen. Dirudienez, Timoleonen erreformak Augustoren garaia arte heldu ziren.\nHizetasek Kartago konbentzitu zuen (K.a. 340-339) armada sendo bat bidaltzeko (70.000 soldadu), Lilibean lehorreratu zirenak (gaur egungo Marsala). Timoleon gai izan zen 12.000 gerlarien armada osatzeaz, gehienak mertzenarioak. Mendebalderantz abiatuz, Selinonteraino non Krimison erabateko garaipena lortu baitzuen. Timoleonek infanteria zuzendu zuelarik, etsaiak guztiz nahaspilatu ziren ekaitz baten erdian.\nKartago saiatu zen Timoleon eta tiranoen arteko gatazka luzatzen, baina hau Hizetasen porrot eta exekuzioarekin amaitu zen. Horren ondoren, Kartagok itun bat sinatu zuen K.a. 338an. Honen arabera, Kartago Halikos (gaurko Platani) ibaiaren mendebaldera kokatu beharko zen eta ez zien laguntza gehiago emango Siziliako tiranoei. Tirano gehienak kanporatu edo hil zituzten. Akordio honek anitz urtez bakea eta segurtasuna eman zien Siziliako greziarrei.\nSirakusako agintaria.\nTimoleonek konstituzio berri bat ezarri zuen. Ustez demokratikoa zen, baina armadaren buruzagia zen aldetik, botere handiak ematen zizkion. Greziatik kolonoak ekarri zituen Sirakusa eta Siziliako beste hiri batzuk birpopulatzeko. Garai honetan, greziar Siziliak ekonomian eta kulturan suspertu zen.\nErretiroa.\nTimoleon erretiratu zen heriotza baino zenbait urte lehenago itsu geratu zelako, baina arazo gatazkatsuak gertatzen zirenean, batzarraren aurrean eramaten zuten haren iritzia ezagutzeko baita, sarritan, onartzeko ere.\nHaren hiletak sirakusiarrek ordaintzeaz gain, merkatuko plazan monumentu bat eraiki zuten. Geroago, arkupeekin inguraturik eta gimnasio bat, \"Timoleonteum\" izenekoa eraiki zuten.\nTirano ala demokrata?\nTimeo Taorminakoa historialariak Timoleon goraipatzen du haren lanetan. Hala ere, Polibiok Timeo kritikatzen du Timoleonekin alderdikoia izateagatik. Historialari modernoak Polibioren irizpidekoak dira.\nPeter Green eszeptikoa da eta uste du gauzak oso urrutira joan direla. Haren ustez, Timoleonek demokraziari eutsi zion baina tiraniaren metodoa erabiliz (nahiz eta malguki). Edozein modutan, ahaleginak egin zituen itxura demokratikoa mantentzeko. Are gehiago, Timoleonek demokrazia ekarri zuen Sirakusara eta irlako gotorlekua birrindu zuen, iraganean tiranoentzat oso baliagarria izan zena.\nInformazio iturriak.\nBigarren mailakoak.\nArtikulu honek jabari publikoko testu bat erabiltzen du:\u00a0CHILSHOLM, Hugh, ed. (1911). \"Timoleon\". Encyclop\u00e6dia Britannica. 26 (11th ed.). Cambridge University Press.\nIkus, gainera.\nSirakusako tiranoak"}
{"id": "278352", "revid": "512", "url": "https://eu.wikipedia.org/wiki?curid=278352", "title": "Vito Volterra", "text": "Vito Volterra (Ancona, 1860ko maiatzaren 3a - Erroma, 1940ko urriaren 11) italiar matematikaria eta fisikaria izan zen.\nPisako, Turingo eta Erromako unibertsitateetako irakasle izan zen. 1905ean Italiako Erreinuko senatari izan zen. Lehen Mundu Gerran Italiako armadan zen, eta hegazkingintzan eta gerrako armak egiten jardun zuen. 1931n Mussoliniren gobernuak kargu guztiak uztera behartu zuen, eta Italiatik kanpora bizi izan zen handik aurrera ia beti. Hainbat ikerketa egin zituen ekuazio integralei, funtzio linealei eta trukagarriei buruz. Analisi funtzionalaren sortzailetzat hartua da."}
{"id": "278353", "revid": "512", "url": "https://eu.wikipedia.org/wiki?curid=278353", "title": "Hasidismo", "text": "Hasidismoa (hebreeraz \u05d7\u05e1\u05d9\u05d3\u05d5\u05ea\u200e \"\u1e24asidut\", \"garbia\"), judaismo ultraortodoxoaren joera eta korronte mistikoa da, arau zehatz-zehatzez osatua.\nXVIII. mendean agertu zen Europako ekialdean, Bielorrusian, Ukrainan eta Polonian, Israel ben Eliezer (Baal Shem Tov deitua, 1700\u20131760) rabinoak sortua, eta milioika judurengan izan zuen eragina. Gaur egun, Estatu Batuetako eta Israelgo talde batzuetan iraun du. Bizitza mistikoa, Idatzi Santuen irakurketak eta bizitza espirituala zaintzea eta penitentzia egitea dira joera horren ezaugarriak."}
{"id": "278354", "revid": "56334", "url": "https://eu.wikipedia.org/wiki?curid=278354", "title": "Friedrich Maximilian von Klinger", "text": "Friedrich Maximilian von Klinger alemaniar antzerkigilea eta eleberrigilea (Frankfurt, 1752ko otsailaren 17a - Dorpat, Estonia, 1831ko otsailaren 25a). 1776an \"Sturm und Drang\" (\"Ekaitza eta hatsa\") drama argitaratu zuen; izen hori hartu zuen gero Alemanian arrazionalismoaren kontra eta sentimenaren alde agertu zen literatura-mugimenduak. Klingerren obra asko Prometeoren gisako heroi baten inguruan eratuak dira. Obra horietan onenetakoa \"Die Zwillinge\" (1776, \"Bizkiak\") da. Literaturaren historian Klingerrek izan duen garrantzia inork ez du zalantzan jartzen; haren literaturaren kalitatea, aldiz, aski eztabaidagarria da."}
{"id": "278355", "revid": "28807", "url": "https://eu.wikipedia.org/wiki?curid=278355", "title": "Friedrich Maximilian Klinger", "text": ""}
{"id": "278356", "revid": "336", "url": "https://eu.wikipedia.org/wiki?curid=278356", "title": "Pteridofito", "text": "Pteridofito iratzeak, azeri-buztana, ekisetoak, likopodidoak eta antzeko landare baskular eta kriptogramak hartzen dituen landareen erreinuko dibisioko landarea da(Pteridophyta dibisioa). Benetako zurtoina, hostoak eta sustraiak ditu, eta isurkariak bideratzeko hodi-sistema. Pteridofitoak lurralde askotan izaten dira, tropiko aldean batez ere, leku hezeetan. Gaur egun espezie asko desagertu dira. Landare pteridofitoak bi aldi izaten ditu, batean (fase haploidea) gametoak dituen landarea da (gametofitoa) eta hurrengoan (fase diploidea) esporak dituena (esporofitoa), eta ez dute hazirik sortzen."}
{"id": "278357", "revid": "90523", "url": "https://eu.wikipedia.org/wiki?curid=278357", "title": "Tanino", "text": "Taninoa landareetatik lortzen diren konposatu fenolikoetako edozein da. Landareen metabolito sekundarioak dira, ez nitrogenatuak.\nEzaugarriak.\nUretan disolbagarriak dira, baina ez alkoholetan eta disolbatzaile organikoetan. Pisu molekular nahiko txikia dute, eta bi sailetan sailkatzen dira: hidrolizatzen ez diren tanino kondentsatuak eta hidrolizatzen diren taninoak.\nProteinak prezipitatzeko gaitasuna dute ezaugarri nagusietako bat. Batzuk oso toxikoak dira; zuhaitzen kuskuiluetatik lortzen direnak, adibidez, minbiziaren eragile direla pentsatzen da; aldiz, kafean edo tean daudenak ez dira pozoitsuak.\nErabilerak.\nTintak egiteko, tintak arropetan finkatzen laguntzeko eta, batez ere, larruak ontzeko erabiltzen da.\nTaninoa enologian.\nTanino-edukia, bestalde, ezaugarri preziatua da enologian, ardoaren zaporearen eta aromaren osagaiak baitira taninoak."}
{"id": "278358", "revid": "28807", "url": "https://eu.wikipedia.org/wiki?curid=278358", "title": "Taninoa", "text": ""}
{"id": "278359", "revid": "96586", "url": "https://eu.wikipedia.org/wiki?curid=278359", "title": "Tobolsk", "text": "Tobolsk Errusiako erdialdeko hiri bat da, ibai-portua, Tiumen oblastean (Mendebaleko Siberia) kokatua, Irtyx eta Tobol ibaien bilgunean. 92.880 biztanle zituen 2002an. Burdinbideen gune garrantzitsua da, eta industria (petrokimika, janaria, ontziolak, larrugintza) da ekonomia jarduera nagusia.\nHistoria.\n1587. urtean sortu zuten hiria, eta Siberia konkistatzeko errusiarren abiapuntua izan zen hasieratik. 1708-1824. urteetan Siberiako hiriburua izan zen, eta tsarren garaietan deportaziorako gunea ere izan zen. Nikolas II.a tsarra eta haren familia hara erbesteratu zituzten."}
{"id": "278360", "revid": "336", "url": "https://eu.wikipedia.org/wiki?curid=278360", "title": "Benjamin West", "text": "Benjamin West (Springfield, Pennsylvania, Ameriketako Estatu Batuak, 1738ko urriaren 10a - Londres, Ingalaterra, 1820ko martxoaren 11a) margolaria izan zen. 1760. urtean Italiara joan zen, eta hiru urte eman zituen han. 1763. urtean Londresen izan zen erretratugile. Reynolds pintorearekin batera Londresko Errege Akademia sortu zuen, eta erakunde horretako lehendakari izan zen 1792. urtetik aurrera. 1769. urteaz geroztik, Jurgi III.a Erresuma Batukoak eskatuta, historia- eta erlijio-gaiak azaltzen zituzten koadroak pintatzen hasi zen Windsor gaztelurako.\nObra nagusiak: \"Sarah Ursula Rose, Wolferen heriotza\" eta \"Heriotza zaldi zurbil baten gainean.\""}
{"id": "278361", "revid": "59723", "url": "https://eu.wikipedia.org/wiki?curid=278361", "title": "Babirusa", "text": "Babirusak suidoen familiako ugaztun artiodaktiloen genero bat dira. 80 cm altu izaten dira eta 1 m inguru luze. Oso ile urria dute. Letaginak, behekoak eta goikoak, gora begira izaten dituzte. Emeak letagin txikiak ditu; arrari, berriz, etengabe hazten zaizkio, goraka eta atzeraka bihurrituta, zenbaitetan kopetako azala zulatzeraino.\nLandareak eta ugaztun txikiak janez elikatzen dira. Egunez lotan egoten dira eta gauez irteten dira jatera. Sulawesi, Boru eta Anboina uharteetako oihanetan bizi dira, talde txikietan."}
{"id": "278362", "revid": "28807", "url": "https://eu.wikipedia.org/wiki?curid=278362", "title": "Babyrousa", "text": ""}
{"id": "278363", "revid": "56334", "url": "https://eu.wikipedia.org/wiki?curid=278363", "title": "Joxe Ramon Bengoetxea", "text": "Joxe Ramon Bengoetxea Caballero (Irun, Gipuzkoa, 1963ko ekainaren 15a) euskal irakaslea eta politikaria da.\nBiografia.\nZuzenbide- eta Filosofia-ikasketak egin zituen. Edinburgoko Unibertsitatean doktorego-tesia aurkeztu zuen (\"The Legal Reasoning of the European Court of Justice\", 1993an Oxfordeko Unibertsitateak argitaratua).\n2010an Eusko Ikaskuntza eta Euskadiko Kutxaren Giza Zientzien Saria irantzu zuen; 2021an Leizaola Saria lortu zuen eta 2023an Helsinkiko Unibertsitateak honoris causa doktorea izendatu zuen.\nEuropar Batasuneko Justizia Epaitegiko abokatu/letratua izan zen zazpi urtez Erresuma Batuko epaileen bulegoan. Zuzenbidearen teoriaren inguruko euskarazko Zuzenbideaz testu-liburuaren egile eta EHUko Zuzenbidearen Filosofia ikasgaiko irakasle katedraduna da. HIru urte eta erdiz Lan eta Gizarte Segurantzako sailburuorde izan zen Eusko Jaurlaritzan.\nArgitalpenak.\nArtikulu hauek plazaratu zituen euskal legelarien Eleria aldizkarian, besteak beste hauek:"}
{"id": "278364", "revid": "336", "url": "https://eu.wikipedia.org/wiki?curid=278364", "title": "Marie-Claire Blais", "text": "Marie-Claire Blais (Quebec Hiria, 1939ko urriaren 5a - Key West, 2021eko azaroaren 30a) poeta, eleberrigile eta antzerkigile quebectarra izan zen. Hauek ziren bere eleberririk aipagarrienak: \"La belle b\u00eate \"(1959), \"Une saison dans la vie d\u00b4Emmanuel \"(1965), \"Les manuscrits de Pauline Archange \"(1968) eta \" Visions d\u00b4Anna \"(1982). Poesian, \"Pays voil\u00e9s \"(1963), eta antzerkian \"Ex\u00e9cution \"(1968) eta \"Fievre et autres textes dramatiques \"(1974) zituen lan nagusiak. Beste lan batzuk: \"Un jardin dans la temp\u00eate\" (1990), \"Soifs\" (1995), \"Dans la foudre et la lumi\u00e8re\" (2001), \"Augustino ou Le ch\u0153ur de la destruction\" (2005), \"Naissance de Rebecca \u00e0 l'\u00e8re des tourments\" (2008) eta \"Mai au bal des pr\u00e9dateurs\" (2010).\nObrak.\nMarie-Claire Blais idazleak batez ere eleberriak argitaratu zituen, hogei baino gehiago. Gainontzeko lanak antzerki lanak eta poesia bildumak ziren. Bere obrak ingelesez ere eskura daitezke. Batzuk zinemara eraman izan dira."}
{"id": "278365", "revid": "148237", "url": "https://eu.wikipedia.org/wiki?curid=278365", "title": "Karl Bouda", "text": "Karl Bouda (Hanburgo, 1901eko otsailaren 10a - Erlangen, 1979ko uztailaren 31) Alemaniako euskalaria izan zen.\nBiografia.\nBerlingo Unibertsitatean Filologia-ikasketak egin ondoren, Erlangenera igaro zen bertako katedra baten jabe eginik. Euskal gaia landu zuen bere lehen lanean, \"Zwei baskische W\u00f6rter\" (1932, \"Caucasica Leipzig\" aldizkarian argitaratua), euskararen eta Kaukasoko hizkuntzen arteko harremanak aztertu zituen. Artikulu ugari idatzi zituen Euskal Herriko, Alemaniako eta erbesteko filologia agerkarietan; hizkuntzalaritza, hiztegia, euskara eta Kaukasoko hizkuntzen arteko harremanak, onomastika, gramatika eta abar landu zituen."}
{"id": "278367", "revid": "65203", "url": "https://eu.wikipedia.org/wiki?curid=278367", "title": "Edmond Henri Fischer", "text": "Edmond Henri Fischer (Shanghai, Txina, 1920ko apirilaren 6a - Seattle, Washington, 2021eko abuztuaren 27a) estatubatuar biokimikaria izan zen. Zazpi urte zituela, gurasoek Suitzara bidali zuten ikastera. Genevako Unibertsitatean egin zuen kimikako doktoregoa. 1953tik aurrera, Edwin Krebsekin lan egin zuen Washingtongo Unibertsitatean. 1992an, Medikuntzako Nobel saria jaso zuen Krebsekin batera, zelularen oinarrizko mekanismoei buruz 1950eko hamarkadan egin zituzten aurkikuntzengatik eta, batez ere, proteinen fosforilazioari buruzko ikerketengatik, garrantzi handikoak baitira minbiziaren eta beste gaixotasun batzuen aurkako borrokan."}
{"id": "278368", "revid": "28807", "url": "https://eu.wikipedia.org/wiki?curid=278368", "title": "Edmond H. Fischer", "text": ""}
{"id": "278369", "revid": "336", "url": "https://eu.wikipedia.org/wiki?curid=278369", "title": "Andrei Gromyko", "text": "Andrei Andreievitx Gromyko (; , \"Andrei Andreievitx Hramika\"; Starye Gromyki, 1909ko uztailaren 18agreg./uztailaren 5ajul. - Mosku, 1989ko uztailaren 2a) Sobietar politikaria izan zen.\nDiplomaziako karguak izan ondoren, Dumbarton Oakseko bileran sobietarren ordezkari nagusia izan zen, eta Nazio Batuen Erakundearen sorrera prestatu zuen. Sobietar Batasuneko ordezkari iraunkorra izan zen Segurtasun Kontseiluan (1946-1948). Atzerriko ministro orde eta Ingalaterran enbaxadore izan ondoren, 1957an Sobietar Batasuneko Atzerriko ministro izendatu zuten. 1973an Politburoan sartu (1988an baztertu zuten) eta Sobiet Goreneko Presidiumeko lehendakari izendatua izan zen (1985-1988)."}
{"id": "278370", "revid": "512", "url": "https://eu.wikipedia.org/wiki?curid=278370", "title": "Rhinolophus ziama", "text": "Rhinolophus ziama Rhinolophus generoko animalia da. Chiropteraren barruko Rhinolophidae familian sailkatuta dago."}
{"id": "278372", "revid": "1545", "url": "https://eu.wikipedia.org/wiki?curid=278372", "title": "I\u00f1aki Izagirre", "text": "I\u00f1aki Izagirre (Lazkao, Gipuzkoa, 1945) sukaldaria da.\nBizitza.\nLazkaoko Enparan baserrian jaioa, Lanbide Heziketako ikasketak amaitu ondoren atzerrira joan zen, eta Estatu Batuetako, Herbehereetako eta Britainia Handiko hainbat jatetxetan lan egin zuen. Iru\u00f1eko Aralar jatetxean sukaldari buru izan zen, eta Sevillako Oriza eta Madrilgo Wallis jatetxeak sukaldari buru gisa sortu zituen. Madrilgo Jaun de Alzate jatetxean egindako lanari esker jaso zuen 1988an sukaldaririk onenari emandako Espainiako Gastronomia Sari Nazionala. 1997an, Irunen dagoen XVI. mendeko euskal baserri bat eskuratu eta jatetxe bat ezarri zuen bertan, Labeko Etxea."}
{"id": "278373", "revid": "28807", "url": "https://eu.wikipedia.org/wiki?curid=278373", "title": "Andres Nagel Tejada", "text": ""}
{"id": "278374", "revid": "512", "url": "https://eu.wikipedia.org/wiki?curid=278374", "title": "Affonso Eduardo Reidy", "text": "Affonso Eduardo Reidy (Paris, Frantzia, 1909ko urriaren 26a - Rio de Janeiro, Brasil, 1964ko abuztuaren 10a) brasildar arkitektoa izan zen.\nBiografia.\nRio de Janeiroko Arte Ederretako eskolan egin zituen ikasketak, eta Oscar Niemeyer eta Lucio Costa arkitektoekin batera, Brasilgo arkitektura modernoko berritzailerik handientzat hartua da. Le Corbusier eta Erich Mendelsohn arkitektoen eragina igarri zaie Reidyren eraikuntzei.\nRio de Janeiron lan egin zuen, batez ere, eta han daude haren lan aipagarrienak: Pedregulhoko etxebizitzetarako gelak (1950), Antzoki nazionala (1951), Arte modernoko museoa (1954-1967) eta Flamengoko parkea (1962-1964)."}
{"id": "278375", "revid": "56334", "url": "https://eu.wikipedia.org/wiki?curid=278375", "title": "Otto Stern", "text": "Otto Stern (Sorau, 1888ko otsailaren 17a - Berkeley, California, 1969ko abuztuaren 17a) alemaniar fisikaria izan zen.\nBreslauko Unibertsitatean doktoratu zen Kimika eta Fisikan. Frankfurten, Rostocken, Hanburgon eta Pittsburgen (Estatu Batuetan) izan zen irakasle. 1915 urtean irrada molekularren metodoa hobetu zuen, eta 1921ean atomoen tasun magnetikoak aurkitu zituen. W. Gerlachekin batera oinarrizko momentu magnetikoa neurtu zuen (Bohren magnetoia). 1932an, gasen teoria zinetikorako oinarrizkoa den gas-molekulen lastertasunaren neurketa zehatza egin zuen, eta 1933an, protoiaren momentu magnetikoa aurkitu zuen. 1943 urtean, Fisikako Nobel Saria jaso zuen."}
{"id": "278376", "revid": "105290", "url": "https://eu.wikipedia.org/wiki?curid=278376", "title": "Ucayali (departamendua)", "text": "Ucayali Peruko erdi-mendebaleko departamentua. 130.158 km2 eta 432.159 biztanle (2007) ditu. Hiriburua: Pucallpa. Perun sortutako azken departamentua da (1980), eta Ucayali eta Cruel Portillo herrialdeak hartzen ditu. Ibai nagusia Ucayali ibaia da, eta haren haranean banatzen dira biztanle gehienak. Ekonomia-jarduera nagusia nekazaritza (arroza, artoa, pinaburuak, bananak, sandiak, tea, indabak) bada ere, garapen handia izan du abere-hazkuntzak (behi, zaldi eta zerri-azienda). Industriaren artean ehungintza, papergintza eta zurgintza dira nagusi. Petrolio-hobiak.\nBanaketa administratiboa.\n1980an Ucayali eta Coronel Portillo antzinako probintziak batzean sortu zuten baina 1982tik aurrera honako probintziatan banaturik dago:"}
{"id": "278377", "revid": "119347", "url": "https://eu.wikipedia.org/wiki?curid=278377", "title": "Athos mendia", "text": "Atos mendia (, askotan edo \u00abmendi santua\u00bb deitua) Greziako mendia da, Mazedonian; Kaltzidikako mendebaldeko penintsulako hegoaldean dago (2.033 m).\nX. mendetik aurrera, hogei monasterio egokitu ziren bertan, eliza ortodoxoaren gune garrantzitsuena osatuz. Atosko komentuetan 1.500 monje inguru bizi dira, Mendi Santuko Errepublika Monastiko Autonomoa izeneko monasterio-errepublika bat osatuz (1926tik aurrera, administrazio-autonomia estatutu berezia dute). 1060. urtetik, emakumeak ezin dira Atos mendian barneratu.\nAtos eskualdea.\n336\u00a0km2 eta 1.472 biztanle (1981) ditu. Hiriburua Karyai da (235 biztanle).\nMonasterioak eta sketaeak.\nAtos mendiaren 20 monasterioak, hierarkiaren arabera zerrendatuta:\n\"Sketaeak\" edo monjeen komunitateak:\nKanpo estekak.\n[[Kategoria:Greziako mendiak]]\n[[Kategoria:Gizateriaren Ondarea Grezian]]\n[[Kategoria:Athos mendia| ]]\n[[Kategoria:Iliadako lekuak]]"}
{"id": "278378", "revid": "69477", "url": "https://eu.wikipedia.org/wiki?curid=278378", "title": "Atos Mendia", "text": ""}
{"id": "278379", "revid": "1545", "url": "https://eu.wikipedia.org/wiki?curid=278379", "title": "Francisco Buldain Aldave", "text": ""}
{"id": "278380", "revid": "1982", "url": "https://eu.wikipedia.org/wiki?curid=278380", "title": "Francisco Buldain Aldabe", "text": ""}
{"id": "278381", "revid": "512", "url": "https://eu.wikipedia.org/wiki?curid=278381", "title": "Pedro \u00c1lvares Cabral", "text": "Pedro \u00c1lvares Cabral (Belmonte, 1460 - Santarem, 1526) portugaldar itsasgizon eta esploratzailea izan zen.\nBizitza.\n1500. urtean Brasil aurkitu zuen, Terra de Santa Cruz izena eman zion, eta Portugalgo lurralde bihurtu zuen. Berriro ere itsasoratu eta hego-ekialdera jo zuen. Esperantza Onaren lurmuturra igaro ondoren, Mozambikeko kostaldea esploratu zuen. Portugalera itzuli zen Indiako Kozhikode hiri zaharreko Kotxin printzearekin merkataritza hitzarmen bat izenpetu ondoren (1502). Bere bidaien gorabeherak Ramusio italiar geografoak eman zituen ezagutzera \"Nabigazioak eta bidaiak\" liburuan (1563)."}
{"id": "278382", "revid": "336", "url": "https://eu.wikipedia.org/wiki?curid=278382", "title": "Francis Carco", "text": "Francis Carco (Noum\u00e9a, Kaledonia Berria, 1886ko uztailaren 3 - Paris, 1958ko maiatzaren 26a) frantses idazlea izan zen.\nPoema intimistak idatzi zituen hasieran, baina geroago Parisko gaizkileen giroa erakusten duten kontakizun errealistak argitaratu zituen: \"J\u00e9sus la Caille \"(1914) eta\" L\u00b4Equipe \"(\"Taldea,\" 1918). \"L\u00b4Homme traqu\u00e9\" (\"Gizon esetsia,\" 1922) eta \"Rien qu\u00b4une femme \"(\"Emakume bat besterik ez,\" 1924) eleberrietan pertsonaien psikologia bereziak garrantzi handikoak dira. Aipatuez gainera, gogoko zituen idazleen eta pintoreen biografiak argitaratu zituen: F. Villon, Utrillo, Verlaine eta Nervalenak."}
{"id": "278383", "revid": "56334", "url": "https://eu.wikipedia.org/wiki?curid=278383", "title": "Kayak", "text": "Kayak arraun-ontzi estu arina da. Brankatik popara estalia da, eta pala biko arrauna erabiltzen duen arraunlariak gerritik behera estalkiaren barnean izan ohi du gorputza. Groenlandiako eta Alaskako eskimalek ehizarako eta arrantzarako erabili izan dute ontzi hori harik eta XX. mendean haren lekua ontzi motordunek hartu duten arte.\nKayaka kirol-ontzi bihurtu zen Europan XIX. mendearen amaieran, eta 1936tik aurrera kayak-estropadak olinpiar jokoetan sartu ziren. Estropada luzeetan eta ur lasterretan ere erabili ohi dira."}
{"id": "278385", "revid": "512", "url": "https://eu.wikipedia.org/wiki?curid=278385", "title": "Henri Lhote", "text": "Henri Lhote (Paris, 1903ko martxoaren 16a - Saint-Aignan, 1991ko martxoaren 26a) frantses etnologo eta esploratzailea izan zen.\nIpar Afrikako eta Afrika beltzeko hainbat eskualdetan ibili zen ikerkuntza-lanetan. Hoggar eta Tassili eskualdeetan egin zituen azterketa etnologiko, antropologiko eta arkeologikoengatik izan da bereziki ezaguna. Tuareg herriari buruzko hainbat ikerlan egin zituen, eta Tassilin labar-pintura garrantzitsuak aurkitu zituen. Lanik aipagarrienak dira: \"Les Touareg du Hoggar\" (1944, \"Hoggareko tuaregak\") eta \"\u00c0 la d\u00e9couverte des fresques du Tassili\" (1958, \"Tassiliko freskoen bila\")."}
{"id": "278386", "revid": "922", "url": "https://eu.wikipedia.org/wiki?curid=278386", "title": "Marifeli Maizkurrena", "text": ""}
{"id": "278387", "revid": "6327", "url": "https://eu.wikipedia.org/wiki?curid=278387", "title": "Mar\u00eda Felipa Maizcurrena Moya", "text": ""}
{"id": "278388", "revid": "512", "url": "https://eu.wikipedia.org/wiki?curid=278388", "title": "Anthops ornatus", "text": "Anthops ornatus Anthops generoko animalia da. Chiropteraren barruko Hipposideridae familian sailkatuta dago."}
{"id": "278389", "revid": "6327", "url": "https://eu.wikipedia.org/wiki?curid=278389", "title": "Mari Feli Maizkurrena Moya", "text": ""}
{"id": "278390", "revid": "512", "url": "https://eu.wikipedia.org/wiki?curid=278390", "title": "Keelung", "text": "Keelung Taiwango iparraldeko hiria eta portua da, Taipeiko portu nagusia. Taipeiko hiriburuaren hego-mendebalean dago, Ekialdeko Txinako itsasoaren ertzean. 387.207 biztanle ditu (2010).\nHistoria.\n1626. urtean espainiarrek Espainiar Formosarentzat konkistatu eta gotortu zuten. XVII. mendean alemaniarren mende egon zen, eta XIX. menderako merkataritza-portu garrantzitsua zen.\nEkonomia.\nIndustria (eraikuntzarako gaiak, ontziolak, kimika-industria, tresneria elektrikoa eta mekanikoa), lurpeko aberastasunen ustiaketa (ikatz-hobi handiak) eta merkataritza (jarduera handiko portua) dira ekonomia-baliabide nagusiak."}
{"id": "278391", "revid": "512", "url": "https://eu.wikipedia.org/wiki?curid=278391", "title": "William Dwight Whitney", "text": "William Dwight Whitney (Northampton, Massachusetts, AEB, 1827ko otsailaren 9a - New Haven, Connecticut, AEB, 1894ko ekainaren 7a) Estatu Batuetako hizkuntzalaria izan zen.\nBiografia.\nSanskrito hizkuntzako aditu handienetako bat izan zen. Ikerketa-talde zabal baten buru zela, Vedak itzuli eta argitaratu zituen, sanskritoaren forma zaharrenean idatziak, eta klasiko bihurtu den lan bat argitaratu zuen, \"Sanskrit Grammar \"(1879, \"Sanskritoaren gramatika\"). Bestalde, sanskritoaren hiztegi handi baten lankide izan zen, eta garai hartan Estatu Batuetako hoberena zen, ingelesezko hiztegi orokor baten argitaldari buru izan zen."}
{"id": "278392", "revid": "28807", "url": "https://eu.wikipedia.org/wiki?curid=278392", "title": "William D. Whitney", "text": ""}
{"id": "278393", "revid": "336", "url": "https://eu.wikipedia.org/wiki?curid=278393", "title": "Alvise Cadamosto", "text": "Alvise Cadamosto edo Alvide da Ca' da Mosto (Venezia, Veneziako Errepublika, 1432 - 1488ko uztailaren 18a) Veneziako itsasgizona izan zen.\nBiografia.\nMediterraneoan barrena merkataritza-bidaia ugari egin ondoren, Kanariar uharteetara eta Afrika mendebaleko kostaldera (Senegal eta Gambia) abiatu zen, Antonio Da Nolirekin batera, Henrike Nabigatzailea Portugalgo printzeak antolatu zuen espedizioaren buru (1455-1456). Cabo Verdeko uharteak aurkitu zituen bidaia horietan.\n\"El libro de la prima navigazione per l\u00b4oceano a la terre de Nigri\" bidaia eta aurkikunde horien berri ematen duen liburua idatzi zuen (1507an argitara emana)."}
{"id": "278394", "revid": "28807", "url": "https://eu.wikipedia.org/wiki?curid=278394", "title": "Ca\u00b4da Mosto", "text": ""}
{"id": "278395", "revid": "10891", "url": "https://eu.wikipedia.org/wiki?curid=278395", "title": "Eisai", "text": " edo maisu budista japoniar bat izan zen, tradizionalki, Zen budismoa Japonian sartu izana eman zaiona Rinzai eskolaren sortzaile bezala. Bitch\u016b probintzian jaio zen, egungo Okayamako prefekturan). 14 urterekin, bere bizitza monastikoa hasi zuen Hiei mendian, Kyototik gertu zegoena eta Tendai eskolaren gunea zena. 1168an bidaiatu zuen Txinara lehen aldiz, non sei hilabete eman zituen. Hogei urte beranduago, 1187an, iraupen luzeagoko bidaia bat egin zuen, Japoniara 1191n itzuliz, Linji eskolaren maisu bezala (\u81e8\u6e08\u5b97, Rinzai-sh\u016b japonieraz). 1199an, Kamakurara joan zen, ezarri berria zen Kamakura shogunerriak ondo hartu zuelarik, bere aktibitateak bultzatu zituen buruzagi erlijioso bezala."}
{"id": "278396", "revid": "15251", "url": "https://eu.wikipedia.org/wiki?curid=278396", "title": "Nestor Goikoetxea Araluze", "text": "Nestor Goikoetxea Araluze (izengoitiak: \"Eibartarra\", \"Ganeko\", \"Urdiola\", \"Gixaske\", \"Jakinzale\" ; Bilbo, 1900eko otsailaren 26a - 1978ko urtarrilaren 14a) bizkaitar idazlea izan zen.\nArabako eta Bizkaiko mendi, folklore, historia, toponimia, eta geografiari buruzko lan ugari eman zuen argitara \"Euzkerea, Pyrenaica\" eta \"Vida Vasca\" aldizkarietan. Obra nagusiak: \"Andanzas Monta\u00f1eras\" (1930-1973), \"Monta\u00f1as de Euskalherria\" (bi liburuki, 1968), \"De geografia e historia alavesa\", \"En el coraz\u00f3n de Alava: Trevi\u00f1o\", \"Leyendas alavesas\", \"Las riquezas art\u00edsticas de Laguardia\", \"Rutas tur\u00edsticas de Alava\" eta \"Armer\u00edas\"."}
{"id": "278397", "revid": "28807", "url": "https://eu.wikipedia.org/wiki?curid=278397", "title": "Eibartarra", "text": ""}
{"id": "278398", "revid": "28807", "url": "https://eu.wikipedia.org/wiki?curid=278398", "title": "Ganeko", "text": ""}
{"id": "278399", "revid": "512", "url": "https://eu.wikipedia.org/wiki?curid=278399", "title": "Jamshedpur", "text": "Jamshedpur (, hindiz: \u091c\u092e\u0936\u0947\u0926\u092a\u0941\u0930, ) Indiako ipar-ekialdeko hiria da, Jharkhand estatuan dagoena. Kharkai eta Subarnarekha ibaien elkargunean dago, Kalkutatik 220 km-ra. 461.212 biztanle zituen 1991n. Indiako burdingintzako gune nagusia da.\nHistoria.\n1907. urtean sortu zuen hiria Dorabji Jamsetji Tata industrialariak, eta izugarri handitu zen hurrengo urteetan burdingintzari esker. Indiako Burdingintzako Laborategi Nazionala eta Ranchi Unibertsitateko zenbait Fakultate daude han. Gaur egun, NATOko meteorologo eta irrati-langileak soilik bizi dira uhartean."}
{"id": "278400", "revid": "512", "url": "https://eu.wikipedia.org/wiki?curid=278400", "title": "Lois Mailou Jones", "text": "Lois Mailou Jones (Boston, Ameriketako Estatu Batuak, 1905eko azaroaren 3a - 1998ko ekainaren 9a) margolaria eta irakaslea izan zen.\nArte- eta diseinu-ikasketak egin zituen Bostonen, Parisen eta Italian. Artearen irakaskuntzako lizentzia lortu zuen 1945ean Howard Unibertsitatean. Pintura eta diseinuko irakaslea izan zen hainbat urtez unibertsitate horretan bertan. Ehungintzako diseinatzaile eta moda-ilustratzaile gisa ere lan egin du, baina batez ere olio-pinturengatik eta ur-koloreengatik da ezaguna. Afrikar jatorrikoa denez, nabarmenak dira kolore eta diseinu biziko afroamerikar irudiak Jonesen lanetan. Sari asko jaso ditu."}
{"id": "278401", "revid": "512", "url": "https://eu.wikipedia.org/wiki?curid=278401", "title": "Flavio Magno Aurelio Kasiodoro", "text": "Flavio Magno Aurelio Kasiodoro (Scylacium, Calabria, 480 - Bruttium, 575) politikari eta historialari latinoa izan zen.\nGoi-mailako karguak izan zituen ostrogodoek Italian agintean zeudenean; Teodorikoren eta Alarikoren ministro izan zen, besteak beste. Monasterio bat sortu zuen, \"Vivarium\" izenekoa. Bertan antzinako eskuizkribu asko kopiatu ziren; lan hura oso lagungarria izan zen kultura klasikoa hobeto ezagutu ahal izateko. \"De anima\" (filosofia tratatua), \"Variae, Chronica: Historia Gothica\" (12 lib.) eta \"De institutione divinarum et saecularium litterarum\" ditu lan azpimarragarrienak."}
{"id": "278402", "revid": "28807", "url": "https://eu.wikipedia.org/wiki?curid=278402", "title": "Casiodoro", "text": ""}
{"id": "278404", "revid": "28807", "url": "https://eu.wikipedia.org/wiki?curid=278404", "title": "Magnus Aurelius Cassiodorus Senator", "text": ""}
{"id": "278405", "revid": "336", "url": "https://eu.wikipedia.org/wiki?curid=278405", "title": "Andrea Solari", "text": "Andrea Solari edo Andrea Solario (Milan, 1460 inguruan - ?, 1520 inguruan) italiar pintorea izan zen.\nBiografia.\nLehenengo lanak bere anaia Cristofanorekin egin zituen. Venezian, Frantzian eta Flandrian lan egin ondoren Milana itzuli zen.\nKonposizioa eta koloreen erabilera bikaina dira Solarioren ezaugarri nagusiak (Lonbardiako eskolako kolorista onenetakoa izan zen); aipagarria da batez ere Veneziako eskolak eta Leonardo Da Vincik Solarioren lanetan izan zuten eragina.\nHaren lan nagusiak:\" Igokundea,\" \"Ama Birjina eta Haurra San Jose eta San Jeronimorekin, Egiptorako ihesa.\""}
{"id": "278406", "revid": "28807", "url": "https://eu.wikipedia.org/wiki?curid=278406", "title": "Andrea Solario", "text": ""}
{"id": "278407", "revid": "512", "url": "https://eu.wikipedia.org/wiki?curid=278407", "title": "Asellia patrizii", "text": "Asellia patrizii Asellia generoko animalia da. Chiropteraren barruko Hipposideridae familian sailkatuta dago."}
{"id": "278408", "revid": "336", "url": "https://eu.wikipedia.org/wiki?curid=278408", "title": "Federico Ugalde", "text": "Federico Ugalde Etxebarria (Bilbo, 1873ko uztailaren 18a - \"ib.\", 1968ko urtarrilaren 22a) bizkaitar arkitektoa izan zen.\nBiografia.\nEuskal Herriko eraikuntzan hormigoi armatua erabili zuen arkitekto aitzindaria izan zen. Batez ere Bilbon eta inguruetan aritu bazen ere, Leon, Zaragoza eta Santanderreraino iritsi ziren Ugalderen lanak.\nUdalak eta \"Sociedad Bilbaina\" elkarteak Bilboko zabalgunea garatzeko antolaturiko lehiaketara aurkeztu zuen bere proiektua eta epaimahaiak lana saritu ez ezik, proiektua onartu ere egin zuen Udalak.\nSute batean erre zen Arriaga antzokia berritu zuen 1914-1917 urteetan, eta Bilboko Larrinaga jauregia eraiki zuen, besteak beste.\nBilboko La Ceres irin-lantegiaren eraikuntzan ere parte hartu zuen."}
{"id": "278409", "revid": "46380", "url": "https://eu.wikipedia.org/wiki?curid=278409", "title": "Bartolom\u00e9 Bermejo", "text": "Bartolom\u00e9 Bermejo espainiar pintorea izan zen, XV. mendeko bigarren erdikoa. Kordoban jaioa, seguruenik Napolin ikasia, Aragoin lan egin zuen 1475-1477 bitartean, eta Katalunian 1486tik 1498ra. Olio-pintura erabili zuen. R. van de Weydenen eragina izan zuen. Neurri handiko koadroak gogoko zituen, baita hornidura eta kromatismo joria ere. Pertsonaia indartsuak, aurpegi angeluzuzen eta kementsuak nabari dira Bermejoren koadro errealistetan. Lan nagusiak: \"Santo Domingo de Silos\" erretaula, \"Piedad\" (Bartzelonako katedralean), \"Adoraci\u00f3n de los Reyes\" (Granadako errege-kaperan)."}
{"id": "278410", "revid": "28807", "url": "https://eu.wikipedia.org/wiki?curid=278410", "title": "Bourbonnais", "text": ""}
{"id": "278411", "revid": "512", "url": "https://eu.wikipedia.org/wiki?curid=278411", "title": "Marc-Antoine Charpentier", "text": "Marc Antoine Charpentier frantses musikagilea (Paris, 1643 - 1704ko otsailaren 24a) Erromara joan eta bizi guztian bere maisua izango zen Carissimiren ikaslea izan zen 1673. urtean lankidetzat hartu zuen Moli\u00e8rek (\"Malade imaginaire\" obrarako obertura eta tartea egin zizkion). Saint-Louis elizako eta jesuiten eskolako kapera-maisua izan zen.\nObra profanoen artean bi kantata, tresnetarako hirurogeita hamar pieza inguru, aria ugari, opera bat (\"Medea\" H.491,1693) eta obertura asko (\"Le malade imaginaire \"H.495\",\"1672), (\"Circe\" H.496\",\" 1675), (\"David et Jonatas\" H.490, 1688) (Celse Marty, 1687, galdurik).etab idatzi zituen.\nBere lanik ospetsuena \"Te Deum\"a izan zen H.146 (1690)."}
{"id": "278413", "revid": "46380", "url": "https://eu.wikipedia.org/wiki?curid=278413", "title": "Jorge Donn", "text": "Jorge Donn (Buenos Aires, 1947ko otsailaren 25a - Lausana, 1992ko azaroaren 30a) argentinar dantzaria izan zen. Buenos Airesko Col\u00f3n antzokiko dantzari izan zen, eta 1963an Maurice B\u00e9jarten XX. mendeko balleteko kide egin zen. Denbora gutxian ballet horretako dantzari nagusietako bat izan zen. Egin dituen lan nagusien artean, aipagarriak dira: \"Meza gaur egunerako \"(Pierre Henryren musika, 1967), \"Hau izango da heriotza\" (1970), \"Nijinski, Jainkoaren clowna\" (1971), \"Gure Fausto\" (Henri Pousseurren musika, 1976). 1979an Claude Lelouchen \"Batzuk eta besteak\" lanean parte hartu zuen. 1992an HIESaz hil zen."}
{"id": "278414", "revid": "336", "url": "https://eu.wikipedia.org/wiki?curid=278414", "title": "Manuel Kristobal Errandonea", "text": "Manuel Kristobal Errandonea (Irun, 1905eko otsailaren 27a - Paris, 1957ko uztailaren 7a) Eusko Gudarosteko komandantea izan zen. Irungo herriaren defentsaz arduratu zen Frankoren matxinada hasi zenean. Euskadiko Alderdi Komunistako kidea zen, eta Rosa Luxenburgo batailoi komunista antolatu zuen, Irungo langile komunista batzuekin batera. Eusko Gudarostea brigadetan banatu zenean, VI. brigadaren ardura eman zioten Errandoneari, eta aipaturiko brigadarekin Lemoako gaina eta Urrustiko lekunea berreskuratu zuen errepublikarrentzat. Lemoan zauritu zuten zango batean. Bizkaia galdu ondoren, Santanderko bigarren brigada-taldeko burua izan zen."}
{"id": "278415", "revid": "63518", "url": "https://eu.wikipedia.org/wiki?curid=278415", "title": "Galbanometro", "text": ""}
{"id": "278416", "revid": "63518", "url": "https://eu.wikipedia.org/wiki?curid=278416", "title": "Galvanometro", "text": "Galvanometroa korronte elektriko txikien intentsitatea eta noranzkoa neurtzen dituen amperemetro mota bat da. Intentsitatea neurtzeko, korronte elektrikoak iman mugikor batean eragiten dituen desbideratzeak erabiltzen ditu galvanometroak.\nBi motatako galvanometroak daude; iman mugikorrekoak eta bobina mugikorrekoak. Iman mugikorrekoetan, korronte elektrikoa bobina batean bilduta dagoen hari elektrikotik igarotzean, eremu magnetiko bat sortzen da, eta eremu horrek desbideratu egiten du bobinaren barruan libre biratu daitekeen orratz imandu bat. Orratzaren desbideratzea korrontearen intentsitatearen araberakoa da. Bobina mugikorrekoetan, efektua antzekoa da: orratza bobinara atxikita dago, eta bobina iman finko batek sortutako eremu magnetikoaren barnean dago; korronte elektrikoa bobinatik igarotzean, bobina biratu egiten da iman finkoaren eremu magnetikoaren barnean. Zeroa erdian daukaten galvanometroetan, orratza alde batera edo bestera mugitzeak korrontearen noranzkoa adierazten du.\nGalvanometroak korronte elektrikoa detektatu eta neurtzeko erabili ziren lehenengo instrumentuak izan ziren. Orokorrean korronte zuzen txikiak neurtzen dituzte -miliampereak edo mikroampereak-. Gaur egun, korronte handiagoak neurtu ahal izateko shunt erresistentziak erabiliz, amperemetroen eta multimetroen barnean erabiltzen dira nagusiki.\nGalvanometro izenak Luigi Galvani sendagile eta fisikari italiarrean dauka jatorria.\nHistoria.\n1820an Hans Christian \u00d8rstedek, iparrorratz baten ondoan korronte elektrikoa garraiatzen duen kable bat ezartzerakoan, iparrorratzaren imandutako orratzak korronte elektrikoaren eraginez jasaten zuen deflexioa deskribatu zuen. 1820ko irailaren 16an Johann Schweiggerek lehen galvanometroaren berri eman zuen Halleko Unibertsitatean. Andr\u00e9-Marie Amp\u00e8rek garapenean lagundu zuen. Lehen diseinuek, haria hainbat aldiz biratuz, korronteak sortutako eremu magnetikoa biderkatu egiten zuten. Ezaugarri honegatik hasieran gailuei \"multipliers\" -biderkatzaileak- izena jarri zitzaien. 1836rako Galvanometro izena erabilera arruntekoa zen. Luigi Galvani sendagile eta fisikari Italiarragatik dator izena, zeinak 1791n korronte elektrikoak hildako igel baten hanka astindu arazi zezakeela aurkitu zuen.\nHasieran, galvanometroak lurraren eremu magnetikoa erabiltzen zuten erreferentzia bezala, korrontea orratza ipar magnetikotik desbideratzerakoan detektatzen zelarik. Gailu hauek galvanometro tangenteak deitzen ziren, eta erabili aurretik orientatu egin behar ziren. Geroago galvanometro astatikoak garatu ziren. Hauek aurkako polo magnetikodun iman pare bat erabiltzen zituzten, honela lurraren eremu magnetikoarekiko independente bilakatu ziren eta galvanometroa edozein orientaziotan erabili ahal zen. Galvanometro sentsibleena, ispiludun galvanometroa, William Thomsonek (Lord Kelvin) garatu zuen Johann Christian Poggendorffen 1826ko hasierako diseinu baten oinarrituta. Thomsonen diseinua, 1858an patentatua, korronte aldaketa oso azkarrak detektatzeko gai zen. Orratz baten ordez, ispilu arin bati lotutako iman txikiak erabiltzen zituen, hari batetik eskegita. Korronte aldaketa txikiak argi izpi baten deflexioaren bitartez era nabarmenean handiagotzen ziren. Alternatiboki, eskegitako imanen deflexioa mikroskopio baten bitartez begiratu zitekeen.\nTentsioa eta korrontea kuantitatiboki neurtzeko gaitasunari esker Georg Ohmek Ohmen legea formulatu zuen, zeinak eroale baten tentsio-jauskera bertatik igarotzen den korrontearekiko proportzionala den dion.\nHasierako iman mugikordun galvanometroen desabantailak inguruko edozein iman edo metaleen eragina jasaten zutela, eta deflexioa ez zela korrontearekiko proportzionala ziren. 1882an Jacques-Ars\u00e8ne d'Arsonval eta Marcel Deprezek iman finko eta bobina mugikordun galvanometroa garatu zuten. Bobina mugikorrak imanarekin konexio elektrikoa zuen eta zero posiziora itzultzeko gaitasuna. Bobinari lotutako ispilu bateten bitartez honen posizioa irakurtzen zen. d'Arsonvalem hasierako gailua 10 mikroampere detektatzeko gai zen.\nEdward Westonek diseinua zeharo hobetu zuen. Iman finkoa egonkortzeko metodo bat garatu zuen, gailuak denboran zehar zehaztasun trinkoa mantentzeko. Argi izpi eta ispilua zuzenean irakurri zitekeen orratz batekin ordezkatu zituen. Orratz azpian, eskalaren plano berean jarritako ispilu batek irakurketa paralaje-erroreak saihestu zituen. Eremu sendoa mantentzeko Westonen diseinuak erreten biribil estu bat erabili zuen, aire tarte minimoarekin, zeinetan bobina mugitzen zen. 1988an Edward Westonek gailu honen bertsio komertziala patentatu eta jaurti egin zuen, eta ekipamendu elektrikoan instrumentu estandarra bilakatu zen. Instrumentu \"eramangarritzat\" hartu zen, muntai posizioak edo garraioak eragin oso txikia zutelako neurketan. Gaur eguneko bobina mugikorreko neurgailuetan D'Arsonval/Westonen diseinu honen erabilpena ia unibertsala da."}
{"id": "278417", "revid": "336", "url": "https://eu.wikipedia.org/wiki?curid=278417", "title": "Edwin Herbert Hall", "text": "Edwin Herbert Hall (Gorham, Maine, 1855eko azaroaren 7a - Cambridge, Massachusetts, 1938ko azaroaren 20a) Estatu Batuetako fisikaria. Fisika-irakasle izan zen Cambridgen 1888tik 1921era. Termoelektrizitateari buruzko ikerketak egin zituen. 1879an bere izena eman zaion efektua aurkitu zuen. \"Hall efektua\": gorputz eroale batean intentsitate elektrikokorronte elektrikoa dabilenean, eta delako eroalea korrontearen norabideari buruz elkarzut dagoen eremu magnetiko batean ezartzen denean, potentzial desberdintasun bat sortzen da; potentzial desberdintasuna elkarzuta da eremuarekiko eta korrontearekiko."}
{"id": "278418", "revid": "28807", "url": "https://eu.wikipedia.org/wiki?curid=278418", "title": "Edwin Hall", "text": ""}
{"id": "278419", "revid": "336", "url": "https://eu.wikipedia.org/wiki?curid=278419", "title": "Elton John", "text": "Sir Elton Hercules John, jaiotzez Reginald Kenneth Dwight (Pinner, Middlesex, Ingalaterra, 1947ko martxoaren 25a) kantaria, musikagilea eta piano-jotzailea da. Hamazazpi urte zituela, Bluesology izeneko taldean sartu zen. 1970-1980 urteetan, ospe handia izan zuen bere kantu eta emanaldi ikusgarriengatik. Kantu aipagarriak ditu, besteak beste: \"Benny and the Jets\" eta \"Rocket Man\".\nBiografia.\nHamaika urte zituela, beka bati esker, Royal Academy of Music erakundean sartu zen. Sei urte geroago, ordea, utzi zuen rock musikan aritzeko. 1964tik Bluesology bezalako taldeekin kolaboratzen hasi zen eta John Baldry abeslaria ezagutu zuen. Elton Dean saxofonistari eta berari egindako omenaldian Elton John izen artistikoa hartu zuen.\nHirurogeiko hamarkadan talde desberdinetan aritu zen, arrakasta handirik lortu gabe. 1967an Bernie Taupin letrista eta poeta ezagutu zuen. Elkarrekin 1970ean lortu zuten lehen arrakasta, \"Your Song\" abestiarekin, \"Elton John\" izenburuko albumen plazaratuta. 1971n bikoteak lau disko zituzten aldi berean AEBetako zerrendetako hamar onenen artean; The Beatlesetik ez zen horrelakorik ikusten. Urte hartan bertan Eltonen alopezia hasi zen, bere irudiaren ezaugarria, eta, ondorioz, urte batzuk geroago peluka eraman zuen.\n70. hamarkadan bere konsagrazioa rock-izar gisa etorri zen. Urte horietan ere beste ezaugarri bat erakutsi zuen: arropa nabarmenaren erabilera; estilo hori glam rockaren propioa da eta Elton Johnek berea egin zuen. Eta lehen arrakasta handiak heldu ziren: \"Crocodile Rock\" (1972), \"Candle In The Wind\" (1973), \"Bennie And The Jets\" (1973), \"Don't Let The Sun Go Down On Me\" (1974). 1972tik 1975era, bere albumak Erresuma Batuko zerrendetaka lehen postuetan izan ziren. 1975ean Ken Russellen \"Tommy\" filman parte hartu zuen. Urte horietan eskandalu handia eragin zuten bere homosexualitateari buruz egin zituen aldarrikapenak. 1980. hamarkadaren hasieran, ordea, aldi baterako Taupinekin zuen elkarreko lana moztu ondoren, irudi moderatuago ematen hasi zen. Bere musika ere melodikoago bihurtu zen. Urte horietan arrakasta batzuk lortu zituen, esaterako \"I'm Still Standing\" eta \"Little Jeannie\". 1984ko otsailaren 14an Renata Bauer soinu-injeniararekin ezkondu zen.\n1985eko uztailean, Elton Johnek Live Aid kontzertuan hartu zuen parte, Londresko Wembley estadioan. Kontzertu berean, esaterako, David Bowie, Sting, Eric Clapton, Phil Collins, Queen eta beste asko aritu ziren.\n1990ean Ryan White bere laguna IHESen ondorioz hil zen. Heriotz horrek eragin handia izan zuen artistarengan, zeina, hileta ondoren, alkoholismoaren eta drogen aurkako tratamenduan jarriko zen; halaber, pairatzen zuen bulimia sendatzeko bidean jarriko zen. Zentzu berean, 1992an, Elton John AIDS Foundation sortu zuen. Erakunde horren helburua IHESaren aurkako borroka izango zen. Bere single guztien irabaziak fundaziorako izango ziren. 1994an, behin zituen arazoetatik osatuta, beste arrakasta bat lortu zuen Tim Riceren \"The Lion King\" filmeko soinu bandan parte hartu zuenean. Grammy bat eta Oscar bat ere irabazi zituen. Berriro ere heriotzak, bestetik, haren ingurua kolpatu zuen, bestetik: Gianni Versace bere lagunaren hilketa eta Diana Galesko lagunaren auto istripuan, 1997an. Diana printzesari egindako omenez egindako \"Candle in the Wind\" abestiak marka guztiak hautsi zituen eta musikaren historian gehien saldu zen single bihurtu zen.\nHurrengo urtean Britainiar Inperioko Ordenako Zaldun izendatu zuten. Urte berean Ohorezko Grammy bat jaso zuen bere ibilbide guztiagatik. 2001ean Bernie Taupin aspaldiko laguntzailearekin grabatu zuen berriro ere, \"A Songs From the West Coast\", eta, 2004an, bere 43. diskoa, \"Peachtree Road\". 2005eko abenduan, Erresuma Batuko homosexualen arteko ezkontzen legea aurrera atera zen; Elton John, orduan, David Furnish zinema zuzendari kanadarrarekin, azken hamabi urteko bikotekidearekin, ezkondu zen. 2019ko ekainean Frantziako Ohorezko Legioko Zaldun izendatu zuten. 2019an ere bai, Dexter Fletcher zuzendariak abeslariaren inguruko filma zuzendu zuen, \"Rocketman\"; film horretan Eltonen papera Taron Egerton aktoreak egin zuen."}
{"id": "278421", "revid": "512", "url": "https://eu.wikipedia.org/wiki?curid=278421", "title": "Kaktus", "text": "Kaktusak Cactaceae familiako eta haien antza duten beste zenbait familiatako hainbat landare bizikorren izen arrunta da. Neurriz eta itxuraz oso desberdinak dira generoen arabera. Badira zentimetro batzuk baino handiago egiten ez direnak eta badira 12 m luze eta handiago egiten direnak, Arizonako kaktusa, \"Carnegiea gigantea\" adibidez. Lorea duten espezieek lore bakarra izaten dute, kolore bizikoa eta hermafrodita gehienetan. Fruitua baia erakoa dute eta batzuek jateko ona, \"Opuntia\" eta \"Cereus\" generokoek adibidez. Zurtoina, gehienetan, arantzaduna edo iletsua izaten da, eta biribila izan daiteke, edo zilindrikoa, edo prisma-formakoa, edo zati oboidetan banatua. Kaktus-espezie asko, duten itxura bitxiagatik eta ematen duten loreagatik, apaingarri gisa erabiltzen dira lorategietan."}
{"id": "278422", "revid": "512", "url": "https://eu.wikipedia.org/wiki?curid=278422", "title": "Asellia tridens", "text": "Asellia tridens Asellia generoko animalia da. Chiropteraren barruko Hipposideridae familian sailkatuta dago."}
{"id": "278423", "revid": "77002", "url": "https://eu.wikipedia.org/wiki?curid=278423", "title": "Kripta", "text": "Kripta (latinetik, \"crypta\", eta grezieratik \u03ba\u03c1\u03cd\u03c0\u03c4\u03b7, \"krypt\u0113\"; \"ezkutua\", \"pribatua\") lurpeko tokia da, lehenengo kristauek biltzeko eta martirien gorpuak ehorzteko erabiltzen zutena. Hasierako kripta askoren gainean elizak eraiki ziren geroago.\nKripta ospetsuak dira, besteak beste, Lyongoa, Veneziako San Marko basilikakoa, Santiago de Compostelako katedralekoa, Leireko San Salvador elizakoa, eta abar."}
{"id": "278424", "revid": "58701", "url": "https://eu.wikipedia.org/wiki?curid=278424", "title": "Fran\u00e7oise Mallet-Joris", "text": "Fran\u00e7oise Mallet-Joris (Anberes, Belgika, 1930eko uztailaren 6a - Bry-sur-Marne, 2016ko abuztuaren 13a) frantses idazlea izan zen, jatorriz belgikarra.\nLanak.\nEgoera psikologiko bereziek erakartzen dute, eta mutazio-prozesuan den gizartea behatzen du.\nBestalde, literatura-sormenari buruzko gogoeta ere egiten du bere lanetan: \"Le rempart des B\u00e9guines\" (1951), \"Les mensonges \"(1956), \"L\u00b4empire c\u00e9leste \"(1958), \"Trois \u00e2ges de la nuit\" (1968), \"Le clin d\u00b4oeuil de l\u00b4ange \"(1983), \"La Maison dont le chien est fou\" (1997), \"Sept D\u00e9mons dans la ville\" (1999), \"La Double Confidence\" (2000), \"Ni vous sans moi, ni moi sans vous\u2026,\"(2007)."}
{"id": "278425", "revid": "336", "url": "https://eu.wikipedia.org/wiki?curid=278425", "title": "Qaliubiya", "text": "Qaliubiya Egiptoko gobernadore-herri edo probintzia bat da. Kairoko iparraldean dago, Niloren deltan. 1.001 km2 ditu, eta 4.237.003 biztanle (2006). Hiriburua: Banha.\nGeografia.\nMugak: ipar-ekialdean ash-Sharqiyah gobernadore-herria; ipar-mendebalean Nilo ibaiaren Damietta adarra.\nNilo ibaiaren lau ubidek (al-Rayyah, at-Twfiqi, Tur\u00b4at eta al-Ismailiyah) ureztatzen dituzte probintziako lursailak.\nEkonomia.\nBost biztanletatik hiruk nekazaritzan lan egiten du. Artoa, kotoia, garia eta hirusta dira uzta nagusiak. Fosfato- eta basalto-meak ere baditu. Kimika-industria eta olio findegiak dira ekonomia jarduera nagusiak."}
{"id": "278426", "revid": "28807", "url": "https://eu.wikipedia.org/wiki?curid=278426", "title": "Qalyubiya", "text": ""}
{"id": "278427", "revid": "28807", "url": "https://eu.wikipedia.org/wiki?curid=278427", "title": "Caliubia", "text": ""}
{"id": "278428", "revid": "512", "url": "https://eu.wikipedia.org/wiki?curid=278428", "title": "Johannes Robert Rydberg", "text": "Johannes Robert Rydberg (Halmstad, 1854ko azaroaren 8a - Lund, 1919ko abenduaren 28a) suediar fisikaria izan zen.\nHidrogeno-atomoaren espektro-lerroen sekuentzian erregulartasun bat aurkitu zuen, \"Rydbergen konstantea\" izenaz ezagutzen dena. Rydbergen konstantea R = 1,0967. 107 m-1 balioa duen konstantea da. Hidrogenoaren espektro-segidek dituzten uhin-luzeren ekuazioetan agertzen da. Balmerren formulan eta antzeko beste erlazio batzuetan ere hartzen du parte, eta garrantzia handia izan du atomoaren egiturari buruzko teorietan. Gai bakunen sistema periodikoari buruz ere lanak egin zituen."}
{"id": "278429", "revid": "46380", "url": "https://eu.wikipedia.org/wiki?curid=278429", "title": "Heinrich Steinweg", "text": "Heinrich Engelhard Steinweg, Estatu Batuetan ezagunagoa Henry E. Steinway izenarekin (Wolfshagen, Brunswick-L\u00fcneburg, Germaniako Erromatar Inperio Santua, gaur egun Alemania, 1797ko otsailaren 15a - New York, AEB, 1871ko otsailaren 7a) Alemanian jaiotako Estatu Batuetako piano-egilea izan zen.\nBiografia.\nHasieran biola- eta organo-egile izan zen, eta ondoren, bi piano-lantegi zabaldu zituen Seesenen eta Brunswiken.\nEstatu Batuetara erbesteratu zen bere semeekin, eta Stenway and Sons (1853) piano-lantegia sortu zuen. Piano txikiak eta kontzertuetarako piano handiak egin zituen. Kontzertu-bulego bat sortu zuen New Yorken, eta pianista asko ezagutarazi zituen (A. Rubinstein, I. Paderewski, F. Kreisler, besteak beste)."}
{"id": "278430", "revid": "28807", "url": "https://eu.wikipedia.org/wiki?curid=278430", "title": "Henry E. Steinway", "text": ""}
{"id": "278431", "revid": "28807", "url": "https://eu.wikipedia.org/wiki?curid=278431", "title": "Henry Engelhard Steinway", "text": ""}
{"id": "278432", "revid": "512", "url": "https://eu.wikipedia.org/wiki?curid=278432", "title": "Zinipido", "text": "Zinipidoa himenopteroen ordenako Cynipidae familiako intsektuez esaten da. Neurriz txikiak edo oso txikiak izaten dira (1-8 mm), itxuraz euliaren edo liztorraren antzekoak eta kolorez beltzaranak gehienak, eta arre gorrixkak edo horixkak gainerakoak. Familia honetako zenbait intsekturen larben eraginez sortzen dira haritz eta arrosen hostoetan kuku-sagarrak. Familia honetako intsekturik ezagunenak \"Neuroterus quercusbaccarum\", haritzaren kuku-sagarra edo poxpolina eragiten duena, eta \"Diplolepis rosae\", arrosaren kuku-sagarra eragiten duena dira. Europan eta Amerikan bizi dira, eta guztira 1.300 espezie-inguru dira."}
{"id": "278433", "revid": "1545", "url": "https://eu.wikipedia.org/wiki?curid=278433", "title": "Ebano", "text": "Ebanoa zur gogor leun astuna da. Orokorrean Ebenazeoen familiako eta \"Dyospyros\" generoko zuhaitzetatik ateratzen da. Zuhaitz hau hostoiraunkorra, sendoa eta luzea, sexu bakarreko loreak eta hosto txandakatuak da. 1,069 gr/cm3-ko dentsitatea du eta uretan hondoratu egiten da) eta kolore beltzekoa izaten du, oso preziatua. Altzarigintzan asko erabiltzen da, leihoetako eta ateetako zureriak, labana-kirtenak eta musika-tresnetako piezak egiteko, batez ere. Badira ebanoaren generoko 300 bat zuhaitz mota. Ezagunenak \"Diospyros ebenum\", Indiakoa eta Sri Lankakoa, eta \"Diospyros dendro\", Afrikako mendebaldekoa, dira. Ebano deritze, halaber, zur iluneko beste zuhaitz batuei ere, nahiz eta izan \"Dyospyros\" generokoak."}
{"id": "278434", "revid": "119347", "url": "https://eu.wikipedia.org/wiki?curid=278434", "title": "Faisal II.a", "text": "Faisal II.a (; Bagdad, Irak, 1935eko maiatzaren 2a - 1958ko uztailaren 14a) Irakeko erregea izan zen 1939-1958 bitarteko urteetan. Faisal I.aren biloba zen. Errege egin zuten Rhazi I.a bere aita ezbeharrez hil zenean (1939), Abd Allah bere osaba erregeorde zela. Rashid Alik jo zuen estatu-kolpearen ondoren (1941), amak erbestera eraman zuen. 1953an Irakera itzuli ondoren, erregetza hartu eta Irak eta Jordaniako errege hatxemitek osaturiko Arabiar Batasuneko buru bihurtu zen, Arabiar Errepublika Batuari aurre egitearren (1958). 1958ko Irakeko iraultzaren ondoren, aginpidetik kendu eta hil egin zuten."}
{"id": "278435", "revid": "26894", "url": "https://eu.wikipedia.org/wiki?curid=278435", "title": "Irakeko Faysal II.a", "text": ""}
{"id": "278437", "revid": "336", "url": "https://eu.wikipedia.org/wiki?curid=278437", "title": "Johann Jakob Froberger", "text": "Johann Jakob Froberger (Stuttgart, W\u00fcrttemberg, Germaniako Erromatar Inperio Santua, 1616ko maiatzaren 19an bataiatua - H\u00e9ricourt, Franche-Comt\u00e9, Germaniako Erromatar Inperio Santua, 1667ko maiatzaren 7a) alemaniar musikaria izan zen.\nBiografia.\nStuttgarten hasi zen musika ikasten aitarekin, koru-zuzendari baitzen hiriko gortean. Europako hiriburu askotan izan zen. Erroman (1637-1641) Frescobaldiren ikasle izan zen, eta Vienako gortean (1645) organo-jotzaile.\nBizi zela ez zen bere obrarik argitara eman, baina eragin nabarmena izan zuen bere mendeko musikan, eta ondoren, Bachenean eta H\u00e4ndelenean, adibidez. Italiako, Frantziako eta Alemaniako estiloak bateratuz, organorako eta klabezinerako pieza jakingarriak utzi zituen."}
{"id": "278438", "revid": "28807", "url": "https://eu.wikipedia.org/wiki?curid=278438", "title": "Johannes Rydberg", "text": ""}
{"id": "278439", "revid": "96586", "url": "https://eu.wikipedia.org/wiki?curid=278439", "title": "Javier Gorosterratzu", "text": "Javier Gorosterratzu Jaunarena (Urrotz, 1877ko abuztuaren 28a - Cuenca, 1936ko abuztuaren 10a) nafar elizgizon eta historialaria izan zen.\nBiografia.\nNekazari familia batean Urrotz herrian jaio zen. 14 urte zituela Lekarozen arbuiatu zuten, eskolagabe izan eta euskaraz baizik mintzatzen ez jakiteagatik. Gero, 16 urte zituela, fedeak eta ase gabeko jakin-minak bultzatuta, erredentziotarren artean sartu zen. Euskaraz baino ez zekienez, hasieran zurgin ikasten jarri zuten, eta gaztelania ikasten lagundu zioten. Han gogoko zituen ikasketak egin zituen, eta haren aparteko gaitasunaz ohartuta, goi-mailako ikasketak egitera bideratu zuten.\nAstorgan eta Nava del Reyn aritu ondoren, 1893an apaiz bilakatu zen. Jarraian, Iru\u00f1ean jardun zuen hamazazpi urtez (1913-1927; 1930-1933). 1933an Cuencara joan zen, non Gerra Zibilaren hasieran milizianoek hil zuten.\nVatikanok dohatsu izendatu zuen 2012ko abenduaren 20an, Benedikto XVI.ak onartutako dekretuaren bidez.\nLanak.\nEuskal Herriarekin zerikusia zuten gaiak jorratu zituen batez ere. \"Rese\u00f1a biogr\u00e1fica de Sor Josefa de San Alfonso\"\" (Zaragoza, 1922) idatzi ondoren, Ximenez Radakoa apaiz nafarrari buruzko lan bat eman zuen argitara (\"Don Rodrigo Jim\u00e9nez de Rada, gran estadista, escritor y prelado\"\" Iru\u00f1ea, 1925). Lan horrekin, Espainiako Historia Errege Akademiak 1926ko Talentu saria egileari eman zion eta prentsan aipamena jaso.\nOndoren, Arnaud Oihenarten \"Notitia utriusque Vasconiae\" obra itzuli zuen latinetik gaztelaniara \"Eusko Ikaskuntzen Nazioarteko Aldizkaria\"n (RIEV, 1926-1929). Lanaren hitz aurrean orduko eta garaikideko historiografiari buruzko gogoeta plazaratzen du Nafarroako konkistaren harira.Notitia Utrisque Vasconiae-ren itzulpenari Gorosterratzuk eginiko hitz aurrea Izan ere, \"Notitia Utriusque Vasconiae\" lanak XVII mendetik ez zuen argia berriz ikusi; ondoren, 1992an, Eusko Legebiltzarrak argitalpen berria egin zuen eta Gorosterratzuren itzulpena baliatu zuen.\nAzkenik, Bartolome Karrantza artzapezpiku nafarrari buruzko biografia bat utzi zuen, baina ezin izan zuen bukatu . Bazuen baimena Vatikanoko Agiritegian ikertzeko baina hil zuten, eta esku artean zituen lanak Cuencako apaiztegian eragindako sutean galdu ziren."}
{"id": "278440", "revid": "512", "url": "https://eu.wikipedia.org/wiki?curid=278440", "title": "Aselliscus stoliczkanus", "text": "Aselliscus stoliczkanus Aselliscus generoko animalia da. Chiropteraren barruko Hipposideridae familian sailkatuta dago."}
{"id": "278441", "revid": "6327", "url": "https://eu.wikipedia.org/wiki?curid=278441", "title": "Javier Gorrosterazu Jaunarena", "text": ""}
{"id": "278442", "revid": "512", "url": "https://eu.wikipedia.org/wiki?curid=278442", "title": "August Wilhelm von Hofmann", "text": "August Wilhelm von Hofmann (Giessen, Alemania, 1818ko apirilaren 8a - Berlin, Alemania, 1892ko maiatzaren 5a) alemaniar kimikaria izan zen.\nBiografia.\nLondresko Kimika Eskolako zuzendaria eta Berlingo unibertsitateko irakasle izan zen. Bonnen eta Berlinen laborategiak antolatu zituen. Kimika organikoari buruzko lanak egin zituen. Bentzenoa eta anilina bakartu zituen harrikatzaren alkaternatik.\nBeste lanen artean, amidak amina bihurtzeko prozesua (Hofmannen erreakzioa) eta lurrundura-dentsitateen bitartez isurkarien pisu molekularra lortu ahal izateko metodoa asmatu zituen.\nAlemaniako Kimika Elkartearen sortzaileetako bat izan zen (1867)."}
{"id": "278443", "revid": "28807", "url": "https://eu.wikipedia.org/wiki?curid=278443", "title": "August Wilhelm Hofmann", "text": ""}
{"id": "278444", "revid": "336", "url": "https://eu.wikipedia.org/wiki?curid=278444", "title": "Lazar Kaganovitx", "text": "Lazar Moiseievitx Kaganovitx (; Kabani, Ukraina, 1893ko azaroaren 22agreg./azaroaren 10ajul. - 1991ko uztailaren 25a), Sobietar Batasuneko Alderdi Komunistako buruzagia eta Josef Stalinen laguntzailea 1930 ondoko urteetan. 1920an Tashkenteko sobieteko burua zen. Oso denbora laburrean garrantzi handiagoko karguak izan zituen. 1930an Politburoko kide izendatu zuten. Garai horretatik Stalin hil zen arte, Sobiet Batasuneko industria astunaren arduraduna izan zen. Stalin hil ondoren Khrustxeven gobernuan hainbat kargu izan zituen. 1957an Khrustxev kargutik kendu nahi izan zuen; ez zuen lortu, ordea, eta kargu guztietatik kendu zuten."}
{"id": "278445", "revid": "6327", "url": "https://eu.wikipedia.org/wiki?curid=278445", "title": "Lazar Moiseyevich Kaganovich", "text": ""}
{"id": "278447", "revid": "28807", "url": "https://eu.wikipedia.org/wiki?curid=278447", "title": "Santos Angel Otxandategi Itu\u00f1o", "text": ""}
{"id": "278448", "revid": "28807", "url": "https://eu.wikipedia.org/wiki?curid=278448", "title": "Santos \u00c1ngel Ochandategui Itu\u00f1o", "text": ""}
{"id": "278449", "revid": "512", "url": "https://eu.wikipedia.org/wiki?curid=278449", "title": "Rouergue", "text": "[[Fitxategi:Paysage dans le Rouergue.jpg|thumb|alt=\n[[Kategoria:Frantziako eskualdeak]]"}
{"id": "278450", "revid": "90523", "url": "https://eu.wikipedia.org/wiki?curid=278450", "title": "Zigarreta", "text": "Zigarreta edo zigarroa () zilindro-forma emandako paper fin bat da, barnean tabako-hosto txikituz betea, erretzeko prestatua. Gaur egun, ohikoa da mutur batean iragazki izatea. Beste muturrean su ematen zaio, eta iragazkia dagoen muturretik xurgatzen da, kea ahora eramateko.\nXVI. mendean hasi ziren, Sevillan, erretzeko tabakoa paperean biltzen; hasieran gizarte-maila apaletako kideek erre ohi zituzten zigarretak, baina XVIII. mendean lurralde askotara eta gizarte-maila guztietara zabaldu zen tabakoa zigarretetan erretzea. 1950-1960. urteetan zigarreteak erretzeak ekar ditzakeen kalteak aztertzen hasi ziren (minbizia eta bihotzeko eritasunak bereziki), eta zenbait herrialdetan kanpaina bereziak egin dira gai honen inguruan."}
{"id": "278452", "revid": "59902", "url": "https://eu.wikipedia.org/wiki?curid=278452", "title": "Zigarro (argipena)", "text": "Zigarro honakoa izan daiteke:"}
{"id": "278453", "revid": "56334", "url": "https://eu.wikipedia.org/wiki?curid=278453", "title": "Mikel Aranburuzabala", "text": "Mikel Aranburuzabala Guti\u00e9rrez (Bilbo, ) bizkaitar zinema-zuzendari artistikoa da. Arkitekto teknikoa eta dekoradorea da. Zinemaren munduan Javier Rebolloren \"Bizkaiko Golkoa\" (1985) filmarekin sartu zen, zuzendari artistikoaren laguntzaile gisa. 1986an zuzendari artistikoa izan zen Ernesto del R\u00edoren \"El amor de ahora\". Eginkizun bera izan zuen Juan Ortuosteren \"El mar es azul\" (1989), Ernesto del R\u00edoren \"No me compliques la vida\" (1990) eta \"Hotel y domicilio\" (1995), Javier Rebolloren \"Calor\" (1996) eta Juan Ortuosteren \"Entre todas las mujeres\" (1997) filmetan."}
{"id": "278454", "revid": "28807", "url": "https://eu.wikipedia.org/wiki?curid=278454", "title": "Mikel Aranburuzabala Guti\u00e9rrez", "text": ""}
{"id": "278455", "revid": "512", "url": "https://eu.wikipedia.org/wiki?curid=278455", "title": "Aselliscus tricuspidatus", "text": "Aselliscus tricuspidatus Aselliscus generoko animalia da. Chiropteraren barruko Hipposideridae familian sailkatuta dago."}
{"id": "278456", "revid": "512", "url": "https://eu.wikipedia.org/wiki?curid=278456", "title": "Jean-Baptiste Sim\u00e9on Chardin", "text": "Jean-Baptiste Sim\u00e9on Chardin frantziar margolaria (Paris, 1699ko azaroaren 2a - 1779ko abenduaren 6a). N\u00f6el Coypel eta J. B. Van Looren ikaslea. Frantziako margolaririk handienetakoa izan zen XVIII. mendean. Izadi hilak, erretratuak eta barnealdeak margotu zituen batez ere. Margo apalak erabili zituen, kontraste handirik gabekoak, eta margo-sail harmoniatsuak lortzen ditu. Lan ezagunenak: \"Femme tirant de l\u00b4eau \u00e0 la fontaine, La Blanchisseuse, Le Ch\u00e2teau de cartes \"(1734-1735), \"La Porvoyeuse, La M\u00e8re laborieuse, Le Benedicit\u00e9 \"(1740),\" Le Gobelet d\u00b4argent\" (1755) eta hiru autorretratu."}
{"id": "278457", "revid": "28807", "url": "https://eu.wikipedia.org/wiki?curid=278457", "title": "Jean Sim\u00e9on Chardin", "text": ""}
{"id": "278458", "revid": "512", "url": "https://eu.wikipedia.org/wiki?curid=278458", "title": "Humberto Delgado", "text": "Humberto da Silva Delgado (Boquilobo, Portugal, 1906ko maiatzaren 15a - Villanueva del Fresno, Badajoz, Espainia, 1965eko otsailaren 13a) militar eta politikari portugaldarra izan zen.\nBiografia.\nDemokrazia ezartzearen aldeko eta Errepublikako lehendakarigai izan zen 1958. urtean. Oliveira Salazarren gobernuak galarazi egin zion hauteskunde-kanpaina amaitzea, eta armadatik baztertu zuen handik urtebetera ekintza politiko subertsiboak antolatzen zituela salaturik.\nDirectorio Revolucionario Ib\u00e9rico de Liberaci\u00f3n (euskaraz: \u00abAskapenerako Iberiar Direktorio Iraultzailea\u00bb) erakunde armatuko kide nabarmena izan zen.\nBrasilen erbesteraturik egon ondoren, 1965. urtean Espainiara hurbildu eta Portugalgo Polizia Politikoak harrapatu zuen. Villanueva del Fresnon hil zuten, Portugalgo mugatik hurbil."}
{"id": "278459", "revid": "28807", "url": "https://eu.wikipedia.org/wiki?curid=278459", "title": "Humberto da Silva Delgado", "text": ""}
{"id": "278460", "revid": "95298", "url": "https://eu.wikipedia.org/wiki?curid=278460", "title": "Friedrich D\u00fcrrenmatt", "text": "Friedrich D\u00fcrrenmatt (Konolfingen, Berna, Suitza, 1921eko urtarrilaren 5a - 1990eko abenduaren 14a) alemanezko idazle eta antzerkigile bat izan zen. Espresionismoak eraginda, munduaren gainean zuen ikuspegi etsitua, eta bereziki, Suitzako gizarteari buruzkoa islatzen du bere drametan: \"Die Ehe des Hern Mississippi\" (1952, \"Mississippi jaunaren ezkontza\") eta \"Der Besuch der alten Dame\" (1955, \"Adineko damaren bisita\"). Bereak dira, halaber, \"Frank der F\u00fcnfte\" (1959, \"Frank V.a\", bankari buruzkoa), \"Die Physiker\" (1962, \"Fisikoak\", arma nuklearrei buruzkoa), \"Der Meteor\" (1966, \"Meteoroa\"), \"Das Versprechen\" (1958, \"Agindua\") eta \"Justiz\" (1985, \"Justizia\") obrak. Irrati eta telebistarako ere idatzi zuen, baita hainbat saiakera literario eta filosofiko ere. Horiez gain, eleberriak ere sortu zituen, gehienak polizia-eleberriak.\nBizitza eta lanak.\nKonolfingen izeneko herrixka batean jaio zen, Berna kantonamenduan. Aita artzain protestantea zuen eta aitona politikaria. 1935. urtean, Bernara aldatu zuen bizilekua familiarekin batera, garai hartan Suitzan ere nabari zen krisi ekonomikoaren eraginez ziurrenik. Han hainbat ikastetxetan aritu zen bigarren hezkuntza ikasten, ez oso emaitza onekin, eta 1941ean, azkenik, Unibertsitaterako sarrera-proba gainditu zuen.\nUrte hartan, Filosofia, Filologia eta Natur Zientziak ikasten hasi zen Zurichen eta geroago Bernan bertan, txikitatik marrazketarako joera igartzen bazitzaion ere. Hainbesterakoa zen zaletasun hura, non bere idazlan batzuetako ilustrazioak eta bere antzerki-lanetako batzuen zirriborro eta eszenografiak berak egin baitzituen. 1945ean, ikasketak amaituta jada, S\u00f8ren Kierkegaardi buruzko doktorego tesia idazteko aukeraz hausnartu zuen, baina asmo hura azkenean bertan behera gelditu zen.\nHala ere, 1945-46an bere lehen lanak argia ikusi zuen: \"Es steht geschrieben\" (\"Idatzita dago\"); testu hau idatzi eta urtebetera estreinatu zen.\nArtistaren bizitza pertsonalean ere aldaketak izan ziren, urte hartantxe ezkondu eta Ligerz am Bielersee-ra joan baitzen bizi izatera Lotti Heissler aktorearekin. 1949ko udan, ematzea ospitaleratu egin behar izan zuten bigaren umeaten haurdunaldian izandako osasun-arazo batzuen ondorioz; aldi berean, Durrenmatten diabetesak okerrera egin zuen, eta ospitalera jo behar izan zuen berak ere. Horrek guztiak bere literatur jardunaren lehen urteetan zailtasun ekonomiko ugari izan zituen; 1952tik aurrera, ordea, bere egoera hobetzen hasi zen, batez ere irrati alemaniarrek irrati-eleberriak idazteko eskatu ziotenean. Aldi berean, egunkari suitzar batean kapituluka argitaratzen ziren polizia-eleberriak argitaratzeari ekin zion.\n1952an ere antzerki munduan arrakasta itzela lortu zuen Alemanian \"Die Ehe des Herrn Mississippi\"(\"Mississippi jaunaren ezkontza\") lanarekin; arrakasta hura, gainera, gerora mundu osora zabalduko zen \"Der Besuch der alten Dame\" (\"Dama zaharraren bisita\") eta \"Die Fisiker\" (\"Fisikariak\") antzezlanekin. 50eko hamarkadaren amaieran bere lan arrakastatsuenei esker zenbait sari eta ohore irabazten hasi zen: 1959an Mannheim hiriak emandako Schiller Saria jaso zuen eta 1960an Suitzar Idazleen Elkarteak emandako Schiller Sari Nagusia eta baita Nizako, Jerusalemgo eta Filadelfiako (Temple University) unibertsitateetako \"honoris causa\" doktoregoak ere, besteak beste. Hori horrela, 60ko hamarkada izan zen inongo zalantzarik gabe arrakasta mediatikorik handienekoa.\n1983. urtean bere emazte Cinthya hil zen eta D\u00fcrrenmatt bigarren aldiz ezkondu zen, oraingoan Charlotte Kerr aktore eta kazetariarekin. Azkenean, D\u00fcrrenmatt 1990eko abenduaren 14an hil zen Neuch\u00e2telen, 69 urte zituela.\nD\u00fcrrenmatt Zentroa.\nBereziki ikusgarria da Neuch\u00e2telgo D\u00fcrrenmatt Zentroa (Centre D\u00fcrrenmatt). 1952an D\u00fcrrenmatt hiriaren goi aldeko etxe hartara aldatu zen, 1990eko abenduaren 14an hil zen arte. Hil ostean, museo bat zabaltzeko asmoz egokitu eta zabaldu zuten etxe hura eta 2000. urteko irailean ireki zen; haren helburua, autorearen liburutegi pertsonalaz gain, produkzio literario, piktoriko eta sormenezkoa biltzea da, eta gainera autorearen hainbat objektu pertsonal ikusgai jartzeaz gain (antzerki-lanen zirriborroak, besteak beste), askotariko kultur ekitaldiak antolatzen dira bertan.\nLanak.\nPolizia-eleberriak\nIrrati-lanak\nAntzezlanak\nEleberriak\nFilmografia aktore gisa\nFilmografia gidoigile gisa"}
{"id": "278461", "revid": "46380", "url": "https://eu.wikipedia.org/wiki?curid=278461", "title": "Jesus Gazta\u00f1aga", "text": "Jesus Gazta\u00f1aga Garmendia \u2014izengoitiz Ertzi\u00f1ape edota Aizarna-zale\u2014 (Asteasu, Gipuzkoa, 1932ko abenduaren 2a - Tolosa, Gipuzkoa, 1992) euskal idazlea izan zen. Gasteizko eta Donostiako apaizgaitegietan egin zituen apaiz-ikasketak. \"Euzko Gogoa\", \"Jakin\", \"Zeruko Argia\", \"Goiz Argi\", \"Laiaketan\" eta \"Olerti\" aldizkarietan eman zituen argitara lan aipagarrienak 1956. urteaz geroztik. \"Jainkoaren erria eta Eliz Misterioa\" idatzi zuen P. Zabaletarekin batera. Gazta\u00f1agarena eta Nemesio Etxanizena da \"Aladino\" eta \"Munchausen-go jaunaren egintzak\" liburuen euskal bertsioa. Kardaberaz taldekoa eta Euskerazaintza elkartekoa izan zen."}
{"id": "278462", "revid": "6327", "url": "https://eu.wikipedia.org/wiki?curid=278462", "title": "Ertzi\u00f1ape", "text": ""}
{"id": "278463", "revid": "512", "url": "https://eu.wikipedia.org/wiki?curid=278463", "title": "Philippe Jaccottet", "text": "Philippe Jaccottet (Moudon, Vaud, Suitza, 1925eko ekainaren 30a) suitzar poeta, prosagile eta itzultzailea da.\nBiografia.\nFrantsesez idazten du. Oinazea, argia eta izadia dira bere obra poetikoaren gai nagusiak; izadia batez ere, Frantziako Dr\u00f4me ibarrean bizitzera joan zenetik. Estilo garbia, zorrotza eta soila du.\nLanak.\nOlerkigintzan:\nRilkeren, Musilen eta Cassolaren lanak itzuli ditu, eta Rilkeri buruzko saiakera bat ere idatzi du (\"Rilke\", 1970)."}
{"id": "278464", "revid": "1491", "url": "https://eu.wikipedia.org/wiki?curid=278464", "title": "Francisco Madina", "text": "Francisco Madina Igartzabal edo Aita Madina (O\u00f1ati, 1907ko urtarrilaren 29a - \"ib.\", 1972ko ekainaren 30a) gipuzkoar apaiz eta musikagilea izan zen.\nZubillaga (O\u00f1ati) auzoko baserri batean jaio zen, eta nerabea zela nobizio letrandar sartu eta Burgosen egin zituen teologia ikasketak, Jose Maria Beobide eta Antonio Jos\u00e9 musikari maisuekin harremanetan sartuz. 1929an lehenengo meza eman zuen jaioterrian eta bertan 3 urtez egon zen klaseak emanez ikastetxe batean.\n1932an Argentinara bidali zuten eta Buenos Aires eta Salta (herrialdeko ipar-mendebaldean) artean bizi izan zen 23 urtez. Han idatzi zituen musika obra gehienak: operak, sonatak, suiteak eta arpa kontzertu bat, Nicanor Zabaletarentzat idatzia.\n1955ean New Yorkera joan zen eta Letrandarren egoitza sortu zuen han. 1957tik aurrera hasi ziren ezagutzen Euskal Herrian Francisco de Madinaren obrak \"(Orreaga, Aita Gurea, Illeta, Arantzazu)\". Kontzertu berri batzuk prestatu zituen Estatu Batuetan eta 1972an gaixorik itzuli zen O\u00f1atira, eta bertan hil zen.\nMusika lanak.\nEuskal folkloreak asko eragin zituen bere lanak, baina bere bi konposiziorik ezagunenak erlijiosoak dira, alde batetik \"Aita Gurea\", Argentinan idatzita 1946an eta bestetik \"Agur Maria\".\nBeste lan garrantzitsuen artean hauexek ditugu bestela:"}
{"id": "278465", "revid": "6327", "url": "https://eu.wikipedia.org/wiki?curid=278465", "title": "Francisco de Madina Igarz\u00e1bal", "text": ""}
{"id": "278466", "revid": "96586", "url": "https://eu.wikipedia.org/wiki?curid=278466", "title": "Gleb Panfilov", "text": "Gleb Anatolievitx Panfilov (; Magnitogorsk, - Mosku, 2023ko abuztuaren 26a) errusiar zinemagilea izan zen. Errusiako Telebistan aritu zen San Petersburgoko Studio Lenfilmen sartu aurretik. Bere lehen film luzea, \"V ogne broda net\" (1967, \"Sutan ibirik ez\"), nahikoa izan zuen Uhin Berri deituriko mugimenduko izenik aipatuenetako bat bihurtzeko. \"Natxalo\" (1970, \"Hasiera\") eta \"Proxu slova\" (1957, \"Hitza eskatzen dut\") filmen ostean, \"Tema\" (\"Gaia\") egin zuen 1979an, zeina ez baitzen zabaldu 1986 arte. Hurrengo urtean, Berlingo Zinemaldian Urrezko Hartza irabazi zuen film horrengatik. Geroztik, literatura-lanak zinemara eramaten saiatu da. Beste film batzuk: \"Valentina\" (1981), \"Vassa\" (1983), \"Gamlet\" (1989, \"Hamlet\"), \"Mat\" (1989, \"Ama\"), \"Romanovy: Ventsenosnaia semia\" (2000, \"Romanovtarrak: familia inperiala\")."}
{"id": "278468", "revid": "1545", "url": "https://eu.wikipedia.org/wiki?curid=278468", "title": "Franz von Papen", "text": "Franz Joseph Hermann Michael Maria von Papen zu K\u00f6ningen (Werl, Westfalia, Prusiako Erresuma, 1879ko urriaren 29a - Sasbach, Baden-W\u00fcrttemberg, Mendebaldeko Alemania, 1969ko maiatzaren 2a) alemaniar politikaria izan zen.\nBiografia.\nErdigune Katoliko alderdiko diputatua izan zen Prusiako parlamentuan (1923-1932 urteetan) eta Hindenburg mariskalak Reicheko kantziler izendatu zuen 1932an. Adolf Hitlerrek aginpidea har zezan ahalegindu zen, kantzilerorde izan zen eta Hitlerren enbaxadore Turkian. 1934. urtean kargurik gabe utzi eta kartzelan sartu zuten.\nBigarren Mundu Gerraren ondoren, Nurenbergeko epaitegiak libre utzi zuen (1946); ondoren, alemaniar epaitegi batek zortzi urteko kartzela-zigorra ezarri zion, baina 1949. urtean libre utzi zuten."}
{"id": "278469", "revid": "512", "url": "https://eu.wikipedia.org/wiki?curid=278469", "title": "Cloeotis percivali", "text": "Cloeotis percivali Cloeotis generoko animalia da. Chiropteraren barruko Hipposideridae familian sailkatuta dago."}
{"id": "278470", "revid": "46380", "url": "https://eu.wikipedia.org/wiki?curid=278470", "title": "Henri Victor Regnault", "text": "Henri Victor Regnault (Aix-la-Chapelle, Frantzia, 1810eko uztailaren 21a - Paris, Frantzia, 1878ko urtarrilaren 19a) frantses kimikaria eta fisikaria izan zen.\nBiografia.\nGay-Lussac frantses fisikari eta kimikariaren lekua hartu zuen Parisko politeknikoko kimika-sailean, eta Frantziako Coll\u00e8geko katedradun egin zuten 1841ean.\nJariakarien estatikari buruzko ikerketak egiteaz gainera, uraren lurrunaren neurketak, gasen bero-ahalmen espezifikoarenak eta hotsaren hedatze-lastertasunari buruzkoak egin zituen. Kimikaren alorrean, ordea, alkaloide buruz egin zituen ikerlanak dira aipagarri, eta etilenoaren ordezko deribatu kloratuak ere prestatu zituen."}
{"id": "278471", "revid": "1545", "url": "https://eu.wikipedia.org/wiki?curid=278471", "title": "Rub al-Khali", "text": "Rub al-Khali (, ), Rub al-Khali basamortua ere deitua, Arabiako penintsularen hegoaldeko basamortu zabala da, Arabiako basamortuaren parte. 650.000 kilometro koadroko eremua dauka, eta Saudi Arabia, Oman, Arabiar Emirerri Batuak eta Yemengo zatiak hartzen ditu.\nGeografia.\nIparraldean Persiar golkoa dauka, ekialdean Hajar mendiak, mendebaldean Tuwaykeko goi-ordokia, eta hegoaldean Yemen. Munduko hare-basamorturik zabalen eta lehorrenetako bat da. Haizeek jotako hare finek duna ikusgarriak eratzen dituzte.\nEkonomia.\nLeinu nomadak bizi dira basamortu horretan, musulmanak, gameluaren hazkuntzatik eta ehizatik bizi direnak. 1975ean, petrolio-hobi oparoak aurkitu ziren Al-Ghawar eskualdean."}
{"id": "278472", "revid": "28807", "url": "https://eu.wikipedia.org/wiki?curid=278472", "title": "Rub al-Jali", "text": ""}
{"id": "278473", "revid": "58701", "url": "https://eu.wikipedia.org/wiki?curid=278473", "title": "Eero Saarinen", "text": "Eero Saarinen (Kirkkonummi, 1910eko abuztuaren 20a - Ann Arbor, Michigan, 1961eko irailaren 1a) finlandiar arkitektoa eta diseinatzailea izan zen.\nYale Unibertsitatean egin zituen arkitekturako ikasketak. Aitarekin batera lan egin zuen hasieran. Teknologiaren bilakaeraz arduraturik egitura-mota berriak proposatu zituen, forma eta espazio askeagoak erabiltzeko bidea eman zutenak.\nHaren obren artean aipagarriak dira General Motors industriarako eginiko eraikin multzoa (1955, Detroit), Rochesterreko IBM fabrikak eta Yorktowneko IBMko ikerketarako gunea. Altzari askoren diseinuak ere egin zituen."}
{"id": "278474", "revid": "96586", "url": "https://eu.wikipedia.org/wiki?curid=278474", "title": "Henryk Wieniawski", "text": "Henryk Wieniawski (Lublin, 1835eko uztailaren 10a - Mosku, 1880ko martxoaren 31a) poloniar biolin-jotzailea eta musikagilea izan zen. XIX. mendeko biolin-jotzaile onenetako bat izan zen. Hamaika urte zituela lehen biolin-saria irabazi zuen Parisko kontserbatorioan. Kontzertu ugari eman zituen, eta ospetsu egin zen mundu osoan. 1851-1853. urteetan Errusian jo zuen, eta 1860-1872. urteetan tsarraren gorteko musikari izan zen San Petersburgon. 1872-1874. urteetan Estatu Batuetan eman zituen kontzertuak. Musika-lan erromantikoak idatzi zituen, besteak beste, mazurkak, polonesak eta biolinerako bi kontzertu."}
{"id": "278475", "revid": "56334", "url": "https://eu.wikipedia.org/wiki?curid=278475", "title": "Jos\u00e9 Mar\u00eda Asin", "text": "Jos\u00e9 Mar\u00eda Asin Eskudero (Cadreita, 1956ko urriaren 19a) nafar antzerki- eta zinema-antzezlea da. Bigarren mailako paperak egin izan ditu, oso biribilak, 1980 eta 1990eko hamarraldietan. Lanik garrantzitsuena Montxo Armendarizen \"Tasio\"n egin zuen (1984), protagonistaren lagunarena. Orobat lan egin zuen Armendarizekin \"Secretos del coraz\u00f3n\" (1997) filmean. Film labur askotan parte hartu du, eta lan handia egin du antzerkian. Iru\u00f1eko El lebrel blanco taldeko kide izan zen 1974tik taldea desagertu zen arte (1986). Iru\u00f1eko beste antzerki-taldeetan ere aritua da, protagonista-paperetan beti.\n2011n Iru\u00f1eko Gayarre Antzokiko zuzendari izateko izendatua izan zen, baina giro politikoaren kariaz UPNk bazter utzia ere bai. Bestalde, kultura teknikari lan egiten du Nafarroako Zizur Nagusian."}
{"id": "278476", "revid": "6327", "url": "https://eu.wikipedia.org/wiki?curid=278476", "title": "Jos\u00e9 Mar\u00eda As\u00edn Escudero", "text": ""}
{"id": "278477", "revid": "512", "url": "https://eu.wikipedia.org/wiki?curid=278477", "title": "Basawan", "text": "Basawan Indiako pintorea izan zen. XVI. mendean bizi izan zen. Humayun enperadoreak (1530-1556) sortu eta honen seme Akbarrek (1556-1605) jarraipena eman zion eskolakoa eta Persiako Abd al-Samad pintorearen ikaslea. Bere lanetan nabari da ondo ezagutzen zituela pinturako ereduak; perspektibak moldatzen trebea zen oso, Europako obrak ezagutzen zituela seinale. Errealismo handiko pertsonaiak pintatzen zituen, argazkiak ziruditenak ia. Kolore biziak erabili ohi zituen. Ehunen bat lanetan agertzen da bere sinadura; horietako asko olerkiak ilustratzeko eginak dira."}
{"id": "278478", "revid": "1982", "url": "https://eu.wikipedia.org/wiki?curid=278478", "title": "Kontserbadorismo", "text": ""}
{"id": "278479", "revid": "153827", "url": "https://eu.wikipedia.org/wiki?curid=278479", "title": "I\u00f1igo Cabo", "text": "I\u00f1igo Cabo Maguregi (Bilbo, Bizkaia, 1970eko apirilaren 4a) bizkaitar artista plastikoa eta eskultorea da.\nBizitza.\n1995ean Arte Ederretan lizentziatu zen, Ikus-entzunezkoetan eta Pinturan, Euskal Herriko Unibertsitatean. Ikasketak zabaldu zituen Berlingo Arte Ederretako Eskolan (Eskulturako lizentzia eta Multimediako masterra).\nHainbat sari eskuratu ditu: Lemoako Margolaritzako Bi Urtekoan bigarren saria (1991), Bizkaiko Artea Sariketan, hirugarren saria (1992) eta Gure Artea sariak (1994 eta 1996). Talde-erakusketak egin ditu Berlinen eta Erroman, eta 1998an banakako erakusketa antolatu zuen, Bilboko Rekalde Aretoan. 2003. urtetik Eskultura irakaslea da Euskal Herriko Unibertsitateko Arte Ederretako Fakultatean.\nBizitza pertsonala.\nGaur egun, Alemanian bizi da."}
{"id": "278481", "revid": "58701", "url": "https://eu.wikipedia.org/wiki?curid=278481", "title": "Eduardo Fal\u00fa", "text": "Eduardo Fal\u00fa (El Galp\u00f3n, Salta, 1923ko uztailaren 7a - C\u00f3rdoba, 2013ko abuztuaren 9a) argentinar gitarrista eta musikagilea izan zen. Siriar familia batean jaio zen. Txikitatik erakutsi zuen gitarra jotzeko zaletasuna, etxekoek lagunduta. 1945ean hasi zuen karrera, C\u00e9sar Perdiguero poeta eta letra-idazlearen lankidetzarekin. 1948an, irratiari esker, haren lanaren berri izan zuen publiko zabalak. Lehenengo LPa, \"Fal\u00fa en Par\u00eds\", 1950ean grabatu zuen. Lan horrek Latin Amerikako, Europako eta mundu osoko ateak ireki zizkion. Ehunka kontzertu eman zituen Estatu Batuetan, Japonian, Frantzian, Ingalaterran eta Frantzian."}
{"id": "278482", "revid": "46380", "url": "https://eu.wikipedia.org/wiki?curid=278482", "title": "Jean Giraudoux", "text": "Jean Giraudoux frantses idazlea izan zen (Bellac, 1882ko urriaren 29a - Paris, 1944ko urtarrilaren 31). Haren obren ezaugarriak fantasia, lirikotasuna eta umorea dira, hitz oparotasunez eta pertsonaien irrealtasunez jantziak. 1912an Montyon saria irabazi ondoren (\"L\u00b4Ecole des indiff\u00e9rents\") gerrako eta gerraosteko gaiak (\"Lectures pour une ombre\", 1918; \"Adorable Clio\", 1920) eta psikologiakoak erabili zituen (\"Suzanne et le Pacifique\", 1921; \"Eglantine\", 1927). Antzerkiek eman zioten osperik handiena: (\"Siegfrid\", 1922; \"Judith\", 1931; \"Electre\", 1937; \"Sodome et Gomorre\", 1943; eta \"La folle de Chaillot\", 1945)."}
{"id": "278483", "revid": "336", "url": "https://eu.wikipedia.org/wiki?curid=278483", "title": "Marielle Goitschel", "text": "Marielle Goitschel (Sainte-Maxime, Frantzia, ) eskiatzailea da. Hamalau urte zituenetik, Frantziako talde nazionaleko kide izan zen. 1964an, Innsbruckeko Olinpiar Jokoetan, urrezko domina lortu zuen slalom erraldoiko kategorian, eta 1968an, Grenoblen, beste urrezko domina bat slalom bereziko kategorian. Innsbrucken, bigarren izan zen slalom berezian (lehena Marielleren ahizpa Christin Goitschel izan zen). Munduko txapeldun konbinatua izan zen 1962, 1964 eta 1966an, eta slalom erraldoiko munduko txapeldun 1966an. Horrez gainera, 1966an bertan, bigarren izan zen jaitsieran eta slalom bereziko kategorian."}
{"id": "278485", "revid": "336", "url": "https://eu.wikipedia.org/wiki?curid=278485", "title": "Ifigenia", "text": "Ifigenia (, \"Iphigeneia\"), Greziako mitologiaren arabera, Agamenon eta Klitemnestraren alaba. Artemisarengan sortutako haserrea baretzeko, kontrako haizeek ez baitzieten greziarrei Troiara abiatzen uzten, Kalkas aztiak Agamenonek bere alaba sakrifikatu behar zuela adierazi zuen. Elezaharrak ez datoz bat Ifigeniaren heriotzaz. Bertsioetako batean, Agamenonek jainkosaren nahia betetzea onartu zuen, baina Artemisak, errukiturik, orein bat ezarri zuen Ifigeniaren ordez. Euripidesek, Racinek eta Goethek erabili dute, besteak beste, Ifigeniaren gaia beren antzerki lanetan."}
{"id": "278486", "revid": "512", "url": "https://eu.wikipedia.org/wiki?curid=278486", "title": "Coelops frithii", "text": "Coelops frithii Coelops generoko animalia da. Chiropteraren barruko Hipposideridae familian sailkatuta dago."}
{"id": "278487", "revid": "12788", "url": "https://eu.wikipedia.org/wiki?curid=278487", "title": "Karoo", "text": "Karoo (khoisan hizkuntzan jatorria duen hitza) hegoaldeko Afrikako goi-ordokia da, itsasertzaren eta Lurmutur Mendebaldeko probintziako barnealdearen artean bi ordoki mailakatu eratzen dituena.\nGeografia.\nLehendabiziko maila (Karoo Txikia) 300-600 metroko garaieran dago batez beste, eta Zederberg mendiek mugatzen dute iparraldetik. Bigarren mailak (Karoo Handia) 600-900 metro bitarteko garaiera du, eta aipatu mendien iparraldean dago.\nKlima.\nOso leku lehorra da sasoi idorrean, eta akazia batzuk besterik ez da hazten. Euri sasoian, berriz, landarez betetzen da. Ureztaturik dauden sailak Afrikako lurralderik emankorrenetakoak dira."}
{"id": "278488", "revid": "58701", "url": "https://eu.wikipedia.org/wiki?curid=278488", "title": "Merkaptano", "text": "Merkaptano (edo tiol) R-SH formula orokorra duten konposatu organikoen izen generikoa da. R hidrokarburo-erro bat da. Alkoholen tankerako egitura dute, baina haien oxigenoaren ordez (-OH alkohol taldea) molekulan sufrea dute (-SH taldea; talde funtzional horri tiol taldea edo sulfhidrilo taldea deritzo). Propietate kimikoak ere berdintsuak dituzte; baina merkaptanoak alkoholak baino azidoagoak dira. Isurkari kolorgeak, usain txarrekoak (baratxuri-usaina) eta sukoiak dira, baina ez dira pozoitsuak. Gas naturalari eta beste kontsumo-gasei (metano, etano, butano...) eransten zaie, usainaren bidez ihesei antzemateko; alegia, gas naturalaren usaina tiolak ematen du.\nTiolak sintetizatzeko metodoak alkoholak eta esterrak sintetizatzekoen antzekoak dira. Erreakzioak azkarragoak eta errendimendu handiagokoak dira, sufre-anioiak nukleofilo hobeak direlako oxigeno-atomoak baino."}
{"id": "278489", "revid": "28807", "url": "https://eu.wikipedia.org/wiki?curid=278489", "title": "Tiol", "text": ""}
{"id": "278490", "revid": "59723", "url": "https://eu.wikipedia.org/wiki?curid=278490", "title": "Alfred de Musset", "text": "Alfred de Musset (Paris, Frantzia, 1810eko abenduaren 11 - 1857ko maiatzaren 2a) frantses idazlea izan zen.\nBiografia.\nZuzenbidea eta medikuntza-ikasketak egin zituen. George Sand eleberrigilearen eragina izan zuen. 1852an Frantziako Hizkuntza Akademiako kide aukeratu zuten.\nHark idatzitako liburuen artean, hauek dira aipagarrienak: \"Les nuits\" (1835-1837), \"Les caprices de Marianne\" (1833), \"Andr\u00e9 del Sarto\" (1833), \"Fantasio\" (1833), \"Lorenzaccio\" (1834), \"Un caprice\" (1837), \"La confession d'un enfant du si\u00e8cle\" (1836), \"Mimi Pinson \"(1843) eta \"Histoire d'un merle blanc \"(1842, \"Zozo zuriarena\" Juan Kruz Igerabidek euskaratua)."}
{"id": "278491", "revid": "96586", "url": "https://eu.wikipedia.org/wiki?curid=278491", "title": "Joaqu\u00edn Nin-Culmell", "text": "Joaqu\u00edn Nin-Culmell (Berlin, - Berkeley, Kalifornia, ) Kubako musikagilea eta pianista izan zen. Joaqu\u00edn Ninen semea. \"Schola Cantorum\"en ikasi zuen, eta geroago, Parisko kontserbatorioan Paul Dukasekin. Fallaren ikasle ere izan zen, eta honen eragina nabaria da haren lanetan. Berkeleyko unibertsitateko irakaslea izan zen. Pianorako lanak, kamerako musika eta obra sinfonikoak ondu zituen estilo inpresionistan. Lan aipagarriak ditu: \"Piano eta orkestrarako kontzertua\" (1946), \"Don Juan \"(1959), \"Piano eta harirako kintetoa\" (1953) eta \"Kataluniako hamabi kantu herritar\" (1960)."}
{"id": "278492", "revid": "336", "url": "https://eu.wikipedia.org/wiki?curid=278492", "title": "Azido palmitiko", "text": "Azido palmitikoa formula kimikoa &lt;chem&gt;CH3(CH2)14COOH&lt;/chem&gt; duen gantz-azido ase bat da. Palma olioak azido palmitiko asko du, hortik gantz azido honen izena. Hamasei karbono ditu (16:0).\nHaragian eta esnekietan dagoen gantz azido ugariena da eta landareetan ere aurkitzen da, palma olioaren %44a osatzen du eta oliba olioaren %8-20. Gizakietan gantz ehunaren %21-30 osatzen du.\nHistoria.\nEdmond Fr\u00e9my kimikari frantsesak aurkitu zuen 1840 urtean saponifikaturiko palma oliotan.\nEzaugarriak.\nAzido palmitikoa azido hexadekanoikoa da, hau da, 16 karbonoko katea du eta erabat asea da. Alkohol beroan eta eterrean disolbatzen diren kristal zuri gisa agertzen da. Ez da uretan disolbatzen, eta sukoia da. 62\u00a0\u00b0C-an likidotzen da, eta 350\u00a0\u00b0C-an irakiten du. Molekula anfipatikoa da. Espermazetia edo palma olioa saponifikatuz, edo koipe naturalak hidrolizatuz lortzen da.\nHain erreduziturik dagoenez, katabolismoa burutzen denean 50 mol azido palmitikok 129 ATP mol ematen ditu.\nBestalde mintzeko proteina integralak izango direnei itsasten zaie Golgi aparatuan eta \"proteina palmitoilatuak\" bihurtzen dira. Hau ezinbestekoa da zelula mintzean behar duten tokian kokatu daitezen.\nErabilerak.\nPalmitato metalikoak, xaboiak, olio labaingarriak, gai iragazgaitzak eta janarien gehigarriak ekoizteko erabiltzen da.\nAluminioarekin osatzen duen gatza napalma ekoizteko erabili zen."}
{"id": "278493", "revid": "336", "url": "https://eu.wikipedia.org/wiki?curid=278493", "title": "Pierre Pflimlin", "text": "Pierre Pflimlin (Roubaix, Frantzia, 1907ko otsailaren 5a - Estrasburgo, Frantzia, 2000ko ekainaren 27a) frantses politikaria izan zen.\nBiografia.\nM.R.P. (Mouvement R\u00e9publicain Populaire) mugimenduko diputatu izan zen 1946-1967 urteetan, eta sei aldiz ministro 1947-1958 bitartean. MRPko lehendakari izan zen 1956-1959 urteetan, eta Kontseiluko lehendakari izendatu zuten 1958an. De Gaulleri utzi zion kargua Aljeriako krisiaren garaian; hark Estatuko ministro izendatu zuen (1958-1959). Europako Kontseiluko Kontsultarako Biltzarreko lehendakari izan zen 1963-1966 urteetan, eta Europako Parlamentuko lehendakari 1984-1987 bitartean."}
{"id": "278494", "revid": "105290", "url": "https://eu.wikipedia.org/wiki?curid=278494", "title": "Piroforiko", "text": "Piroforiko airean bat-batean su har dezakeen gaiaz edo kolpeak hartzean txinpartak egiten dituenaz esaten da. Fosforoa, litio hidruroa, sodioa eta potasioa, adibidez, gai piroforikoak dira, aire hezean berez erretzen baitira.\nKonposatu piroforikoak gas geldoa duen atmosferan edo kerosenotan gorde behar dira. Aleazio batzuei (burdina, barioa) piroforiko deritze igurtzi txiki batez txinpartak igortzen dituztelako. Pizgailuetako harriak egiteko erabiltzen den burdinaren eta zerioaren aleazioa (ferrozerioa), adibidez, aleazio piroforikoa da."}
{"id": "278495", "revid": "28807", "url": "https://eu.wikipedia.org/wiki?curid=278495", "title": "Piroforo", "text": ""}
{"id": "278496", "revid": "46380", "url": "https://eu.wikipedia.org/wiki?curid=278496", "title": "Michael Powell", "text": "Michael Powell (Bakesbourne, Ingalaterra, 1905eko irailaren 30a - 1990eko otsailaren 19a) ingeles antzezlea eta zinemagilea izan zen.\nBiografia.\nArgazkilari-, muntatzaile- eta gidoilari-lanetan aritu zen zuzendari hasi baino lehen. Film laburrak egin zituen 1931 eta 1938 bitartean, Estatu Batuetatik Europako merkatura zabaltzen ari ziren filmei aurre egiteko asmoz.\nBere lehen film luzeak, \"The Edge of The World \"(1937, \"Munduaren ertza\"), ametsen munduak eta gerra propagandak markatutako zinemagintzari eman zion bidea. Powellena da beldurrezko filmen aitzindaritzat hartzen den \"Peeping Tom \"(1960, \"Izuaren argazkilaria\") filma ere."}
{"id": "278497", "revid": "105290", "url": "https://eu.wikipedia.org/wiki?curid=278497", "title": "Psikrometro", "text": "Psikrometroa airearen hezetasuna neurtzeko tresna da, higrometroa ez bezalakoa. Bi termometro berdinez osatua da. Termometro batek ontzia oihal berezi batez bildua du, eta oihalaren parte bat ur destilatuan sartua egoten da. Oihalak xurgatzen duen ura etengabe lurruntzen da, eta termometroaren tenperatura hoztu egiten du horrek; bien bitartean, beste termometroak inguruko tenperatura adierazten du. Hala, bi termometroen arteko tenperatura aldeak desberdintasun psikrometrikoa ematen du, eta, taula batzuen bidez, airearen hezetasun absolutua eta erlatiboa kalkulatzen da."}
{"id": "278498", "revid": "336", "url": "https://eu.wikipedia.org/wiki?curid=278498", "title": "Trietanolamina", "text": "Trietanolamina base organiko nitrogenatua da [(HOCH2CH2)3N; 2,2',2\"-Nitrilotrietanola]. Likido kolorge likatsua da, eta amoniako-usain pixka bat du. 21,2\u00a0\u00b0C-an likidotzen da eta 335\u00a0\u00b0C-an irakiten du. Uretan, kloroformoan eta alkoholean ongi disolbatzen da, baina nekezago bentzenoan eta eterrean. Sukoia da. Amoniakoa etileno oxidoarekin erreakzionaraziz lortzen da. Detergente, plastifikatzaile, intsektu-hiltzaile eta emultsionatzaile gisa, ehunak irazgazgaitz egiteko, kautxu eta gomen azeleratzaile gisa eta abar erabiltzen da."}
{"id": "278500", "revid": "10891", "url": "https://eu.wikipedia.org/wiki?curid=278500", "title": "Jules Vall\u00e8s", "text": "Jules Vall\u00e8s (Le Puy-en-Velay, Loira Garaia, Frantzia, 1832ko ekainaren 11 - Paris, Frantzia, 1885eko otsailaren 14a) frantses idazlea eta kazetaria zen.\nBiografia.\nParisa joan zen kazetaritza ikastera. Napoleon III.aren aurkako konspirazioan parte hartzeagatik espetxeratu zuten. Parisko Komunako batzorde zentraleko kide izan zen, eta \"Le cri de peuple\" egunkari sozialista sortu zuen, baina komuna desegin zenean Ingalaterrara joan behar izan zuen.\n1883an itzuli zen Frantziara, eta gizarte-zapalkuntzaren aurka borrokatu zen. \"Jacques Vingtras\" (1879-1886) eleberri autobiografikoan idatzi zuen, hiru liburutan, bere belaunaldikoen iraultza gogoa."}
{"id": "278501", "revid": "512", "url": "https://eu.wikipedia.org/wiki?curid=278501", "title": "Coelops robinsoni", "text": "Coelops robinsoni Coelops generoko animalia da. Chiropteraren barruko Hipposideridae familian sailkatuta dago."}
{"id": "278502", "revid": "28807", "url": "https://eu.wikipedia.org/wiki?curid=278502", "title": "Gabat", "text": ""}
{"id": "278503", "revid": "58701", "url": "https://eu.wikipedia.org/wiki?curid=278503", "title": "Alberto Ginastera", "text": "Alberto Ginastera (Buenos Aires, 1916ko apirilaren 11 - Geneva, 1983ko ekainaren 25a) argentinar musikagilea izan zen. Williams Kontserbatorioan eta Nazio Kontserbatorioan egin zituen musika-ikasketak. Hasieran, bere herriko estetikarekin bat zetozen lanak idatzi zituen, baina geroago, tankera eta prozedura unibertsalagoak erabili zituen. Mota askotako musika-lanak egin zituen, teknika bikainekoak: balletak, operak, orkestrarakoak, erlijio-musika, kontzertuak, etab. Haren lan aipagarrienak: \"Paramb\u00ed, Estancia, Sinfon\u00eda eleg\u00edaca, Concierto argentino, Bomarzo\". Zenbait musika-eskola sortu zituen."}
{"id": "278504", "revid": "46380", "url": "https://eu.wikipedia.org/wiki?curid=278504", "title": "Jos\u00e9 Mar\u00eda de Heredia", "text": "Jos\u00e9 Mar\u00eda de Heredia (La Fortuna, Kuba, 1842ko azaroaren 22a - Bourdonn\u00e9 gaztelua, Houdan ondoan, Frantzia, 1905eko urriaren 3a) frantses olerkaria izan zen, Kubakoa jatorriz.\nBiografia.\nLehenbiziko urteak Kuban egin bazituen ere, 1861etik aurrera Frantzian bizi izan zen. Ikasketak alde batera utzirik, literaturari heldu zion. Leconte de Lisle lagun eta maisuari esker argitaratu zituen bere lehen olerkiak, Parnaso zaleen mugimenduaren aldarrikapena izan zen \"Parnasse contemporain\" (1866, \"Gure garaiko Parnasoa\") bilduman. 1893an ordu arte aldizkarietan argitaraturik zituen 118 soneto bildu zituen \"Les troph\u00e9es\" izenburupean."}
{"id": "278505", "revid": "512", "url": "https://eu.wikipedia.org/wiki?curid=278505", "title": "Nautilus pompilius", "text": "Nautilus pompilius nautilidoen ordenako molusku zefalopodoa da, barakuiluaren antzekoa, \"Nautilus\" generoko espezierik ezagunena. Maskor zuri arrea du, distira bizikoa eta 10-20 cm-ko diametroa duena. Beso asko ditu, eta ahoaren inguruan besoetatik ateratzen zaizkion garroak (60-90). Zefalopodoen artean bentosarik gabeko garroak dituen bakarra da. Jauzi txikiak emanez ibiltzen da. Bizitzaren parterik handiena itsas hondoan ematen duen arren, ur-azalera irten edo itsasertzera hurbildu ere egiten da, arrautzak erruterakoan batez ere. Ozeano Barean eta Indiako ozeanoan bizi da."}
{"id": "278507", "revid": "58701", "url": "https://eu.wikipedia.org/wiki?curid=278507", "title": "Max Oph\u00fcls", "text": "Max Oph\u00fcls, jaiotza izenez Max Oppenheimer (Saarbr\u00fccken, 1902ko maiatzaren 6a - Hanburgo, 1957ko martxoaren 25a) frantses zinema zuzendaria izan zen, jatorriz alemaniarra.\nAntzerkian hasi zen lanean hamazazpi urte zituela, baina geroago zinema lanak egiten hasi zen. Oph\u00fclsen lanek oso estilo berezia dute: xehetasunak, dekoratuaren eta gaiaren arteko harreman estua, kamera-mugimendu laster bereziak. Austrian, Frantzian, Italian, Holandan eta Estatu Batuetan egin zituen filmak. Lan aipagarrienak: \"Liebelei\" (1930), \"La ronde\" (1950), \"Le plaisir\" (1951), \"Madame de...\" (1953), \"Lola Montes\" (1955)."}
{"id": "278508", "revid": "58701", "url": "https://eu.wikipedia.org/wiki?curid=278508", "title": "Joseph Pulitzer", "text": "Joseph Pulitzer (Mako, 1847ko apirilaren 10a - Charleston, Hego Carolina, 1911ko urriaren 29a) Estatu Batuetako kazetaria izan zen, jatorriz hungariarra bazen ere. 1864. urtean jo zuen Estatu Batuetara, eta armada federalean borrokatu ondoren, ospe handiko kazetari eta politikari bihurtu zen. New Yorken hedadura handieneko \"The World\" egunkaria erosi zuen 1883. urtean, eta milioi bat dolar eman zizkion Columbiako unibertsitateari kazetaritza-eskola bat sor zezan. \"Pulitzer\" izeneko saria sortu zuen, urtero Columbia Unibertsitateak literatura-idazleak saritzen dituena. Kazetaritza-sariak ere antolatu zituen."}
{"id": "278509", "revid": "96586", "url": "https://eu.wikipedia.org/wiki?curid=278509", "title": "Sviatoslav Richter", "text": "Sviatoslav Teofilovitx Richter (Zhitomir, Ukraina, 1915eko martxoaren 20a - 1997ko abuztuaren 1a) ukrainar pianista izan zen.\nBiografia.\nTeknika bikaina eta errepertorio zabala zuen. 18 urte zituela, Odesako operako pianista eta zuzendari-laguntzaile izendatu zuten. 1935ean eman zuen aurkezpen-kontzertua Odesan. 1937an, Moskuko kontserbatorioan sartu zen eta Heinrich Neuhaus izan zuen irakasle. 1945ean, Sobietar Batasun ohiko Musika Lehiaketa irabazi zuen, eta 1949an, berriz, Stalin saria.\nMundu osoan eman zituen kontzertuak: Estatu Batuetan, Britainia Handian, Italian, Frantzian, Alemanian eta Txinan, besteak beste."}
{"id": "278510", "revid": "28807", "url": "https://eu.wikipedia.org/wiki?curid=278510", "title": "Sviatoslav Teofilovitx Richter", "text": ""}
{"id": "278511", "revid": "40778", "url": "https://eu.wikipedia.org/wiki?curid=278511", "title": "Enrike Albizu", "text": "Enrike Albizu Perurena (Valentzia, 1926ko uztailaren 15a- Irun, 2014ko otsailaren 4a) gipuzkoar margolaria izan zen, Bidasoko Eskolako kidea.\nBiografia.\nValentzian jaio zen, eta gerra ondoren familia Iruna aldatu zen. Montes Iturriozen ardurapean zegoen Irungo Udal Margoketa Akademian egin zituen lehenengo Pintura ikasketak. Geroago, Valentziako Academia San Carlosera joan zen, eta lau urte eman zituen han ikasten. Madrilgo San Fernando Goi Eskolan amaitu zituen ikasketak. Ameriketan, Alemanian eta Parisen izana da, Boursier de l'lnstitut Fran\u00e7aisek beka bat emanda. Gipuzkoako Foru Aldundiak emandako laguntza bati esker Erroman ere izan zen.\n1956 urtean Caracasera joan zen bizitzera eta 1960 urtean Gipuzkoara itzuli zen. .Lan egiteko estudioa egin zuen Hondarribian, \"Pinpirin\" izenekoa..\nBere lanean Gipuzkoako kostaldeko arrantzaleen erretratuak landu ditu gehienbat."}
{"id": "278512", "revid": "28807", "url": "https://eu.wikipedia.org/wiki?curid=278512", "title": "Enrike Albizu Perurena", "text": ""}
{"id": "278513", "revid": "336", "url": "https://eu.wikipedia.org/wiki?curid=278513", "title": "Carlos Mar\u00eda de Alvear", "text": "Carlos Mar\u00eda de Alvear Argentinako askatasunaren buruzagia, San Martinen hurbileko laguntzailea (Santo Angel, Misiones Orientales, 1789ko urriaren 25a - Washington, 1852ko azaroaren 3a). Argentina askatu ondoan, politika aurrerazalea bultzatu zuen (beltzen salerosketa debekatu; esklaboentzako askatasuna; titulu nobleen, maiorazkoen, torturaren eta Inkisizioaren deuseztapena) eta Uruguai Argentinaren mende ezarri nahi izan zuen. Montevideo espainiarrei konkistatu bazien ere, xede berberean ari ziren brasildarrek galarazi zuten asmo hau. AEBn hil zen, Argentinako enbaxadore zelarik bertan."}
{"id": "278514", "revid": "512", "url": "https://eu.wikipedia.org/wiki?curid=278514", "title": "Batumi", "text": "Batumi () Georgiako Adjara errepublika autonomoko hiriburua da.\nEkonomia.\nItsaso Beltzaren ertzeko petrolio-portu garrantzitsua da. Burdinbideak eta petroliobideak elkartzen dute Batumi Bakurekin. Petrolio-findegia. Zentral elektrikoa. Ontziolak. Janari-industria. Hor bukatzen da Kaukasoa zeharkatzen duen burdinbidea.\nHistoria.\nGreziarren eta erromatarren esku egon ondoren, georgiar eta turkiarren arteko gatazka-leku izan zen Batumi (XV-XVIII m.). San Eztebeko itunaren ondorioz (1878), Errusiako koroaren esku geratu zen."}
{"id": "278516", "revid": "46380", "url": "https://eu.wikipedia.org/wiki?curid=278516", "title": "Jacques-Fran\u00e7ois Blondel", "text": "Jacques-Fran\u00e7ois Blondel (Rouen, Frantzia, 1705ko urtarrilaren 8a - Paris, Frantzia, 1774ko urtarrilaren 9a) arkitekto, hirigile eta teoriagile frantsesa izan zen.\nBiografia.\nArkitektura-eskola bat sortu zuen (1734). Gisa berean, lan teoriko eta praktiko ugari eman zuen argitara: \"De la distribution des maisons de plaisance et de la d\u00e9coration en g\u00e9n\u00e9ral\" (1737, \"Atseden-etxeen banaketaz eta dekorazioaz, oro har\"), \"L\u00b4Architecture fran\u00e7aise\" (1752-1756, \"Arkitektura frantsesa\"), \"Cours d\u00b4architecture civile\" (1771, \"Arkitektura zibileko ikastaroa\").\n1765. urtetik aurrera, Metzeko parlamentuko egoitza, artzapezpikuarena eta udaletxea eraiki zituen."}
{"id": "278517", "revid": "28807", "url": "https://eu.wikipedia.org/wiki?curid=278517", "title": "Jacques Fran\u00e7ois Blondel", "text": ""}
{"id": "278518", "revid": "512", "url": "https://eu.wikipedia.org/wiki?curid=278518", "title": "Hipposideros abae", "text": "Hipposideros abae Hipposideros generoko animalia da. Chiropteraren barruko Hipposideridae familian sailkatuta dago."}
{"id": "278519", "revid": "58701", "url": "https://eu.wikipedia.org/wiki?curid=278519", "title": "Mar\u00eda Casares", "text": "Mar\u00eda Victoria Casares P\u00e9rez (Coru\u00f1a, Galizia, 1922ko azaroaren 21a - Alloue, Poitou-Charentes, Frantzia, ) frantses antzezlea zen, galiziarra jatorriz. Santiago Casares Quiroga politikariaren alaba zen.\nBiografia.\nParisera alde egin zuen 1939an. 1942an egin zuen lehen antzerki-obra, arrakasta handia lortuz. La Com\u00e9die Fran\u00e7aise eta Th\u00e8\u00e2tre National Populairreko kide izan zen. Hainbat zinema zuzendari famaturekin ere lan egin zuen (Cocteau, Carn\u00e9, Bresson).\nAipagarriak dira bere filmetatik honako hauek: \"Les enfants du paradis\" (1944, \"Paradisuko haurrak\"), \"Le testament d\u00b4Orph\u00e9e\" (1959, \"Orfeoren testamentua\"), \"La Lectrice\" (1988, \"Irakurlea\")."}
{"id": "278520", "revid": "512", "url": "https://eu.wikipedia.org/wiki?curid=278520", "title": "\u00c9douard Lalo", "text": "\u00c9douard Lalo (Lille, 1823ko urtarrilaren 27a - Paris, 1892ko apirilaren 22a) frantses musikagilea, biolin- eta biola-jotzailea izan zen, jatorriz espainiarra. Lillen eta Parisko kontserbatorioan ikasi zuen. Pablo Sarasatek eskatuta \"Biolinerako Sinfonia\" eta \"Sinfonia espainiarra\" idatzi zituen. Sarasatek estreinatu zituen arrakasta handiz, lehena 1874. urtean, eta bigarrena 1875. urtean. Bere \"Fantasia\" eta \"Norvegiako Rapsodia\" lanetan aberri-gaiak erabili zituen, eta Schumannen eragina antzematen zaio. Operak idatzi zituen (\"Ys-eko erregea\", 1888), eta bi ballet, kantuak, ganbera-musika eta eliz-musika ere bai."}
{"id": "278521", "revid": "46380", "url": "https://eu.wikipedia.org/wiki?curid=278521", "title": "Nicole d'Oresme", "text": "Nicole d'Oresme (Normandia, Frantzia, 1323 - Lisieux, Frantzia, 1382ko uztailaren 11) Erromatar Eliza Katolikoko elizgizona, teologoa eta zientzialaria izan zen.\nBizitza.\nTeologia ikasketak egin zituen Parisen. 1348tik 1356 arte unibertsitateko Nafarroako ikastetxeko zuzendaria izan zen. 1377an Karlos V.a Frantziakoak Lisieuxeko apezpiku izendatu zuen. Aristotelesen \"Etika\", \"Politika \"eta \"Ekonomia \"eta beste lan batzuk itzuli zituen latinetik frantsesera. Ekonomiako, astronomiako eta matematikako liburuak idatzi zituen: \"De origine et mutationibus monetarum\", \"Trait\u00e9 de la sph\u00e8re\", \"Livre du ciel et du monde\", \"Livre de divinacions\", \"Inter omnes impressiones\"."}
{"id": "278522", "revid": "512", "url": "https://eu.wikipedia.org/wiki?curid=278522", "title": "Wilhelm Raabe", "text": "Wilhelm Raabe (Eschershausen, Braunschweig, 1831ko irailaren 8a - Braunschweig, 1910eko azaroaren 15a) alemaniar eleberrigilea izan zen. 1857. urtean argitaratu zuen lehen eleberria: \"Die Chronik der Sperlingsgasse\" (\"Txantxangorrien kaleko kronika\"), \"Jakob Corvinus\" ezizenaz. Eleberri eta kontakizun-liburu ugari idatzi zituen, erdi mailako gizartearen arazoak eta gorabeherak azaltzen zituztenak. Lan nagusiak: \"Die Leute aus dem Walde\" (1863, \"Basoko biztanleak\"), \"Der Hungerpastor\" (1864, \"Artzain gosetia\"), \"Abu Telfan\" (1868), \"Sch\u00fcdderump\" (1870), \"Horacker\" (1876), eta \"Des Reiches Krone\" (1873, \"Inperioko koroa\")."}
{"id": "278523", "revid": "96065", "url": "https://eu.wikipedia.org/wiki?curid=278523", "title": "Antropofagia", "text": "Antropofagia (grezieratik: \"anthropos, gizakia; fagia,\" irenstea) giza haragia edo beste ehun batzuk (odola, erraiak) jateko ohitura da. Giza talde askok ezagutu du ohitura hori, eta gaur egun ere badira antropofagia praktikatzeko ohitura duten taldeak. Zenbait kasutan goseak eraginda sortzen da antropofagia; hala gertatu da munduko toki guztietan historiako garairen batean. Dena dela, erlijioa izaten da antropofagia praktikatzeko arrazoi nagusia, zenbait kulturatan hildako senidearen gorputza, edo borrokalariaren edo etsaiaren gorputz atalen bat jaten zuten haren indarra jasoko dutelakoan. Gaur egun ere horixe egiten da Ginea Berriko zenbait giza taldetan.\nJatuna gizakia denean, kanibalismoa deritzo. Antropofagia gerta daiteke predazio edo harrapakaritzaz (gizakia animaliak harrapatu duenean) eta sarratsez (gorpuzkinak piztiek jaten dituztenean).\nHarrapari antropofago ezagunak ditugu:\nSarraskijale antropofago ezagunak dira (kakalardo, zizare eta inurriak ez ezik): otsoa, txakurra, saiak eta arrain gehienak."}
{"id": "278524", "revid": "336", "url": "https://eu.wikipedia.org/wiki?curid=278524", "title": "Mili Alekseievitx Balakirev", "text": "Mili Alekseievitx Balakirev (Nijni Novgorod, 1837ko urtarrilaren 2agreg. - San Petersburgo, 1910ko maiatzaren 29a) musikagile errusiarra izan zen.\nErrusiako Eskola Nazionalaren bultzatzaileetako bat izan zen; 1862. urtean Musika Eskola Librea sortu zuen, eta 1867an Errusiar Inperioko Musika Elkarteko zuzendari egin zuten. Glinkaren lanak argitara eman zituen. Lan nagusiak: \"Thamar\" poema sinfonikoa, \"Islamey\" piano-fantasia, eta herri-kantak jasotzen dituzten bi bilduma. Balakirevek Errusiako musikaren Errenazimentuan guztiz paper garrantzitsua izan zuen, \"Bosten Taldea\" delakoaren bultzatzaile eta gidari izan baitzen."}
{"id": "278525", "revid": "336", "url": "https://eu.wikipedia.org/wiki?curid=278525", "title": "Germain Henri Ivanovitx Hess", "text": "Germain Henri Ivanovitx Hess (Geneva, 1802ko abuztuaren 7a - San Petersburgo, 1850eko abenduaren 12a) errusiar kimikaria izan zen, suitzar jatorrikoa.\nSan Petersburgoko unibertsitatean irakasle izan zen. Ferrokimikaren sortzailea da. Bestalde, gasen kimikaz egin zituen ikerkuntzen ondorioz, bere izena duen termokimikaren funtsezko legea azaldu zuen. Lege horren arabera, erreakzio kimiko batean xurgatu nahiz jaulkiriko bero guztia berdina da, bai erreakzioa aldi batean, eta bai hainbat alditan banatua denean. Zuzenean aztertu ezin daitezkeen erreakzioetako aldaketa termikoak zehazteko erabili ohi da lege hau."}
{"id": "278527", "revid": "28807", "url": "https://eu.wikipedia.org/wiki?curid=278527", "title": "Germain Henri Hess", "text": ""}
{"id": "278528", "revid": "512", "url": "https://eu.wikipedia.org/wiki?curid=278528", "title": "Ibrahim I.a", "text": "Ibrahim I.a (Konstantinopla, 1615eko azaroaren 5a - Konstantinopla, 1648ko abuztuaren 18a) sultan otomanoa izan zen 1640-1648 urteetan.\nBiografia.\nKara Mustafa Pasha bisirraren esku utzi zuen gobernua, eta bere inguruko emakumeen menera bizi izan zen. Austriaren eta Persiaren arteko bakea izenpetu zuen 1642an eta, Azov itsasoko lurraldeak berreskuratu ondoren, Veneziaren aurkako gerrari ekin zion 1645ean. Zergak handitu zizkien bere mendekoei, zituen gutiziak asetzearren, eta atxilo hartu zuten azkenean, erlijio agintarien aginduz, 1648ko abuztuan. Lepoa bihurrituta hil zuten hamar egunen buruan."}
{"id": "278529", "revid": "512", "url": "https://eu.wikipedia.org/wiki?curid=278529", "title": "Hipposideros armiger", "text": "Hipposideros armiger Hipposideros generoko animalia da. Chiropteraren barruko Hipposideridae familian sailkatuta dago."}
{"id": "278530", "revid": "28807", "url": "https://eu.wikipedia.org/wiki?curid=278530", "title": "Ibrahim I", "text": ""}
{"id": "278531", "revid": "1545", "url": "https://eu.wikipedia.org/wiki?curid=278531", "title": "Sierra Madre Oriental", "text": ""}
{"id": "278532", "revid": "46380", "url": "https://eu.wikipedia.org/wiki?curid=278532", "title": "O. Henry", "text": "O. Henry (Jaiotza-izena: \"William Sydney Porter\") (Greensboro, Ipar Carolina, 1862ko irailaren 11 - New York, 1910eko ekainaren 5a) Estatu Batuetako idazle eta kazetaria izan zen. 1894tik 1895 arte \"Rolling Stone\" astekariaren zuzendaria izan zen. Banku batean lan egiten zuen, eta 1896an, dirua lapurtu omen zuela eta, Hondurasera ihes egin behar izan zuen. Texasera itzuli zenean espetxera sartu zuten (1897-1901). Haren lanak ironikoak ziren eta ezusteko amaiera izan ohi zuten. Lan aipagarrienak: \"Cabbages and Kings\" (1904), \"The Four Million\" (1906), \"The Trimmed Lamp\" (1907),\" The Voice of the City \"(1908).\nBibliografia.\nHil ondoren bere ipuinak bilduma desberdinetan jaso ziren:\nKanpo estekak.\n[[Kategoria:Ameriketako Estatu Batuetako idazleak]]\n[[Kategoria:Ingelesezko idazleak]]\n[[Kategoria:Ameriketako Estatu Batuetako ipuingileak]]\n[[Kategoria:Ameriketako Estatu Batuetako eleberrigileak]]\n[[Kategoria:Ipar Carolinarrak]]\n[[Kategoria:Farmazialariak]]\n[[Kategoria:New Yorken hildakoak]]"}
{"id": "278533", "revid": "28807", "url": "https://eu.wikipedia.org/wiki?curid=278533", "title": "William Sydney Porter", "text": ""}
{"id": "278534", "revid": "336", "url": "https://eu.wikipedia.org/wiki?curid=278534", "title": "Flinders Petrie", "text": "William Matthew Flinders Petrie (Charlton, Londres, 1853ko ekainaren 3a - Jerusalem, 1942ko uztailaren 28a) britainiar arkeologo eta egiptologoa izan zen. \"Egyptian Research Account\" sortu zuen 1894an, 1905ean \"British School of Archaeology\" eskola bihurtu zena. Indusketa asko egin zituen Egipton eta Palestinan. Egiptoko Nagadako hirian egin zituen aurkikuntzarik garrantzitsuenak (1904-1905): dinastien aurreko kultura batzuk argitzen lagundu zuten aztarnak eta Mineftahren hilarria aurkitu zituen. Egiptoko zibilizazioaren historia berriro osatzea lortu zuen, dinastien aurreko garaietatik hasi eta erromatarren garaia arte."}
{"id": "278536", "revid": "1982", "url": "https://eu.wikipedia.org/wiki?curid=278536", "title": "Sir William Matthew Flinders Petrie", "text": ""}
{"id": "278537", "revid": "512", "url": "https://eu.wikipedia.org/wiki?curid=278537", "title": "Jose Vi\u00f1es Ibarrola", "text": "Jose Vi\u00f1es Ibarrola (Iru\u00f1ea, Nafarroa, 1898ko ekainaren 18a - 1987ko abuztuaren 21a) sendagilea eta gaztelaniazko idazlea izan zen. Madrilgo Unibertsitatean egin zituen medikuntzako ikasketak. Zaragozako eta Soriako mediku nagusia izan ondoren, Iru\u00f1eko sendagile nagusi izendatu zuten (1942-1968). Poliomielitisaren, kukutxeztularen, tetanosaren eta difteriaren aurkako ekinaldiak antolatu zituen 1964. urtean. Nafarroako Unibertsitateko Medikuntza fakultateko Osasun eta Higieneko irakasle izan zen, bestalde.\nObra nagusiak: \"Una epidemia de peste buc\u00f3lica en el siglo XVI\" (1947) eta \"Alcohol, stress, c\u00e1ncer\" (1957)."}
{"id": "278538", "revid": "46380", "url": "https://eu.wikipedia.org/wiki?curid=278538", "title": "Antonio de Cabez\u00f3n", "text": "Antonio de Cabez\u00f3n (Castrillo, Burgos, 1510eko martxoaren 30a - Madril, 1566ko martxoaren 26a) espainiar musikagile eta organo-jotzailea izan zen. Itsua bazen ere, musikarako dohain handiak erakutsi zituen gaztetatik. Hamasei urte zituela, Gaztelako errege-kaperako organo-jotzaile izendatu zuten, eta harrezkero, Karlos I.aren eta Filipe II.aren zerbitzuan egin zuen lan. Organorako ondu zituen lanak garai hartako garrantzitsuenak dira. Aipagarria da \"Diferentziak\" obra (bariazio instrumentalak). Haren lan nagusiak Hernando bere semeak eman zituen argitara: \"Obras de m\u00fasica para tecla, arpa y vihuela\" (1578, \"Tekla, harpa eta bihuelarako musika-lanak\")."}
{"id": "278539", "revid": "56334", "url": "https://eu.wikipedia.org/wiki?curid=278539", "title": "Othon Friesz", "text": "Othon Friesz, jaiotzez Achille-\u00c9mile Othon Friesz (Le Havre, Normandia, Frantzia, 1879ko otsailaren 6a - Paris, Frantzia, 1949ko urtarrilaren 10a) frantses margolaria eta diseinatzailea izan zen.\nBiografia.\nGauguin eta Van Gogh maisutzat harturik, koloreari eman zion lehentasuna, eta bikain erabili zuen (\"Portrait de Fernand Fleuret\", 1907). Braquerekin Anberesa joan zen (\"Les Canaux\", 1906), eta ondoren, Frantziako hegoaldera eta Normandiara.\n1908tik aurrerako lanetan C\u00e9zanneren eragin nabarmena du; fauvismoaren ezaugarriak alde batera utzi eta konstruktibismoaren ezaugarri batzuk beretu zituen. Gorputz biluziak, erretratuak eta izadi hilen irudiak egin zituen batez ere."}
{"id": "278540", "revid": "1519", "url": "https://eu.wikipedia.org/wiki?curid=278540", "title": "Felipe Gorriti", "text": "Felipe Gorriti Otsanbela (Uharte Arakil, Nafarroa Garaia, \u2013 Tolosa, Gipuzkoa, ) organista eta musikagilea izan zen.\nBiografia.\nTafallan, Iru\u00f1ean, Tolosan eta Madrilen egin zituen musika-ikasketak. Tafallako organo-jotzaile nagusia izan zen zortzi urtez (1859-1867) eta bertan ondu zituen bere lehenengo obrak.\n1867an izendatu zuten Tolosako kapera-maisu eta organo-jotzaile nagusi, eta goi mailako organo-eskola antolatu zuen bertan.\nErlijio-musika landu zuen bereziki eta ospe handia eman zioten berak onduriko meza nagusiek, requiemek, miserereek, moteteek eta beste obra mota askok, hirurehundik gora guztira.\nGorritik lortutako fama eta mailaren adierazgarri nagusi Parisko Soci\u00e9t\u00e9 Internationale des Organistes et Ma\u00eetres de Chapelle-en konposizio lehiaketetan lortutako arrakastak dira. 1881az geroztik zazpi aldiz aurkeztu zen hilero antolatzen ziren lehiaketa hauetara eta bertan lau lehen sari eta hiru lehen aipamen lortu zituen. \nTolosan hil zen baina Uharte Arakil jaioterrian dago lurperatua."}
{"id": "278541", "revid": "28807", "url": "https://eu.wikipedia.org/wiki?curid=278541", "title": "Felipe Gorriti Osanbela", "text": ""}
{"id": "278543", "revid": "512", "url": "https://eu.wikipedia.org/wiki?curid=278543", "title": "Hipposideros ater", "text": "Hipposideros ater Hipposideros generoko animalia da. Chiropteraren barruko Hipposideridae familian sailkatuta dago."}
{"id": "278544", "revid": "336", "url": "https://eu.wikipedia.org/wiki?curid=278544", "title": "Andrea Orcagna", "text": "Andrea Orcagna, jaiotza-izenaz Andrea di Cione Arcangelo, (Toskana, Italia, 1308 - 1368) margolaria, arkitektoa eta eskultorea izan zen, Florentzian 1343-1369 bitartean ezaguna. Eragin handia izan zuen Florentziako artean. Haren obra gutxik iraun du gaur egun arte. Orsanmichelgo elizako sagrario edo tabernakulu gotikoa du lan aipagarriena (1359-1366). 1354-1357 urteetan Santa Maria Novella elizako erretaula margotu zuen. 1359-62 urteetan Orvieton lan egin zuen, hango elizaren eraikuntzan, zuzendari gisa. Andrearen hiru anaia, Nardo, Jacopo eta Matteo, artista ezagunak izan ziren."}
{"id": "278545", "revid": "28807", "url": "https://eu.wikipedia.org/wiki?curid=278545", "title": "Andrea di Cione Arcangelo", "text": ""}
{"id": "278546", "revid": "512", "url": "https://eu.wikipedia.org/wiki?curid=278546", "title": "Plovdiv", "text": "Plovdiv Bulgariako hegoaldeko hiria eta izen bereko barrutiko (5.591 km2 eta 778.708 biztanle) hiriburua da, Maritsa ibaiaren ertzean kokatuta eta zazpi muinotan eraikia. Udalerriak 364.162 biztanle ditu, eta hortaz Bulgariako bigarren hiririk populatuena da.\nNekazaritza-eremu zabal baten erdian dago, arroz-, mahasti-, tabako- eta kotoi-sail handiek inguratua. Industria (janari-industria, automobilgintza, nekazaritzako makineria, ehungintza, beiragintza) da ekonomia-jarduera nagusia.\nAipagarriak dira Erdi Aroko gotorlekuaren hondakinak eta monasterioa. Unibertsitatea ere badauka. 2019an Europako kultura-hiriburua izaten ari da, Materarekin batera (Italia)."}
{"id": "278547", "revid": "336", "url": "https://eu.wikipedia.org/wiki?curid=278547", "title": "Francesco Salviati", "text": "Francesco Salviati italiar pintorea, Cecchino izenaz ezaguna eta Franceso de' Rossi jaiotza izenekoa (Florentzia, 1510 - Erroma, 1563). Giovanni Salviati kardinalaren babesean egon zen, eta harengandik hartu zuen deitura. Florentzian egin zituen ikasketak, Andrea del Sartoren eskolan. Michelangeloren arte-lanak aztertu zituen, eta manierismorantz lerratu zen. Veneziara jo zuen, eta Grimani jauregiko sabaiak pintatu zituen (suntsituak gaur egun). Florentziako Jauregi Zaharreko freskoak pintatu ondoren, Frantziara jo zuen, eta Fontainebleau eta Dampierren lan egin zuen Lorrenako kardinalak aginduta."}
{"id": "278549", "revid": "512", "url": "https://eu.wikipedia.org/wiki?curid=278549", "title": "Uakari", "text": "Uakari (\"Cacajao\" generoa) pitezidoen familiako zenbait tximino isatslaburren izena da.\nEzaugarriak.\nNeurriz txiki samarrak dira, 51-57 cm luze. Aurpegia eta buruaren aurreko aldea ilerik gabeak dituzte; lepoaldea ere ile gutxikoa.\nAmazonas ibaiaren erdialdeko eskualdeetan bizi dira.\nUakari motarik ezagunenak hauek dira: uakari burubeltza (\"Cacajao melanocephalus\"), ile marroixka eta aurpegiko azala beltza duena; uakari gorria (\"Cacajao rubicundus\"), ile marroixka eta aurpegi gorria duena; eta uakari burusoila (\"Cacajao calvus\"), ile zuria edo zilar-kolorea eta aurpegi gorrixka duena."}
{"id": "278550", "revid": "28807", "url": "https://eu.wikipedia.org/wiki?curid=278550", "title": "Cacajao", "text": ""}
{"id": "278551", "revid": "56334", "url": "https://eu.wikipedia.org/wiki?curid=278551", "title": "Svante Arrhenius", "text": "Svante August Arrhenius (Wyjk, Uppsala ondoan, Suedia, 1859ko otsailaren 19a - Stockholm, Suedia, 1927ko urriaren 2a) fisikari eta kimikari suediarra izan zen.\nBiografia.\nStockholmeko unibertsitateko fisika-irakaslea (1891) eta bertako erretorea (1897) izan zen. Elektrolitoen ionizazioaren teoriaren asmatzailea (1887), bai elektrolisiaren lege fisikoak eta bai Raoulten legeen arabera azterturik, disoluzio mineralek agertzen dituzten berezitasunak azaltzeko bide ematen duena; ondorioz, ioien teoria eman zuen, elektrolitoen tasun kimikoak azalduz. Kosmogoniaz eta biokimikaz ere arduratu zen. 1903. urtean Kimikako Nobel saria jaso zuen."}
{"id": "278552", "revid": "28807", "url": "https://eu.wikipedia.org/wiki?curid=278552", "title": "Svante August Arrhenius", "text": ""}
{"id": "278553", "revid": "105290", "url": "https://eu.wikipedia.org/wiki?curid=278553", "title": "Batera", "text": "Batera 1999ko irailean euskal presoak Euskal Herriratzearen alde sortutako plataforma da.\nLizarrako Ituna sinatu zuten alderdi, sindikatu eta taldeak eta Senideak presoen senitartekoen elkartea izan ziren plataformaren oinarria, eta herritar eta pertsonaia ezagun asko bildu ziren ekimenera. Sortu zenetik, kontzentrazio isilak egin izan ditu Baterak hamabostean behin euskal presoak hurbiltzearen alde eta dispertsioaren aurka. Aurreneko kontzentrazioa 1999ko azaroaren 26an egin zuten, eta manifestaldiak ere deitu izan dituzte beren aldarrikapenari eusteko."}
{"id": "278554", "revid": "448", "url": "https://eu.wikipedia.org/wiki?curid=278554", "title": "Jean-Pierre-Armand David Halsouet", "text": ""}
{"id": "278556", "revid": "512", "url": "https://eu.wikipedia.org/wiki?curid=278556", "title": "Dipnoi", "text": "Dipnoi gorputz luzea, ertz biribileko ezkatak, burua ia hezurtu gabea eta arnas aparatua zakatzez eta birikaz osatua duten arrain hezurdunen azpiklaseko animaliez esaten da. Lehorraldietan, birikak erabiltzen dituzte arnasa hartzeko. Hezurduraren parterik handiena kartilagoa dute. Tropikoetako ur gezetan bizi dira. Espezie gehiago dira fosil direnak bizirik aurkitu daitezkeenak baino. Gaur egun bizirik dauden dipnooen artean bi ordena bereizten dira: Ceratodontiformes, birika-zaku bakarra dutenak, eta Lepidosireniformes, birika bi zakutan banatua dutenak. Sei espezie bizirik daude, hiru generotan banatuak (\"Protopterus\", \"Lepidosiren\" eta \"Neoceratodus\")."}
{"id": "278557", "revid": "4496", "url": "https://eu.wikipedia.org/wiki?curid=278557", "title": "Fabian Society", "text": "Fabian Society Ingalaterrako elkarte sozialista izan zen, 1883an sortua. Ideal moral bat oinarritzat harturik, gizartea eraberritzeko asmoa zuen, \"Fabius Cunctator\"ren metodoei jarraituz. Marxen teoriak gaitzesten zituen. Geroago sortuko zen Erresuma Batuko Alderdi Laboristaren oinarriak jarri zituen. Idazle, ekonomialari, intelektual eta artista ugari izan dira elkarte horretakoak; esaterako, G. B. Shaw, H. G. Wells, Sidney, Edith Nesbit eta Beatrice Webb."}
{"id": "278558", "revid": "512", "url": "https://eu.wikipedia.org/wiki?curid=278558", "title": "Hipposideros beatus", "text": "Hipposideros beatus Hipposideros generoko animalia da. Chiropteraren barruko Hipposideridae familian sailkatuta dago."}
{"id": "278559", "revid": "96586", "url": "https://eu.wikipedia.org/wiki?curid=278559", "title": "Ian Fleming", "text": "Ian Lancaster Fleming (Mayfair, Londres, 1908ko maiatzaren 28a - Canterbury, 1964ko abuztuaren 12a) Ingalaterrako idazlea izan zen. Itsas armadaren informazio-zerbitzuan lan egin zuen (1939-45); kazetari izan zen (1945-49), eta gero, espioitza-eleberriak idatzi zituen; horietako gehienek, gero zineak ospetsu egin duen \"James Bond\" dute protagonistatzat. Obra nagusiak: \"Dr. No\" (1958), \"Thunderball\" (1961), \"The Spy who Loved Me \"(1962, \"Maite ninduen espioia\"), \"Room 3603\" (1963, \"3603 zenbakiko gela\"), \"You Only Live twice\" (1964, \"Bi aldiz baino ez da bizitzen\"), \"On his Majesty\u00b4s secret\", \"The Man With the Golden Gun\" (1965, \"Urrezko pistola duen gizona\")."}
{"id": "278561", "revid": "105290", "url": "https://eu.wikipedia.org/wiki?curid=278561", "title": "Hermopolis", "text": "Hermopolis edo, batzutan, Hermopolis Magna, (\u00abHermesen hiria\u00bb; egiptoeraz, Kmunu; antzinako grezieraz: \u1f19\u03c1\u03bc\u03bf\u1fe6 \u03c0\u03cc\u03bb\u03b9\u03c2 \u03bc\u03b5\u03b3\u03ac\u03bb\u03b7; gaur egun, Al-Ashmunayn). Antzinako Egiptoko hiria, Kairotik 300 km-ra, Tebaidako mugetan, Goi Egiptoko XV. nomoaren hiriburua zena. Antzinateko erlijiogune seinalatua, munduaren sortzaile ziren zortzi jainkoei eskainia (Amon, besteak beste). Gero Tot jainkoari (grekoen Hermes) eskaini zioten, eta, K. a. IV. mendetik, erromesgunea izan zen. Erromatarrek oparoaldia ekarri zioten. Handik 12 km-ra den hiriko nekropolian (gaur egungo \"Tuna al-Jabal\"), Petosirisen, Alexandro Handiaren garaian Toten apaiz nagusi zenaren hilobia aurkitu da.\nAntzinako Egiptoko garrantzi erlijioso eta politiko handiko hiria. Gaur egungo Mallawi hiritik ipar-mendebaldera eta Tell el-Amarnatik 30 kilometro iparraldera zegoen.\nHondar arkeologiko nagusiak.\nHermopolis \"Hermesen hiria\", Antzinako Egiptoko bi hiriren izen greziarra da, non Dyehuty (Hermes greziarraren baliokidea) jainkoa gurtzen zen: Hermopolis Magna eta Hermopolis Parva."}
{"id": "278562", "revid": "1545", "url": "https://eu.wikipedia.org/wiki?curid=278562", "title": "Roger McGough", "text": "Roger McGough (Liverpool, Ingalaterra, 1937ko azaroaren 9a) britainiar poeta eta abesti-idazlea da.\nAdrian Henri eta Brian Patten poetekin batera, pop musika-talde bat sortu zuen, \"The Scaffold\", eta arrakasta handiko abestien hitzak idatzi zituen. Bere poemak, lakonikoak bezain umorez eta errukiz beteak, hitz-joko surrealistez beteta daude, eta oso tipografia bitxia dute. Hogeita hamar poesia liburu idatzi ditu, helduentzat zein gazteentzat. Lan aipagarrienak: \"Poema hautatuak 1967-1987\" (1990), \"Poema hautatuak, bigarren liburukia\" (1991)."}
{"id": "278563", "revid": "512", "url": "https://eu.wikipedia.org/wiki?curid=278563", "title": "Torcuato Mendiri", "text": "Torcuato Mendiri Corera (Allo, 1813 - Tutera, 1884) nafar jeneral karlista izan zen. 20 urte besterik ez zuela sartu zen oste karlistan eta berehala egin zuten kapitain, bere kemen eta adoreagatik. Zumalakarregiren zerbitzuan lan egin zuen, baina Frantziara ihes egin behar izan zuen. Bergarako Besarkadaren ondoren itzuli zen penintsulara koronel eginik. Arabako bigarren komandante izendatu zuten Katalunian borrokatu ondoren, eta 1875. urtean Iparraldeko Armadako Estatu Goreneko buruzagi. Lizarrako gudua galdu ondoren (1875), Lakarko guduan nagusitu zitzaien liberalei."}
{"id": "278564", "revid": "46640", "url": "https://eu.wikipedia.org/wiki?curid=278564", "title": "Nikita Mikhalkov", "text": "Nikita Sergeievitx Mikhalkov (; Mosku, SESB, 1945eko urriaren 21a) zinemagile errusiarra da.\nBiografia.\nPintore baten biloba eta idazle baten semea da, Andrei Kontxalovski zinemagilearen anaia. Antzezle gisa hasi zen zineman. Besteak beste, Errusiako literaturako klasikoak egokitu zituen.\nAntzezle-lana guztiz utzi gabe,\"Begi beltzak\" (1987) filmarekin mundu osoan izan zuen arrakasta. 1990eko hamarralditik aurrera, arrakasta handiko lanak egin zituen: \" Urga, maitasunaren lurraldea\" (1991, Urrezko Lehoia), \" Eguzkiak erreta\" (1994, ), \"Siberiako bizargina\" (1998)."}
{"id": "278565", "revid": "336", "url": "https://eu.wikipedia.org/wiki?curid=278565", "title": "Angelo Poliziano", "text": "Angelo Poliziano (jaiotza-izena: \"Angelo Ambrogini\"; Montepulciano, Toskana, 1454ko uztailaren 14a - Florentzia, Toskana, 1494) italiar poeta, humanista eta itzultzailea izan zen. Marsilio Ficinoren eta Juan Argyropulosen ikasle izan ondoren, Lorenzo Mediciren seme-alaben maisu izan zen. Kultura klasikoan jakitun zela erakutsi zuen idatzi zituen poesia greko eta latindar ugarietan, baina toskaneraz idatzi zituen obrengatik egin zen ezagun batez ere."}
{"id": "278566", "revid": "96586", "url": "https://eu.wikipedia.org/wiki?curid=278566", "title": "Olga Preobrajenska", "text": "Olga Preobrajenska, jaiotza-izenaz Olga Iosifovna Preobrazhenskaia (San Petersburgo, Errusia, 1871ko otsailaren 2agreg./urtarrilaren 21ajul. - Saint-Mand\u00e9, Paristik hurbil, Frantzia, 1962ko abenduaren 27a), errusiar dantzaria izan zen, Frantzian herritartua.\nBiografia.\nSan Petersburgoko Inperioko Eskolan egin zituen ikasketak. 25 urtez egin zuen dantza Mariinsky (egungo Kirov) Antzerki taldearekin, Antzoki Inperialean eta atzerriko antzezlekurik garrantzitsuenetan. San Petersburgoko ballet-eskolan irakasle izan ondoren, Parisen hartu zuen bizilekua (1924), eta dantza-eskola bat zabaldu zuen han.\nBallet klasikoko interpretaririk handienetakoa izan zen, bereziki M. Petiparen koreografia nagusietan."}
{"id": "278567", "revid": "1545", "url": "https://eu.wikipedia.org/wiki?curid=278567", "title": "Ramakrishna", "text": "Sri Ramakrishna Paramahansa (\"Gadadhara Chattopadhyaya\" jaioa) erlijio-gizon hindua izan zen (Hooghly, Bengala, 1836ko otsailaren 18a - Kalkuta, 1886ko abuztuaren 16a). Bere garaian eragin handia izan zuen \u00abbedanta\u00bb filosofia sistemaren jarraitzailea eta sustatzailea izan zen. Indian eta atzerrian hedatu zituen Ramakrishnaren ideiak haren ikaslea izan zen Vivekananda filosofo indiarrak. Belurren (Kalkutatik hurbil) bere izeneko erlijio-ordena sortu zuen 1897. urtean, gero munduko herri guztietara hedatu zuena. Ramana Maharshi filosofoa izan zen Ramakrishnaren tradizio mistikoaren jarraitzailea."}
{"id": "278568", "revid": "28807", "url": "https://eu.wikipedia.org/wiki?curid=278568", "title": "Gadadhara Chattopadhyaya", "text": ""}
{"id": "278569", "revid": "336", "url": "https://eu.wikipedia.org/wiki?curid=278569", "title": "Paolo dal Pozzo Toscanelli", "text": "Paolo del Pozzo Toscanelli (Florentzia, 1397ko apirilaren 21a - 1482ko maiatzaren 10a) italiar geografoa eta sendagilea zen. Matematika eta astronomian ere jakituna zen. Ekialde Urrunarekin komunikatzeko baldintzak aztertu zituen, eta Marco Poloren neurketetan oinarrituta, Portugaletik abiatuta Asiaraino heltzeko ideia gorpuztu zuen: Ozeano Atlantikoan zehar, zuzen, Kanariar uharteen eta Cipango (egungo Japonia) uharteen artean 3.000 itsas milia zeudela kalkulatu zuen. Proiektu hau Fern\u00e3o Martins portugaldar sendagileari jakinarazi zion 1474. urtean, eta antza, Kolonek izan zuen horren berri."}
{"id": "278570", "revid": "336", "url": "https://eu.wikipedia.org/wiki?curid=278570", "title": "Horace Walpole", "text": "Horace Walpole (Londres, Ingalaterra, 1717ko irailaren 24a - Londres, Ingalaterra, 1797ko martxoaren 2a) ingeles idazlea izan zen.\nBiografia.\nRobert Walpoleren semea zen. Cambridgen egin zituen ikasketak eta parlamentuko kide izan zen. Gaztelu pseudogotiko bat eraiki zuen, eta bertan bere inprimategia jarri zuen, hartan bere eta Thomas Grayren obrak argitaratu zituela.\nIdatzi zituen gutunen bilduma (3.000tik gora) gordetzen da, garaiko goi-gizarteaz testigantza ematen duena. Bere libururik ezagunena, \"The Castle of Otranto \"(1765,\" Otrantoko gaztelua\") eleberri gotikoaren eredua da, eta erromantizismoaren aitzindaritzat hartua izan da."}
{"id": "278572", "revid": "96586", "url": "https://eu.wikipedia.org/wiki?curid=278572", "title": "Jose Joaquin Ferrer", "text": "Jos\u00e9 Joaqu\u00edn Ferrer Cafranga (Pasai Donibane, 1763ko urriaren 26a - Bilbo, 1818ko maiatzaren 18a) gipuzkoar itsasgizona eta astronomoa izan zen.\nItsas ikasketak egin ondoren Caracasko Gipuzkoar Konpainiaren ontzietan aritu zen Venezuelarako bidean, eta preso hartu zuten ingelesek. Aske geratu ondoren, Suitzara jo zuen eta astronomia ikasketak egin zituen bertan. Handik, Ameriketara abiatu zen eta Estatu Batuetako Filosofia Elkarteko kide izendatu zuten. Frantziako Institutu Nazionaleko kide izendatu zuten 1813. urtean. Euskal Herrira itzulitakoan (1817), Bilbon egokitu zen zeren eta Donostia, Wellingtongo Dukearen erasoaren ondorioz, erabat txikituta baitzegoen. Euskalerriaren Adiskideen Elkarteko kide izan zen.\nLan zientifikoa.\nFerrer astronomia alorrean gailendu zen. Pasaitarrak Eguzki eklipseak aztertzeko antolatu ziren lehenengo espedizioetan hartu zuen parte. Helburu horrekin 1803an Kubara joan zen eta 1806an New Yorkera; horrela bi eklipse behatu zituen arrakasta handiaz. 1806ko ekainaren 16an New Yorkeko estatuko Kinderhook herrian, eklipse bat aztertzen, koroa kontzeptua sortu zuen, erabateko eklipse batean ikusten den eraztuna definitzeko.\nNazioarteko aitorpena.\nHaren lan kartografioei eta astronomikoei esker Jose Joaquin Ferrerek mundu osoko garaiko astronomoen eta matematikarien laudarioak jaso zituen, esaterako Lalande eta Laplace."}
{"id": "278573", "revid": "336", "url": "https://eu.wikipedia.org/wiki?curid=278573", "title": "Carlo Fontana", "text": "Carlo Fontana (Brusato, Ticino, gaur egun Suitza, 1638ko apirilaren 22a - Erroma, Italia, 1714ko otsailaren 5a) italiar arkitekto, dekoratzaile eta eskultorea izan zen.\nBiografia.\n1650aren inguruan Erroman hartu zuen bizilekua, eta P. de Cortonarekin eta Carlo Rainaldirekin ikasi zuen; ondoren Berniniren laguntzaile izan zen luzaz. Eliza eta kapera ugari eraiki zituen Erroman: San Marcello al Corsoko aurrealde okertua (1682\u20131683), Cibo kapera Santa Maria del Popolon (1683-1687), Santa Maria in Trastevere aurrean dagoen iturriaren berriztapena. Juvararen maisu izan zen, eta Austriako arkitekto barrokoengan eragin handia izan zuen, bere idatzien bidez batez ere (\"Discorsi\")."}
{"id": "278574", "revid": "512", "url": "https://eu.wikipedia.org/wiki?curid=278574", "title": "Hipposideros bicolor", "text": "Hipposideros bicolor Hipposideros generoko animalia da. Chiropteraren barruko Hipposideridae familian sailkatuta dago."}
{"id": "278575", "revid": "512", "url": "https://eu.wikipedia.org/wiki?curid=278575", "title": "Jose Maria Gonzalez de Etxabarri", "text": "Jose Maria Gonzalez de Etxabarri Bibanko (Gasteiz, 1875eko ekainaren 11 - Valladolid, 1950eko abenduaren 20a) arabar idazle, katedraduna eta politikaria izan zen. Valladoliden eta Madrilen Zuzenbide-ikasketak egin ondoren, merkataritza zuzenbidearen katedra lortu zuen Valladolideko unibertsitatean. Alderdi Integristako kidea zen eta Arabako senatari aukeratu zuten. Euskal Unibertsitatea sor zedin eskakizuna egin zuen bere senatari kargutik. \"El Diario de Alava\" egunkaria sortu zuen eta haren zuzendari izan zen 1895-1903 urteetan. Zuzenbidea, historia, politika eta etika izan zituen aztergai bere idazlanetan."}
{"id": "278576", "revid": "6327", "url": "https://eu.wikipedia.org/wiki?curid=278576", "title": "Jos\u00e9 Mar\u00eda Gonz\u00e1lez de Ech\u00e1varri y Vivanco", "text": ""}
{"id": "278577", "revid": "512", "url": "https://eu.wikipedia.org/wiki?curid=278577", "title": "Pandolfo Petrucci", "text": "Pandolfo Petrucci (Siena, 1452ko otsailaren 14a - San Kiriko, 1512ko maiatzaren 21a) Italiako tiranoa izan zen. Merkataria zen. Erbestean izan ondoren, Sienara itzuli eta hango familia ahaltsu bateko alabarekin, Aurelia Borgheserekin, ezkondu zen. Zenbait kargu izan zituen bere esku, eta azkenean, aginpide osoa lortu zuen. 1503an, Cesar Borgiaren kontrako konplot bat antolatu zuela-eta, erbestera alde egin zuen, baina Frantziako Luis XII.aren laguntzari esker itzuli eta berriro agintari izan zen. Agintari absolutista eta tiranoa izan bazen ere Sienako artea indartzeko lan handia egin zuen."}
{"id": "278578", "revid": "58701", "url": "https://eu.wikipedia.org/wiki?curid=278578", "title": "Leopold von Sacher-Masoch", "text": "Leopold von Sacher-Masoch (Lviv, Galitzia, Austria-Hungariako Inperioa, gaur egun Ukraina, 1836ko urtarrilaren 27a - Linheim, Hesse, 1895eko martxoaren 9a) alemanezko idazlea izan zen.\nBiografia.\nZuzenbide-ikasketak egin zituen, eta Lembergeko irakaslea izan zen bete-betean literaturan sartu zen arte. Kontakizunak eta eleberriak idatzi zituen.\nSacher-Masochen lan aipagarrienak erotismoa eta sexu-grinak gai nagusitzat dituztenak dira; erotismo-forma berri bat agertu zuen bere obretan, geroago \"masokismo\" deitu zena.\nLan nagusiak: \"Venus im Pelz \"(1870, \"Larruetako Venus\"), \"Die Messalinen Wiens \"(1874, \"Vienako Mesalinak\"), \"Polnische Judengeschichten \"(1886, \"Poloniar-juduen kondairak\")."}
{"id": "278579", "revid": "28807", "url": "https://eu.wikipedia.org/wiki?curid=278579", "title": "Leopold Sacher-Masoch", "text": ""}
{"id": "278580", "revid": "336", "url": "https://eu.wikipedia.org/wiki?curid=278580", "title": "Joanne Woodward", "text": "Joanne Woodward (Thomasville, Ameriketako Estatu Batuak, 1930) aktorea da.\nAntzerkian eta telebistan ari izan zen, zineman hasi aurretik. \"A Kiss Before Dying\" (1956) filmak ezagutarazi zuen. Oscar saria jaso zuen \"The Three Faces of Eve\" (1957) filmean egindako antzezpenagatik. Aktore bikaina da, antzeztu beharreko pertsonaiak ongi aukeratu izan dituena.\nPaul Newman aktorearekin ezkondu zen, eta bikain ari izan zen hark zuzendutako bi filmetan: \"Rachel, Rachel\" (1968) eta \"The Effect of Gamma Rays on Man-in-the-Moon Marigolds\" (1972).\nBeste film batzuk: \"A Big Hand for the Little Lady\" (1966), \"Summer Wishes, Winter Dreams\" (1973), \"The Drowning Pool\" (1975), \"The Glass Menagerie\" (1987), \"Mr. and Mrs. Bridge\" (1990), \"The Age of Innocence\" (1993). Telebistarako ere interpretazio-lan ugari egin ditu."}
{"id": "278581", "revid": "336", "url": "https://eu.wikipedia.org/wiki?curid=278581", "title": "Migel Antonio Zumalakarregi", "text": "Migel Antonio Zumalakarregi Imaz (Idiazabal, Gipuzkoa, - Madril, Espainia, ) politikaria izan zen, Tomas Zumalakarregiren anaia. Zuzenbideko ikasketak egin zituen. Fernando VII.a Espainiakoaren bi aldi absolutistetan ez zuen politikan esku hartu; bai, ordea, hirurteko liberalaren aldian (1820-1823). Erregea hil zenean, liberalismoaren alde egin zuen eta, 1836an, Espainiako Gorteetako kide izan zen. 1842an Espainiako Justiziako ministro izendatu zuten. Lehenengo Karlistaldian, gobernu liberalaren aginduz, bere anaia Tomasek guda utz zezan saiatu zen, baina Migel Antonioren ahaleginak hutsalak izan ziren."}
{"id": "278582", "revid": "96586", "url": "https://eu.wikipedia.org/wiki?curid=278582", "title": "Patrice Ch\u00e9reau", "text": "Patrice Ch\u00e9reau (L\u00e9zign\u00e9, - Clichy, ) zinemagile frantsesa izan zen. Antzerkigintzan hasi zen, eta Richard Wagnerren hainbat opera zuzendu zituen Bayreuthko Jaialdian. Villeurbaneko Antzerkiaren zuzendari ere izan zen. 1974an ekin zion zinemagintzari, \"La Chair de l'orchid\u00e9e\" filmarekin. 1978an,\" Judith Terpauve\" egin zuen eta, aurrekoak bezala, horrek ere ez zuen arrakasta handirik lortu. \"L'homme bless\u00e9\"k (1983) kritika hobeak jaso zituen. Arrakasta \"La reine Margot\"ekin (1994) heldu zitzaion. Beste film batzuk: \"H\u00f4tel de France\" (1987), \"The Last of the Mohicans\" (1992), \"Ceux qui m'aiment prendront le train\" (1998), \"Intimacy\" (2000), \"Son fr\u00e8re\" (2003), \"Gabrielle\" (2005) eta \"Pers\u00e9cution\" (2009)."}
{"id": "278583", "revid": "512", "url": "https://eu.wikipedia.org/wiki?curid=278583", "title": "Otto Dix", "text": "Wilhelm Heinrich Otto Dix (alemanez ahoskatua; Untermhaus, Geratik hurbil, 1891ko abenduaren 2a - Singen, Konstantzatik hurbil, 1969ko uztailaren 25a) alemaniar margolaria, marrazkigilea eta grabatzailea izan zen. Alemaniako inpresionisten ondoko belaunaldiko ordezkaririk nagusietakoa izan da. Lehen Mundu Gerran izandako bizikizunak eta Alemaniako gizarte-krisia islatu zituen bere lehen obretan. Nazismoa aginpidera heldu zenean, Gestapok atxilotu eta bere obra guztia suntsitu zuen. 1946. urteaz geroztik, erlijio-arteari eutsi zion. Obra nagusiak: \"Langilea\" (1921), \"Saul eta David\" (1945) eta \"Nire gurasoen erretratua\" (1921)."}
{"id": "278585", "revid": "105290", "url": "https://eu.wikipedia.org/wiki?curid=278585", "title": "Link\u00f6ping", "text": "Link\u00f6ping (suedieraz ahoskatua) Suediako hego-ekialdeko hiria eta portua da, Osterg\u00f6tlandeko konderriko hiriburua, Stagan ibaiaren ertzean. 2010ko erroldaren arabera 104.232 biztanle ditu, Link\u00f6ping udalerrian 153.571 biztanle.\nHistoria.\nIzena \"Lionga ting\"-etik etor litekela uste da, zeina \u00d6sterg\u00f6tlandeko biltzar garrantzitsuena baitzen. Historikoki diozesi goiztiarra izateagatik izan da ezaguna, Suediako bigarrena izan baitzen, 1104an jadanik aipatua. 1128an Vreta abadia eraiki zen, gerora katedrala bihurutko zena.\nErdi Aroan, pentsalari eta elizgizonen gune guztiz garrantzitsua izan zen. Han garaitu zituen 1600an Karlos IX.a Suediakoak luteranismoaren aldezle ziren Sigismundo III.aren jarraitzaileak.\nMendeetan zehar herri txikia izan zen baina 1937an SAAB aire konpainiak egoitza bertan ezarri zuen eta biztanleriak gora egin zuen. 1960 hamarkadan Link\u00f6pingo Unibertsitatea sortu zen.\nEkonomia.\nIndustriagune garrantzitsua da (mekanika, aeronautika, burdinbiderako gaiak, janari-industria)."}
{"id": "278586", "revid": "336", "url": "https://eu.wikipedia.org/wiki?curid=278586", "title": "Antonio Panizzi", "text": "Antonio Genesio Maria Panizzi (Brescello, Modena, 1797ko irailaren 16a - Londres, 1879ko apirilaren 8a) italiar idazlea izan zen. \"Carbonari\" isilpeko taldeko kide zen, eta hori zela-eta, Ingalaterrara erbesteratu behar izan zuen. Brougham jaunak bere babespean hartu zuen, eta italiar literaturako katedra bat eskaini zion Londresko unibertsitatean (1828). Liburuzain izendatu zuten hiru urte geroago, eta British Museumeko zaindari handik gutxira. Panizzik ezarri zituen museoko katalogoaren oinarri diren 91 arauak. Italiako batasuna eman ondoren, uko egin zion Italiara itzultzeko Garibaldik egin zion eskaerari."}
{"id": "278587", "revid": "512", "url": "https://eu.wikipedia.org/wiki?curid=278587", "title": "Hipposideros breviceps", "text": "Hipposideros breviceps Hipposideros generoko animalia da. Chiropteraren barruko Hipposideridae familian sailkatuta dago."}
{"id": "278588", "revid": "336", "url": "https://eu.wikipedia.org/wiki?curid=278588", "title": "Nelson Pereira Dos Santos", "text": "Nelson Pereira Dos Santos (S\u00e3o Paulo, 1928ko urriaren 22a \u2014 Rio de Janeiro, 2018ko apirilaren 21a) brasildar zinemagilea izan zen.\nZinema-ikasketak Parisen eginik, bere herrira itzuli eta Rio de Janeirori buruzko bere lehen fikzio-lanek \"Cinema Novo\" deiturikoaren oinarriak ezarri zituzten: Hollywoodeko ereduekiko haustura, estudioekiko etena eta errealitatetik hurbil egon nahia. Zentsurak eta diktadurak mugaturiko gorabehera handiko karrera izan zuen, eta Brasilgo literatura-lanak zinemarako egokitu zituen. Ezagunena \"Memorias do carcere\" (1984, \"Kartzelako Oroitzapenak\") du, Graciliano Ramos idazlearen liburu batean oinarritua."}
{"id": "278589", "revid": "336", "url": "https://eu.wikipedia.org/wiki?curid=278589", "title": "Fitzroy Somerset", "text": "FitzRoy James Henry Somerset, Raglango 1. baroia (Badminton, Gloucestershire, Ingalaterra, 1788ko irailaren 30a - Sebastopoletik hurbil, Krimea, 1855eko ekainaren 28a) ingeles militarra eta diplomatikoa izan zen. Gerora, Wellingtongo dukea izan zen.\nBiografia.\nWellesley militarraren laguntzailea izan zen Portugalen 1804-1811 bitartean, Espainian 1811-1814 bitartean eta Waterloon 1815. urtean.\nDiplomazia-lanetan aritu zen, bestalde, Parisen (1815-1818), Veronan (1822), Madrilen (1823) eta San Petersburgon (1826). Ingalaterrako lur-armadako artilleriako jeneral nagusi izendatu zuten 1852. urtean, eta ingeles armadaren buruzagi izan zen Krimeako gerran (1854)."}
{"id": "278590", "revid": "28807", "url": "https://eu.wikipedia.org/wiki?curid=278590", "title": "Fitzroy James Henry Somerset Raglan", "text": ""}
{"id": "278591", "revid": "28807", "url": "https://eu.wikipedia.org/wiki?curid=278591", "title": "Fitzroy Somerset, Raglango 1. baroia", "text": ""}
{"id": "278592", "revid": "512", "url": "https://eu.wikipedia.org/wiki?curid=278592", "title": "F\u00e9lix Vidal Costa", "text": "F\u00e9lix Vidal Costa (Santiago de Compostela, 1942ko azaroaren 6a) espainiar fisikaria eta ikertzailea da.\nSantiagoko Unibertsitateko matematika-katedradun bikain baten semea. Gaztetandik sortu zitzaion zientziarako eta ikerkuntzarako grina. Materia kondentsatuaren eta materialen fisikari buruzko ehundik gora lan idatzi ditu. Eskolak eman zituen Parisen eta Estatu Batuetan, eta 1984an Santiagoko Unibertsitatean hasi zen lanean, tenperatura handi eta txikietako supereroankortasuna aztertzen ari den ikertzaile talde baten buru. Ikerkuntza Zientifikoko Ram\u00f3n y Cajal saria jaso du egin duen lanarengatik."}
{"id": "278593", "revid": "58701", "url": "https://eu.wikipedia.org/wiki?curid=278593", "title": "Bettina von Arnim", "text": "Bettina von Arnim, jaiotza-izenaz Elisabeth Catharina Ludovica Magdalena Brentano (Frankfurt, Alemania, 1785eko apirilaren 4a - Berlin, Alemania, 1859ko urtarrilaren 20a), alemaniar idazlea izan zen.\nBizitza.\nClemens Brentanoren arreba eta Achim von Arnimen emaztea, bigarren erromantizismoko musa izan zen. Goetheren mireslea, gutunak trukatu zituzten, fantasia eta errealitatea nahasiz: \"Goethes Briefwechsel mit einem Kinde\" (1835, \"Goetheren eta neska baten arteko gutunak\"). Beethovenekin ere gisa bereko harremanak izan zituen.\nIndustriako proletalgoari erreparatu zion lehenetarikoa izan zen Arnim: \"Das Buch geh\u00f6rt\" (1843, \"Erregearentzako liburua \"), Goetheren amarekiko irudipenezko solasa."}
{"id": "278594", "revid": "56334", "url": "https://eu.wikipedia.org/wiki?curid=278594", "title": "Bettina Brentano", "text": ""}
{"id": "278595", "revid": "12788", "url": "https://eu.wikipedia.org/wiki?curid=278595", "title": "Bernardino Bienabe", "text": "Bernardino Bienabe Artia (Irun, Gipuzkoa, 1899ko abenduaren 24a - Etxalar, 1987ko martxoaren 17a) margolaria izan zen. 21 urte zituela Gipuzkoako Gazteen Erakusketan ezagutarazi zuen \"Carnestolendas\" bere lehen lan ospetsua. Madrilen hainbat erakusketa egin ondoren, Hego Amerikara (Argentina, Txile, Bolivia) jo zuen, Espainiako Gerra Zibila zela eta. Euskal Herrira itzulitakoan Etxalar aukeratu zuen bizilekutzat.\nHaren lanik ezagunenak \"Pescador\", \"Viejo de mar y ni\u00f1o\", \"De vuelta de la pesca\" eta Unamunori eta Ricardo Barojari eginiko erretratuak dira. Koadroak pintatzeaz gainera, hainbat ilustrazio eta mural egin zituen."}
{"id": "278596", "revid": "6327", "url": "https://eu.wikipedia.org/wiki?curid=278596", "title": "Bernardino Bienabe Art\u00eda", "text": ""}
{"id": "278597", "revid": "56334", "url": "https://eu.wikipedia.org/wiki?curid=278597", "title": "Juan Colmenero de Le\u00f3n", "text": "Juan Colmenero de Le\u00f3n (Madril, 1951) Madrilen jaiotako euskal herritar zientzialaria da. Txikitan Donostiara aldatu eta bertan egin zituen ikasketak. Donostiako International Physics Center-a kudeatzen duen Patronatuko zuzendaria da, eta Materiaren Fisikan katedraduna EHUn. Bere ikerlan nagusiak polimeroen inguruan egin ditu. Hainbat sari eskuratu ditu, horien artean: 1999. urtean, Eusko Jaurlaritzak eta Euskalerriaren Adiskideen Elkarteak banatzen duten Zientzia eta Teknologia arloko Xabier Maria de Munibe Saria, eta 2000. urtean, Zientzia eta Teknologia Ikerketa arloko Euskadi Saria."}
{"id": "278598", "revid": "512", "url": "https://eu.wikipedia.org/wiki?curid=278598", "title": "Jose Migel Corral", "text": "Jose Migel Corral (Iru\u00f1ea, 1968) nafar margolaria da.\nIru\u00f1eko Arte eta Lanbideen Eskolan eta Donostiako Artelekun egin zuen bere prestakuntza, eta gaztetatik hasi zen sariak biltzen. 1990ean, esaterako, Nafarroako Gobernuak artista plastiko gazteei eskaintzen dien saria eskuratu zuen, eta 1994an, Iru\u00f1eko Udalarena. Nafarroako Gobernuaren laguntza ere izan du bere lanean aurrera egiteko, eta bakarkako zein taldekako erakusketa ugaritan erakutsi ditu bere margolanak. 2000. urtean, Nafarroa Pintura Lehiaketa irabazi zuen \"Jard\u00edn\" izeneko koadroari esker."}
{"id": "278599", "revid": "28807", "url": "https://eu.wikipedia.org/wiki?curid=278599", "title": "Jos\u00e9 Miguel Corral", "text": ""}
{"id": "278600", "revid": "96586", "url": "https://eu.wikipedia.org/wiki?curid=278600", "title": "Nat\u00e1lia Correia", "text": "Nat\u00e1lia Correia (S\u00e3o Miguel uhartea, Azoreak, 1923ko irailaren 13a - Lisboa, 1993ko martxoaren 16a) portugaldar idazlea izan zen. Surrealismoaren inguruan ibili zen, eta literaturaren alor ugari jorratu zituen: saiakera, poesia, antologia, fikzioa eta artikulugintza, gai politiko-sozialen ingurukoa gehienbat. Bada haren idazlanetan amodiozko lirismoaren, satiraren, errealismo magikoaren eta mistikaren aztarnarik, eta portuges literatura garaikideko idazle originalenetakotzat jo izan zuen kritikak. Aipatzekoa da \"O sol nas noites e o luar nos dias (Eguzkia gauez eta larraina egunez)\" bere poesia bilduma."}
{"id": "278601", "revid": "90523", "url": "https://eu.wikipedia.org/wiki?curid=278601", "title": "Erromania (hizkuntzalaritza)", "text": "Erromania Gaston Parisek kultura eta hizkuntza erromantzeen edo neolatinoen multzoari eman zien izena da.\nXIX. mendean erabiliagoa zen kontzeptua da, eta Europa-barruko lurraldeetarako baino ez da erabiltzen. Banaketa ezagunena mendebaleko eta ekialdeko Erromania bereizten dituena da. Hala ere, ez dago argi azken horretan Balkanetako penintsula eta Italiakoa edo lehena bakarrik sartu behar den. Iberorromania, galorromania, italorromania, erretorromania eta dakorromania bereizi ohi dira, nahiz eta gune horietan erromaniko ez diren hizkuntzak ere izan (euskara, alemaniera, eta abar)."}
{"id": "278603", "revid": "56334", "url": "https://eu.wikipedia.org/wiki?curid=278603", "title": "Pantxoa Etxegoin", "text": "Pantxoa Etxegoin (Jatsu, Nafarroa Beherea, 1960ko irailaren 11 -) Iparraldeko kultura-eragilea da. Euskal Kultur Erakundearen zuzendaria izan da 1996tik 2021ko urtarrilera arte, lekukoa Joanes Etxebesteri transmitituko zion.\nEusko Jaurlaritzaren baitako Euskararen Aholku Batzordeko kide ere izan da.\nBiografia.\nJatsu herri txikian jaiota haurtzaroa baserri giroan bizi izan zen. Aita eta ama kantuzale amorratuak izanik, kulturzalea bilakatu zen. Txikia zela liluratu egiten zen inguruko herrietan ikusten zituen kantaldietan (Pantxoa eta Peio, Manex Pagola, Estitxu, Ugutz Robles-Arangiz, Benito Lertxundi, Xabier Lete, Joxan Artze, Mikel Laboa), baita ostatuetan edo ospakizunetan berez sortutako lagun arteko saioetan.\n\"Gure Irratia\" edota \"Irulegi Irratian\" eleberri batzuen irakurlea izan ezik, itzultzaile-lanetan ere ibilia da. Euskal Herriko turismo bulegoarentzat gidaliburu turistikoen itzulpenak egin ditu, baita Donibane Lohizuneko Mus\u00e9e Grevinentzat idazkien itzulpen eta grabazioak ere.\nEuskal Kultura Erakundeko zuzendaria izan da 24 urtez, Uztaritzeko Lota Jauregian (Lapurdi) lan egin du eta elkartearen jaiotzaren zortzi urte eta gero, \"Leihotik\" izeneko euskal bihilabetekaria.\nUrte horietan EKEk lan handia egin zuen ahozko ondarearen inguruan. Alde numerikoa ere garatu zuen, esaterako \"Mintzoak.eus\" plataforma lekukotasun asko jaso ditu. Horrez gain, erakusketak garatu zituen, batzuetan eurek sortuak osoki. Artistak elkarri lotu, proiektuak lotu... Mugaz gaindiko harremanak azkartu eta proiektuak sortu zituen.\nKultur elkarteak laguntzen ditu EKEk ekonomikoki, baina ez bakarrik: aholkuak ere ematen ditu, formakuntzak proposatzen...\n2021eko azaroan euskaltzain urgazle izendatu zuen Euskaltzaindiak.\nKultura parte hartzailearen eragilea.\nEragile izan Etxegoin EKE barruan, bere ustez, Euskal Herrian herri kultura biziki azkarra da: herrietan jendeak parte hartzen du, ez da bakarrik ikusle; Ipar Euskal Herrian bada ohidura hori. Eta behar da zerbait egin kultura ez dadin izan kontsumitzeko zerbait bakarrik, jendeak parte har dezan eta biziaraz dezan. Kultura da egunerokoan bizitzen dugun hori, eta plazera ematen diguna, besteekin partekatuz. Horretarako, esperimentatu behar dugu, gauzak entseatu. Gero, gure aldetik, bere ustez, gako nagusia da partaidetzak izatea: osagarritasuna atzeman behar da."}
{"id": "278604", "revid": "105290", "url": "https://eu.wikipedia.org/wiki?curid=278604", "title": "Nafarroako Hermandadeak", "text": "Nafarroako Hermandadeak Nafarroan historian zehar egituratu ziren bi antolakunderi dagokio. Nafarroako Erresumaren babesa, muga aldeko gaiztaginen aurkako zapalkuntza izan ziren batzuen helburuak (Nafarroako eta Aragoiko erresumen arteko muga-herriek osatu zuten gisa honetako lehen ermandadea 1204. urtean, eta beste bat 1364. urtean, Nafarroako eta Gipuzkoa-Arabako mugetan dauden herrietan).\nBesteen helburua eta handikien gehiegikerietatik babestea izan zen. Bigarren mota honetako ermandadeak osatu ziren han eta hemen Nafarroa osoan, XIII. mende bukaeratik aurrera."}
{"id": "278605", "revid": "46380", "url": "https://eu.wikipedia.org/wiki?curid=278605", "title": "Bernard Palissy", "text": "Bernard Palissy (Saintes edo Lacapelle-Biron, Frantzia, 1510 - Paris, Frantzia, 1589) frantses zeramikagile eta idazlea izan zen.\nBiografia.\nIkerketak eta esperimentuak egiten eman zituen bizitzako urte asko, eta prozedura berriak aurkitu zituen zeramika eta beira lantzeko; landarez, fruituz eta arrainez apaintzen zituen piezak.\nEgindako ikerketa teknikoak laburbilduta ematen zituen obra bat argitaratu zuen 1580an: \"Discours admirable de l\u00b4art de terre, de son utilit\u00e9, des \u00e9maux et du feu\" (\"Buztinaren arteari, bere erabilerari, esmalteei eta suari buruzko hitzaldi miresgarria\")."}
{"id": "278606", "revid": "46380", "url": "https://eu.wikipedia.org/wiki?curid=278606", "title": "William Stern", "text": "William Stern (Berlin, 1871ko apirilaren 29a - Durham, Ipar Carolina, 1938ko martxoaren 27a) alemaniar filosofoa eta psikologoa izan zen.\nBreslauko eta Hanburgoko unibertsitateko irakaslea izan zen; gero, Estatu Batuetara joan eta Durhameko unibertsitateko irakasle izan zen. Filosofia pertsonalistaren sortzaileetako bat da; haurren psikologia aztertu zuen, eta adimen-kozientea neurtzeko proben bultzatzaileetako bat izan zen. Idazlanak: \"Person und Sache\" (1906-1918, \"Pertsona eta gauza\"), \"Grundgedanken der personalistischen Philosophie\" (1917, \"Filosofia pertsonalistaren oinarrizko ideiak\")."}
{"id": "278607", "revid": "512", "url": "https://eu.wikipedia.org/wiki?curid=278607", "title": "Hipposideros caffer", "text": "Hipposideros caffer Hipposideros generoko animalia da. Chiropteraren barruko Hipposideridae familian sailkatuta dago."}
{"id": "278608", "revid": "1545", "url": "https://eu.wikipedia.org/wiki?curid=278608", "title": "Posta-Batasun Unibertsala", "text": "Posta-Batasun Unibertsala (UPU) Nazio Batuen agentzia da, munduko posta zerbitzua antolatzeko eta alor hori nazioartean bultzatzeko eta bideratzeko helburuz 1874an sortua. Bi dira erakunde honen jardueraren oinarri nagusiak, posta bidezko komunikazioei dagokionez: Nazio Batuetako estatuen artean lurralde bakarra osatzea, eta posta-zerga eta -pisuen batasuna lortzea.\nNazioarteko posta-zerbitzuak arautzeko lehen ahalegina 1863an egin zen Parisen, eta, 1874an, Posta-Batasun Orokorra \"(General Postal Union)\" erakundea sortu zen. 1878an, gaur egun duen izena hartu zuen erakunde horrek, eta 1948an bihurtu zen Nazio Batuen agentzia."}
{"id": "278609", "revid": "105290", "url": "https://eu.wikipedia.org/wiki?curid=278609", "title": "Azetabulu", "text": "Azetabulua \u2014barrunbe kotiloide edo kotilo ere esaten zaio\u2014, adiera orokorrean, hezur batean beste hezur bat sartuz giltzatzeko izaten den hutsartea da. Adiera hertsian, pelbisaren gainazalaren atal konkaboa da, ilionak (goialdean), iskionak (atzealdean) eta pubis-hezurrak (aurrealdean) osatua. Hartan giltzatzen da femurraren burua, aldakaren giltzadura eratzeko."}
{"id": "278610", "revid": "28807", "url": "https://eu.wikipedia.org/wiki?curid=278610", "title": "Kotilo", "text": ""}
{"id": "278611", "revid": "28807", "url": "https://eu.wikipedia.org/wiki?curid=278611", "title": "Barrunbe kotiloide", "text": ""}
{"id": "278612", "revid": "96586", "url": "https://eu.wikipedia.org/wiki?curid=278612", "title": "Arturo Azuela", "text": "Arturo Azuela Arriaga (Mexiko Hiria, 1938ko ekainaren 30a - \"Ib.\", 2012ko ekainaren 7a) mexikar idazlea izan zen.\nBiografia.\n1980an Eleberri Sari Nazionala irabazi zuen \"Manifestaci\u00f3n de silencio\" liburuagatik. Handik bi urtera, Idazle Latinoamerikarren Konfederazioko presidente izendatu zuten, eta, 1985az geroztik, Mexikoko Akademiako kide izan zen.\nBere lehenengo eleberria \"El tama\u00f1o del infierno \"(1973) Mexikoko literatura garaikideko maisulantzat jo izan da. Haren ondoren idatzi zituen \"Un tal Jos\u00e9 Salom\u00e9\" (1973), \"El matem\u00e1tico\" (1988), \"El mar de utop\u00edas\" (1991), \"Estuche para dos violines\" (1994), \"Extav\u00edos y maravillas\" (2003), \"Irak con Q. Bit\u00e1cora de una guerra\" (2005) eta \"Desde Xaul\u00edn. Historia de la ruta de Goya\" (2009).\nObra.\nObra ugaria du Arturo Azuelak: elkarrizketak, dibulgazio-artikuluak, artikuluak... Saiakerak eta eleberriak argitaratu zituen. Hona hemen bere liburu ezagunenak:"}
{"id": "278613", "revid": "56334", "url": "https://eu.wikipedia.org/wiki?curid=278613", "title": "Harriet Beecher Stowe", "text": "Harriet Beecher Stowe (Litchfield, Connecticut, - Hartford, ) Estatu Batuetako eleberrigilea izan zen. Hainbat obra idatzi zituen New Englandi buruz, bere jaiotzako lurraldea. Arrakasta handia izan zuen bere garaian, eta baita geroago ere. Bere obrarik garrantzizkoena eta ezagunena, \"Uncle Tom's Cabin\" (euskaraz bi itzulpen ditu: \"Osaba Tomen txabola\" eta \"Osaba Tomen etxola\"). Estatu Batuetako hegoaldeko esklabotasunaren berri ematen du bertan; bere garaian eragin handia izan zuen eleberri horrek, kontzientzia askotan piztu baitzuen kezka esklabotasunari buruz."}
{"id": "278614", "revid": "56334", "url": "https://eu.wikipedia.org/wiki?curid=278614", "title": "Jos\u00e9 Cadena", "text": "Jos\u00e9 Cadena Eleta (Pitillas, 1855eko martxoaren 20a - Burgos, 1918ko ekainaren 8a) nafar elizgizona izan zen. Ikasketak Iru\u00f1eko apaiztegian egin zituen, Zuzenbidekoak, berriz, Zaragozako unibertsitatean. Biurrungo eta Agoitzeko apaiza izan ondoren, Avilako apezpikutegiko bikario nagusi izendatu zuten. 1901. urtean Segoviako apezpiku izendatu zuten eta Gasteizkoa handik hiru urtera (1904-1913). 1913an Burgosko artzapezpiku egin zuten. Haren lan garrantzitsuenak: \"Tratado te\u00f3rico-pr\u00e1ctico de procedimientos eclesi\u00e1sticos en materia civil y criminal, C\u00f3digo procesal can\u00f3nico\" eta \"El sacerdote perfecto\".\nGasteizko gotzain ziharduela, elizbarrutiak artean Araba, Bizkaia eta Gipuzkoa hartzen zituelarik, 1910eko otsailaren 3an jaulkitako pastoral baten bidez, haurrak euskal izenez bataiatzea debekatu zien elizbarrutiko apaizei. Guraso askoren erantzuna izan zen jaioberriak ez bataiatzea."}
{"id": "278615", "revid": "1545", "url": "https://eu.wikipedia.org/wiki?curid=278615", "title": "Jos\u00e9 Cadena y Eleta", "text": ""}
{"id": "278616", "revid": "96586", "url": "https://eu.wikipedia.org/wiki?curid=278616", "title": "Jacques Chaban-Delmas", "text": "Jacques Michel Pierre Delmas, Jacques Chaban-Delmas izenaz ezaguna, (Paris, Frantzia, 1915eko martxoaren 7a - \"ibidem\", 2000ko azaroaren 10a) politikaria izan zen. Finantza-ikuskatzailea zen Bigarren Mundu Gerraren aurretik. Frantziako Erresistentzian jardun zuen, brigadako jeneral izateraino (1944). Bordeleko alkate izan zen urte askoan, 1947tik 1995era. 1951. urtean Frantziako Alderdi Erradikala utzi eta De Gaulle jeneralarekin batera aritu zen. Haren Biltzar Nazionaleko lehendakaria izan zen 1958-1969 urteetan. Pompidouk lehen ministro izendatu zuen 1969ko ekainean. 1972. urtean utzi zuen kargua. Geroztik Frantziako Biltzar Nazionaleko lehendakari izan zen, 1978-1981 eta 1986-1988 urteetan."}
{"id": "278617", "revid": "512", "url": "https://eu.wikipedia.org/wiki?curid=278617", "title": "Jules Favre", "text": "Jules Favre (Lyon, 1809ko martxoaren 21a - Versailles, 1880ko urtarrilaren 20a) frantses politikaria izan zen. Lege Biltzarreko kidea eta Inperio frantsesaren etsai izan zen. Sedango porrotaren ondoren (1870), enperadorea kentzeko proposamena egin zuen. Errepublikako Atzerri ministro zela, alemaniarren kontrako erresistentzia antolatzeko agindu zuen. Prusiarrek Paris setiatu eta bonbardatu zutenean, errenditu egin behar izan zuen (1871ko urtarrilaren 28ko ituna). Handik aurrera ere atzerri ministro izan zen, eta Frankfurteko Bakea negoziatu ondoren (1871ko maiatza), erretiratu egin zen."}
{"id": "278618", "revid": "336", "url": "https://eu.wikipedia.org/wiki?curid=278618", "title": "Helen Sawyer Hogg", "text": "Helen Battles Sawyer Hogg (Lowell, Massachusetts, AEB, 1905eko abuztuaren 1a - Richmond Hill, Ontario, Kanada, 1993ko urtarrilaren 28a) estatubatuar jatorriko kanadar astronomoa izan zen.\nBiografia.\nIkasketak amaituta, eskolak eman zituen zenbait unibertsitatetan. 1935-1951 bitartean, Torontoko Unibertsitateko behatokian lan egin zuen, eta eskolak eman zituen berriro 1951-1976 bitartean. Halaber, 1951-1981 bitartean, \"Toronto Daily Star\" egunkarirako astronomia-artikuluak idatzi zituen. Sari asko jaso zuen bere karrera luzean, Estatu Batuetako Astronomia elkartearena, besteak beste. 1957-1959 bitartean, Kanadako Errege Astronomia Elkarteko lehendakari izan zen."}
{"id": "278619", "revid": "512", "url": "https://eu.wikipedia.org/wiki?curid=278619", "title": "Paul Natorp", "text": "Paul Natorp Alemaniar filosofoa (D\u00fcsseldorf, 1854ko urtarrilaren 24a - Marburgo, 1924ko abuztuaren 17a). Marburgoko eskola neokantistako filosofo ezagunetako bat izan zen. Kanten idealismo kritikoa onartu zuen naturalismoari aurka egiteko. Pentsamenduaren eta izatearen batasuna proposatu zuen, Platonen ideien teorian oinarri hartuta. Matematika logikan oinarritu zuen. Lan aipagarriak dira: \"Sozialp\u00e4dagogik \"(1899, \"Gizarte pedagogia\"), \"Platos Ideenlehre \"(1903, \"Platonen ideien teoria\"), \"Die logischen Grundlagen der exakten Wissenschaften\" (1910, \"Zientzia zehatzen oinarri logikoak\")."}
{"id": "278620", "revid": "336", "url": "https://eu.wikipedia.org/wiki?curid=278620", "title": "Enrique Olea", "text": "Enrique Olea (1860 - ?) bizkaitar kazetaria eta idazlea izan zen.\n\"El Vasco\" Bilboko egunkari karlistaren zuzendaria izan zen 1885-1888 urteetan. \"Chapel-Zuri\" astekari karlistan, Madrilgo \"El Correo Espa\u00f1ol\" eta Kataluniako \"Correo Catal\u00e1n\" egunkarietan, eta \"Euskal-Erria\" aldizkarian idatzi zituen lan aipagarrienak. Bilboko zinegotzia izan zen, bestalde. 1889an Gernikan \"La Aparici\u00f3n de San Miguel de Excelsis\" poemarekin Nafarroaren \"Urrezko Luma\" sari karlista jaso zuen.. Bere heriotzaren data eta tokia ez da ezagutzen."}
{"id": "278621", "revid": "28807", "url": "https://eu.wikipedia.org/wiki?curid=278621", "title": "Enrique de Olea", "text": ""}
{"id": "278622", "revid": "512", "url": "https://eu.wikipedia.org/wiki?curid=278622", "title": "Omagua", "text": "Omagua edo cambeba Tupi-guarani familiako herri amerindiarra da. Omaguak Kolonbiako hego-ekialdean, Ekuadorreko ekialdean, Peruko ipar-ekialdean eta Brasilgo mendebaldean bizi ziren antzina, Vaupes eta Jurua ibaien arteko lurraldeetan. Inguruko indiarrek baino bizimodu aurreratuagoa zuten. XVI. mendean \"Eldorado\" alegietako urrearen lurraldea han zegoela uste izan zen, eta hiru bidaldi egin ziren 1536, 1541 eta 1560. urteetan. Gaur egun antzinako omaguen ondorengoak oihanean bizi dira, eta kautxua biltzea dute lanbide nagusia."}
{"id": "278624", "revid": "105290", "url": "https://eu.wikipedia.org/wiki?curid=278624", "title": "Perikarditis", "text": "Perikarditisa perikardioaren hantura da. Gutxitan gertatzen da, baina, gertatuz gero, bihotzaren uzkurgarritasuna galaraz dezake.\nEra askotako eritasunek eragin dezakete perikarditisa. Askotan, birusek eragindako infekzioen konplikazio moduan agertzen da perikarditisa, edo bakterioek eragindakoen ondorioz (pneumokokoak; tuberkulosia); baita infekzio mikotikoen ondorioz ere (histoplasmosia). Bestalde gaixotasun sistemikoen ondorioz ere ager daiteke: minbizia, leuzemia, hipotiroidismoa, bihotz-ebakuntzak. Azkenik, gaixotasun autoimmunearen ondorioa ere izan daiteke."}
{"id": "278625", "revid": "336", "url": "https://eu.wikipedia.org/wiki?curid=278625", "title": "Gianni Rivera", "text": "Gianni Rivera (Alessandria, Piemonte, 1943) italiar futbol jokalaria ohia eta politikaria da. Hamabost urte zituela, Milan futbol taldeak fitxatu zuen. Han \"Il bambino d'oro ezizena \"jarri zioten. Milan taldearekin Europako bi kopa irabazi zituen (1963 eta 1969), Nazioarteko Kopa bat (1969), Europako bi Errekopa (1968 eta 1973), Italiako bi liga (1962, 1968), eta Italiako hiru kopa (1967, 1972, 1973).\nItaliako futbol selekzio nazionalarekin 60 partida jokatu zituen eta 14 gol sartu. Partida onenak 1970eko Munduko Futbol Txapelketan jokatu zituen, Mexikon; Italia txapeldunorde geratu zen.\nPolitikari gisa, Europako Parlamentuan aritu da, demokristauen ordezkari."}
{"id": "278626", "revid": "512", "url": "https://eu.wikipedia.org/wiki?curid=278626", "title": "Henry Augustus Rowland", "text": "Henry Augustus Rowland (Honesdale, Pennsylvania, 1848ko azaroaren 27a - Baltimore, 1901eko apirilaren 16a) Estatu Batuetako fisikaria izan zen.\nBurdinbide ingeniaria zen, eta Berlinen egin zituen fisikako ikasketak. New Yorkeko unibertsitateko irakasle izendatu zuten 1874an, eta Baltimorekoa 1876an. Irazkortasun magnetikoa aztertu zuen 1873an, eta karga elektriko higikor batek eremu magnetikoa sortzen duela frogatu zuen, eta, bide batez, elektrizitate estatikoa eta dinamikoa zehaztu zituen (1876, \"Rowlanden saioa\"). Eguzkiaren espektroa ere aztertu zuen, eta 39 elementu kimiko bereizi zituen hartan."}
{"id": "278627", "revid": "512", "url": "https://eu.wikipedia.org/wiki?curid=278627", "title": "Phillip Tobias", "text": "Phillip Vallentine Tobias (Durban, 1925eko urriaren 14a - Johannesburgo, 2012ko ekainaren 7a) Hegoafrikako antropologoa izan zen.\n1958tik aurrera, Witwatersrandeko unibertsitateko anatomia saileko irakasle eta zuzendari izan zen. Australopitekoetan aditua zen, eta, 1964an, Leakey eta Napier antropologoekin batera, hominido-espezie berri bat izendatu zuten, \"Homo habilis\" deitu zutena. Obra nagusiak: \"Kromosomak, sexu zelulak eta bilakaera\" (1956), \"Olduvaiko zintzurra, VII\" (1967), \"Giza anatomia\" (1968, M. Arnoldekin batera), \"Garuna hominidoen bilakaeran \"(1971), \"Arrazaren esanahia\" (1972) eta \"Boskimanak\" (1978)."}
{"id": "278628", "revid": "512", "url": "https://eu.wikipedia.org/wiki?curid=278628", "title": "Hipposideros calcaratus", "text": "Hipposideros calcaratus Hipposideros generoko animalia da. Chiropteraren barruko Hipposideridae familian sailkatuta dago."}
{"id": "278629", "revid": "58701", "url": "https://eu.wikipedia.org/wiki?curid=278629", "title": "Zhu Xi", "text": "Zhu Xi (Txina, 1130eko urriaren 18a - 1200eko apirilaren 23a) filosofoa izan zen.\nBiografia.\nAdministrazioan lan egin zuen bigarren mailako zereginetan. Hasieran budismoaren jarraitzailea izan zen, baina gero neokonfuzianismoari lotu zitzaion bete-betean. Jakintza handikoa zen, neokonfuzianismoa predikatzen ibili zen batetik bestera eta jarraitzaile asko izan zituen. Azken urteetan, azpijokoa egotzi zioten, eta administrazioan zituen karguetatik bota zuten. Haren idatziak \"Txu Tzu Txunan-xu\" (\"Idazlan osoak\") liburuan bildu ziren. Neokonfuzianismoaren filosoforik garrantzitsuenetakoa izan zen."}
{"id": "278630", "revid": "88969", "url": "https://eu.wikipedia.org/wiki?curid=278630", "title": "Angela Arregi", "text": "Angela Arregi Moral (Gasteiz, Araba, 1939 - Barakaldo, Bizkaia, 2006ko uztailaren 20a) bizkaitar moda-diseinatzailea zen.\nBiografia.\nGasteizen jaio baze ere, oso lotua egon zen Bilbori, bertan egin baitzuen bizitzaren zati handi bat. Bost seme-alabaren ama izen zen. Modaren munduan 1969an hasi zen. Urte horretan bertan ireki zuen bere lehen arropa-denda, nahiz eta geroago Estatu guztian zehar hedatu. Makina bat herrialdetara esportatu zituen bere lanak, esaterako, Japonia, Estatu Batuak, Italia, Ingalaterra edota Frantziara. Europako moda-desfilerik garrantzitsuenetan aurkeztu zituen bere lanak; Madrilgo Cibeles pasarela edo ibiltokian \u201cDedal de Platino\u201d deritzon saria eman zioten 2002an, \u201cArregui Grupo Empresarial\u201d izeneko proiektuarengatik.\nEusko Jaurlaritzak bere firma erabili zuen 1996an Italian promozionatzeko. Lau urte geroago Espainiako diseinatzaile onena izendatu zuen \"Cosmopolitan\" aldizkaran iak, eta, urte berean, larruzko bilduma bat egin zuen El Corte Ingl\u00e9s enpresarentzat.\nBeste hainbat diseinatzailek bezala, arropaz gainera, hark sortutako bestelako produktuak ere salgai jarri zituen (emakumeentzako osagarriak eta perfumeak). Bere lanari esker hainbat sari lortu zituen. 1997an, aurrerapauso handia egin zuen modaren munduan, frankiziak ireki baitzituen bere izen-markarekin.\nHeriotza.\nGaixotasun luze baten ostean hil zen, 2006ko uztailaren 20an, Barakaldoko Gurutzetako Ospitalean."}
{"id": "278631", "revid": "28807", "url": "https://eu.wikipedia.org/wiki?curid=278631", "title": "\u00c1ngela Arregui", "text": ""}
{"id": "278632", "revid": "6327", "url": "https://eu.wikipedia.org/wiki?curid=278632", "title": "Aspasia", "text": ""}
{"id": "278633", "revid": "512", "url": "https://eu.wikipedia.org/wiki?curid=278633", "title": "William Henry Davies", "text": "William Henry Davies (Newport, Monmouthshire, 1871ko uztailaren 3a - Nailsworth, Gloucestershire, 1940ko irailaren 26a) ingelesez idatzi zuen poeta galesa izan zen.\nEstatu Batuetara bizitzera joanik, oso bizimodu zaila izan zuen \"The soul\u00b4s destroyer\" (1905, \"Arimen suntsitzailea\") poema-liburua argitaratu arte. \"The autobiografy of a super-tramp\" (1907, \"Arlote handi baten autobiografia\") poema-bildumak Estatu Batuetako bizimodu gogor haren inguruko gogoetak eskaintzen ditu. Poeta leun eta bizia izan zen; 1916an\u00a0poesia-lan guztien bilduma argitaratu zuen, eta \"Forty New Poems\" (\"Berrogei poema berri\") izenekoa 1918an."}
{"id": "278634", "revid": "28807", "url": "https://eu.wikipedia.org/wiki?curid=278634", "title": "W. H. Davies", "text": ""}
{"id": "278635", "revid": "58701", "url": "https://eu.wikipedia.org/wiki?curid=278635", "title": "Isidoro Fagoaga", "text": "Isidoro Fagoaga Larratxe (Bera, Nafarroa, 1893ko apirilaren 4a - Donostia, Gipuzkoa, 1976ko martxoaren 16a) nafar opera-abeslaria eta idazlea izan zen.\nBiografia.\nBerako Ilekueta auzoko Agramontea etxean sortu zen. Hamalau urterekin, Argentinara joan zen, han bizi zen osabarengana. Florencio Constantino eta Titta Ruffo abeslariak ezagutu zituen Buenos Airesen, eta, haien eskutik, Italiara joateko urratsa egin zuen. Lehen Mundu Gerran etxera itzuli baina 1920 inguruan egin zuen debuta Napolin, Antonio Paoli eta Julian Gaiarre nafarren \"laguntza\"rekin.\nTenor bikaina izan zen, haren izen handia mundu osora zabaldu zen eta Wagnerren operetako abeslari nagusia izan zen. 1936. urteaz geroztik idazteari ekin zion, eta \"Gernika\" nahiz \"Eusko Jakintza\" aldizkariak bultzatu zituen Buenos Airesen. Gaztelaniaz idatzi zuen eta Euskal Herriko gaiak jorratu zituen nagusiki. \n1937an, Gernikako bonbardaketa zela eta, Italia eta antzokia bazter uztea erabaki zuen, eta, Ipar Euskal Herrira mugitu zenean, atxilo hartu eta Gurseko kontzentrazio esparrura eraman zuten. Handik atera eta Donibane Lohizunen eta Argentinan erbesteratu zen. Donibane Lohizunen Rafael Pikabea kazetariak \"Gernika\" aldizkaria sortu zuen eta Fagoaga lehen unetik ekimenaren kolaboratzailea izan zen. Pikabea hil ondoren Fagoagak hartu zuen aldizkariarekin jarraitzeko ardura. Behin Argentinan, handik jarraituko du aldizkariaren lanarekin 1953 arte. Isidoro Fagoaga zuzendariaren poltsikotik ateratako sosei esker bizi izan zen \"Gernika\" aldizkaria azken urteetan, independentzia ideologikoak sostengu ekonomikoa behar zuen eta.\n1964an Euskal Herrira itzuli zen, Donostiara. Gipuzkoako hiriburuan hil zen 1976an."}
{"id": "278636", "revid": "28807", "url": "https://eu.wikipedia.org/wiki?curid=278636", "title": "Isidoro Fagoaga Larratxe", "text": ""}
{"id": "278637", "revid": "336", "url": "https://eu.wikipedia.org/wiki?curid=278637", "title": "Rubus fruticosus", "text": "Laharra edo sasia (\"Rubus fruticosus\") arrosaren familiako eta \"Rubus\" generoko zuhaixka arantzatsua da, masustak ematen dituena. Hau da Euskal Herrian dagoen masusta-lahar ohikoena, \"Rubus ulmifolius\" laharrarekin batera.\nTaxonomia.\n\"Rubus\" generoaren taxonomia sailkapena oso zaila da eta arazoak eman ditu historian zehar, hibridazio eta apomixi arrazoiengatik. Horrela, laharrek batzuetan ehunka edo milaka espezie dituzte, asko sinonimoak izan daitezkeenak. Beste batzuetan espezie-konplexutzat jo izan dira, horien artean \"Rubus fruticosus\" bera.\nEzaugarriak.\nZurezko zurtoin arantzaduna du, eta luzea. Zurtoinetik edo hazitik ugal daiteke. Hiru gingil edo gehiagoko, eta arrautza-formako hosto konposatu erorkorra du; lorea, berriz, neurriz txikia eta kolorez zuria, arrosa edo gorria da.\nAle txiki askoren elkartzeaz (polidrupatan) eratutako fruitu mamitsua eta kolorez morea du (masusta).\nErreka-ondoetan, pinudietan, eta oro har hezetasun handia den lekuetan hazten da. Europa, Asia eta Ipar Afrikan hazten da."}
{"id": "278639", "revid": "88969", "url": "https://eu.wikipedia.org/wiki?curid=278639", "title": "Itziar Mujika Irastorza", "text": "Itziar Mujika Irastorza (Donostia, 1904ko urriaren 10a - 1992) gipuzkoar abertzalea eta irakaslea izan zen. Emakume Abertzale Batza (EAB) taldeko kidea eta idazkaria izan zen. 1937. urtean Francoren kontrako euskal erresistentziaren \"Alava\" Informazio-Zerbitzu sarean sartu zen, eta 1940. urtean taldea desegin zen arte espetxeetatik informazioa bildu eta zabaldu zuen. Mujikaren lanari esker, bizitza asko salbatu ziren. 1941. urtean hiltzera kondenatu zuten, eta 1942. urtean 30 urteko kartzela zigorra eman zioten haren ordez. 1944. urtean libre utzi zuten, erbesteratzeko baldintzapean.\nBiografia.\nAlava sareko emakumeak.\nSare horren barruan 4 emakumek bete zuten oinarrizko rola: Itziar Mugika eta Delia Lauroba gipuzkoarrak, Bittori Etxeberria nafarrak, eta Tere Verdes bizkaitarrak.\nAlava sarea.\nLuis Alava Sautuaren omenez \u201cAlava Sarea\u201d deitu izan zaiona (hura izan zen kide nagusietako bat eta 1943an fusilatu egin zuten arrazoi hura zela eta) izan zen Euskadiko presoei babesa emateko eta orduan erbestean zegoen Eusko Jaurlaritzaren eta Euskadiren artean informazioa transmititzeko ekimen garrantzitsuenetako bat. Sareak preso nazionalistei laguntza eman zien. Besteak beste, espetxeen eta kanpoaldearen arteko komunikazio-lerroak irekita mantendu zituen eta informazioa eman zion erbestean zegoen Eusko Jaurlaritzari zein enbaxada ugariri kartzelaratuek jasan behar zituzten egoeraren eta zigorren inguruan. Informazio hura funtsezkoa izan zen Europako herrialdeek kondenatuen zigorrak arintzeko (batez ere, heriotza-zigorra zutenen kasuan) eta espetxean bizi zituzten baldintzen berri emateko. Horrez gain, oinarrizkoa izan zen espetxe barruan zeudenei herrialdearen eta beren bizitzen bilakaeraren berri (horren inguruko informaziorik ez zutelako) edo kanpoko senideei buruzko albisteak emateko."}
{"id": "278640", "revid": "336", "url": "https://eu.wikipedia.org/wiki?curid=278640", "title": "Jejudo", "text": "Jejudo edo Jeju uhartea (; ahoskatua) Hego Koreako uhartedia da, Koreako penintsularen hegoaldean dagoena. 1.848 kilometro koadroko eremua du, eta 2017an 678.772 biztanle zituen. Hiriburua, Jeju Hiria, uhartearen iparraldeko kostaldean dago.\nGeografia.\nJejudo Koreako itsasartean dago. Sumendi-jatorriko uharte menditsua da, eta bertan dago herrialdeko mendirik garaiena: Hallasan (1.950 metro). 26 uharte txikik osatzen dute; 1.848 kilometro koadroko eremua hartzen du guztira.\nEkonomia.\nArrantza eta nekazaritza (arroza, kotoia, soia) dira ekonomia-jarduera nagusiak. Industria gutxi garatua dago (janari-industria, ehungintza, industria kimikoa), eta hiri garrantzitsuenetan baizik ez dago."}
{"id": "278641", "revid": "336", "url": "https://eu.wikipedia.org/wiki?curid=278641", "title": "Fernando de Valenzuela", "text": "Fernando de Valenzuela y Enciso (Napoli, - Espainia Berria, ) espainiar politikaria izan zen. Etxe xume bateko semea zen. Mariana Austriakoa erreginaren zerbitzari batekin ezkondu zen, eta Filipe IV.a hil zenean, erreginaren aholkularia izatera iritsi zen. Kargu asko lortu zituen, eta erreginarentzat ezinbestekoa izan zen haren laguntza gobernuan. 1676an Lehen Ministro izendatu zuenean, eskumen handiagoak lortu zituen. Valenzuelaren aginpideak gortearen eta nobleen haserrea piztu zuen, Joan Jose Austriakoarena batez ere, eta 1689an Karlos II.ak Filipinetara erbesteratu zuen."}
{"id": "278643", "revid": "336", "url": "https://eu.wikipedia.org/wiki?curid=278643", "title": "Gregorio Beorlegi", "text": "Gregorio Beorlegi Makazaga (Urnieta, Gipuzkoa, 1894ko irailaren 28a - Donostia, Gipuzkoa, 1959ko apirilaren 15a) antzerki- eta zinema-antzezle euskalduna izan zen. Pepe Artola ospetsuaren hutsunea bete zuen, hark antzerkia utzi zuenean. 1915etik 1936 arte, emanaldi ugari eskaini zuen Donostiako antzokietan. Donostiako Orfeoiaren antzerki-zuzendaria izan zen (zarzuelak eta komediak). Donostiako Centro Cat\u00f3lico elkartean, Eusko Alderdi Jeltzalearen Eusko Etxean eta \"Poxpoli\u00f1a\" izeneko taldean ere aritu zen. Azken urteetan, 1936ko gerra zela medio, euskal antzerkia deuseztatu ondoren, hainbat filmetan hartu zuen parte Beorlegik."}
{"id": "278644", "revid": "6327", "url": "https://eu.wikipedia.org/wiki?curid=278644", "title": "Gregorio Beorlegui Macazaga", "text": ""}
{"id": "278645", "revid": "512", "url": "https://eu.wikipedia.org/wiki?curid=278645", "title": "Herman Boerhaave", "text": "Herman Boerhaave (Leiden, Herbehereak, 1668ko abenduaren 31 - 1738ko irailaren 23a) Herbehereetako sendagilea izan zen.\nBiografia.\nHasieran teologia ikasten hasi bazen ere, gero medikuntza-ikasketak egin zituen. Ospe handia lortu zuen sendagile bezala; Europa osoko ikasleak joaten zitzaizkion haren saioetara. Ikasleak gaixoengana eramaten zituen, eta irakaskuntza klinikoa asmatu zuen.\nBere garaian arrakasta handia izan zuten bi testu-liburu idatzi zituen fisiologiari (1708) eta kimikari buruz (1724). Izerdi-guruinen berri eman zuen bere lanetan, gainera, baztanga ukimenaren bidez kutsatzen dela baieztatu zuen."}
{"id": "278646", "revid": "512", "url": "https://eu.wikipedia.org/wiki?curid=278646", "title": "Hipposideros camerunensis", "text": "Hipposideros camerunensis Hipposideros generoko animalia da. Chiropteraren barruko Hipposideridae familian sailkatuta dago."}
{"id": "278647", "revid": "512", "url": "https://eu.wikipedia.org/wiki?curid=278647", "title": "Jos\u00e9 Cadalso", "text": "Jos\u00e9 Cadalso (C\u00e1diz, 1741eko urriaren 8a - Gibraltar, 1782ko otsailaren 26a) espainiar idazle eta militarra izan zen. Komandante izatera iritsi zen. 1771. urtean \"Sancho Garc\u00eda\" tragedia eman zuen argitara. Bereak dira, halaber, \"Numancia\" tragedia, \"Los eruditos a la violeta\" (satira, 1772). Cadalsoren ospea, hil ondoren argitaratu ziren \"Cartas marruecas\" (1789) eta \"Noches l\u00fagubres\" lanei zor zaie. Lehenengoan, kritika zorrotzak egin zizkien Espainiari eta espainiarrei. Bigarrena, aldiz, itxaropenik gabeko maitasun-olerkiek osatzen dute; arrakasta handia izan zuten erromantiko gazteen artean."}
{"id": "278648", "revid": "688", "url": "https://eu.wikipedia.org/wiki?curid=278648", "title": "Th\u00e9ophile Delcass\u00e9", "text": "Th\u00e9ophile Delcass\u00e9 (Pamiers, Frantzia, 1852ko martxoaren 1a - Niza, Frantzia, 1923ko otsailaren 22a) politikaria izan zen. Afrikan frantses koloniak hedatzearen aldeko agertu zen, eta Lehen Mundu Gerraren aurreko Europako aliantza sistemaren bultzatzaile izan zen. Frantziako Gobernuko Kolonietako ministroa izan zen 1894-1895 bitarteko urteetan, Kanpo Arazoetakoa 1898-1905 eta 1914-1915 bitartean, Itsasoko ministroa 1911tik 1913ra arte eta enbaxadore Errusian (1913-1914). Paul Camborekin batera Erresuma Batuarekiko \"entente cordiale\" politika bultzatu zuen. Italia aliatuekin batera borroka zedin lortu zuen Lehen Mundu Gerran."}
{"id": "278649", "revid": "58701", "url": "https://eu.wikipedia.org/wiki?curid=278649", "title": "Carlos Drummond de Andrade", "text": "Carlos Drummond de Andrade (Itabira, 1902ko urriaren 31 - Rio de Janeiro, 1987ko abuztuaren 17a) Brasilgo olerkaria izan zen. Poesia folklorista alde batera utzirik, itxuraz nahiz mamiz iraultzailea zen poesia idazteari ekin zion: \"Alguma Poesia\" (1930, \u00abPoesiaren bat\u00bb), \"Fazendeiro do ar\" (1954, \u00abArtearen jabea\u00bb), \"Li\u00e7\u00e3o de Coisas\" (1964), etab. Prosa-lan bikainak ere egin zituen: \"Sentimento do mundo \"(1940, \u00abMunduaren sentiberatasuna\u00bb), \"Boitempo\" (1968, \u00abEguraldi ona\u00bb), \"Menino Antigo \"(1973, \u00abAntzinateko gaztea\u00bb), \"As impurezas do Branco\" (1973, \u00abZuriaren zikinkeriak\u00bb) eta \"Esquecer para Lembrar\" (1979, \u00abAhaztu gogoratzeko\u00bb)."}
{"id": "278650", "revid": "336", "url": "https://eu.wikipedia.org/wiki?curid=278650", "title": "Esferometro", "text": "Esferometro gainazal esferikoen kurbadura eta erradioa neurtzeko tresna da.\nEsferometroa tripode batez hornitutako tresna bat da. Tripodearen gainean, torloju mikrometriko bat izaten du, eta, torlojuari lotuta, 1.000 partetan banatutako disko bat. Diskoaren alboan, diskoa ukitzaile duela, luzera-unitatetan banatutako eskala bat du. Tripodea esferaren gainean jartzen da, eta torlojua esfera ukitu arte jaisten da; torlojuaren, diskoaren eta eskalaren datuen bidez kalkulatzen dira esferaren erradioa eta kurbadura. Esferometroak, berez, erdiko torlojuaren eta tripodearen planoaren arteko distantzia besterik ez du neurtzen; hau da, ez du zuzenean neurtzen gainazal esferikoaren erradioa. Erlazio matematiko bat erabili behar da horretarako:\nEskeman ikus daitekeen moduan, esferometroak neurtzen duen luzera \"h\" da; \"d\", berriz, tripodearen besoaren luzera ezaguna da. Eta \"R\" erradioa lortu nahi da. Eskematik, erlazio trigonometriko hauek ateratzen dira:\nBi ekuazioak berdinduta:\nHala, ekuazio hori erabiliz, gainazal esferikoaren erradioa kalkula daiteke."}
{"id": "278651", "revid": "336", "url": "https://eu.wikipedia.org/wiki?curid=278651", "title": "Otto von Guericke", "text": "Otto von Guericke (Magdeburg, 1602ko azaroaren 20a - Hanburgo, 1686ko maiatzaren 21a) Alemaniar fisikaria eta asmatzailea izan zen. Magdeburgeko alkate izan zen (1646-1681). Lehen bonba pneumatikoa asmatu zuen (1650 inguruan), eta \"Magdeburgeko esfera-erdien\" bidez hutsari buruzko saioak egin zituen Ratisbonako dietaren aurrean (80 cm inguruko letoizko esfera-erdiak, hutsa egina zutenak, zortzi zaldik uztarrian loturik ezin izan zuten banatu). Airearen elastikotasuna eta pisua ikertu zituen; urezko barometro bat eta baroskopio bat egin zituen, eta barrunbe itxi batean errekuntza eteten dela egiaztatu zuen."}
{"id": "278652", "revid": "28807", "url": "https://eu.wikipedia.org/wiki?curid=278652", "title": "Joan de Mayorga santua", "text": ""}
{"id": "278653", "revid": "512", "url": "https://eu.wikipedia.org/wiki?curid=278653", "title": "Orkidea tigre", "text": "Orkidea tigrea Orkidazeoen familiako landare epifitoa da (\"Rossioglossum grande\"; lehen, \"Odontoglossum grande\"). Zurtoin motza eta hosto luze zabalak ditu. Zurtoinak oinean erraboila-itxurako konkorra izaten du. Hostoak aurrez aurre antolatuak izaten ditu. Atalik ikusgarriena lorea du, eta horregatik da orkidazeoetan aintzat hartuenetakoa. Sei orriko lorea du; horietako hiru luze estuak dira, kolorez hori marroiak; bi luze zabalak, erdi bat horia eta beste erdia marroia dutenak, eta seigarrena, txirla baten itxurakoa, kolorez zuri-gorria. Mexikotik Hondurasera bitartean hazten da. Lorategietako apaingarri gisa lantzen da."}
{"id": "278654", "revid": "28807", "url": "https://eu.wikipedia.org/wiki?curid=278654", "title": "Rossioglossum grande", "text": ""}
{"id": "278655", "revid": "28807", "url": "https://eu.wikipedia.org/wiki?curid=278655", "title": "Odontoglossum grande", "text": ""}
{"id": "278656", "revid": "56334", "url": "https://eu.wikipedia.org/wiki?curid=278656", "title": "Beatrix Potter", "text": "Helen Beatrix Potter (Kensington, Londres, 1866ko uztailaren 28a - Sawrey, Lancashire, 1943ko abenduaren 22a) britainiar idazlea izan zen.\nHaurrentzako liburu ugari idatzi zituen; Peter Rabbit, Benjamin Bunny, Jemina Puddle-Duck, Mrs. Tiggy-Winkle eta beste zenbait pertsonaiaren sortzailea izan zen. Frantsesera, alemanera, gazteleniara eta Europako beste hizkuntzetara itzuli dira Potterren ipuinak. Lan nagusiak: \"The Tale of Peter Rabbit\" (1900, \"Peio untxiaren ipuina\", euskaraz Descl\u00e9e de Brouwer argitaletxeak 1993an argitaratua, Garbi\u00f1e Legorburuk itzulita)), \"The Tailor of Gloucester\" (1902, \"Gloucesterreko jostuna\") eta \"The Tale of Benjamin Bunny\" (1904, \"Benjamin Bunnyren istorioa\")."}
{"id": "278657", "revid": "1519", "url": "https://eu.wikipedia.org/wiki?curid=278657", "title": "Mamoru Shigemitsu", "text": "Mamoru Shigemitsu (Oita, Japon, 1887ko uztailaren 29a - Yugawara, Kanagawa, Japon, 1957ko urtarrilaren 26a) japoniar diplomatikoa eta estatugizona izan zen.\nBiografia.\nHerri askotan enbaxadore izan ondoren, Kanpo Arazoetako ministro izan zen 1943. urtetik Bigarren Mundu Gerra amaitu zen arte. 1945. urteko irailaren 2an Japoniaren errendizioa sinatu zuen Estatu Batuetako armadaren \"Missouri\" korazatuan. Zazpi urteko espetxe-zigorra ezarri zioten 1948. urtean, baina aske geratu zen handik bi urtera. Kanpo Arazoetarako ministro izan zen 1954-1956 urteetan, eta geroztik hil arte Japoniako ordezkaria izan zen Nazio Batuetan."}
{"id": "278659", "revid": "105290", "url": "https://eu.wikipedia.org/wiki?curid=278659", "title": "Xista", "text": "Xista (\"Spinachia spinachia\") Gasterosteidae familiako itsas arraina da, \"Spinachia\" generoko espezie bakarra.\nOrratz edo akula arrainen antzekoa da, haiek baino sendoxeagoa. Buru luzea, aho txikia eta begi handiak ditu. Gorputzaren erdialdean, bizkarraldean eta sabelaldean, tximeleta hegoen antzeko hegalak ditu. Hegal horien aurrean zerra-hortzen antzeko arantza batzuk ditu, 14 bizkarrean eta bi sabelean. Isats aldea oso mehea du, eta isatsa bera haizemaile baten antzekoa.\nOskoldun txikiak jaten ditu. Ez da espezie interesgarria arrantzarako.\nHedapena.\nKantauri itsasotik Norvegiako iparraldera bitarteko itsasertzetan bizi da."}
{"id": "278660", "revid": "336", "url": "https://eu.wikipedia.org/wiki?curid=278660", "title": "Spinachia spinachia", "text": ""}
{"id": "278661", "revid": "512", "url": "https://eu.wikipedia.org/wiki?curid=278661", "title": "Hipposideros cervinus", "text": "Hipposideros cervinus Hipposideros generoko animalia da. Chiropteraren barruko Hipposideridae familian sailkatuta dago."}
{"id": "278662", "revid": "336", "url": "https://eu.wikipedia.org/wiki?curid=278662", "title": "Antonio Elorza", "text": "Antonio Elorza Dom\u00ednguez (Madril, Espainia, 1943ko azaroaren 20a) euskaldun jatorriko espainiar historialaria da. Doktorea da Politika eta Ekonomia Zientzietan. Euskalerriaren Adiskideen Elkarteko eta Eusko Ikaskuntzako kide da. Euskadiko Partidu Komunistako kide izan zen. Espainiako eta Euskal Herriko gaurko historia aztertu du bere obretan: \"Socialismo ut\u00f3pico espa\u00f1ol\" (1970, \"Espainiako sozialismo utopikoa\"), \"La utop\u00eda anarquista en la II Rep\u00fablica\" (1973, \"Utopia anarkista II. Errepublikan\"), \"Ideolog\u00edas del nacionalismo vasco\" (1978, \"Euskal abertzaletasunaren ideologiak\")."}
{"id": "278663", "revid": "336", "url": "https://eu.wikipedia.org/wiki?curid=278663", "title": "Gustav Holst", "text": "Gustav Holst, jaiotza-izenaz Gustavus Theodore von Holst (Cheltenham, Ingalaterra, 1874ko irailaren 21a - Londres, Ingalaterra, 1934ko maiatzaren 25a), ingeles musikagilea izan zen.\nBiografia.\nErrege Kontserbatorioko irakaslea izan zen. Hasieran Wagnerren eragina jaso zuen, eta geroago Stravinskirena. Gehienbat lan sinfonikoz osaturiko obra du, eta ekialdeko moldeak zein Ingalaterrako antzinako musikako erritmo irregularrak erabili zituen. Kontrapuntuzko estiloa eta izaera politonala dira Holsten musikaren ezaugarri nabarienak.\nObra ezagunenetako batzuk: \"Rig Veda\", koro eta orkestrarako (1903); \"Planets\", orkestrarako suitea (1916); \"The Hymn of Jesus\" (1917)."}
{"id": "278664", "revid": "28807", "url": "https://eu.wikipedia.org/wiki?curid=278664", "title": "Gustav Theodore Holst", "text": ""}
{"id": "278665", "revid": "1519", "url": "https://eu.wikipedia.org/wiki?curid=278665", "title": "Jhansi", "text": "Jhansi (hindiz: \u091d\u093e\u0902\u0938\u0940; maratheraz: \u091d\u093e\u0936\u0940) Uttar Pradeshko hiria, Indiaren iparraldean dagoena. 504.292 biztanle zituen 2001ean. Burdingintza-industria, kautxua eta kobrea dira ekonomia jarduera nagusiak; gainera, burdinbide- eta errepide-lotunea da. Letoia, zeta eta alfonbrak egiten dituzte. Mahrata printze batek eraiki zuen, eta britainiarren mende gelditu zen 1806an. Bundelkhandari eman zizkioten hango eskubideak, baina oinordekorik utzi gabe hil zen; hiria eta eskualdea britainiarrek hartu zituzten orduan. Handik lau urtera, zipaioen iraultza sortu zen (XVIII. eta XIX. mendeko indiar soldaduak ziren zipaioak, Frantzia, Portugal eta Erresuma Batuaren mende zeudenak); han zeuden britainiarrak hil zituzten, eta aske geratu ziren."}
{"id": "278666", "revid": "46380", "url": "https://eu.wikipedia.org/wiki?curid=278666", "title": "Claude Lelouch", "text": "Claude Lelouch (Paris, ) frantziar zinema-zuzendaria da. Hamahiru urte zituela egin zuen bere lehen film laburra. Bere kasa eginiko sei film ia ezezagunen ondoren, \"Un homme et une femme\" (1966) izenekoak nazioarteko ospea eman zion. Lelouchen filmek zoriontasunean eta arrakastan hartzen dute oinarri. Azken urteotan egin dituen filmetan, hauek dira aipagarrienak: \"Itin\u00e9raire d\u00b4un enfant g\u00e2t\u00e9\" (1988, Jean Paul Belmondorekin), \"Hommes, femmes, mode d\u00b4emploi\" (1996, Veneziako Zinemaldian Urrezko Lehoiarentzat izendatua), \"Une pour toutes\" (2000), \"And Now... Ladies and Gentlemen\" (2002), \"Les parisiens\" (2004), \"Le courage d'aimer\" (2005), \"Roman de gare\" (2007), \"Ces amours-l\u00e0\" (2010)."}
{"id": "278667", "revid": "512", "url": "https://eu.wikipedia.org/wiki?curid=278667", "title": "Popol Vuh", "text": "Popol Vuh edo \"Pop Wuj\" maia-kitxe (K\u00b4iche) hizkuntzan eta alfabeto latinoan idatzitako liburua da. Munduaren eta gizakiaren sorrerari buruzko antzinateko maien mitoak eta usteak jasotzen ditu, Guatemalar jatorrizko herriei buruzko berriez gain (emigrazioak, gerrak eta espainiarrek konkistatu aurreko tradizioak). 1540 inguruan idatzi bide zuen gizarte-maila altuko maia-kitxe batek. Galduta egon zen liburua urte askoan, baina XVIII. mendean aurkitu egin zuen Francisco Xim\u00e9nez domingotar espainiarrak. Aztertu ondoren, espainierara itzuli zuen liburua. Liburu honek balio historiko eta espiritual handia du.\nLiburuaren historia.\n\"Popol Vuh\" liburuaren jatorrizko edizioa ez da ezagutzen. Horregatik, ikerlari batzuek, esaterako Delia Goetzek, pentsatu dute lehenengo liburua jeroglifikoez margotutako lana izango zela, ezagutzen diren maia kodexen moduan. Liburu horren bidez apaizek herriari haien arrazaren historia eta erlijoaren misterioak erakutsi zizkioten. Baina hau hipotesi bat besterik ez da.\nFrancisco Xim\u00e9nezek, liburua aurkitu zuen fraideak, informazio hau eman zuen: lehenengo bertsioa kiche hizkuntzaz idatzi zen horretarako alfabeto latindarra erabiliz; haren ustez XVI. mendearen erdian idatziko zen. Data hori emateko liburuak berak ematen duen informazioa erabili zuen: Juan de Rojas eta Juan Cort\u00e9s dira aipatzen diren azken errege kicheak.\nGeroztik liburua ezkutatuta gorde zuten 1701. urteara arte, zeinean Santo Tom\u00e1s Chuwila (gaur egungo Guatemalako Chichicastenango) herriko komunitateak bilduma erakutsi zion. Xim\u00e9nezek jasotako testuak ezagutzen den \"Popol Vuh\" liburuaren bertsio zaharrena jasotzen zuen. Fraideak aurkikuntzaren garrantziaz jabetu zenean testuaren itzulpena egitea deliberatu zuen. Gaztelaniaz bi itzulpen egin zituen, lehenengoa oso formala eta ulertzeko zaila; ondoren bigarren bat literarioago idatzi zuen eta bere \"Historia de la Provincia de Santo Vicente de Chiapa y Guatemala\" liburuan jaso zuen (1722). Xim\u00e9nezen lanak gordeta gelditu ziren 1857. urtera arte; urte horretan Charles Scherzer ikertzaile austriarrak aurkitu zituen eta \"Las Historias del origen de los indios de esta provincia de Guatemala\" izenburupean argitaratu zituen. Ondoren Charles \u00c9tienne Brasseur de Bourbourg apaizak jatorrizko testua lapurtu eta Europara eraman zuen. 1861an frantsesez argitatu zuen, \"Popol Vuh, Le livre Sacr\u00e9 et les mythes de l'antiquit\u00e9 Am\u00e9ricaine \"izenburuaz\".\" Geroztik \"Popol Vuh\" bezala ezagutzen da. Ondoren, liburua eskuz esku ibili zen berriro Ameriketara itzuli arte. Gaur egun Ameriketako Estatu Batuetan dago, Chicagoko Newberry Liburutegian. Ohiko Unibertsitateak, bestetik, faksimila Interneten eskuragarri jarri du. \nIzenburua.\nLehenago aipatu bezala, liburuaren jatorrizko izena ez zen \"Popol Vuh\"; izen hori Brasseur de Bourbourg apaizak egindako edizioaren ondorioz zabaldu zen. Dena dela, liburuaren edukia oso ondo jasotzen du: Popol hitzak kitxe hizkuntzaz \"komunitatea\" edo \"etxe amankomuna\" esan nahi du; Vuh hitzak, aldiz, \"liburua\" esan nahi du. Beraz, \"Popol Vuh\" \"Komunitatearen Liburua\" izango litzateke. Liburu honek beste izen bat ere badu, gaur egun asko zabaltzen ari dena: \"Pop Wuj\" edo \"Denboraren Liburua\", \"Gertaeren Liburua\".\n\"Popol Vuh\" liburuaren edukia.\nNewberry Liburutegian dagoen testuak ez ditu atalak bereizten baina, orokorrean, 1861an Brasseur de Bourbourg moldatutakoa erabiltzen da. Horren arabera hauek dira liburuaren atal nagusiak:"}
{"id": "278668", "revid": "10891", "url": "https://eu.wikipedia.org/wiki?curid=278668", "title": "Claire Bloom", "text": "Claire Bloom, jaiotzez Patricia Claire Blume (Londres, Ingalaterra, 1931ko otsailaren 15a) zinema- eta antzerki-antzezle ingelesa da.\nBiografia.\nChaplinen \"Limeligt\" (1952) filmari esker egin zen ezaguna. Besterik ere egin du orduz geroztik: \"Rikardo III.a\" (1955), \"The Chapman Report\" (1962) George Cukorren aginduetara; \"The Spy Who Came in from the Cold\" (1965), \"Sammy and Rosie get laid\" (1988) Stephen Frearsekin; eta \"Crimes and Misdemeanors\" (1990) eta \"Mighty Aphrodite\" (1995), Woody Allenekin.\nTelebistarako ere lan asko egin du: \"Cyrano de Bergerac\" (1995), \"Hamlet, Prince of Denmark\" (1980), \"Ellis Island\" (saila, 1984), \"Lady and the Highwayman\" (1989,) \"The Lady in Question\" (1999), eta abar."}
{"id": "278669", "revid": "512", "url": "https://eu.wikipedia.org/wiki?curid=278669", "title": "Drosophila", "text": "Drosofila da genetikako esperimentuetan maiz erabilia den drosofilidoen familiako Drosophila generoko intsektu dipteroen izen arrunta. Tamaina txikiko euliak dira (2-4 mm), kolore ilunekoak edo beltzak. 700 drosofila-espezie ezagutzen dira, baina \"Drosophila melanogaster\" edo ozpin-eulia da haien artean ezagunena, ikerketa genetikoetan oso erabilia baita. Edozein egoeratan ugari hazten delako da hain baliagarria zientzian. Morganek erabili zuen lehen aldiz 1909an drosofila saiakuntza genetikoetan."}
{"id": "278671", "revid": "512", "url": "https://eu.wikipedia.org/wiki?curid=278671", "title": "Kurt Jooss", "text": "Kurt Jooss (Wasseralfingen, W\u00fcrttemberg, 1901eko urtarrilaren 12a - Heilbronn, 1979ko maiatzaren 22a) alemaniar dantzari eta koreografoa izan zen. Rudolf von Labanen laguntzaile izan zen, eta Essen Operako dantza-zuzendaria (1929). Ida Rubinsteinen taldeak 1934an aurkeztu zuen \"Pertsefona,\" Stravinskiren lan batean oinarritua; hori du lan aipagarriena. 1934an Britainia Handira joan zen. Geroago, bere sorterrira itzuli eta dantza talde bat eratu zuen; ballet-irakasle eta koreografo nagusi izan zen D\u00fcsseldorfeko Operan. Koreografia lan nagusiak: \"Gaztetasuna, Gau trena\" eta \"Erregin aztia.\""}
{"id": "278672", "revid": "336", "url": "https://eu.wikipedia.org/wiki?curid=278672", "title": "Karlota Belgikakoa", "text": "Karlota Belgikakoa edo Karlota Mexikokoa, jaiotzez Marie Charlotte Am\u00e9lie Augustine Victoire Cl\u00e9mentine L\u00e9opoldine de Saxe-Coburg et Orl\u00e9ans Bourbon-Deux-Siciles et de Habsbourg-Lorraine (Laeken, Brusela, Belgika, 1840ko ekainaren 7a - Meise, Belgika, 1927ko urtarrilaren 19a) Mexikoko enperadorea izan zen.\nBiografia.\nLeopoldo I.a Belgikakoaren eta Luisa Maria Orleanskoa errege-erreginen alaba zen. 1857an Austriako Maximiliano artxidukearekin ezkondu zen eta Mexikoko erregetza eskuratuta, han hartu zuen egoitza. Benito Ju\u00e1rezen osteekin izandako istiluak zirela eta, Europara itzuli zen Karlota; Napoleon III.ari eta Pio IX.ari laguntza eskatu zien baina ukatu egin zioten biek. Erotu egin zen, eta Miramarko gazteluan (Austrian) itxi zuten hasieran; gero, eta hil arte, Bouchotekoan bizi izan zen, Brusela ondoan."}
{"id": "278674", "revid": "336", "url": "https://eu.wikipedia.org/wiki?curid=278674", "title": "Henry John Temple (Palmerstongo III. bizkondea)", "text": "Henry John Temple, Palmerstongo III. bizkondea, (Broadlands, Hampshire, Ingalaterra, 1784ko urriaren 20a - Brocket Hall, Hertfordshire, Ingalaterra, 1865eko urriaren 18a) politikaria izan zen. Bi bider izan zen Erresuma Batuko Kanpo Arazoetako ministroa (1830-34; 1835-41), eta kargu horretatik konstituzio liberalaren alde egin zuen, bai Britainia Handian, bai atzerrian. Lehen ministroa ere izan zen (1855-58; 1859-65); Krimeako gerra indarrez jarraitu zuen, Italiaren batasuna bultzatu zuen, eta Indiako matxinada deuseztatu zuen. Palmerstonen diplomaziak, gogorra izanik ere, Britainia Handiaren izen ona areagotu zuen."}
{"id": "278675", "revid": "6327", "url": "https://eu.wikipedia.org/wiki?curid=278675", "title": "Lord Palmerston", "text": ""}
{"id": "278676", "revid": "46380", "url": "https://eu.wikipedia.org/wiki?curid=278676", "title": "Ambroise Par\u00e9", "text": "Ambroise Par\u00e9 (Bourg-Hersent, Lavaletik gertu, Frantzia, 1509 - Paris, Frantzia, 1590eko abenduaren 20a) frantses kirurgialaria izan zen.\nBiografia.\nHenrike II.aren, Frantzisko II.aren, Karlos IX.aren eta Henrike II.aren sendagile izan zen.\nOdol-jarioak geldiarazteko, arteriak lotzeko metodo bat asmatu zuen; ortopedia-azterketak ere egin zituen.\nKirurgiari buruzko lanak argitaratu zituen: \"La Method de traicter les playes faites par les arquebuses et aultres bastons a feu\" (1545, \"Arkabuzek eta beste su-armek eragindako zauriak sendatzeko metodoa)\".\nKirurgia modernoaren aitzindaritzat hartzen da Pare."}
{"id": "278677", "revid": "512", "url": "https://eu.wikipedia.org/wiki?curid=278677", "title": "Hipposideros cineraceus", "text": "Hipposideros cineraceus Hipposideros generoko animalia da. Chiropteraren barruko Hipposideridae familian sailkatuta dago."}
{"id": "278678", "revid": "28807", "url": "https://eu.wikipedia.org/wiki?curid=278678", "title": "Ambroise Pare", "text": ""}
{"id": "278679", "revid": "1545", "url": "https://eu.wikipedia.org/wiki?curid=278679", "title": "Purana", "text": "Purana literatura sanskritoko bilduma entziklopedikoetako bakoitza, Antzinateko eta Erdi Aroko jakituria hinduari buruzko laburpena agertzen duena. Jatorriz oso antzinakoak dira, baina IV-XV. mendeen artean idatziak dira. Besteak beste, kosmogoniak, jainkoen eta santuen genealogia, epopeia handiak eta errege-dinastien historia agertzen dira Puranetan. 18 Purana nagusi eta beste testu osagarri batzuk hartzen dira aintzat; ezagunena \"Bhagavata-purana\" da, Krishnaren gaztaroa kontatzen duena eta Indiako erlijioan eragin handia izan duena."}
{"id": "278680", "revid": "58701", "url": "https://eu.wikipedia.org/wiki?curid=278680", "title": "Ramanuja", "text": "Ramanuja Indiako hegoaldeko erlijio-gizon eta filosofo hindua (Sriperumbudur, India, 1077 - Srirangam, 1137). Sri Rangamgo tenpluan jardun zuen, bertako gurtza antolatu zuen eta tenplu berriak sortu zituen handik kanpora, Vishnu eta Sri haren emaztearen ohoretan betiere. Deboziozko liburuak idatzi zituen eta aipagarriak ditu bereziki Veda (\"Vedarthasamgraha\"), Brahma-sutra (\"Sri-bhasya\") eta Bhagavadgita (\"Bhagavadgita-bhasya\") liburuei buruzko iruzkinak. Giza arimaren batasuna aldarrikatu zuen eta \"bhajti\" edo gurtzaren balioa defenditu zuen."}
{"id": "278681", "revid": "336", "url": "https://eu.wikipedia.org/wiki?curid=278681", "title": "Ernst Bloch", "text": "Ernst Bloch (Ludwigshafen, Alemania, 1885eko uztailaren 8a - T\u00fcbingen, Alemania, 1977ko abuztuaren 4a) filosofoa izan zen. Gaztetandik lotu zitzaion sozialismoari, eta \"Thomas M\u00fcnzer, iraultzako teologoa \"eman zuen argitara (1922). Nazismoaren aurka egiteagatik Ameriketara erbesteratu zen (1935). Bigarren Mundu Gerra amaitutakoan Leipzigeko Karl Marx unibertsitatean irakatsi zuen filosofia. 1961. urtetik aurrera T\u00fcbingengo unibertsitatean jardun zuen. Bertan, utopiaren funtzioari buruzko lanetan jarraitu zuen; utopia gizarteen etorkizun historikoaren ikusmolde nagusi gisa ulertzen zuen.\nBere lanik ezagunenetako bat \"Das Prinzip Hoffnung\" da (\"Itxaropen Printzipioa\")."}
{"id": "278682", "revid": "96586", "url": "https://eu.wikipedia.org/wiki?curid=278682", "title": "Hanns Eisler", "text": "Hanns Eisler (Leipzig, Saxonia, Alemaniar Inperioa, 1898ko uztailaren 6a - Ekialdeko Berlin, Alemaniako Errepublika Demokratikoa, 1962ko irailaren 6a) alemaniar musikagilea izan zen.\nBiografia.\nSch\u00f6nbergen eta Webernen ikaslea izan zen.\nBi Mundu Gerren arteko musikagilerik garrantzitsuenetakoa izan zen. Zuzendari ospetsuen filmetarako musika ondu zuen (Charles Chaplin, Chaques Feyder, Fritz Lang, Alain Resnais). Musika jarri zien, halaber, Bertolt Brechten obra batzuei.\n1937. urtean Estatu Batuetara jo zuen nazismoak hartaraturik, baina handik kanpora bidali zuten, bere ideia sozialistak zirela-eta (1947). Ekialdeko Alemania zenaren ereserkiaren egilea da (1948)."}
{"id": "278683", "revid": "512", "url": "https://eu.wikipedia.org/wiki?curid=278683", "title": "Johannes Ewald", "text": "Johannes Ewald (Kopenhage, 1743ko azaroaren 18a - 1781eko martxoaren 17a) Danimarkako poeta eta antzerkigilea izan zen.\nPoema lirikoak idatzi ondoren, 1769an Klopstock idazle alemaniarrarekin topo egin zuen, eta hark iparraldeko mitologiara zaletu zuen. Orduan bi antzerki idatzi zituen, mitologia-gaiak hartuz: \"Rolf Krage\" (1790) eta \"Balderren heriotza\" (1775). Erlijio-krisialdi baten ondoren, lirismoa gehiago errotu zitzaion, eta \"Damutua\" eta \"Oda arimari\" idatzi zituen. Danimarkako ereserki nazionala haren \"Fiskerne\" operatik hartu da. Danimarkako poeta liriko handienetakoa da."}
{"id": "278684", "revid": "119347", "url": "https://eu.wikipedia.org/wiki?curid=278684", "title": "Hilario Extremiana", "text": "Hilario Extremiana Barrasa (Miranda de Ebro, Burgos, 1958ko abenduaren 17a) arabar musikagilea da.\nBizitza.\nHarmonia eta Konposizio ikasketak egin zituen Gasteizen Carmelo Bernaolarekin, Bilbon Juan Corderorekin, Sienan (Italia) Franco Donatonirekin eta Madrilen amaitu zituen Konposizioko goi mailako ikasketak, Anton Garcia Abrilekin, eta Orkestra Zuzendaritzakoak, Enrique Garc\u00eda Asensiorekin. Era berean, pianoko eta klarineteko ikasketak ere burutu ditu.\nBilboko Goi Mailako Musika Kontserbatorioko Orkestraren zuzendaria eta Harmoniako irakaslea izan da, zuzendaritzako taldean lau urtetan aritu zelarik. Gasteiz, Miranda de Ebro eta Amurrioko Kontserbatorioetan klaseak eman izan ditu, bai eta Deustuko Unibertsitatean ere.\nArabako Metalen Taldearen Zuzendaria izan zen, eta Barakaldoko Zigor Abesbatzarena. KURAIA elkarteko kide sortzailea da, Musika Sinfonikoko Musikagileen Elkarteetako Elkargo Estatalarena eta Musikari eta Musikagileen Erakundeen Sarekoa ere.\nGenero eta formazio ezberdinetarako obren autore da, musika tresna bakarrerako edo ganberarako, bai eta orkestrarako ere. Kontserbatorio eta ikasketa zentro ezberdinetako programetan aurkitzen dira hauetako lan batzuk. \"La cenicienta roja\" operaren egilea da. Klasikotik hasi eta folkeraino, formazio eta musika estilo ezberdinetarako moldaketa ugari egin izan ditu.\nGasteizko Udal Musika Bandaren zuzendari titularra da, oposizio-lehiaketa gainditu ondoren."}
{"id": "278685", "revid": "96586", "url": "https://eu.wikipedia.org/wiki?curid=278685", "title": "Edward Gierek", "text": "Edward Gierek (Porabka, 1913ko urtarrilaren 6a - Cieszyn, 2001eko uztailaren 29a) poloniar politikari komunista izan zen.\nMeatzari izan zen Frantzian. Frantziako alderdi komunistan sartu zen (1931), baina greba baten ondorioz Poloniara bidali zuten 1934an, eta 1937an Belgikara joan zen. 1948an Poloniara itzuli eta Katowiceko alderdi komunistako idazkari hautatu zuten. Batzorde zentraleko kide izendatu zuten 1954an eta, ondoren, bulego politikokoa 1956an. 1970ean, W\u0142adys\u0142aw Gomu\u0142karen ondoren, Poloniako alderdi komunistako buru eta gobernuburu bihurtu zen. 1980ko irailaren 5era arte jarraitu zuen agintean."}
{"id": "278686", "revid": "512", "url": "https://eu.wikipedia.org/wiki?curid=278686", "title": "Orhan Veli Kanik", "text": "Orhan Veli Kanik (Bekoz, Turkia, 1914ko apirilaren 13a - Istanbul, Turkia, 1950eko azaroaren 14a) turkiar olerkaria izan zen, XX. mendeko Turkiako olerkaritzaren berritzaile garrantzizkoenetako bat.\nBiografia.\nIstanbulen egin zituen literatura-ikasketak. Turkiako Hezkuntza ministerioko itzultzaile izan zen; Frantziako olerkari nagusien obrak itzuli zituen. Turkiako poesia klasikoaren moldeak alde batera utziz, eguneroko hizkuntza eta poema folklorikoak txertatu zituen bere poesian.\nObra nagusiak: \"Vazgecemedigim\" (1945, \"Ezin dut utzi\"); \"Destan Gibi\" (1945, \"Epikoen modura\"); \"Yenisi\" (1945, \"Berria\"); \"Karsi\" (1945, \"Zehar\")."}
{"id": "278687", "revid": "28807", "url": "https://eu.wikipedia.org/wiki?curid=278687", "title": "Orhan Veli", "text": ""}
{"id": "278688", "revid": "58701", "url": "https://eu.wikipedia.org/wiki?curid=278688", "title": "Nezahualc\u00f3yotl", "text": "Nezahualc\u00f3yotl Texcocoko erregea (1402ko apirilaren 28a - 1472ko ekainaren 4a). 1431-1472 bitartean izan zen errege. Bere aita hil zenean, Itzcoat-ko mexikar herriarekin eta Texcocoren zergapekoekin bat egin zuen Tezozomocen aurka borrokatzeko. Garaipena lortu eta haren erreinuan sartu zen 1431n. Ekonomia berriro antolatu zuen eta denbora laburrean Texcoco garai hartako hiri nagusietako bat bihurtu zen. Poesian, filosofian eta legegintzan ere aritu zen; Mexikoko XV. mendeko indiar kulturaren eragile indartsua izan zen. \"Handia\" eta \"Jakintsua\" ezizenez ere ezagutzen zen."}
{"id": "278690", "revid": "336", "url": "https://eu.wikipedia.org/wiki?curid=278690", "title": "Benjamin Peirce", "text": "Benjamin Peirce (Salem, Massachusetts, 1809ko apirilaren 4a - Cambridge, Massachusetts, 1880ko urriaren 6a) Estatu Batuetako matematikaria eta astronomoa izan zen. Harvardeko astronomia- eta matematika-katedraduna izan zen, eta 1843. urtean unibertsitate hartako astronomia behatokia antolatu zuen. Urano eta Neptuno planeten gorabehera nagusiak sailkatu zituen. 1863. urtean National Academy of Sciences elkartearen sortzaileetako bat izan zen. Peirceren lan aipagarriena \"Linear Associative Algebra\" (1870, \"Aljebra lineal asoziatiboa\") da, aljebra anitzen sistemen azterketa egiten duena."}
{"id": "278691", "revid": "512", "url": "https://eu.wikipedia.org/wiki?curid=278691", "title": "Samuel Scheidt", "text": "Samuel Scheidt (Halle, Alemania, 1587ko azaroaren 3an bataiatua - 1654ko martxoaren 24a) alemaniar musikagilea eta organista izan zen.\nBiografia.\nJ. Sweelincken ikasle izan zen. 1603-1608. urteetan Halleko Moritzkircheko organista izan zen, eta 1619. urtetik aurrera Halleko gorteko organista izan zen. Bachen aurreko organo-musikagile aipagarriena izan zen.\nScheidten lan aipagarriena \"Tablatura nova\" (1624) organorako lana izan zen, tablatura idazkera erabili ordez pentagramak erabiltzen zituena. Lan horretan salmoak, ereserkiak, mezak, toccatak, fugak eta elizako musika biltzen ziren, besteak beste."}
{"id": "278692", "revid": "105290", "url": "https://eu.wikipedia.org/wiki?curid=278692", "title": "Siluru", "text": "Silurua (\"Silurus glanis\") siluridoen familiako arraina da, ur gezatan ibiltzen den Europako handiena, 3 m inguru luzea eta 200 kg har ditzakeena. Gorputz sendo luzarana du, eta buru handia. Azala soila eta lirdinga-guruin askokoa du, beltzarana bizkarraldean eta arrea edo oliba-kolorekoa sabelaldean. Animalia hauek oso indartsuak dira eta erraz bota dezakete pertsona bat uretara.\nHabitat.\nEuropako eta Asiako ibai eta aintziretan bizi da, Europan erdiko eta ekialdekoetan eta Asian mendebaldekoetan. Kirol arrantza dela eta arrantzale askok beste ibaietan bota dituzte siluruak, kasu batzuetan beste espezie bat dagoelako ez dute ibaia superpopulatzen baina beste kasu batzuetan super harrapari bilakatzen dira. Espainian 1974. urtean Mequinenza urtegian sartu zen eta Ebro ibai osoan zehar zabaldu dira. Siluruentzat egoera ona egon denez arazorik gabe tamaina ikaragarriak izatera heldu dira espezie nagusia bilakatuaz. 1880an Erresuma Batuan aske utzi zituzten, baina ez ziren zabaldu egoera klimatiko traketsaren erruz. Alpeetan eta Suedian siluru kopurua ikaragarri jaitsi da. Grezian ere bizi izan zirela jakin da baina gaur egun ez da aurkitzen espezimenik.\nFisikoa.\nArrain hauek oso luzeak izan ohi dira eta gutxi gora-behera 2 metroko luzera daukate. Aho handia daukate eta jaten dituzten arrain gehienak irentsi egiten dituzte, barnean hortz oso txikiak baina asko dauzkate. Ahoarekin egin dezaketen indarra oso handia da eta erraz txikitu dezakete pertsona baten hanka. Begi txikiak dauzkate eta gainera ez dute ondo ikusten. Ahoaren inguruan bibote antzekoak dauzkate eta beraien inguruan mugitzen diren gauzak detektatu ditzakete, adibidez arrainak.\nEmeak bere pisu kilo bakoitzeko 30000 arrautza jartzen ditu, arrak arrautzak zaintzen ditu eta beste arrainez defendatzen ditu. Arraina arrautzetatik ateratzeko 3 edo 10 egun igaro behar dira, egunak tenperatura erabakitzen du.\nElikadura.\nZeinahi animalia jaten du, arrainak, uretako hegaztiak eta anfibioak batez ere. Ikusmen oso txarra daukatenez batzuetan ez dakite zer jaten ari diren, beraien aurrean zerbait dagoela bakarrik. Harrapatutako siluru batzuen tripen barruan latak aurkitu dira.\nKalte ekologikoa.\nSilurua beste habitat batera sartzean bertako arrainak jan ditu eta balantza biologikoaren oreka suntsitu egin du bertako ekosistema desagerraraziz."}
{"id": "278693", "revid": "512", "url": "https://eu.wikipedia.org/wiki?curid=278693", "title": "Hipposideros commersoni", "text": "Hipposideros commersoni Hipposideros generoko animalia da. Chiropteraren barruko Hipposideridae familian sailkatuta dago."}
{"id": "278694", "revid": "336", "url": "https://eu.wikipedia.org/wiki?curid=278694", "title": "Silurus glanis", "text": ""}
{"id": "278695", "revid": "116965", "url": "https://eu.wikipedia.org/wiki?curid=278695", "title": "Mikhail Tal", "text": "Mikhail Tal (; ; Riga, 1936ko azaroaren 9a - 1992ko ekainaren 28a) letoniar xake jokalaria, Nazioarteko Maisu Handia eta Munduko Xake Txapelduna izan zen.\nXakearen historian izan den jokalari argi eta intuitiboenetako bat da. Talen kalkuluen sakontasunari eta erasoen edertasunari esker, jokalari handienetakotzat hartu izan da. Hala ere, ez zuen lortu Bobby Fischer garaitzea. 1960an munduko txapeldun izan zen, Botvinnik garaitzean, baina Botvinnik beraren aurka galdu zuen titulua hurrengo urtean. Osasun arazoak zirela-eta, gero eta txapelketa gutxiagotan parte hartu zuen, baina nabarmen erakutsiz bere xakerako gaitasunak berdin-berdin jarraitzen zutela. Ondoren, munduko jokalari onenen analista izan zen.\nSei aldiz irabazi zuen SESBeko Xake Txapelketa, 1957, 1958, 1967, 1972, 1974 eta 1978an.\nKanpo estekak.\n&lt;noinclude&gt;"}
{"id": "278696", "revid": "96586", "url": "https://eu.wikipedia.org/wiki?curid=278696", "title": "Jun'ichir\u014d Tanizaki", "text": "Jun'ichir\u014d Tanizaki, japonieraz \u8c37\u5d0e \u6f64\u4e00\u90ce, \"Tanizaki Jun'ichir\u014d\" (Tokio, Japonia, 1886ko uztailaren 24a - Yugawara, Japonia, 1965eko uztailaren 30a) Japoniako eleberrigilea izan zen.\nBiografia.\nLiteratura klasikoko irakasle izan zen Tokion urtebetez, baina irakaskuntzari utzi zion literatura-lanetan jarduteko bete-betean. Japoniako eleberrigile moderno nagusia da.\nHaren eleberrien ezaugarri nagusiak japoniar tradizionalismoa eta erotismoa dira. Eleberri klasiko batzuk literatura zaharretik japoniera modernora itzuli zituen."}
{"id": "278697", "revid": "28807", "url": "https://eu.wikipedia.org/wiki?curid=278697", "title": "Tanizaki Junichiro", "text": ""}
{"id": "278698", "revid": "336", "url": "https://eu.wikipedia.org/wiki?curid=278698", "title": "Amerikako Estatuen Erakundea", "text": "Amerikako Estatuen Erakundea edo AEE (; , , ) erakunde kontinental bat da, 1948ko apirilean Bogotan sorturikoa, kideen arteko elkartasuna eta lankidetza sustatzea helburu duena. Ameriketako hogeita hamabost estatuk sortu zuten, eta 35 kide ditu egun.\nNBEren printzipio orokorrak ditu oinarri; bakeari eustea eta Ameriketako herrialdeen arteko ekonomia-, gizarte- eta kultura-alorretako elkarlana bultzatzea eta demokrazia babestea dira AEEren helburu nagusiak. Estatu Batuek eragin handia dute AEEn eta, haien eraginez, komunisten kontra agertu zen erakundea; hori dela eta, Kuba AEEtik kanpora gelditu zen 1962an. 2009an, ordea, indarge geratu zen erabaki hori eta, harrezkero, Kuba AEEeko kide da.\nEstatu kideak.\nAmeriketako 35 estatu burujabe dira Amerikako Estatuen Erakundeko kide. Honako 21 hauek izan ziren fundatzaileak:\nGeroago erakundea zabalduz joan zen, Kanada eta independentzia lortu zuten Karibeko estatuak sartu zirenean (onartze urtea parentesi artean):"}
{"id": "278699", "revid": "336", "url": "https://eu.wikipedia.org/wiki?curid=278699", "title": "Gaston Defferre", "text": "Gaston Defferre (Marsillargues, H\u00e9rault, Frantzia, 1910eko irailaren 14a - Marseilla, Frantzia, 1986ko maiatzaren 7a) legegizon eta politikari frantsesa izan zen.\nBiografia.\nSozialista 1933. urteaz geroztik. Erresistentzian jardun zuen Bigarren Mundu Gerran.\nMarseillako alkate hautatu zuten 1953. urtean, diputatu 1946-1958 bitartean eta 1962. urtetik aurrera, eta senatari 1959tik 1962ra bitartean. Ministro hautatu zuten hainbat aldiz 1956. urteaz geroztik: Frantziako kolonietakoa Guy Molleten agintean (1956-1957), Deszentralizazio eta Barne ministroa Pierre Mauroyren gobernuarekin (1981-1984) eta lurraldekoa Laurent Fabiusekin."}
{"id": "278700", "revid": "1545", "url": "https://eu.wikipedia.org/wiki?curid=278700", "title": "Ernesto del R\u00edo", "text": "Ernesto del R\u00edo (Bilbo, 1954) bizkaitar zinema-zuzendaria da.\nBiografia.\nZuzenbide ikasketak egin zituen Deustuko Unibertsitatean, baina oso gazterik sartu zen zinemaren munduan: 1974an Deustuko Zine Kluba fundatu zuen, eta Bilboko Dokumentalen Jaialdiko zuzendaritzako kide izan zen hainbat urtez. Hainbat film labur egin ondoren, 1987an egin zuen lehen film luzea, \"El amor de ahora\". Ondoren \"No me compliques la vida\" zuzendu zuen (1991), Lan Zinema ekoiztetxearekin lankidetzan. Etxe berarekin egin zuen \"Hotel y domicilio\" (1994), Bilboko giro baztertuetan gertatzen den istorio iluna."}
{"id": "278701", "revid": "1545", "url": "https://eu.wikipedia.org/wiki?curid=278701", "title": "Dzungaria", "text": "Dzungaria (; ; ; ) edo Beijiang () Txinako lurraldea eta ordoki zabala da, Tian Shan mendien eta Altai mendialdearen artean dagoena.\nMendebaldeko muturrean Dzungariako Atea (Chun-ka-erk-men) zabaltzen da, Erdialdeko Asiako mendi hesiak uzten duen sarrera bakarra, hain zuzen. Hango biztanleria mongoliarrek, turkiarrek eta txinatarrek osatzen dute, musulmanak batzuk eta budistak besteak.\nHistoria.\nXVII. mendean, dzungariar talde mongolek Dzungariako khanerria erreinu burujabea sortu zuten, baina txinatarrek suntsitu zuten 1759an.\nEkonomia.\nEkonomia-jarduera nagusiak nekazaritza eta artzaintza dira."}
{"id": "278702", "revid": "28807", "url": "https://eu.wikipedia.org/wiki?curid=278702", "title": "Zungaria", "text": ""}
{"id": "278703", "revid": "96586", "url": "https://eu.wikipedia.org/wiki?curid=278703", "title": "Federico Err\u00e1zuriz Za\u00f1artu", "text": "Federico Err\u00e1zuriz Za\u00f1artu (Santiago, Txile, 1825eko apirilaren 25a - 1877ko uztailaren 20a) politikaria izan zen, txiletarra, familiaz euskaldun jatorrikoa. Txileko lehendakari izan zen.\nLiberala zen, eta 1851. urteko matxinadan hartu zuen parte \"(Mot\u00edn de Urriola)\". Haren ondorioz, Perura jo behar izan zuen ihesi. Jos\u00e9 Joaqu\u00edn P\u00e9rezen garaian ministro izan zen, eta, 1871. urtean, liberalak eta kontserbadoreak elkartu ondoren, Txileko lehendakari hautatu zuten. Karguan egon zen garaian (1871-1876), lehendakariaren ahalmenak murriztu zituen, bide eman zien parlamentuan talde politiko txikiei eta hezkuntza laikoa antolatu zuen."}
{"id": "278704", "revid": "46380", "url": "https://eu.wikipedia.org/wiki?curid=278704", "title": "Jesus Gartzia Leoz", "text": "Jesus Gartzia Leoz (Erriberri, 1904ko urtarrilaren 10a - Madril, 1953ko otsailaren 23a) Nafarroako musikagilea izan zen.\nIru\u00f1ean eta Madrilen egin zituen piano-, harmonia- eta konposizio-ikasketak. Obra nagusiak: \"Cuarteto en Fa sostenido menor\", \"Cuarteto en La menor\", \"La duquesa del candil\" (zarzuela), \"Sinfonia en La bemol mayor, La zapatera y el embozado\" (balleta), etab. Zinemarako lan asko egin ditu; ehunen bat film daude Jes\u00fas Garc\u00eda Leozen musika dutenak: \"Abel S\u00e1nchez\", \"Esa pareja feliz\", \"Bienvenido, Mister Marshall\", \"El Abanderado\", \"Eugenia de Montijo\", \"Inquietudes de Shanti Andia \"horien artean."}
{"id": "278705", "revid": "28807", "url": "https://eu.wikipedia.org/wiki?curid=278705", "title": "Jes\u00fas Garc\u00eda Leoz", "text": ""}
{"id": "278706", "revid": "336", "url": "https://eu.wikipedia.org/wiki?curid=278706", "title": "Liep\u0101ja", "text": "Liep\u0101ja (Liepaya) (letonieraz: ahoskatua; alemanez: \"Libau\", polonieraz: \"Lipawa\") Letoniako hiria eta portua da, Baltikoko itsasoaren eta Liep\u0101jako aintziraren artean. 82.000 biztanle inguru ditu. Industriagune garrantzitsua: janari-industria, nekazaritzarako makineria, ehungintza, altzairugintza, ontzigintza eta zapatagintza.\nHistoria.\nLehen Mundu Gerran, alemaniarren esku geratu zen, hiria suntsitu ondoren (1914-1915). 1941-1944 urteetan, Alemaniaren mende geratu zen, berriro ere. Azkenik, Letoniak burujabetasuna eskatu zuen arte (1991), Sobietar Batasunaren mende egon zen.\nHerri eta hiri senidetuak.\nLiep\u0101jak honako hiri senidetuak ditu:"}
{"id": "278708", "revid": "1545", "url": "https://eu.wikipedia.org/wiki?curid=278708", "title": "Liepaja", "text": ""}
{"id": "278709", "revid": "336", "url": "https://eu.wikipedia.org/wiki?curid=278709", "title": "S\u00f6seki Natsume", "text": "S\u00f6seki Natsume (Edo, 1867ko otsailaren 9a - Tokio, 1916ko abenduaren 9a) japoniar idazlea izan zen.\nIngeleseko irakaslea izan zen Tokioko unibertsitatean. 1900ean Japoniako gobernuaren laguntzaz Ingalaterrara joan zen ingeles literatura ikastera. 1907an irakaskuntza utzi eta aldizkari batean hasi zen lanean. \"Haiku\"ak, saiakerak, eta batez ere, eleberriak idatzi zituen, estilo umoretsu eta berritzaileaz. Arrakasta handia izan zuen bere garaian. Idazlan nagusiak: \"Katu bat naiz\" (1905), \"Haurra\" (1906), \"Meatzaria\" (1908), \"Atea\" (1910), \"Gizonen bihotz gaixoa \"(1914), \"Argia eta ilunbea \"(1916)."}
{"id": "278710", "revid": "28807", "url": "https://eu.wikipedia.org/wiki?curid=278710", "title": "S\u014dseki Natsume", "text": ""}
{"id": "278711", "revid": "512", "url": "https://eu.wikipedia.org/wiki?curid=278711", "title": "Hipposideros coronatus", "text": "Hipposideros coronatus Hipposideros generoko animalia da. Chiropteraren barruko Hipposideridae familian sailkatuta dago."}
{"id": "278712", "revid": "512", "url": "https://eu.wikipedia.org/wiki?curid=278712", "title": "Roman Oiartzabal", "text": "Roman Oihartzabal Iruretagoyena (Ataun, 1883ko otsailaren 28a - Bergara, 1971) gipuzkoar abesbatza-zuzendaria izan zen.\n\"Bergarako Orfeoiaren\" zuzendaria izan zen sortu zenetik (1923). Abesbatza eta orkestrarako, nahiz soilik abesbatzarako obrak zuzendu ditu abesbatza honekin: Verdi, Berlioz, Faur\u00e9, Mozart eta Brahmsen \"Requiem\"ak, Haendelen \"Mesias\", Mendelssohnen \"Elias\", Haydnen \"Sorkuntza\", Mozarten \"Koroatze-Meza\", Beethovenen \"IX. Sinfonia\", Pergolessiren \"Stabat Mater\", Usandizagaren \"Mendi-Mendiyan\", Escuderoren \"Illeta\" eta Guridi, Sorozabal, Esnaola, nahiz Mokoroaren musika-lanak."}
{"id": "278713", "revid": "137486", "url": "https://eu.wikipedia.org/wiki?curid=278713", "title": "Aries (konstelazioa)", "text": "Aries edo Aharia \u2014\u2014 zodiakoko konstelazioetako bat da. Ipar zeruko hemisferioan dago, Pisces (mendebaldean) eta Taurus (ekialdean) artean. Aries izenak aharia esan nahi du latinez. Bere antzinako ikur astronomikoa \u2648\ufe0e da. Ptolomeo II. mendeko astronomoak deskribatutako 48 konstelazioetako bat da, eta 88 konstelazio modernoetako bat izaten jarraitzen du. Tamaina ertaineko konstelazioa da, eta 39. postuan dago tamaina osoan, 441 gradu koadroko azalerarekin (zeru-esferaren % 1,1).\nAriesek ahari bat irudikatu du babiloniar garaiaren amaieratik. Lehenago, Arieseko izarrek korta bat osatzen zuten. Kultura ezberdinek hainbat konstelaziotan sartu dituzte Ariesen izarrak, Txinako ikuskatzaile bikiak eta Marshall Uharteetako mazopa bat barne. Aries konstelazio nahiko ahula da, lau izar distiratsu baino ez dituena: Hamal (Alfa Arietis, bigarren magnitudekoa), Sheratan (Beta Arietis, hirugarren magnitudekoa), Mesarthim (Gamma Arietis, laugarren magnitudekoa) eta 41 Arietis (laugarren magnitudekoa). Konstelazioaren barruan dauden zeru sakoneko objektu bakanak nahiko ahulak dira eta elkarreraginean dauden galaxia pare batzuk dituzte. Zenbait meteoro-euri Ariesetik irradiatzen direla dirudi, Eguneko Arietidak eta Epsilon Arietidak barne.\nHistoria eta mitologia.\nNazioarteko Astronomia Elkarteak konstelazio ofizial gisa onartzen du Aries, baina zeruko eskualde espezifiko gisa. Jatorrian, antzinako testuetan izarren eredu espezifiko gisa definitzen zen, eta antzinatik konstelazio izaten jarraitu du; orain, antzinako patroia eta inguruko izarrak barne hartzen ditu. MUL.APIN izenez ezagutzen diren buztinezko oholtxoetan agertzen den babiloniar zodiakoaren deskribapenean, konstelazioa, orain Aries bezala ezagutzen dena, ekliptikan zehar zegoen azken urtaroa zen. MUL.APIN izarren irteera eta sarreren taula oso bat zen, ziurrenik nekazaritza-egutegi gisa balio zuena. Gaur egungo Aries izenaz ezagutzen zen \"MULL\u00da.\u1e2aUN.G\u00c1\" (\ud808\udc2f\ud808\uddfd\ud808\udca0\ud808\udcb7), \"Nekazaritzako langilea\" edo \"sasoiko langilea\". Nahiz eta litekeena den K. a. XII. edo XI. mendean konpilatzea. MUL.APIN-ek Pleiadeak udaberriko ekinozioa gisa markatzen dituen tradizioa islatzen du, Brontze Aroaren hasieran zehaztasun nahikorekin gertatzen zena. Aries konstelazio desberdin gisa identifika daitekeen lehen erreferentzia K.a. 1350. urtetik 1000.era bitarteko mugarrietatik dator. Hainbat mugarritan, zodiakoko ahari baten irudia eta bertan dauden gainerako pertsonaiak bereizten dira. Konstelazioa nekazaritza langiletik aharira aldatzea, seguruenik, ondorengo babiloniar tradizioan gertatu zen, langileak Tammuzekin gero eta lotura handiagoa zuelako. MUL.APIN sortu zen garaian Aries Tammuzen ahariarekin eta soldatapeko langile batekin identifikatzen zen. Aldaketa horren une zehatza zehaztea zaila da, Ariesen edo beste ahari-irudi batzuen irudirik ez dagoelako.\nAntzinako Egiptoko astronomian, Aries Amon-Ra jainkoarekin lotzen zen, ahari-buruarekin irudikatzen zena eta emankortasuna eta sormena irudikatzen zituena. Udaberriko ekinozioaren lekua zenez, \"Eguzkiaren Birjaiotzaren Adierazlea\" deitzen zitzaion. Aries gailena zen urteko garaietan, apaizek Amon-Raren estatuak prozesatzen zituzten tenpluetan, eta praktika hori aldatu egin zuten persiar astronomoek mende batzuk geroago. Ariesek \"Buruaren Jauna\" titulua eskuratu zuen Egipton, bere garrantzi sinboliko eta mitologikoari erreferentzia eginez.\nAries ez zen erabat konstelazio gisa onartua izan garai klasikora arte. Astrologia helenistikoan, Aries konstelazioa Frixo eta Helle Hermesen aginduz erreskatatu eta Frixo Kolkidaren lurraldera eraman zituen greziar mitologiako ahari urrekararekin lotzen da. Frixo eta Helle Atamas erregearen eta bere lehen emazte Nefeleren semea eta alaba ziren. Erregearen bigarren emaztea, Ino, jeloskor zegoen eta haren seme-alabak hil nahi zituen. Hori lortzeko, Beozian gosetea eragin zuen, eta gero Delfosko Orakuluaren mezu bat faltsutu zuen, gosetea amaitzeko Frixo sakrifikatu behar zutela zioena. Atamas semea Lafistio mendiaren gailurrean sakrifikatzeko zorian zegoela, Aries iritsi zen, Nefelek bidalia. Helle Ariesen bizkarretik erori zen ihesean, eta Dardaneloetan ito zen, \"Helesponto\" ere deitua bere omenez.\nHistorikoki, Aries ahari makur eta hegorik gabeko gisa irudikatu izan da, burua Tauruserantz jiratuta. Ptolomeok bere \"Almagesto\"an esan zuen Hiparkok Alfa Arietis ahariaren mutur gisa irudikatu zuela, Ptolomeok konstelazioko bere irudian sartu ez bazuen ere. Horren ordez, \"Formarik gabeko izar\" gisa katalogatua izan zen, eta \"buru gaineko izarra\" bezala adierazia. John Flamsteedek, bere \"Atlas Coelestis\"ean, Ptolomeoren deskribapenari jarraitu zion, irudiaren buru gainean kokatuz. Flamsteedek mapetako konbentzio orokorrari jarraitu zion, Aries etzanda irudikatuz. Astrologiaren ikuspegitik, Aries buruarekin eta haren umoreekin lotzen da. Oso lotuta zegoen Marterekin, bai planetarekin, bai jainkoarekin. Mendebaldeko Europa eta Siria gobernatzen zituela uste zen, eta pertsona batengan izaera sendoa adierazten zuela.\nAriesen lehen puntuak, udaberriko ekinozioa gertatzen den uneak, konstelazioaren izena darama. Izan ere, Eguzkiak zeruko ekuatorea hegoaldetik iparraldera zeharkatu zuen Ariesen duela bi mila urte baino gehiago. Hiparkok K. a. 130. urtean definitu zuen Gamma Arietisetik hegoaldera dagoen puntu moduan. Ekinozioen prezesioaren ondorioz, Arieseko lehen puntua Piscesera lekualdatu da ordutik, eta Aquariusera lekualdatuko da 2600. urtearen inguruan. Gaur egun, eguzkia Ariesen agertzen da apirilaren amaieratik maiatzaren erdialdera arte, nahiz eta konstelazioa udaberriaren hasierarekin lotzen den oraindik.\nErdi Aroko astronomo musulmanek hainbat modutan irudikatu zuten Aries. Al-Sufi eta beste astronomo batzuek konstelazioa ahari moduan ikusten zuten, Ptolomeoren aurrekaria jarraituz. Hala ere, zeruko globo islamiar batzuek zehaztu gabeko lau hankako animalia gisa irudikatzen zuten Aries, adarren ordez antena bat izan zitekeenarekin. Lehen behatzaile beduinoetako batzuek ahari bat ikusten zuten zeruaren beste alde batean; konstelazio horrek ahariaren buztan gisa aurkezten zituen Pleiadeak. Ariesen arabiar eraketa, oro har, hamahiru izarrez osatua zegoen, \"eratu gabeko\" bost izarrekin batera; izar horietako lau animaliaren atzeko laurdenen gainean zeuden, eta horietako bat Ariesen buru gainean kokatutako izarra zen. Al-Sufiren irudikapena ez dator bat beste astronomo arabiar batzuenarekin, ezta Flamsteedenarekin ere, Ariesek atzera begiratzen baitu.\nAriesen konstelazio zaharkituak (Apes/Vespa/Lilium/Musca Borealis) iparraldeko izar berberetan zentratzen ziren. 1612an, Petrus Planciusek Apes konstelazioa proposatu zuen, erle bat irudikatzen zuena. 1624an, Jakob Bartschek izar berberak erabili zituen liztor bat irudikatzen duen Vesparako. 1679an, Augustin Royerrek izar hauek erabili zituen bere Lilium konstelaziorako, lis-lorea irudikatzen duena. Konstelazio horietako bat ere ez zen oso onartua izan. Johann Heveliusek \"Musca\" konstelazioa birbataiatu zuen 1690ean bere \"Firmamentum Sobiescianum\" delakoan. Musca, hegoaldeko eulitik bereizteko, gerora Musca Borealis izena hartu zuen, baina ez zuen onarpenik jaso eta bere izarrak ofizialki berxurgatu ziren Ariesen. Asterismoak 33, 35, 39 eta 41 Arietis ziren.\n1922an, Nazioarteko Astronomia Elkarteak bere hiru hizkiko laburdura definitu zuen, \"Ari\". Arieseko muga ofizialak 1930ean Eug\u00e8ne Delportek 12 segmentuko poligono gisa definitu zituen. Igoera zuzena 1h 46,4m eta 3h 29,4m artekoa da, eta deklinazioa 10,36 \u00b0 eta 31,22 \u00b0 artekoa, ekuatoreetako koordenatu-sisteman.\nMendebaldetik kanpoko tradizioak.\nTxinako astronomia tradizionalean, Ariesen izarrak hainbat konstelaziotan erabiltzen ziren. Izarrik distiratsuenek -Alfa, Beta eta Gamma Arietis- Lou (\u5a41) izeneko konstelazio bat osatzen zuten, \"begizta\" edo \"igitaia\" bezalako modu ezberdinetan itzulia, abereen sakrifizio erritualarekin lotzen zena. Izen hau 16. ilargi-etxeak partekatu zuen, udazkeneko ekinoziotik hurbilen zegoen ilargi betearen kokapenak. Konstelazio hori uzta-garaiarekin ere lotu izan da, buruan elikagai-saski bat daraman emakume bat irudika baitezake. Arietis 35, 39 eta 41 konstelazioak Wei (\u80c3) izeneko konstelazio baten parte ziren, abdomen lodi bat irudikatzen zuena eta aletegiak irudikatzen zituen 17. ilargi-etxeari izena ematen ziona. Delta eta Zeta Arietis Tianyin (\u5929\u9670) konstelazioaren parte ziren, enperadorearen ehizakidea irudikatzen zuela uste zena. Zuogeng (\u5de6\u66f4), urtegi eta urmaelen ikuskatzaile bat irudikatzen duen konstelazioa, Mu, Nu, Omicron, Pi eta Sigma Arietisek osatzen zuten. \"Yeou-kang\" zuen lagun, larreen banaketaz arduratzen zen funtzionario bat irudikatzen zuen konstelazio bat.\nTxineraren antzeko sistema batean, indiar astronomiako lehen ilargi-etxea \"Aswini\" deitzen zen, Beta eta Gamma Arietis, Aswins izen tradizionalengatik. Urte berri hindua udaberriko ekinozioarekin hasten zenez, Rig Vedak urte berriarekin lotutako 50 ereserki baino gehiago ditu bikientzat, eta horrek obrako pertsonaia nabarmen bihurtzen ditu. Aries bera \"Aja\" eta \"Mesha\" bezala ezagutzen zen. Hebrear astronomian, Ariesek \"Taleh\" zuen izena; Simeon edo Gad esan nahi zuen, eta normalean \"Munduko bildotsa\" sinbolizatzen du. Siriarrek \"Amru\" deitu zioten konstelazioari, eta mugako turkiarrek \"Kuzi\". \nMunduaren beste aldean, Marshall Uharteetan, Aries konstelazioko izar batzuk mazopa bat irudikatzen duen konstelazio batean sartu ziren, Cassiopeia, Andromeda eta Triangulumeko izarrekin batera. Alfa, Beta eta Gamma Arietisek osatzen zuten mazoparen burua, eta Andromedaren izarrek osatzen zuten gorputza, eta Cassiopeiaren izar distiratsuek buztana. Beste herri polinesiar batzuek Aries konstelaziotzat hartzen zuten. Markesetako uhartetarrek \"Na-pai-ka\" deitzen zioten; maoriar \"Pipiri\" konstelazioa ere Aries modernoarena izan daiteke. Peruko astronomia indigenan, Ariesen izar berak zituen konstelazio bat zegoen. \"Azokaren Ilargia\" eta \"Belaunikatutako Terraza\" deitzen zitzaion, Ayri Huay urteko uzta-festaren oroigarri gisa.\nEzaugarriak.\nIzarrak.\nAriesek asterismo bat osatzen duten hiru izar garrantzitsu ditu, Johann Bayerrek Alfa, Beta eta Gamma Arietis izendatuak. Alfa (Hamal) eta Beta (Sheratan) nabigaziorako erabili ohi dira. Laugarren magnitudearen gainetik beste izar bat ere badago, 41 Arietis (Bharani). \nAlfa Arietis, Hamal izenekoa, Ariesen izarrik distiratsuena da. Bere izen tradizionala arabierazko \"arkume\" edo \"ahari-buru\" hitzetik dator, Ariesen atzealde mitologikoari erreferentzia egiten diona. K2 espektro mota batekin eta III argitasun klase batekin, erraldoi laranja bat da, 2,00 itxurazko magnitudea duena, Lurretik 66 argi urtera dagoena. Hamalek argitasuna du eta bere magnitude absolutua -0,1 da.\nBeta Arietis, Sheratan izenez ere ezaguna, 2,64ko itxurazko magnitude bisuala duen izar zuri-urdinxka da. Bere izen tradizionala \"sharatayn\" hitzetik dator, \"bi zeinuak\" esan nahi duen arabiar hitzetik, Beta eta Gamma Arietisi erreferentzia, udaberriko ekinozioko iragarleak diren aldetik. Beduinoek \"Qarna al-hamal\", \"Ahari-adarrak\" bezala ezagutzen zituzten bi izarrak. Lurretik 59 argi-urtera dago. argitasuna du. Eta bere magnitude absolutua 2,1 da. Izar bitar espektroskopikoa da, non izar kidea espektroen analisiaren bidez bakarrik ezagutzen den. Lehen hezkuntzako espektro-klasea A5 da. Hermann Carl Vogelek zehaztu zuen Sheratan bitar espektroskopikoa zela 1903an; bere orbita Hans Ludendorffek zehaztu zuen 1907an. Ordutik bere orbita eszentrikoa aztertu da.\nGamma Arietis, izen arrunta Mesarthim duena, bi osagai zuri dituen izar bitarra da, 8-12 magnitudeko izar-eremu aberats batean kokatua. Bere izen tradizionalak deribazio kontrajarriak ditu. \"Al-sharatan\" hitzetik erator daiteke, arabiar hitzak \"bikotea\" esan nahi duena, edo \"ahari potoloa\" esan nahi duen hitz batetik. Hala ere, sanskritotik ere etor daiteke \"Ariesen lehen izarrerako\", edo hebreeratik \"ministerioetako zerbitzarietarako\", biak ala biak jatorri ezohikoak izarren izenentzat. Beta Arietisekin batera, beduinoei Qarna al-hamal deitzen zitzaien. Lehen izarrak 4,59ko magnitudea du eta bigarrenak 4,68koa. Sistema Lurretik 164 argi-urtera dago. Bi osagaiak 7,8 arku segundoren bidez bereizten dira, eta sistemak, oro har, 3,9ko itxurazko magnitudea du. Primarioak argitasuna du. Eta bigarren mailakoak . Primarioa A motako izar bat da, 0,2ko magnitude absolutuarekin, eta sekundarioa B9 motako izar bat da, 0,4ko magnitude absolutuarekin. Bi osagaien arteko angelua 1\u00b0-koa da. Robert Hookek Mesarthim izar bikoitza dela aurkitu zuen 1664an, mota honetako lehen aurkikuntza teleskopikoetako bat. Lehen mailakoa, \u03b31 Arietis, Alpha\u00b2 Canum Venaticorum izar aldakorra da, 0,02 magnitudeko tartea eta 2,607 eguneko aldia duena. Ezohikoa da, silizio-igorpen lerro handiak dituelako.\nKonstelazioan hainbat izar bikoitz daude, hala nola Epsilon, Lambda eta Pi Arietis. \u03b5 Arietis bi izar zuri dituen sistema bitar bat da. Lehenak 5,2ko magnitudea du eta bigarrenak 5,5ekoa. Sistema Lurretik 290 argi-urtera dago. Bere magnitude globala 4,63koa da, eta lehen mailakoak 1,4ko magnitude absolutua du. Bere espektro klasea A2 da. Bi osagaiak 1,5 segundoko arkuz banatuta daude. Lambda Arietis izar bikoitz zabala da, kolore zuriko primarioa eta kolore horiko sekundarioa dituena. Primarioa 4,8 magnitudekoa da eta sekundarioa 7,3 magnitudekoa. Lehen mailakoa Lurretik 129 argi-urtera dago. 1,7ko magnitude absolutua du eta F0 espektro mota bat. Bi osagaiak 36 arku segundoren bidez banatuta daude 50\u00ba-ko angeluan; bi izarrak 7 Arietisetik 0,5 \u00b0 ekialdera daude. Pi Arietisek izar zuri bat du eta bigarren bat urdina. Primarioa 5,3 magnitudekoa da eta sekundarioa 8,5 magnitudekoa. Lehen mailakoa Lurretik 776 argi-urtera dago. Lehen mailakoa izar bikoitz zabala da, 25,2 arku-segundoko tartea duena; bigarren mailakoa 10,8 segundoko magnitudea du. Lehen eta bigarren mailakoak 3,2 arku-segundok bereizten dituzte.\nBegi hutsez ikus daitezkeen Ariesen gainerako izar gehienek 3 eta 5 arteko magnitudeak dituzte. Delta Arietis, Bote\u00efn izenekoa, 4,35 magnitudeko izar bat da, 170 argi-urtera dagoena. -0,1eko magnitude absolutua du eta K2 espektro-motakoa da. Zeta Arietis 4,89ko magnitudeko izar bat da, 263 argi-urteko distantziara dagoena. Bere espektro mota A0 da eta bere magnitude absolutua 0,0 da. 14 Arietis 4,98 magnitudeko izar bat da, 288 argi urteko distantziara dagoena. Bere espektro mota F2 da eta bere magnitude absolutua 0,6 da. 39 Arietis (Lilii Borea) 4,51 magnitudeko antzeko izar bat da, 172 argi-urtera. Bere espektro mota K1 da eta bere magnitude absolutua 0,0 da. 35 Arietis 4,55 magnitudeko izar ahula da, 343 argi-urtera. Bere espektro mota B3 da eta bere magnitude absolutua -1,7. 41 Arietis, c Arietis eta Nair al Butain bezala, 3,63 magnitudeko izar distiratsuagoa da, 165 argi urteko distantziara dagoena. B8 espektro mota du eta . Bere magnitude absolutua -0,2. 53 Arietis 6,09 magnitudeko ihesean dabilen izarra da, 815 argi-urteko distantziara dagoena. Bere espektro mota B2 da. Ziur aski duela bost milioi urte inguru bota zuten Oriongo Nebulosatik, supernoba baten ondorioz beharbada. Azkenik, Teegardenen izarra lurretik hurbilen dagoena da Ariesen. Nano gorri bat da, 15,14 magnitudekoa eta M6,5V espektro motakoa. Urteko 5,1 arku segundoko mugimendu propioarekin, Lurretik gertuen dagoen 24. izarra da.\nAriesek izar aldakorrak ere baditu, R eta U Arietis barne, Mira motako izar aldakorrak, eta T Arietis, izar aldakor erdi-irregularra. R Arietis izar aldakorra da, Mira motakoa, eta 13,7 eta 7,4 arteko magnitudea du, 186,8 eguneko epearekin. 4.080 argi-urteko distantziara dago. U Arietis beste Mira izar aldakor bat da, gutxienez 15,2 eta gehienez 7,2 bitartekoa, 371,1 eguneko epearekin. T Arietis izar aldakor erdierregularra da, eta 11,3 eta 7,5 arteko magnitudea du, 317 eguneko epearekin. 1.630 argi-urtera dago. Ariesen aldakor bereziki interesgarri bat SX Arietis da, bere klasearen prototipotzat hartzen den izar aldakor birakaria, heliozko izar aldakorrak. SX Arietis izarrek Helio I eta Silizio III emisio-lerro oso nabarmenak dituzte. Normalean, B0p-B9p sekuentzia nagusiko izarrak izaten dira, eta haien aldakuntzak ez dira begi hutsez ikusten. Horregatik, fotometrikoki behatzen dira, eta normalean gau batean doitzen diren aldiak izaten dituzte. Alpha\u00b2 Canum Venaticorum aldagaiek bezala, SX Arietis izarrek ere aldizkako aldaketak dituzte beren argian eta eremu magnetikoan, aldizkako errotazioarekin bat datozenak; Alpha\u00b2 Canum Venaticorum aldagaietatik bereizten dira tenperatura handiagoagatik. Gaur egun 39-49 izar aldagarri ezagutzen dira SX Arietisen motakoak; horietako hamar Izar Aldakorren Katalogo Orokorrean \"zalantzazkotzat\" idatzita daude.\nSistema planetarioak.\nAriesek exoplanetak dituzten izar batzuk ditu. HIP 14810, G5 motako izar bat, hiru planeta erraldoik orbitatzen dute (Lurraren masa bider hamar baino gehiago dutenak). HD 12661, HIP 14810 bezala, G motako sekuentzia nagusiko izar bat da, Eguzkia baino pixka bat handiagoa, orbitan bi planeta dituena. Planeta batek Jupiterren masa 2,3 aldiz du, eta besteak Jupiterren masa 1,57 aldiz. HD 20367 G0 motako izar bat da, gutxi gorabehera Eguzkiaren tamainakoa, orbitan planeta bat duena. Planetak, 2002an aurkitua, Jupiterren masa 1,07 aldiz handiagoa du eta 500 egunean behin orbitatzen du. 2019an, Calar Altoko Behatokian CARMENES zundaketa egin zuten zientzialariek iragarri zuten lurreko masako bi exoplanetaren ebidentzia, Ariesen dagoen Teegardengo izarra orbitatzen dutenak, bere eremu bizigarriaren barruan.\nZeru sakoneko objektuak.\nNGC 772 galaxia kiribil bat da, 10,3ko magnitude integratua duena, \u03b2 Arietisetik hego-ekialdera dago, 15 Arietisetik 15 minutura mendebaldera. Nahiko galaxia distiratsua da eta amateurren teleskopio batean lainotasun eta eliptikotasun nabariak erakusten ditu. Arkuaren 7,2 bider 4,2 minutu neurtzen du, eta horrek esan nahi du bere azaleko distira, 13,6 magnitudekoa, bere magnitude integratua baino nabarmen txikiagoa dela. NGC 772 SA(s)b motako galaxia bat da, eta horrek esan nahi du orratzik gabeko eta eraztunik gabeko galaxia kiribil bat dela, loditasun handi samarra duena eta beso kiribilak dituena, modu estu samarrean biribilkatzen direnak. Beso nagusiak, galaxiaren ipar-mendebaldean, izar-formazioko eskualde asko ditu; hau beste galaxia batzuekiko aurreko grabitate-interakzioen ondorio da. NGC 772 galaxia txiki kide bat du, NGC 770, galaxia nagusitik 113.000 argi-urtera dagoena. Bi galaxiak batera ere Arp 78 bezala sailkatuta daude Arp galaxia berezien katalogoan. NGC 772 240.000 argi-urteko diametroa du eta sistema Lurretik 114 milioi argi-urtera dago. Ariesen dagoen beste galaxia kiribil bat NGC 673 da, SAB(s)c klaseko aurrez aurreko galaxia bat. Galaxia espiral bat da, ahul barratua eta besoak aske dituena. Ez du eraztunik eta protuberantzia ahula du eta 2,5 bider 1,9 minutuko arkua neurtzen du. Bi beso primario ditu, nukleotik urrunago dauden zatiekin. 171.000 argi-urteko diametroarekin, NGC 673 Lurretik 235 milioi argi-urtera dago.\nNGC 678 eta NGC 680 galaxia pare bat dira Ariesen, eta 200.000 argi-urte inguruk baino ez dituzte bereizten. NGC 691 galaxia-taldearen parte dira, eta biak 130 milioi argi-urteko distantziara daude gutxi gorabehera. NGC 678 ertzeko galaxia espiral bat da, 4,5 bider 0,8 minutuko arkua neurtzen duena. NGC 680, muga asimetrikoa duen galaxia eliptiko bat, bietatik distiratsuena da 12,9ko magnitudearekin; NGC 678k 13,35eko magnitudea du. Bi galaxiek nukleo distiratsuak dituzte, baina NGC 678 da handiena 171.000 argi-urteko diametroarekin; NGC 680k 72.000 argi-urteko diametroa du. NGC 678 hauts-errei nabarmenagatik ere bereizten da. NGC 691 galaxia espiral bat da, gure ikuslerrora pixka bat okertua. Beso espiral ugari eta nukleo distiratsu bat ditu. Hain lausoa denez, azaleko distira baxua du. 126.000 argi-urteko diametroa du eta 124 milioi argi-urtera dago. NGC 877 8 galaxiako talde baten kiderik distiratsuena da, 870, 871 eta 876 KBM ere barnean hartzen dituena, 12,53 minutuko magnitudearekin. 2,4 bider 1,8 minutuko arkua da eta 178 milioi argi-urteko distantziara dago, 124.000 argi-urteko diametroarekin. Bere kidea NGC 876 da, NGC 877ren nukleotik 103.000 argi-urtera dago. Grabitazio-interakzioan ari dira, gas eta hauts korronte ahul batek konektatuta baitaude. Arp 276 Ariesen elkarreragiten duten beste galaxia pare bat da, NGC 935 eta IC 1801z osatua.\nNGC 821 E6 galaxia eliptiko bat da. Ezohikoa da, egitura espiral goiztiar baten zantzuak dituelako, normalean galaxia lentikularretan eta espiraletan bakarrik aurkitzen dena. NGC 821ek 2,6 bider 2,0 minutuko arkua neurtzen du eta 11,3ko magnitude bisuala du. 61.000 argi-urteko diametroa du eta 80 milioi argi-urtera dago. Ariesen ohikoa ez den beste galaxia bat Segue 2 da, Esne Bideko galaxia nano eta satelite bat, duela gutxi aurkitu dena, berrionizazio garaiko erlikia posible gisa.\nOzar izarrak.\nAriesen hainbat ozar-izar gertaera daude. Eguneko Arietidak meteoro-euria egun-argian zehar gertatzen den indartsuenetakoa da, eta maiatzaren 22tik uztailaren 2ra irauten du. Marsden kometa taldeari lotutako urteko euria da, eta ekainaren 7an iristen da puntu gorenera, 54 meteoroko ordu-tasa maximoarekin. Bere gorputz ama Ikaro asteroidea izan daiteke. Meteoroak batzuetan egunsentia baino lehen ikusten dira, erradiazioa Eguzkitik 32 gradutara baitago. Orduko 1-2ko erritmoan agertzen dira, segundo batzuk irauten duten meteoroak eta horizontean hasi ohi direnak. Eguneko Arietida gehienak begi hutsez ikusten ez direnez, espektro irrati-elektrikoan ikusten dira. Hori posible da parean uzten duten gas ionizatuari esker. Beste meteoro-euri batzuk Ariesetik irradiatzen dira egunean zehar; horien artean, Epsilon Eguneko Arietidak eta Maiatzeko Ipar eta Hegoaldeko Arietidak daude. Jodrell Bankeko Behatokiak 1947an aurkitu zituen Eguneko Arietidak, James Heyk eta G. S. Stewartek Bigarren Mundu Gerraren garaiko radar sistemak meteoroak behatzeko egokitu zituztenean.\nDelta Arietidak Ariesetik isurtzen den beste meteoro-zaparrada bat da. Euriak abenduaren 9an du goia, abenduaren 8tik urtarrilaren 14ra arte irauten du, eta indize altuenak abenduaren 8tik 14ra bitartean ikus daitezke. Delta Arietiden batez besteko meteoritoa oso motela da, 13,2 kilometro segundoko batez besteko abiadurarekin. Hala ere, euri honek batzuetan suzko bola distiratsuak sortzen ditu. Meteoro-zaparrada honek iparraldeko eta hegoaldeko osagaiak ditu, biak 1990 HAri lotuak ziurrenik, Lurretik gertu dagoen asteroide bati.\nUdazkeneko Arietidak ere Ariesetik irradiatzen dira. Euriak irailaren 7tik urriaren 27ra irauten du eta urriaren 9an iristen da goia. Ez dira gehiegi izaten orduko. Epsilon Arietidak urriaren 12tik 23ra agertzen dira. Ariesetik irradiatzen diren beste meteoro-euri batzuk.\nAries astrologian.\nAries, astrologian, zodiakoko lehenengo zeinua da. Berpizkundea sinbolizatzen du eta bere irudiak ahariaren adarrak irudikatzen ditu. Leo eta Sagitariorekin batera su elementuari dagokio. Ariesen kolorea gorria da. Marte planetak zuzentzen du eta bere aurre aurreko zeinua Libra da. Zeinu hau Zeinu Kadinalak izeneko taldekoa da. Zodiakoko zirkuluan ekinokzio eta solstizio bezala ezagutzen diren lau puntuen muturretan dauden zeinuak dira. Lau dira Zeinu Kardinalak: Aries, Cancer, Libra eta Capricornus."}
{"id": "278714", "revid": "2241", "url": "https://eu.wikipedia.org/wiki?curid=278714", "title": "Aries", "text": "Aries izan daiteke:"}
{"id": "278716", "revid": "336", "url": "https://eu.wikipedia.org/wiki?curid=278716", "title": "Junio Valerio Borghese", "text": "Junio Valerio Borghese (Artena, Italia, 1906ko ekainaren 6a - Cadiz, Espainia, 1974ko abuztuaren 26a) militarra eta politikaria izan zen.\nBigarren Mundu Gerran esku hartu zuen Italiako Errege Itsas Armadako ofizial gisa, eta 12 urterako espetxeratu zuten gerra amaitzean. Amnistia jaso ondoren, talde faxista batean sartu zen. 1967an NATOrekin eta Ameriketako Estatu Batuekin zerikusia zuten militar eskuindarrekin batera estatu-kolpea prestatu zuen. Kolpeak huts egin zuen, eta bigarren saio bat egin zuen 1973an; haren ondorioz, Espainian erbesteratzera behartu zuten. Espainian, Junio Valerio \"Pr\u00edncipe Nero\" deituak espainiar talde neofaxistekin harremanak egin zituen."}
{"id": "278717", "revid": "46380", "url": "https://eu.wikipedia.org/wiki?curid=278717", "title": "Pau Claris", "text": "Pau Claris i Casademunt (Bartzelona, 1585 - 1641eko otsailaren 27a) katalan elizgizon eta politikari abertzalea zan zen. 1638. urtean Kataluniako Generalitateko presidente hautatu zuten. 1640. urtean, Kataluniako independentziaren aldeko gerran, Kataluniaren burujabetasuna aldarrikatu zuen. Frantziako koroak begi onez ikusi zuen Kataluniako matxinada hura eta Luis XIII.a erregeak Bartzelonako konde izendatu zuen. Pau Claris gaixotu eta hil egin zen 1641eko otsailean, Kataluniako abertzaleek Espainiako armada Montju\u00efcen menderatu eta handik oso gutxira."}
{"id": "278718", "revid": "336", "url": "https://eu.wikipedia.org/wiki?curid=278718", "title": "Max Delbruck", "text": "Max Delbruck Estatubatuar biologoa (Berlin, 1906ko irailaren 4a - Pasadena, 1981eko martxoaren 9a). Alemanian jaio zen, baina 1945ean estatubatuar herritartasuna lortu zuen. Gottingengo Unibertsitatean ikasi zuen, eta hogeita hamar urte zituela, Estatu Batuetara alde egin zuen. 1969an Medikuntzako Nobel Saria irabazi zuen, Alfred Hershey eta Salvador Luriarekin batera, bakteriofagoei buruz egindako lanengatik. Bere lanetan bakteriofagoen funtzio genetikoaz arduratu zen gehienbat, eta gainerako zientzialariei DNAren egitura eta garrantzia aurkitzeko bideak ireki zizkien."}
{"id": "278719", "revid": "1545", "url": "https://eu.wikipedia.org/wiki?curid=278719", "title": "Jos\u00e9 Mar\u00eda Heredia", "text": "Jos\u00e9 Mar\u00eda Heredia y Heredia (Santiago, Kuba, 1803ko abenduaren 31 - Toluca, Mexiko, 1839ko maiatzaren 7a) kubatar idazlea izan zen.\nBiografia.\nZuzenbide-ikasketak egin zituen. Estatu Batuetara erbesteratu behar izan zuen Espainiako gobernuaren aurka konspiratzeagatik (1823). Handik bi urtera, Mexikon hartu zuen bizilekua.\nHerediaren poesia erromantizismo aurreko eskolan sailkatu izan da. Haren poema liriko ezagunak dira: \"Al Ni\u00e1gara\" (1824) eta \"En el Teocalli de Cholula\". Independentzia-gogoarekin batera, izadiari buruzko gogoeta dira haren gai nagusiak. Halaber, kazetari-, antzerkigile- eta itzultzaile-lanak egin zituen."}
{"id": "278720", "revid": "512", "url": "https://eu.wikipedia.org/wiki?curid=278720", "title": "Oreka mekaniko", "text": "Oreka mekanikoa elkarren aurka ari diren bi gauza edo gehiagoren arteko indar-berdintasuna da; horrelako indarren eraginpean dagoen gauzaren egoera. Oreka mekanikoa da egoera egonkor bat, bi baldintza hauetako bat betetzen duena:\nMekanikaren legeen ondorioa da orekan dagoen partikula batek ez duela azeleraziorik, ez linealik ezta biraketazkorik, jasaten, baina gerta daitekeela abiadura uniformean higitzea edo abiadura angeluar uniformean biratzea."}
{"id": "278721", "revid": "96586", "url": "https://eu.wikipedia.org/wiki?curid=278721", "title": "Nicholas Ridley", "text": "Nicholas Ridley (Hegoaldeko Tynedale, Northumberland, c. 1500 - Oxford, 1555eko urriaren 16a) martiri protestantea izan zen. Apaiz anglikanoa eta ingeles Erreformako lehen belaunaldiko buruzagi nabarmenetarikoa izan zen. 1524 inguruan apaiztu zen, eta 1534an Erreformaren ideietara hurbiltzen hasi zen. Thomas Cranmerren laguntzailea izan zen, Rochesterreko (1547) eta Londresko apezpikua (1550). Maria Tudor katolikoak erregetza beretu zuenean atxilotu zuten Hugh Latimer buruzagi protestantearekin batera. Bere ideiei ez zien uko egin, eta sutan hiltzera kondenatu zuten."}
{"id": "278723", "revid": "10891", "url": "https://eu.wikipedia.org/wiki?curid=278723", "title": "Karl Zeiss", "text": "Karl Zeiss (Weimar, 1816ko irailaren 11 - Jena, 1888ko abenduaren 3a) alemaniar optiko eta mekanikoa izan zen. Stuttgarten egin zituen ikasketak. Jenan kokatu zen lanerako, eta bertan sortu zituen, 1846an, mundu guztian sona handia lortu duten optika-lantegiak. Haietan egiten ziren mikroskopioak eta bestelako optikako tresneria berriak, eta, haiei esker, optikaren teoriak aurrerapen handia izan zuen. Bertan laguntzaile izan zituen Ernst Abbe fisikaria eta Otto Schott kimikaria. Karl Zeiss hil ondoren, Abbek Zeiss fundazioa sortu zuen, eta haren esku utzi zuen Zeiss zigilua."}
{"id": "278724", "revid": "28807", "url": "https://eu.wikipedia.org/wiki?curid=278724", "title": "Carl Zeiss", "text": ""}
{"id": "278725", "revid": "512", "url": "https://eu.wikipedia.org/wiki?curid=278725", "title": "Nicolas Bouvier", "text": "Nicolas Bouvier (Geneva, Suitza, 1929 - 1998) frantsesezko idazlea izan zen. Argazkilari eta bidaiaria, bere joan-etorrien ingurukoak ditu idazlan gehienak: \"L'usage du monde \"(1963), \"Le Japon \"(1967) eta \"Ceylan \"(1981). Irlandan, Estatu Batuetan, Txinan eta Korean ere ibili zen: \"Journal d'Aran et d'autres lieux\"(1990). \"Le dehors et le dedans\"(1982) liburuan bildu zituen bere poemak. 1995ean, Ramuz saria eman zioten bere obra idatziagatik."}
{"id": "278726", "revid": "512", "url": "https://eu.wikipedia.org/wiki?curid=278726", "title": "Hipposideros corynophyllus", "text": "Hipposideros corynophyllus Hipposideros generoko animalia da. Chiropteraren barruko Hipposideridae familian sailkatuta dago."}
{"id": "278727", "revid": "23317", "url": "https://eu.wikipedia.org/wiki?curid=278727", "title": "Fluoreszeina", "text": "Fluoreszeina ftaleinaren familiako koloratzailea da (C20H12O5). Johann Friedrich Wilhelm Adolf von Baeyer (1835-1917) kimikariak sintetizatu zuen 1871n.\nErresortzina azido ftalikoarekin 200\u00a0\u00b0C-an berotuz lortzen da. Kolore hori-laranja duen hautsa da, uretan eta alkoholetan disolbagarria. Soluzio alkalinoetan ongi disolbatzen da, eta disoluzio horrek fluoreszentzia berde nabaria du. Hidrografoek askotan erabiltzen dute fluoreszeina-disoluzioen fluoreszentzia lurpeko ibaien nondik norakoak aztertzeko. Eosinak eta eritrosinak lortzeko lehengaitzat erabiltzen da, eta antiseptiko gisa erabiltzen den merkurokromoa ere fluoreszeinatik lortzen da."}
{"id": "278728", "revid": "1545", "url": "https://eu.wikipedia.org/wiki?curid=278728", "title": "Kapitain alkaide", "text": "Kapitain alkaide edo kapitaina Nafarroa Behereko eta Zuberoako erregeordea zen. Donibane-Garazin bizi zen erregeak Nafarroa Behererako izendaturiko kapitaina edo gobernaria zen, eta erregeari zegozkion funtzio guztiak betetzen zituen. Maulen bizi zen Zuberoako kapitaina. Errege-aginduak betearazteaz eta zergak biltzeaz gainera, manupeko zituen \"degan\" eta \"messager\" zirelakoak eta Ordenuzko Gorteko eta Lixarreko Gorteko buru nagusia zen. \"Kapitain\" edo \"kapitain-alkate\" izenez deitzen zen alkatea Hego Euskal Herriko kontzeju eta udal askotan."}
{"id": "278729", "revid": "69477", "url": "https://eu.wikipedia.org/wiki?curid=278729", "title": "Kapitain-alkate", "text": ""}
{"id": "278730", "revid": "58701", "url": "https://eu.wikipedia.org/wiki?curid=278730", "title": "Menandro", "text": "Menandro (, \"Menandros\"; Atenas, Antzinako Grezia, K.a. 342 - K.a. 291) greziar antzerkigilea izan zen.\nBiografia.\nFamilia dirudun batean jaio zen. Teofrastoren ikasle eta Epikuroren adiskide izan zen. Hala ere, bere osaba Alexis komediografoarengandik hartu zituen antzerkiaren inguruko ezagutzak. Ehun lanetik gora idatzi zituen Menandrok. XIX. mendea arte lan horien atal batzuk besterik ez ziren ezagutzen, baina mende horretan, Egiptoko papiroak aztertzen hasi zirenean, Menandroren hainbat komedia aurkitu ziren. Komedia horietako bat, \"Misantropoa\", osorik bildu ahal izan zen (1958an argitaratua). Asko imitatu zuten ondorengo erromatar antzerkigileek, Plautok eta Terentziok batez ere, eta haien bidez XVII. mendeko komedian eragina izan zuen Menandrok. Beste lan aipagarri batzuk: \"Heroia, Nekazaria, Mamua,\" etab.\nMenandro eta Aristofanes.\nAristofanesen ondoren, aldaketa sakonak izan zituen komediak. Literaturaren teorizatzaile batzuek hiru alditan banatzen dute komediaren bilakaera: Antzinako Komedia, Erdiko Komedia eta Komedia Berria. Baina gaur egun, zaila da aldiak bereiztea, ez baitago bigarren aldiari buruzko daturik; Aristofanesen azkeneko lanak, ziur asko, bigarren aldi horretakoak izango dira. Hala eta guztiz ere, interesgarria da Aristofanesen eta Menandroren lanen arteko bereizketa egitea, Menandro Komedia Berriaren ordezkaritzat hartzen baita.\nMenandrok arreta handiz eraikitzen zuen antzerki-lana, eta Aristofanesen komedia ordenagabetik urruntzen saiatzen zen. Aristofanesek modu ausartaz eraman zituen pertsonaia zehatzak eta definituak agertokira, hala nola, politikariak, gobernariak, filosofoak eta idazleak, beren benetako izenarekin batzuetan, eta beste batzuetan, berriz, ezagutzen errazak ziren ezizen garbiekin; Menandroren antzerkian, aldiz, errealitate orokorretik hartutako pertsonaiak pertsonaia abstraktu eta estereotipatu bihurtzen dira, agure zekena, maitakeriatan dabilen gaztea, soldadu harroputza eta esklabo maltzurra, esate baterako. Komedia Berriaren argumentuak ez die lekurik uzten jainkoei, ezta Aristofanesen erara karikaturizatuta ere; gertaerak leku jakinetan eta guztientzat ezagunak direnetan gertatzen dira. Gaiak itxiak izaten dira, eta gai nagusi baten inguruan antolatzen dira gertaerak: bere maitalearekin ezkondu nahi duen eta aitak horretarako baimena ematen ez dion mutikoaren zorigaitza; txikitan abandonatu zituzten neskak alabatzat hartu nahia, eta abar.\nAntzerkigile trebea izan zen Menandro; gaitasun berezia zuen, eleberri helenistikoen modura, bere komedien bost ekitaldietan argumentu nahasiak trebetasunez lantzeko. Lan horietan pertsonaiak tipikoak eta orokorrak badira ere, zeinek bere kezkak, grinak, akatsak eta bertuteak erakusten ditu. Pertsonaia horiek ondorengo mendeetan egingo zen komedien oinarrizko paradigma bihurtu ziren, bai latindar antzerkian, bai Europako komedia modernoan. Eta Menandroren lanetan aurki daitezke, bestalde, \"ohituren antzerkia\" esaten denaren lehen urratsak. Egia da Menandroren lanak Aristofanesen lanekin alderatuz gero, Menandrorenak antzerki-lan txikiak ematen dutela; konparazio hori ordea ez da egokia, bizitza oso modu desberdinean taularatzen baitute batak eta besteak, eta ikusleari atsegin emateko bi modu elkarren oso desberdinak baitira batarena eta bestearena. Komedia Berriak, eta Menandrorenak batez ere, eragin handia izan du Europako literaturaren historian; Aristofanesen antzerkiarekin, aldiz, ez da horrelakorik gertatzen, ez baitzuen ez imitatzailerik ez jarraitzailerik izan aldi modernoa arte. Antzerki latindar klasikoak, esate baterako, greziar antzerkian du sorburua, baina hartan eragina izan zuten, batez ere, Euripidesen tragediak eta Atenasko Komedia Berriak, Menandrorenak gehienbat. Haren komediaren ezaugarriak, bestalde, XII. eta XIII. mendeko elegiazko komedia latindarrean betikotu dira, Erdi Aroko \"fabliau\" generoaren alderdi batzuetan, eta gero, komedia humanistikoan eta \"La Celestina\"k hasiko zuen espainiar prosan."}
{"id": "278731", "revid": "336", "url": "https://eu.wikipedia.org/wiki?curid=278731", "title": "Moshe Safdie", "text": "Moshe Safdie (Haifa, Palestina, 1938ko uztailaren 14a) kanadar arkitektoa da. Etxe aurrefabrikatuen eraikuntzan espezializatua da.\nBiografia.\nMcGill Unibertsitatean egin zituen ikasketak, Montrealen. Lanean hasi zen gero, Filadelfian, eta estudioak zabaldu zituen Montrealen, Jerusalemen eta Bostonen.\nPuerto Rico, Israel, Kanada, Estatu Batuak, Senegal, Iran, Boli Kosta, Mexiko eta Australian egin ditu arkitektura-proiektuak. Gainera, eskolak eman ditu McGill, Yale eta Ben Gurion unibertsitateetan. 1978an, Harvard Unibertsitateko hiri-diseinuko irakasle hartu zuten. 1990eko hamarkadatik aurrera, arkitektura-praktikari heldu dio, irakaskuntza bigarren mailan utzita."}
{"id": "278733", "revid": "56334", "url": "https://eu.wikipedia.org/wiki?curid=278733", "title": "Nikolas Mart\u00ednez Ortiz de Zarate", "text": "Nikolas Mart\u00ednez Ortiz de Zarate (Bilbo, Bizkaia, 1907ko otsailaren 3a - Madril, 1990eko abenduaren 23a) bizkaitar pintorea, kartel-egile eta grabatzailea izan zen.\nBiografia.\nBilboko eta Parisko Arte Ederretako Eskoletan egin zituen ikasketak. Kartel ugari egin eta saritu zioten 1930-1936 urteetan (Euskal Herriko itzuliak, Aberri Egunak, azokak...). Eusko Jaurlaritzak izan zituen diru-paperak (Euskal pezetak) diseinatu zituen Espainiako Gerra Zibilean. Gerra amaitutakoan Labe Garaietako horma-pintura eta Bilboko Carlton Hoteleko sarrerakoa egin zituen. 1960 ondoko urteetan kubismorantz lerratu zen. 1986. urtean omenaldi bat egin zion Euskal Artisten Elkarteak."}
{"id": "278734", "revid": "28807", "url": "https://eu.wikipedia.org/wiki?curid=278734", "title": "Nicol\u00e1s Mart\u00ednez Ortiz de Z\u00e1rate", "text": ""}
{"id": "278735", "revid": "28807", "url": "https://eu.wikipedia.org/wiki?curid=278735", "title": "Nicolas Mart\u00ednez Ortiz Zarateko", "text": ""}
{"id": "278736", "revid": "512", "url": "https://eu.wikipedia.org/wiki?curid=278736", "title": "Metronomo", "text": "Metronomoa musikan tempoa, erritmoa edo konpasa zehazki markatzeko erabiltzen den tresna da, erregularki eta denbora tarte finkoan seinale bat sortzen duena. Gailuaren arabera, seinale hori ikusizkoa edota entzutezkoa izan daiteke. Funtzionamendu oinarriari dagokionez, mekanikoa edo elektronikoa izan daiteke.\nMetronomoa musika interpretatzeko erabiltzen da batez ere (entsegu edo errepiketan, normalki), musikariak erritmoa atxikitzeko arazorik izan ez dezan.\nHistoria.\nMetronomo bat sortzeko lehen saiakeren artean, Al-Andaluseko Abbas Ibn Firnas (810-887) aipatzen du Lynn White historialariak.\nXVI. mende bukaeran eta XVII. mendeetan zehar Galileok penduluen oinarri fisikoak deskribatu zituen, eta horrekin erritmo finkoz mugitzen zen gailu erregulagarriaren ideiari ateak zabaldu. Lehen metronomo mekanikoa 1696an eraiki zuen Eitenne Louli\u00e9 frantsesak. Pendulu erregulagarri bat zen, funtsean, eta ez zuen mugimendua atxikitzeko mekanismorik, ezta soinu seinalerik igortzen ere. Beraz, musikariak zuzendariaren batuta bailitzan jarraitzen zion metronomoaren penduluari.\nDietrich Nikolaus Winkel-ek tresna aproposagoa sortu zuen. Azken honek soinu seinalea igortzen zuen eta mugimendua atxikitzen zuen korda bidezko erloju-mekanismo baten bidez. Amsterdam-en sortu zuen, 1814an. Baina mundura zabaldu zen lehen diseinu ezaguna J. M. M\u00e4lzel-ena (1722-1838) da, uste denez Winkel-ek asmatutakoan oinarritua. 1816an plazaratu zuen bere tresna M\u00e4lzel-ek, Winkel-enaren oso antzekoa, baina doitzeko erritmo-eskala zuena. \"Metronomo\" izena ere M\u00e4lzel-ek ezarri zion.\nWinkel eta M\u00e4lzelen tresna erloju-mekanismo batek mugitzen duen pendulua da. Penduluaren abiadura pisu bat gorantz edo beherantz mugituz bizkortu edo gelditu egiten da, Galileoren printzipioen arabera. Penduluaren eskala mailakatua dago 30etik 180ra. Pisua 80an jarriz gero, adibidez, pendulua minutuko laurogei aldiz mugitzen da, soinua eginez. Tresna horri eta horren aldaerei metronomo mekaniko erraten zaie. Oraindik ere mota horretako metronomoak erabiltzen badira ere, gaur egungo metronomo gehienak elektroniko digitalak dira.\nElektronikaren garapenarekin metronomo mota berriak agertu dira XX. mendean zehar. Hauek erritmo konplexuak, soinu mota ezberdinak, argi seinaleak eta abar eskaintzen dizkiote erabiltzaileari.\nErabilera.\nIkasketan.\nMetronomoa musikariei oso baliagarria zaie ikasketa eta praktika momentuetan. Erritmoaren eta tempoaren kontzeptuak barneratzeko egokia da eta bakarka zein taldeka praktikatzeko oinarri finko bat eskaintzen du. Bestalde, konposiozioan tempo finko bat atxiki eta pasarte zailetan abiadura mantentzera behartzen ditu.\nInterpretazioan.\nZuzenekoetan gutxitan erabiltzen badira ere, metronomoak biziki erabilgarriak dira grabaketa sesioetan; alde batetik, musikari guztiek batera jotzen ez duten grabaketetan guztiek erritmo bera ukango dutela ziurtatzen baitu, eta bestetik, soinu teknikariei entzungai ezberdinak konbinatzeko lana errazten baitie.\nOnarpena eta kritikak.\nIkasketan eta grabaketan biziki baliagarri denez, metronomoaren erabilera asko zabaldu da musika eskola, grabaketa estudio eta abarretan. Orokorrean, onarpen handia du eta ezinbesteko tresnatzat jotzen da musika arloan dabiltzanen artean.\nDena dela, metronomoa erabiltzeari zenbait kritika ere egin zaizkio, musikariak erritmo finkoetan lotzeak askatasuna eta sormena mugatzen dituela argudiatzen baita. Bestalde, metronomoekin gehiegi aritutako muskariek erritmo konplexu edo aldakorrak dituzten musika estiloetan aritzeko zailtasunak dituztela ere irizten diote zenbaitek. Hauek, erritmo finkoegiz interpretaturiko piezei \"metronomiko\" izen gutxiesgarria ematen diete."}
{"id": "278737", "revid": "1545", "url": "https://eu.wikipedia.org/wiki?curid=278737", "title": "Pawnee", "text": "Pawnee Nebraskako estatuan, Platte ibaiaren arroan, bizi zen herri amerindiarra da. XVIII. mendean lau taldek osatzen zuten pawnee herria, skidi (iparraldean bizi zirenak) eta hegoaldean bizi ziren chaui, kitkehaxki eta pitahawirata izenekoek. Bufalo-ehiza zuten ekonomia-jarduera nagusia. Pawnee herriak borroka gogorrak izan zituen dakota herriaren aurka. Estatu Batuetako gobernuarekin harreman onak izan zituen, kolonoei laguntza eman baitzien Britainia Handiaren aurkako independentziako gerran. Oklahoma estatuko erreserba batean kokatu ziren 1876. urtean. Gaur egun, 2.000-3.000 inguru dira."}
{"id": "278738", "revid": "1545", "url": "https://eu.wikipedia.org/wiki?curid=278738", "title": "Rodolfo Bozas-Urrutia", "text": ""}
{"id": "278739", "revid": "96586", "url": "https://eu.wikipedia.org/wiki?curid=278739", "title": "Ivan Bunin", "text": "Ivan Alekseievitx Bunin (, ahoskatua; Voronezh, 1870eko urriaren 22agreg./urriaren 10ajul. - Paris, 1953ko azaroaren 8a) errusiar idazlea, olerkaria, eleberrigilea eta itzultzailea izan zen. Errusiako idazleen artean Nobel Saria irabazi zuen lehena (1933). Longfellowen \"Hiawatha\" liburua itzultzeagatik Errusiako Akademiaren Pushkin saria irabazi zuen 1903an. Kontakizun laburren idazle ospetsua izan zen. \"San Franciscoko gizona\" (1916), \"Herritxoa\" (1910), \"Arseneven bizia\" (1930). Kritikak eta literatura azterketak ere argitaratu zituen: \"Tolstoiren askapena\", \"Txejovi buruz\". 1917ko iraultzaren ondoren, erbestera alde egin zuen."}
{"id": "278742", "revid": "512", "url": "https://eu.wikipedia.org/wiki?curid=278742", "title": "Hipposideros coxi", "text": "Hipposideros coxi Hipposideros generoko animalia da. Chiropteraren barruko Hipposideridae familian sailkatuta dago."}
{"id": "278743", "revid": "28807", "url": "https://eu.wikipedia.org/wiki?curid=278743", "title": "Fittipaldi", "text": ""}
{"id": "278744", "revid": "28807", "url": "https://eu.wikipedia.org/wiki?curid=278744", "title": "Fitipaldi", "text": ""}
{"id": "278745", "revid": "46380", "url": "https://eu.wikipedia.org/wiki?curid=278745", "title": "Barbara Hendricks", "text": "Barbara Hendricks (Stephens, Arkansas, 1948ko azaroaren 20a) estatubatuar sopranoa da. 1969-1971 urteen bitartean, Juilliard School of Music-eko ikasle izan zen. 1976an egin zuen debuta, San Franciscon, Monteverdiren \"L\u00b4incoronazione di Poppea\" lanean. Urte horretan, Europara joan zen eta Herbehereetako eta Glyndebourneko jaialdietan parte hartu zuen. Berlingo Operan aipagarria da 1978an Mozarten \"Figaroren ezteiak\" laneko Suzanne interpretatzen egin zuen lana. Europako antzoki nagusietan, Ipar Amerikan eta Errusian aritzen da. 2006an, EMI diskoetxea utzi eta Arte Verum sortu zuen, eta, geroztik, diskoetxe horretan grabatu ditu bere lanak."}
{"id": "278746", "revid": "512", "url": "https://eu.wikipedia.org/wiki?curid=278746", "title": "Kasandro", "text": "Kasandro (; K.a. 358 - 297) Mazedoniako erregea izan zen K.a. 305-297 bitartean.\nBiografia.\nAlexandro Handia hil ondoren, haren inperioa Mazedoniako jeneralen artean banatu zenean, Mazedoniako erregetza hartu zuen Antipater jeneralaren semeak. Antipater hil zenean, Kasandrok ez zuen onartu errege berria, Poliperkon. Antigono I.a Frigiako erregearen laguntzaz, Kasandrok Mazedonia eta Greziaren zati bat menderatu zituen. Antigonok Alexandroren inperioa berriro batu nahi izan zuenean, Kasandrok ez zuen onartu. Alexandroren semea eta alarguna hil zituen."}
{"id": "278747", "revid": "336", "url": "https://eu.wikipedia.org/wiki?curid=278747", "title": "Pentano", "text": "Pentane bost karbono atomo dituen hidrokarburo asea da (formula kimikoa: C5H12). Petrolioaren eta gas naturalaren osagaia da. Airean oso erraz su hartzen duen fluido kolorgea da. Pisu espezifikoa 0,62 g/cm3 du, eta 36\u00a0\u00b0C-an irakiten du. Ez da ongi disolbatzen uretan eta alkoholean, baina oso ongi bentzenoan eta eterrean. Petrolioaren destilazioz lortzen da. Disolbatzaile gisa erabiltzen da industrian, tenperatura oso txikiak neurtu behar dituzten termometroak egiteko, botikak ekoizteko bitarteko gisa, anestesiko gisa eta abar. Bera da pentanola lortzeko erabiltzen den lehengaia. Hiru isomero ditu: pentano lineala, isopentanoa eta neopentanoa."}
{"id": "278748", "revid": "96586", "url": "https://eu.wikipedia.org/wiki?curid=278748", "title": "Max Reger", "text": "Johann Baptist Joseph Maximilian Reger (Brand, Alemania, 1873ko martxoaren 19a - Leipzig, Alemania, 1916ko maiatzaren 11) alemaniar musikagile, organista eta musika-irakaslea izan zen.\nBiografia.\n1907. urtean Leipzigeko unibertsitateko musika-zuzendari izendatu zuten, eta kontserbatorioko konposizio-irakaslea. Meiningeneko orkestrako zuzendari izan zen, eta lan bikainak idatzi zituen harentzat. Bachen mireslea zen, eta, haren antzera, kontrapuntuan eta polifonian maisu.\nLan aipagarriak ditu, besteak beste: \"Fantasia eta Fuga do minorren\" (1898); \"Bachi buruzko Fantasia eta Fuga\"; \"Mozarten gai baten inguruko Bariazioak eta Fuga\" (1906)."}
{"id": "278749", "revid": "512", "url": "https://eu.wikipedia.org/wiki?curid=278749", "title": "Renaud S\u00e9chan", "text": "Renaud S\u00e9chan (Paris, Frantzia, 1952) musikagilea da. Renaudek kafe-antzokietan hasi zuen musikagile karrera, herri-errepertorioarekin \"(Amoureux de Paname)\" batez ere. \"Laisse b\u00e9ton \"(1978) lanarekin iritsi zitzaion ospea, eta orduan finkatu zuen jendaurrean izango zuen irudia (jeansak, alkandora beltza, foulard gorria). Renaudek gizarte gaiak dotoretzen ditu eta bikain bateratzen ahozko indarkeria (\"Marche \u00e0 l'ombre\", 1980) eta samurtasuna (\"Ma gonzesse\", 1979; \"Mistral gagnant\", 1985; \"Halte \u00e0 tout\", 1995)."}
{"id": "278750", "revid": "28807", "url": "https://eu.wikipedia.org/wiki?curid=278750", "title": "Renaud", "text": ""}
{"id": "278751", "revid": "105290", "url": "https://eu.wikipedia.org/wiki?curid=278751", "title": "Sierra Madre", "text": "Sierra Madre, Mexikon Sierra Madre de Chiapas deitua, Erdialdeko Amerikako mendikatea da, 600 kilometroz Mexiko hego-mendebaldea, Guatemala, El Salvador eta Honduras zeharkatzen dituena.\nGeografia.\nSierra Madre ipar-mendebalde hego-ekialde norabidean hedaturik dago, Mexikoko Chiapas estatutik Guatemala, El Salvador eta Honduraseraino. Mexikon Tehuantepec-eko kostaldeko zabaldia eta Chiapasko goi-ordokia bereizten ditu. 600 kilometro luze da eta, batez beste, 1.500 metroko garaiera du. Mendirik garaiena Tajumulco sumendia da, 4.220 metrokoa. Kostaldeko isurialdea hezea da eta, besteak beste, kakaoa eta kafea lantzen dira alderdi horretan.\nHistoria.\n300. urte inguruan, maiak finkatu ziren mendi horien ibarretan. 1400. urtean, aztekak jabetu ziren lurraldeaz."}
{"id": "278752", "revid": "6327", "url": "https://eu.wikipedia.org/wiki?curid=278752", "title": "Sierra de Soconosuco", "text": ""}
{"id": "278753", "revid": "71747", "url": "https://eu.wikipedia.org/wiki?curid=278753", "title": "Maria Taglioni", "text": "Maria Taglioni (Stockholm, 1804ko apirilaren 23a - Marseilla, 1884ko apirilaren 22a) italiar dantzaria izan zen.\nAitarekin ikasi zuen dantzan, eta geroago S.B. Coulonekin, Parisen. 1822. urtean egin zuen aurkezpena Vienako Operan, eta ondoren Italian eta Alemanian dantzatu zuen. Parisen bizi izan zen urte batzuetan bertako Operarekin lanean, eta arrakasta handia lortu zuen. Ondoren, aitarekin lan egin zuen Errusian bost urtez. 1848. urtean dantza egiteari utzi zion. 1860. urtetik aurrera, dantza-irakasle izan zen Parisko operan, eta 1870-1871. urteetako gerra ondoren, Londresen.\nBiografia.\nStockholmen jaio zen 1804ko apirilaren 23an, baina Milango artisten familia batetik zetorren; Filippo Taglioni (1777-1871) eta Sophia Taglioni famatuak ziren Europa osoan.12 urte zituela hasi zen dantza ikasten, aitarekin, koreografo eta dantzaria baitzen; Vienan 1822an egin zuen debuta eta Parisen, 1827an.\nTaglioniren aitak sortutako \"Silfidea\" lana estreinatu zuen Parisko Operan 1832ko martxoaren 12an, Joseph Mazilier (1801-1868) eta Lisa Noblet dantzariarekin batera, eta horrekin abiatu zen punten gaineko dantzaren aroa. \nBere estilo etereoa garai erromantikoaren sinbolo bihurtu zen. Halaber, dantzaria ospetsu bihurtu zen dantzaren historian lehen aldiz punten gainean dantza egin zuelako. Estilo delikatu berri bat sortu zuen, jauzi flotatzaileez eta gorputz-jarrera orekatuak zituena ezaugarri, esaterako, \"arabesque\" delakoa, zeinak XIX. mende hasierako ezaugarri erromantikoa tipifikatu zuen. \nBerak erabiltzen zituen gona zuri arinak ballet klasikoko dantzari gehienek jantzi ohi duten tutu bihurtu ziren. Europa osoan barrena ibili zen biran, eta 1837an Opera utzi ondoren, Errusiara bidaiatu eta Ballet Inperialean egin zuen dantza San Petersburgon.\n1845ean, \"Pas de Quatre\" interpretatu zuen Londresen beste hiru dantzari erromantiko ezagunekin (Carlotta Grisi, Lucile Grahn eta Fanny Cerrito). \n1847ean, azken emanaldia egin eta dantza utzi zuen. Dantzariak erabakita zuen Marseillan geratzea, eta han hil zen 1884an, 80 urte bete baino egun bat lehenago.\nHaren hilobiari buruzko eztabaida.\nNahiz eta Montmartren hilobi bat dagoen haren izenarekin eta mundu osoko dantzariak hara joaten diren bera ohoratzera, 2007an argitu zen han beraren ama dagoela hobiratuta, Sophia Taglioni, eta Marie, egiaz, Parisko P\u00e8re Lachaise hilerrian dagoela hobiratuta, senar ohiaren izenaren pean (Comte Gilbert de Des Voisins)."}
{"id": "278754", "revid": "8667310", "url": "https://eu.wikipedia.org/wiki?curid=278754", "title": "Emilio Gebara", "text": "Emilio Gebara Saleta (Gasteiz, 1941eko irailaren 14a) arabar politikaria da, Arabako Ahaldun Nagusi izandakoa. Hainbat urtez EAJko kidea izan zen baina 2000ko hamarkadan alderdiaren ildoarekin eta Xabier Arzalluzekin jarrera oso kritikoa azaldu zuen eta azkenik kanporatua izan zen.\n2000. urtean alderdi horrek ezker abertzalearekin harremana zuela-eta EAJren barruan oso kritiko agertu zen. Besteak beste, EAJk burujabetzaren eskaria baztertu beharko zukeela adierazi zuen, eta adierazpen horien ondorioz, hainbat alderdikidek zigor-espedientea eskatu zuten bere kontra, Alderdiarekiko leialtasun eza salatuz. Jose Angel Cuerda Gasteizko alkate ohiarekin batera, 2001. urtearen hasieran \u00a1Basta Ya! plataformarekin bat egin zuen."}
{"id": "278756", "revid": "6327", "url": "https://eu.wikipedia.org/wiki?curid=278756", "title": "Emilio Guevara Saleta", "text": ""}
{"id": "278757", "revid": "90204", "url": "https://eu.wikipedia.org/wiki?curid=278757", "title": "Meindert Hobbema", "text": "Meindert Hobbema (Amsterdam, Herbehereak, 1638ko urriaren 31 - \"ib.\", 1709ko abenduaren 7a) holandar margolari eta marrazkilaria izan zen. Jacob van Ruysdaelen ikaslea eta laguna zen.\nBiografia.\nHobbemaren margolari-formazioari buruz gauza gutxi ezagutzen da. 1668an zerbitzari batekin ezkondu zen, eta handik urtebetera administrazioan hasi zen lanean. Hortaz, 1669. urtetik aurrera, asko jaitsi zen bere lan-kopurua.\nPaisaia bikainak margotzen zituen; gazteluak, errotak, eraikuntza hondakinak eta izadi-ikuspegiak zehaztasunez pintatu zituen argi finez eta tonu leunetan. XVIII. mendeko ikuspegi-margotzaile britainiarrek haren eragin handia izan zuten. Hobbemaren paisaiek, salbuespenak salbuespen, ez dituzte leku jakinak erakusten. 1658koa da Hobbemaren lan zaharrena: \"Ibaiko paisaia\" (Detroit, Inst. of Arts). Gai horixe izan zen Hobbemaren gaztaroko lanetan nagusi. 1660tik aurrera baso-paisaia ikusgarriak marraztu zituen, Ruisdaelen lanetan oinarri hartuta: \"Bide zuhaiztua baserriekin\" (1962, Philadelphia Museum of Art), \"Basoa edo Zuhaitz atzeko herria\" (1665, New York, Frick Collection). Lan hauetan xehetasun handiz marraztu zituen zuhaitzetako hostoak.\nHobbemaren heldutasun garaiko paisaiek, ordea, ez zioten jarraitu Ruisdaelen bideari: gero eta zehatzagoak ziren, eta marrazki-gaiak fideltasun handiz erakusten zituen. \"Ur-errota\" (Paris, Louvre museoa), adibidez, maisulana da xehetasun analitikoari dagokionez. Paisaietako atzeko planoek xehetasun gehiegikoak dira. Naturalismoa eta izadiaren poesia intimoa indar handiz adierazi zituen lan hauetan: \"Paisaia eguzkitan\" (Rotterdam, B.V.B.), \"Etxea ibai baten ertzean\" (Amsterdam, Rijksmuseum), \"Deventerren ikuspegia\" (Mauritshuis), \"Baso-bidea\" (Londres, National Gallery). Lan horiek guztiak 1669. urtea baino lehenagokoak direla dirudi. Urte horren ondoren, egin zituen lanak: \"Brederode gazteluaren hondakinak\" (1671, Londres, National Gallery); \"Middelharniseko bidea\" (1689, Londres, National Gallery), Holandako paisaien artean maisulantzat hartzen dira.\nAipatzekoa da, bestalde, \"Middelharniseko bidea\", Hobbemaren koadro ezaguna, XIX. mendean pintore frantsesek geroztik asko erabili zuten bidearen gaiaren lehen agerpenetakoa da."}
{"id": "278758", "revid": "512", "url": "https://eu.wikipedia.org/wiki?curid=278758", "title": "Pantografo", "text": "Pantografoa jatorrizko marrazki edo irudi bat beste eskala batean kopiatzeko erabiltzen den tresna da, paralelogramoen ezaugarrietan oinarritua. Beso edo erregela giltzatu batzuek osatzen dute, paralelogramo baten gisan giltzaturik. Beso bat finko mantentzen da, eta beste bat abiapuntuko irudiaren gainean higitzen da; hala, hirugarren beso batean dagoen lapitz batek irudi hori bera handiago edo txikiago egiten du."}
{"id": "278759", "revid": "56334", "url": "https://eu.wikipedia.org/wiki?curid=278759", "title": "Lester Bowles Pearson", "text": "Lester Bowles Pearson (Toronto, Kanada, 1897ko apirilaren 23a - Ottawa, Kanada, 1972ko abenduaren 27a) Kanadako politikaria izan zen.\nBiografia.\nKanadako enbaxadore izan zen Estatu Batuetan (1945-1946), Kanpo Arazoetarako ministroa (1948-1957), eta oposizio liberalaren buruzagia (1958-1963). 1957an Bakearen Nobel Saria eman zioten 1956. urteko Suezko krisialdia konpontzeko egin zuen ahaleginagatik.\nAlderdi Liberalak 1963. urteko hauteskundeak irabazi zituenean, Kanadako Lehen Ministro izendatu zuten. 1967. urtean Quebeceko politika-arazoei aurre egin behar izan zien, eta urte hartako abenduan kargua utzi zuen."}
{"id": "278760", "revid": "512", "url": "https://eu.wikipedia.org/wiki?curid=278760", "title": "Hipposideros crumeniferus", "text": "Hipposideros crumeniferus Hipposideros generoko animalia da. Chiropteraren barruko Hipposideridae familian sailkatuta dago."}
{"id": "278761", "revid": "28807", "url": "https://eu.wikipedia.org/wiki?curid=278761", "title": "Lester B. Pearson", "text": ""}
{"id": "278762", "revid": "28807", "url": "https://eu.wikipedia.org/wiki?curid=278762", "title": "Lester Pearson", "text": ""}
{"id": "278763", "revid": "512", "url": "https://eu.wikipedia.org/wiki?curid=278763", "title": "Esaias Tegner", "text": "Esaias Tegner (Kyrllerud, Suedia, 1782ko azaroaren 13a - \u00d6strabo, V\u00e4xj\u00f6, Suedia, 1846ko azaroaren 2a) suedierazko poeta izan zen. Bere garaiko poeta liriko ospetsuena izan zen. Apaiz protestante baten semea zen. Ikasketak Lundeko unibertsitatean egin zituen. Apaiz egin zen, eta V\u00e4xj\u00f6ko apezpiku izendatu zuten (1824). Eskandinaviako alegia zaharrak aztertu zituen, eta, bestalde, oso ezagun egin zen hizlari gisa. Poema abertzaleak idatzi zituen, batez ere. \"Frithiofssage\" (1825, \"Frithiofen Saga\") izan zen Tegnerren obra nagusia. Beste obra batzuk: \"Svea\" (1811), \"Axel\" (1822), \"Hipokondria\" (1826)."}
{"id": "278764", "revid": "336", "url": "https://eu.wikipedia.org/wiki?curid=278764", "title": "Telemetro", "text": "Telemetroa behatzailea dagoen tokitik puntu baterainoko distantzia neurtzeko tresna da, optikoa, akustikoa (ultrasonikoa) edo erradioelektrikoa (laser bidezkoa) izan daitekeena. Hasieran, telemetro optikoa erabiltzen zen, baina geroago akustikoa (radarra) erabili izan da; gaur egun, erradioelektrikoa (laserra) erabiltzen da, batez ere. Laser-telemetroa da arinena eta neurketa zehatzenak egiteko aukera ematen duena; laser-izpi bat igortzen zaio objektuari eta izpia objektuan islatu ondoren behatzaileak jaso dezan behar den denboraren arabera egiten da distantziaren kalkulua."}
{"id": "278765", "revid": "98220", "url": "https://eu.wikipedia.org/wiki?curid=278765", "title": "Konstantin Tsiolkovski", "text": "Konstantin Eduardovitx Tsiolkovski (Izhevskoie, Errusiar Inperioa, 1857ko irailaren 17agreg./irailaren 5ajul. - Kaluga, Errusiako SESF, Sobietar Batasuna, 1935eko irailaren 19a) zientzialaria eta asmatzailea izan zen. Aerodinamikari buruzko ikerketa sakonak egin ondoren, astronautikaren inguruko arazoak aztertu zituen. 1898. urtean frogatu zuen espazio ontzien propultsiorako isurkari karburatuak egokiagoak direla solidoak baino. 1903. urtean, Moskuko \"Teknika\" aldizkarian, espazio-ontzi baten hegaldiari buruzko lan bat aurkeztu zuen. Ikerlan hau 20 urte geroago argitaratu bazuten ere, espazio-ontzien propultsioari buruzko aurrenetako lan garrantzitsua izan zen."}
{"id": "278766", "revid": "8830296", "url": "https://eu.wikipedia.org/wiki?curid=278766", "title": "Beatriz Arzamendi", "text": "Beatriz Arzamendi Zeziaga (Arrasate, 1961eko urtarrilaren 24a) gipuzkoar musikagilea da.\nArrasate Musical Akademian hasi zituen Musika ikasketak, eta biolina landu zuen bereziki. Ondoren, Donostiako Goi Kontserbatorioan eta Madrilgo Goi Errege Kontserbatorioan jarraitu zituen bere ikasketak. Harmonia, Kontrapuntu eta Konposizioko goi-mailako irakasle titulua eta Abesbatza eta Orkestren Zuzendaritza titulua eskuratu zituen Madrilen. 1985ean, Madrilgo Udaleko Musika Liburutegiko Ganbera Orkestra sortzeko lanean ibili ondoren, bertan dihardu, eta lehendabiziko biolina da. 2006. urtetik aurrera emakume konpositoreen musikaren zabalkunde-proiektuan lanean dihardu.\n2021ean SGAE Fundazioak eta AEOSek Beatriz Arzamendi aukeratu zuten estatu mailako orkestren errepertorio sinfoniko garaikidea handitzeko, Nafarroako Orkestra Sinfonikoak egindako proposamenari jarraituz aukeratu zuten eta S\"orginen soinua\" izenburua jarri zion obra sortu zuen."}
{"id": "278767", "revid": "6327", "url": "https://eu.wikipedia.org/wiki?curid=278767", "title": "Beatriz Arzamendi Ceciaga", "text": ""}
{"id": "278768", "revid": "512", "url": "https://eu.wikipedia.org/wiki?curid=278768", "title": "Louis Barthou", "text": "Louis Barthou (Oloroe-Donamaria, 1862ko abuztuaren 25a - Marseilla, 1934ko urriaren 9a) frantses legegizon eta politikaria izan zen. Politikan sartu aurretik, legegizon-lana egin zuen Pauen. 1889an diputatu hautatu zuten; kontseiluko lehendakari izatera iritsi zen 1913an. Lehen Mundu Gerran ministeriorik gabeko ministroa izan zen, Gerra ministroa 1920 eta 1921 artean, senataria eta Justizia ministroa 1922an eta Gobernuko lehendakari orde izendatu zuten 1926an. Kanpo ministro zela, Jugoslaviako errege Alexandro I.arekin zegoela hil zuten haren aurkako atentatu batean (1934)."}
{"id": "278769", "revid": "58701", "url": "https://eu.wikipedia.org/wiki?curid=278769", "title": "Jesus Maria Echeverr\u00eda", "text": ""}
{"id": "278770", "revid": "336", "url": "https://eu.wikipedia.org/wiki?curid=278770", "title": "Friedensreich Hundertwasser", "text": "Friedensreich Regentag Dunkelbunt Hundertwasser, jaiotza-izenez Friedrich Stowasser (Viena, Austria, 1928ko abenduaren 15a - Ozeano Barea, 2000ko otsailaren 19a) austriar margolari eta artista grafikoa izan zen.\nBiografia.\nHaren dekorazio-estilo abstraktuak Gustav Klimten eta sezesioaren (Austriako Art Nouveauren) tradizioari jarraitzen dio. Haren lana hipnotikoa eta enigmatikoa da, espiralak obsesiboki erabiltzen zituen: eraikinak, paisaiak, giza-irudiak, guztiak bihurtzen dira espiral abstraktu. Erabiltzen zituen koloreetan persiarren eta asiarren eragina nabari da, urre eta zilar kolorea, eta bereziki, gorri eta berde biziak.\nVienan Hundertwasserhaus eraikin ospetsua diseinatu zuen."}
{"id": "278771", "revid": "512", "url": "https://eu.wikipedia.org/wiki?curid=278771", "title": "Jean Larrasket", "text": "Jean Larrasket (Eskiula, Zuberoa, 1885 - 1953) euskalaria izan zen, Erromatar Eliza Katolikoko apaiza eta euskaltzain urgazlea. Zubererari buruzko ikerketa sakonak egin zituen, eta ikerlan horiek \"RIEV, Bulletin de la Societ\u00e9 Ling\u00fcistique de Paris\" eta \"Gure Herria\" aldizkarietan argitaratu ziren. Larrasketenak dira\u00a0 \"Be\u00f1at, Larrajako belhagilli\" (1931) eta \"Le basque de la Basse-Soule orientale \"(1939) \"Le basque bulletin Nord-Oriental \"\u00a0eta \"Le po\u00e8te Pierre Topet dit Etchahun et ses oeuvres\". Azken hori Pierre Lhanderekin batera egina da, 1946an. Hiztegi garrantzizkoak ere egin zituen."}
{"id": "278772", "revid": "58701", "url": "https://eu.wikipedia.org/wiki?curid=278772", "title": "Charles Mingus", "text": "Charles Mingus (Nogales, Arizona, 1922ko apirilaren 22a - Cuernavaca, Mexiko, 1979ko urtarrilaren 5a) Estatu Batuetako jazz-musikagilea eta kontrabaxu-jotzailea izan zen.\n1940 ondoko urteetan Lionel Hamptonen \"big band\"arentzat musika idatzi eta jo zuen, eta 1950 ondoko urteetan Red Norvo, Stan Getz, J.J. Johnson eta beste batzuentzat. Mingusek berezko estiloa sortu zuen, musika beltzaren, tradizionalaren eta herritarraren elementuekin, eta abangoardiako jazzaren aitzindari bihurtu zen. Lan nagusiak: \"Pithecanthropus erectus\" (1956) eta \"Fables of Faubus\" (1959, \"Feboren fabulak\").\nMusikaria jazz espirituala eta bluesa jokatzen zuen."}
{"id": "278773", "revid": "336", "url": "https://eu.wikipedia.org/wiki?curid=278773", "title": "Leonard Nimoy", "text": "Leonard Nimoy (Boston, Massachusetts, AEB, 1931ko martxoaren 26a - 2015eko otsailaren 27a, Bel Air, Los Angeles) estatubatuar aktore eta zinema-zuzendaria izan zen.\nBiografia.\n1960ko hamarkadan, ospetsu bihurtu zen \"Star Trek\" telesailean Mr. Spock pertsonaia egin zuenean. Antzerkian esperientzia zabala izan du. Hainbat urte eman zituen berak idatzitako \"Vincent: The Story of a Hero\" lanean Vincent van Gogh pertsonaia antzezten. Film batzuk zuzendu ere egin ditu: \"Three Men and a Baby\", \"The Good Mother\" eta \"Funny About Love\". Autobiografia bat ere idatzi du: \"I Am Not Spock\"."}
{"id": "278774", "revid": "512", "url": "https://eu.wikipedia.org/wiki?curid=278774", "title": "Ram\u00f3n Serrano S\u00fa\u00f1er", "text": "Ram\u00f3n Serrano S\u00fa\u00f1er (Cartagena, 1901eko irailaren 12a - Madril, 2003ko irailaren 1a) espainiar politikari frankista izan zen.\nBiografia.\nZuzenbide-ikasketak egin zituen Zaragozan, Bolonian eta Erroman. 1933. urtean diputatu hautatu zuten CEDA koalizio eskuindarraren eskutik. Franco diktadorearen ezkonanaia zen, eta falangisten batasuna bultzatu zuen. Francoren lehen lau gobernuetako kidea izan zen, eta Alemaniaren eta Italiaren aldeko agertu zen Bigarren Mundu Gerran. 1942. urtean gobernutik baztertu zuten Bego\u00f1an karlisten eta falangisten artean izan ziren istiluak zirela eta. Saiakera-liburuak idatzi zituen."}
{"id": "278776", "revid": "512", "url": "https://eu.wikipedia.org/wiki?curid=278776", "title": "Hipposideros curtus", "text": "Hipposideros curtus Hipposideros generoko animalia da. Chiropteraren barruko Hipposideridae familian sailkatuta dago."}
{"id": "278777", "revid": "28807", "url": "https://eu.wikipedia.org/wiki?curid=278777", "title": "Toluca", "text": ""}
{"id": "278778", "revid": "512", "url": "https://eu.wikipedia.org/wiki?curid=278778", "title": "Belsasar", "text": "Belsasar (Bibliako ; akadieraz: \"Bel-Sarra-usur\"; antzinako grezieraz: \"Balthazar\"), Baltasar eta Belshazzar ere deitua, Babiloniako azken erregea izan zen Bibliaren arabera (Danielen Liburua, 5).\nBibliako kontakizuna.\nGau batez, oturuntza egiten ari zirelarik, Nabukodonosorrek Jerusalemgo tenplutik harrapatutako ontzi sakratuak ekarrarazi zituen Baltasarrek. Orduan ikusi zuten esku misteriotsu batek horman idatzitakoa: \"Mane\", \"Tekel\", \"Peres\". Erregeak deiturik, Daniel igarleak adierazi zion hura Jainkoak idatzia zela, laster hil behar zuela eta bere erresuma mediarren eta persiarren artean zatituko zutela. Gau hartan bertan hil zuten Baltasar, eta Dario mediarra erregetzaz jabetu zen."}
{"id": "278779", "revid": "28807", "url": "https://eu.wikipedia.org/wiki?curid=278779", "title": "Belshazzar", "text": ""}
{"id": "278780", "revid": "119347", "url": "https://eu.wikipedia.org/wiki?curid=278780", "title": "Antonio Cancelo", "text": "Antonio Cancelo Alonso (Puebla de Sanabria, Zamorako probintzia, 1936) Zamoran jaiotako euskal enpresaburua da.\nLan ibilbidea.\n1967an, Eibarren sortutako Juan XXIII Kontsumo Kooperatibako kudeaketa hartu zuen bere gain. Handik bi urtera, Eroski Kooperatibaren sorkuntza-prozesuan parte hartu zuen. Bertako zuzendari nagusi lanetan ibili zen 1990 bitartean, eta ondoren Eroski Taldeko presidente izendatu zuten. 1992an, Mondrag\u00f3n Corporaci\u00f3n Cooperativa (MCC) delakoaren lehendakariorde aukeratu zuten, eta 1995-2001 bitartean Kooperatiba bereko Kontseilu Orokorreko presidente izan zen.\nEkonomia eta enpresari buruzko artikulu asko plazaratu ditu."}
{"id": "278781", "revid": "31982", "url": "https://eu.wikipedia.org/wiki?curid=278781", "title": "Comtat Venaissin", "text": "Comtat Venaissin (euskaraz: Venasqueko konderria) Frantzia hegoaldeko antzinako lurraldea da, egungo Vaucluse departamenduan sartua. Rodano ibaiaren, Durance berorren adarraren eta Ventoux mendiaren artean dago. Venasque izan zen Erdi Aroko konderri horretako hiriburua. Hiri nagusiak Apt, Avignon, Carpentras, Cavaillon eta Orange dira.\nHistoria.\nTolosako kondeen eta Frantziako koroaren esku egon ondoren, Filipe III.a Ausartak, Frantziako erregeak, Gregorio X.a Aita Santuari eman zion lurraldea (1274). Aitasantutzaren mende egon zen 1791n Frantziari lotu zitzaion arte."}
{"id": "278782", "revid": "3829", "url": "https://eu.wikipedia.org/wiki?curid=278782", "title": "Jon Eizagirre Manterola", "text": "Jon Eizagirre Manterola (Zarautz, Gipuzkoa, 1966ko otsailaren 22a) gipuzkoar erremontari ohia da.\n1985ean estreinatu zen profesional mailan Uharteko Euskal Jai Berri pilotalekuan. 1992, 1994 eta 1995eko binakako txapelketak irabazi zituen, erremontean betiere, eta txapeldunorde izan zen 1993 eta 1996an. Banakako Txapelketan hirutan izan da txapeldunorde, 1996, 1997 eta 1999an, eta txapeldun 2003an. Koteto Ezkurrak eta Eizagirrek jokatu zituzten urte horietako banakako finalak. Urte horietan euskal erremonteak eman zuen jokalaririk onenetakoa izan zen atzelari zarauztarra. 2008an erretiratu zen."}
{"id": "278783", "revid": "96586", "url": "https://eu.wikipedia.org/wiki?curid=278783", "title": "Jakob Frank", "text": "Jakob Frank (Koro\u0142\u00f3wka, Polonia \u2014egungo Ukraina\u2014, 1726 - Offenbach, 1791ko abenduaren 10a), judu-poloniar heretikoa izan zen.\nBiografia.\nSabbatiarren sektako buru zelarik (Sabbati Zevi, 1626-1676), eztabaida ugari izan zituen judu ortodoxoekin. Agintari katolikoek aginduta Talmuda erre zuen (1757), eta itxuraz kristautu egin zen (Lviv, 1759); bere burua mesiastzat eta S. Zeviren gorpuzte berritzat zuen. Atxilotuta hartu zuten (1760-1772); hala ere, Europa erdialdeko politika-auzietan parte hartu zuen. Frankzaleak (edo zoharistak) Alemania, Polonia eta Hungariara zabaldu ziren."}
{"id": "278784", "revid": "28807", "url": "https://eu.wikipedia.org/wiki?curid=278784", "title": "Jakob ben Judah Leib Frank", "text": ""}
{"id": "278785", "revid": "336", "url": "https://eu.wikipedia.org/wiki?curid=278785", "title": "Grotesko", "text": "Groteskoa (italieratik, \"grottesco\", \"leizeetakoa\"), arkitekturan eta dekorazioan, animalien, gizonen edo landareen irudiez egindako horma-irudi edo eskultura bitxiak dira. Izaki bizien irudiez gainera, sinboloak azaltzen dira lan grotesko batzuetan apaingarri.\nErromako haitzuloetan aurkitutako irudiei esan zitzaien hasieran grotesko, baina Rafael estilo hori berriro erabiltzen hasi zen Pizkundean. XVI. mendean indar handia izan zuen arte groteskoak Italian eta beste lurralde askotan. XIX. mendea arte erabili izan zen estilo hau, freskoetan batez ere."}
{"id": "278786", "revid": "512", "url": "https://eu.wikipedia.org/wiki?curid=278786", "title": "Guido de Labezares", "text": "Guido de Labezares (Bilbo, Bizkaia, 1510 - Manila, Filipinak, 1590) bizkaitar itsasgizona izan zen.\nBiografia.\nOso gazte zela, Mexikon hartu zuen bizilekua eta han egin zituen matematika- eta astronomia-ikasketak. 1558. urtean Floridarantz abiatu zen eta \"Filipina\" izenaz bataiatu zuen badia aurkitu zuen. Migel Lopez Legazpikoa buru zen espedizioan itsasoratu zen 1564. urtean, eta Legazpikoaren ordezkari eta espedizioko buruzagi izendatu zuten Filipinetako uharteetara iritsi zirenean. Legazpikoa hil zenean (1572), Filipe II.a Espainiako erregeak haren ordezkari izendatu zuen Labezares lurralde haietan."}
{"id": "278787", "revid": "58701", "url": "https://eu.wikipedia.org/wiki?curid=278787", "title": "Heinrich Gustav Magnus", "text": "Heinrich Gustav Magnus (Berlin, Alemania, 1802ko maiatzaren 2a - 1870eko apirilaren 4a) alemaniar fisikaria izan zen.\nBiografia.\nGasak eta isurkari-lurrun sistema aztertu zituen. Azido periodikoa aurkitu zuen, eta isurkari-korronte batek errotazioan higitzen ari den gai solido batean duen eragina zehaztu zuen bere izena daraman legearen bidez. Selenioaz eta platinoaz ere zenbait ikerketa egin zituen. Bere lanaren ondorioa da egun \"Magnus efektua\" bezala ezagutzen dena: bere ardatzaren inguruko errotazioan ari den zilindro edo esfera bat isurkari batean higitzen denean, errotazio-ardatzarekiko elkarzuta den indar bat sortzen da."}
{"id": "278788", "revid": "28807", "url": "https://eu.wikipedia.org/wiki?curid=278788", "title": "Heinrich Magnus", "text": ""}
{"id": "278789", "revid": "512", "url": "https://eu.wikipedia.org/wiki?curid=278789", "title": "Hans Memling", "text": "Hans Memling (Selingenstadt, 1435-1440 aldean - Brujas, 1494ko abuztuaren 12a) flandriar margolaria izan zen, Brujasko eskolakoa. Haren lana nahiko ezezaguna izan zen 1820 arte, urte horretan aurkitu baitzuten alemaniarrek eta frantsesek; horren ondorioz, antzinako artearen gune garrantzitsuena bilakatu zen Brujas. Erlijioarekin lotutako gaiak landu zituen, Ama Birjina Jesus haurrarekin batez ere. Erretratu bikainak ere egin zituen.\nBizitza eta lanak.\nHans Memling edo Memlic Selingenstadten jaio zen, Frankfurtetik gertu. 1465ean Brujasen hartu zuen bizilekua, Rogier van der Weyden hil eta urtebetera. Zenbait agiriren arabera, Memling Rogierren ikasle izan zen.\n\"Donne triptikoa\" (National Gallery, Londres) da Memlingen aurrenetako lana, eta baita ederrenetakoa ere; 1470eko hamarkadan pintatu zuen Sir Jokin Donneren enkarguz. Margolan horretan lana egiteko enkargua egin zionaren eta haren emazte eta alabaren erretratuak egin zituen. Bestalde, triptikoaren ezkerraldean zutabe baten atzealdean, lotsati, gizon bat ikusten da, zalantzarik gabe, margolaria bera. Triptiko horretan hiru laukiak bateratu egin zituen espazioan, eta oso nabarmen ikusten da Memlingek erretratuetarako zuen ahalmen berezia.\nEzaugarri horiek areagotu egiten dira \"Maarten van Nieuwenhove diptikoa\"-n (1487, San Joan ospitalea, Brujas); Jan van Eyckek asmatu zuen ispiluaren efektua kopiatu zuen Memlingek baina beste zeregin baterako, Andre Mariak Haurrarekin eta gurtzaileak hartzen duten eremua bateratzeko erabiltzen baita hemen ispilua.\nMemlingek ehundik gora lan egin zituen; horien eredu \"Azken Epaiketa\" har daiteke (1467-1471 aldean, Muzeum Narodowe, Gda\u0144sk). Lan horren enkargua Medicitarren aholkulari zen Angelo Tanik eman zion. Memling saiatu zen, Van der Weydeni jarraituz, izaera dramatikoa izango zuen kontakizun bat egiten. Lan horrezaz gainera, aipatzekoak ditu pertsonaia askoko \"Santa Ursularen kutxatila\" (1489, San Joan ospitalea, Brujas) eta \"Nekaldia\" (1470 aldean, Sabauda Galeria, Turin). Azken lan horretan eszenatoki orokor batean gertaera bat baino gehiago sartzeko arazoari aurre egin behar izan zion. Tommaso Portinarirentzat egin zuen lan hori, eta Hugo van der Goesen triptiko handia zegoen eliza berean jarri zuten.\nVan Eycken lan batean oinarritutako beste obra bat dauka, \"Betsabe bainutik irteten\" (1485, Staatsgalerie, Stuttgart) hain zuzen. Lan hori ohiz kanpokoa zen garai hartarako, bai gaiari zegokionez, baita gaia lantzeko moduari zegokionez ere. Maisutasunez kontrajarri zituen pertsonaiaren gorputz biluzia eta oihala, nahiz eta biak kolorez argiak izan."}
{"id": "278790", "revid": "58701", "url": "https://eu.wikipedia.org/wiki?curid=278790", "title": "Minimal art", "text": "Minimal art Amerikako pintura- eta eskultura-mugimendua, 1960 inguruan New Yorken sortua. Espresionismo abstraktuaren subjektibotasunaren eta erromantizismoaren aurka sortu zen, eta artearen izaera anonimoa azpimarratu zuen, sarritan forma erraldoi, geometriko eta kolore soilez, obraz kanpoko erreferentziak deuseztatzeko asmoz. Arte-mugimendu honetako eskulturari dagokionez, Carl Andre, Donald Judd, eta Tony Smith izan ziren artista nagusiak, eta margolariak, berriz, Ellsworth Kelly, Kenneth Noland eta Frank Stella."}
{"id": "278791", "revid": "512", "url": "https://eu.wikipedia.org/wiki?curid=278791", "title": "Eduardo Pondal", "text": "Eduardo Pondal (Ponteceso, Coru\u00f1ako probintzia, Galizia, 1835eko otsailaren 8a - Coru\u00f1a, Galizia, 1917ko martxoaren 8a) idazlea izan zen. Galegoz eta gaztelaniaz idatzi zuen. Bi poema-liburu eman zituen argitara: \"Rumores de los pinos\" (1877, \"Pinuen zurrumurruak\") eta \"Queixumes dos pinos\" (1886, \"Pinuen negarrak\"). Ezin izan zuen bukatu, ordea, Galiziako poema epiko handia izan behar zuena: \"Os eoas (Eguzkiaren semak).\" 1961. urtean kaleratu ziren aldez aurretik argitara eman ez ziren egilearen hainbat poema: \"Versos i\u00f1orados ou esquecidos de Eduardo Pondal\" (\"Eduardo Pondalen bertso ezezagunak edo ahaztuak\")."}
{"id": "278792", "revid": "11782", "url": "https://eu.wikipedia.org/wiki?curid=278792", "title": "Estibalitz Robles Arangiz", "text": ""}
{"id": "278794", "revid": "133016", "url": "https://eu.wikipedia.org/wiki?curid=278794", "title": "Royal Geographical Society", "text": "Royal Geographical Society \u2014euskaraz, Erregeren Geografia Elkartea\u2014 1830ean Londresen sorturiko geografia-elkartea da. Ezagutza geografikoak sakontzea eta zabaltzea da elkartearen helburua. Hori lortzeko, espedizioak finantzatzen ditu, eta aldizkariak argitaratzen \"(The Geographic Journal, The Geographical Magazine)\".\nHistoria.\nXIX. mendean hainbat espedizio antolatu zituen Amerikan, Australian, Afrikan (David Livingstone, Richard Francis Burton) eta Iparburuan. XX. mendean, R. F. Scotten Hegobururako espedizioa eta Edmund Hillaryren Everest mendirakoa, esaterako, Royal Geographic Societyk babestuta egin ziren."}
{"id": "278795", "revid": "56334", "url": "https://eu.wikipedia.org/wiki?curid=278795", "title": "Senakerib", "text": "Senakerib Asiriako erregea izan zen K.a. 705-681 urteetan, Sargon II.aren semea eta ondorengoa (K.a. 681. urtean hila). Arazo handiak izan zituen Siriako buruzagiekin, haiek Egiptoren laguntza baitzuten Asiriari erasotzeko.\n689. urtean Babilonia hustu zuen. Elamiten aurka borrokatu zen eta Egipto konkistatu nahi izan zuen baina, Herodotoren arabera, arratoi andana handi batek gerarazi zuen Pelusan. Niniveko hiria berreraiki zuen, eta jauregi berri bat eta harresi sendoak altxatu zituen. Bere semeetako batek hil zuen."}
{"id": "278796", "revid": "28807", "url": "https://eu.wikipedia.org/wiki?curid=278796", "title": "Sennakerib", "text": ""}
{"id": "278797", "revid": "512", "url": "https://eu.wikipedia.org/wiki?curid=278797", "title": "Hipposideros cyclops", "text": "Hipposideros cyclops Hipposideros generoko animalia da. Chiropteraren barruko Hipposideridae familian sailkatuta dago."}
{"id": "278798", "revid": "1545", "url": "https://eu.wikipedia.org/wiki?curid=278798", "title": "Tadeusz Baird", "text": "Tadeusz Baird (Grodzisk Mazowiecki, Polonia, 1928 - Varsovia, Polonia, 1981) musikagilea izan zen. Bi joerak markatu dute haren musika: alde batetik, Poloniako folklore musikak, eta bestetik, musika berriak. Lehenengo joerakoak ditu \"Piano kontzertua\" (1949), \"Obertura antzinako estiloan \"(1950). Ondorengo lanetan, berriz, bere idazkera erabat aldatu zuen, eta dodekafonismoan oinarriturik, bestelako musika-adierazpide baten bila ibili zen. \"Lau Saio \"(1958), \"Adierazpideak\" (1960) eta beste hainbat obra musika-adierazpide berri baten bilaketaren fruituak dira."}
{"id": "278799", "revid": "336", "url": "https://eu.wikipedia.org/wiki?curid=278799", "title": "Bubastis", "text": "Bubastis (antzinako grezieraz: \u0392\u03bf\u03cd\u03b2\u03b1\u03c3\u03c4\u03b9\u03c2, \"Boubastis\" edo \u0392\u03bf\u03cd\u03b2\u03b1\u03c3\u03c4\u03bf\u03c2, \"Boubastos\"; egiptoeraz, \"Pi-Bastit\" \u00abBasteten hiria\u00bb; hebreeraz, \"Pibeseth\"; egun \"Tell Basta\") Behe Egiptoko antzinako hiria zen, Bastet jainkosaren omenez eraikia. Egiptoko hiriburu izan zen, Tebasen ordez, XIX. dinastiaren garaian (K.a. 1314 - K.a. 1200); Une gorena Xexonk I.aren erreinaldia izan zen (K.a. 950). Persiarrek suntsitu zuten K.a. 352. urtean. 1887-1889 urteetan egindako indusketek agerian utzi zuten Herodotok aipaturiko tenplu handia (K.a. 4.000 inguruan eraikia). Tenplu horretan egiten ziren Basteten ohorezko ospakizunak."}
{"id": "278800", "revid": "58701", "url": "https://eu.wikipedia.org/wiki?curid=278800", "title": "Dragonnades", "text": "Dragonnades Nantesko ediktua indarrik gabe utzi aurretik eta ondotik (1685) Frantziako protestanteen aurka egin ziren jazarraldiei eman zitzaien izena da.\nProtestanteen etxeetan, \"dragon\" edo errege-soldaduak sartzen ziren bizitzera, eta zernahi bortxakeria egin zezaketen etxekoen aurka. Hilabete batzuen buruan, misiolari berezi horiek 38.000 \"konbertsio\" lortu zituzten. \"Dragonnades\"ak Poitou lurraldean hasi ziren eta Frantzia osora zabaldu ziren gero. Languedoceko eta Biarnoko jazarraldiak bereziki gogorrak izan ziren."}
{"id": "278801", "revid": "28807", "url": "https://eu.wikipedia.org/wiki?curid=278801", "title": "Dragonada", "text": ""}
{"id": "278802", "revid": "96586", "url": "https://eu.wikipedia.org/wiki?curid=278802", "title": "Louis Jouvet", "text": "Louis Jouvet (Crozon, Frantzia, 1887ko abenduaren 24a - Paris, Frantzia, 1951ko abuztuaren 16a) frantses antzezlea eta antzerki-zuzendaria izan zen.\nBiografia.\nXX. mendeko Frantziako antzerkigintzako pertsonaia ezagunenetako bat izan zen. Parisko kontserbatorioan onar zezaten behin eta berriz eskatu zuen, baina ez zuten onartu. \"Com\u00e9die Fran\u00e7aise\"ren zuzendaria izan zen. Egile klasikoen eta modernoen lanak antzeztu zituen (Giraudoux, Romains, etab.). Zinemako filmetan ere parte hartu zuen."}
{"id": "278803", "revid": "512", "url": "https://eu.wikipedia.org/wiki?curid=278803", "title": "Nicolas Kaldor", "text": "Nicolas Kaldor (Budapest, 1908ko maiatzaren 12a - Londres, 1986ko irailaren 30a) britainiar ekonomialaria izan zen, hungariarra jatorriz.\nCambridgeko Unibertsitateko London Schooleko eta King\u00b4s Collegeko irakasle, eta Erresuma Batuko Finantza Ministerioko aholkulari izan zen. Sozialdemokrata zen, eta ekonomia hazkuntzari eta errenta eta politika fiskalari buruzko azterketak egin zituen. Haren obren artean aipatzekoak dira: \"Alternative Theories of Distribution \"(1955-1956, \"Banaketaren teoria alternatiboak\"); \"A Model of Economic Growth\" (1957, \"Ekonomia hazkundearen eredu bat\")."}
{"id": "278804", "revid": "102", "url": "https://eu.wikipedia.org/wiki?curid=278804", "title": "John Kennedy Toole", "text": "John Kennedy Toole (New Orleans, 1937ko abenduaren 17a - 1969ko martxoaren 26a) Estatu Batuetako idazlea izan zen.\nTulane_Unibertsitatean graduatu ondoren, Columbiako Unibertsitatean goi mailako gradua egin zuen ingeles hizkuntzan, eta Lousianan eta New Orleansen egon zen irakasle. \"Ergelen batzarra\" (1980) izan zen idatzi zuen eleberri bakarra, eta argitaletxez argitaletxe ibili ondoren, inork ez ziola argitaratu nahi eta bere buruaz beste egin zuen. Handik hamar urtera, Thelma D. Toolek, Johnen amak, Walker Percy idazlearen bidez, lortu zuen argitaratzea, eta arrakasta itzela izan zuen. 1981ean Pulitzer saria eman zioten."}
{"id": "278805", "revid": "56334", "url": "https://eu.wikipedia.org/wiki?curid=278805", "title": "Richard Laurence Millington Synge", "text": "Richard Laurence Millington Synge (Liverpool, - Norwich, ) britainiar kimikaria izan zen. Cambridgen egin zituen ikasketak. Unibertsitate horretako laborategian hasi zen lanean, eta gero Leedsko artile-industriako laborategietan jardun zen. 1944an paper gaineko kromatografia-azterketa sortu zuen, Archer Martinekin batera. Kromatografia-azterketari esker aminoazidoak gai bizidunen proteinetatik bereiz daitezke. Teknika horren bidez, gramizidinaren egitura zehaztu zuen. Kromatografiaren aurkikuntzagatik Kimikako Nobel Saria jaso zuten bi zientzialariek 1952an."}
{"id": "278806", "revid": "1545", "url": "https://eu.wikipedia.org/wiki?curid=278806", "title": "Richard L. M. Synge", "text": ""}
{"id": "278807", "revid": "512", "url": "https://eu.wikipedia.org/wiki?curid=278807", "title": "Valerio Adami", "text": "Valerio Adami (Bolonia, Italia, 1935eko martxoaren 17a) margolaria da. Figurazio Berria izeneko mugimenduko kidea da. 1955ean Parisa jo zuen eta han ezagutu zituen Matta eta Lam. Obra ezagunak ditu, besteak beste, \"Sandwicharen ordua\" (1963), \"Alizia indarkeriaren herrian\" izeneko saila, eta \"Alpinista\" (1973). Th\u00e9\u00e2tre du Ch\u00e2teleteko galeria margotu zuen 1989an. 1970eko hamarraldiaren amaieran, bere pintura urbanoen erakusketa handia egin zuen Parisko Arte Modernoko Museoan, eta 1985ean Pompidou Zentroak Adamiren obraren atzera begirako erakusketa eskaini zuen."}
{"id": "278808", "revid": "336", "url": "https://eu.wikipedia.org/wiki?curid=278808", "title": "Alano", "text": "Alanoa () Kaspiar itsasoaren inguruetan finkaturik zegoen talde etniko iranikoa izan zen.\nArtzain nomadak ziren, oso borrokazaleak. Partiarren eta erromatarren aurka aritu ondoan, hunoen inbasioa pairatu behar izan zuten IV. mendearen bukaeran.\nOndorioz, alanoen zati batek beren lurraldeetatik egotzirik, Galia inbaditu (406) eta batzuk, sueboekin eta bandaloekin batera, Iberiar penintsulako lurretara igaro ziren, baina Walia errege bisigodoaren armadak suntsitu zituen. Bizirik iraun zutenek Afrika iparraldera jo zuten. Galian geratu zirenek, bestalde, herri gisa mende bat gehiago baizik ez zuten iraun.\nBeste batzuk iparkaukasiarantz abiatu ziren, gaurko Ipar Osetia-Alaniara."}
{"id": "278809", "revid": "28807", "url": "https://eu.wikipedia.org/wiki?curid=278809", "title": "Alanoak", "text": ""}
{"id": "278811", "revid": "336", "url": "https://eu.wikipedia.org/wiki?curid=278811", "title": "Viktor Hambardzumyan", "text": "Viktor Hambardzumyan \u2014, \"Viktor Amazaspovitx Ambartsumian\" izen-deiturekin errusieratua\u2014 (Tbilisi, Errusiar Inperioa \u2014egun Georgia\u2014, 1908ko irailaren 18agreg./irailaren 5ajul. - Biurakan, Armenia, 1996ko abuztuaren 12a) astrofisikaria izan zen, etniaz armeniarra. Izarren eraketari eta elkarketari buruz egin zituen ikerketengatik da, batez ere, ezaguna. Leningradeko Unibertsitatean ikasi zuen. Biurakango behatoki astrofisikoa sortu zuen, eta hango zuzendaria izan zen. Armeniako Zientzien Akademiako lehendakaria ere izan zen (1947-1993). 1960an Bruce domina irabazi zuen. Nazioarteko Astronomia Elkarteko lehendakaria izan zen, eta Lurretik kanpoko zibilizazioei buruz hainbat hitzaldi eman zituen."}
{"id": "278812", "revid": "512", "url": "https://eu.wikipedia.org/wiki?curid=278812", "title": "Hipposideros demissus", "text": "Hipposideros demissus Hipposideros generoko animalia da. Chiropteraren barruko Hipposideridae familian sailkatuta dago."}
{"id": "278813", "revid": "1545", "url": "https://eu.wikipedia.org/wiki?curid=278813", "title": "Alfred Brendel", "text": "Alfred Brendel (Wiesenberg, Moravia, 1931ko urtarrilaren 5a) austriar piano-jotzailea da. Edwin Fischerren ikasle izan zen, eta 1949an Busoni saria irabazi zuen. 1960an Vienako orkestra filarmonikoarekin Salzburgoko jaialdian kontzertu ahaztezin bat eman ondoren, Brendelen karrerak izugarrizko goraldia izan zuen, bakarlari gisa batez ere. Brendel oso perfekzionista da, eta jendaurreko agerraldiak asko neurtu izan ditu. Bere errepertorioa Mozartekin hasi eta Sch\u00f6nbergeraino iristen da. Hala ere, musikagile gustukoenak Schubert, Beethoven eta Liszt ditu."}
{"id": "278814", "revid": "336", "url": "https://eu.wikipedia.org/wiki?curid=278814", "title": "Jos\u00e9 Canalejas", "text": "Jos\u00e9 Canalejas y M\u00e9ndez (Ferrol, Galizia, 1854ko uztailaren 31 - Madril, Espainia, 1912ko azaroaren 12a) espainiar politikaria izan zen.\nBiografia.\nAlderdi liberaleko kidea, diputatua eta ministroa izan zen (1888-1890; 1894-1895; 1902). Espainiak bere koloniak galdu ondoren, elizaren aurkako eta demokraziaren aldeko kanpaina sutsua egin zuen Espainiako Gorteetan.\nMinistroen Kontseiluko lehendakaria izan zen 1910-1912 urteetan. Gobernura iritsi zenean, kontsumo-zerga ezabatu eta nahitaezko soldaduska ezarri zuen, eta erlijio-ordenen jarduna mugatu. Madrilgo Puerta del Solen hil zuen Manuel Pardi\u00f1as anarkistak."}
{"id": "278815", "revid": "336", "url": "https://eu.wikipedia.org/wiki?curid=278815", "title": "Pierre Duhem", "text": "Pierre Duhem (Paris, 1861ko ekainaren 10a - Cabrespine, Aude, 1916ko irailaren 14a) frantses fisikaria eta filosofoa izan zen.\nFisika-legeak osaturiko sinbolo-sistemak behin-behinekoak eta erlatiboak direla zioen, eta gizonarentzat fisikaz haraindiko ordena dela garrantzitsuena. Obra nagusiak: \"La Th\u00e9orie physique, son objet et sa structure\" (1906, \"Teoria fisikoa, xedea eta egitura\") eta \"Le Syst\u00e8me du monde, histoire des doctrines cosmologiques de Platon \u00e0 Copernic\" (1913. urtean hasia, \"Munduaren sistema, dotrina kosmologikoen historia Platonengandik Kopernikorenganaino\")."}
{"id": "278816", "revid": "336", "url": "https://eu.wikipedia.org/wiki?curid=278816", "title": "Tawfiq al-Hakim", "text": "Tawfiq al-Hakim (Alexandria, 1898ko urriaren 9a - Kairo, 1987ko uztailaren 26a) egiptoar idazlea izan zen. Arazo politiko-sozialak erabili zituen bere eleberrietako gai gisa: \"Kanpainako lege-arduradun baten egunkaria\" (1937). Antzerkigile oparoa zen; mito klasikoak, \"Mila eta bat gau \"eta tradizioa zituen inspirazio-iturri, eta sinbolismoz beteriko molde errealistez janzten zituen bere obrak: \"Xerezade\" (1934), \"Edipo Errege\" (1939), \"Pigmalion\" (1942), \"Sultanaren dilema\" (1960), \"Egun batean esan nuen\" (1970). XX. mendeko antzerkigile egiptoarretan seinalatuena izan da."}
{"id": "278817", "revid": "336", "url": "https://eu.wikipedia.org/wiki?curid=278817", "title": "Ixion", "text": "\"Artikulu hau mitologiako pertsonaiari buruzkoa da, argizagiari buruzkoa hurrena: (28978) Ixion.\"\nGreziar mitologian, Ixion Tesaliako heroia zen, lapiten erregea. Hiltzaile eta zin-hausle zela eta, jendeak baztertu egin zuen, eta erotu egin zen. Baina Zeus errukitu, eta Olinpoan hartu zuen. Ixion, ordea, Hera limurtzen saiatu zen. Zeusek Heraren itxurako laino bat egin zuen, eta mamu horren eta Ixionen loturatik Zentauro sortu zen, zentauroen aitalehena. Ixion, amarruaz konturatzeke, harro zegoen bere lorpenaz. Zeusek orduan Hermesi agindu zion infernuetan betirako biraka ibiliko zen gurpil irazeki batean lot zezala."}
{"id": "278818", "revid": "10891", "url": "https://eu.wikipedia.org/wiki?curid=278818", "title": "Agustin Arruti", "text": "Agustin Arruti Larragoien (Aia, Gipuzkoa, 1780 - 1837), Izuela Artzaina izengoitiz ezaguna, gipuzkoar bertsolaria izan zen.\nBizitza.\nAiako Altzola auzoan jaio zen, Izuela baserrian, eta bertsolaritzaren historian ezagutzen den lehen bertsolarietako bat da Izuela artzaina. Gerora, herrian oso errotuak geratu dira haren ateraldiak, eta herri ipuinetako pertsonaia bihurtu da. Ezaguna da, besteak beste, \"Txakur gorri txikitxo\" bat izeneko bertso-saila hark jarria. Antonio Zavalak jaso zituen Izuela Artzainaren bertsoak \"Pastor Izuela / Ezkioko ta Segurako itxuak\" izeneko liburuan."}
{"id": "278819", "revid": "6327", "url": "https://eu.wikipedia.org/wiki?curid=278819", "title": "Pastor Izuela", "text": ""}
{"id": "278820", "revid": "6327", "url": "https://eu.wikipedia.org/wiki?curid=278820", "title": "Agustin Arruti Larragoien", "text": ""}
{"id": "278821", "revid": "336", "url": "https://eu.wikipedia.org/wiki?curid=278821", "title": "Antonio Lizarraga", "text": "Antonio Lizarraga Eskiroz (Iru\u00f1ea, 1817 - Erroma, 1877) nafar jeneral karlista izan zen.\nBiografia.\n17 urte besterik ez zuela jarri zen Zumalakarregiren agindupean. Barbastro, Huesca eta Oristako guduetan parte hartu zuen, azken horretan zauriturik suertatu zen. Hirugarren Karlistaldia hasi zenean eta teniente koronel zela, Gipuzkoako oste karlistako komandante nagusia, eta gero Aragoikoa eta Kataluniakoa izendatu zuten hurrenez hurren. La Seu d'Urgelleko plaza babesten ari zela Mart\u00ednez-Campos jeneral liberalak preso hartu zuen. Handik bi urtera hil zen Erroman."}
{"id": "278822", "revid": "512", "url": "https://eu.wikipedia.org/wiki?curid=278822", "title": "John Tyndall", "text": "John Tyndall (Leighlin-Bridge, Carlowko konderria, 1820ko abuztuaren 2a - Hindhead, Surrey, 1893ko abenduaren 4a) irlandar fisikaria izan zen.\nFisikako irakasle izan zen Londresko Royal Institution eskolan. Lan eta ikerketa asko egin zituen magnetismoari, argiari, soinuari, elektrizitateari eta beroari buruz. Bere lanari zor zaio egun \"Tyndall efektua\" izendatzen duguna: gas edo isurkari batean dauden koloide zatikien argi igorpena. Koloide zatiki horiek oso txikiak dira (ezin dira ikusi mikroskopio optikoan), eta suspentsioan zehar ikusgai den argi kono bat agerrarazten dute. Efektu hau ultramikroskopioetan erabiltzen da."}
{"id": "278823", "revid": "56334", "url": "https://eu.wikipedia.org/wiki?curid=278823", "title": "Roger Vadim", "text": "Roger Vadim, jaiotzez Roger Vladimir Plemiannikov (Paris, Frantzia, 1928ko urtarrilaren 26a - \"ibidem\", 2000ko otsailaren 11) frantses zinemagilea izan zen.\nBiografia.\nHaren lehen filmak, \"Et Dieu\u2026 cr\u00e9a la femme\" (1956, \"Eta Jainkoak emakumea sortu zuen\"), eskandalua sortu zuen, eta bere emazte Brigitte Bardot antzezlea ezagutarazi zuen; hura du bere filmik ezagunena. Geroztik, eskandalua sortu nahi zuten film hotzak eta azalekoak egin zituen.\nEstatu Batuetan ere ari izan zen lanean, baina ez zuen arrakastarik izan."}
{"id": "278824", "revid": "1545", "url": "https://eu.wikipedia.org/wiki?curid=278824", "title": "Alfred Adler", "text": "Alfred Adler (Viena, 1870eko otsailaren 7a - Aberdeen, 1937ko maiatzaren 28a) austriar sendagile eta psikologoa izan zen. S. Freuden ikasle eta lankidea. Maisuarengandik apartaturik, C. G. Jungek bezala, psikoanalisiaren teoria aldatu zuen hein handi batean. Neurosien sexu-iturburua alde batera utzirik, sorburu biologiko, psikologiko edo soziala duen gutxiagotasun-konplexua seinalatu zuen haien jatorritzat. Bere psikologia indibidualak subjektuaren nortasun osoaren analisia izan nahi du. \"Gizakiaren ezagutza\" (1927) eta \"Bizitzaren zentzua \"(1930) dira bere lan nagusietakoak."}
{"id": "278825", "revid": "336", "url": "https://eu.wikipedia.org/wiki?curid=278825", "title": "Ahmed Ben Bella", "text": "Ahmed Ben Bella (Maghnia, Aljeria Frantsesa, 1916ko abenduaren 25a - Aljer, 2012ko apirilaren 11) aljeriar politikaria izan zen. Aljeriako lehenbiziko presidentea izan zen 1963-1965 bitartean.\nBizitza.\nFrantziako Armadako ofizialorde ohia, Aljeriako jaikialdiaren buruzagi bihurtu zelarik, Frantziara baztertu zuten 1956tik 1962ra bitartean. Eviango Itunen ondoren, aske utzi zuten, eta Aljeriako lehenbiziko lehendakari bilakatu zen 1963an. 1965ean Houari Boumedienek eraitsi eta preso hartua, hamalau urte eman zituen espetxean, Chadli Bendjedid lehendakari berriak 1979an aske utzi zuen arte. Autogestioaren aldeko sutsua, islamiar fundamentalismoaren aldeko joera erakutsi zuen bere bizitzako azken urteetan."}
{"id": "278826", "revid": "58701", "url": "https://eu.wikipedia.org/wiki?curid=278826", "title": "Juan Carre\u00f1o de Miranda", "text": "Juan Carre\u00f1o de Miranda (Avil\u00e9s, 1614ko martxoaren 25a - Madril, 1685eko urriaren 3a) espainiar margolari barrokoa izan zen. Ospe handia izan zuen erlijio gaiko pinturei esker. Madrilgo eskolako XVII. mendeko pintore nagusietako bat bihurtu zen.\nVelazquezengandik bereganatu zituen joera inpresionistako pintura, argi-ilun jokoetatik urruntzen zen errealismoa eta irudien soiltasuna. Erabiltzen zituen koloreak Velazquezenak baino hotzagoak ziren, gorri biziaz alaitzen zituen soilik. Velazquezen eraginaz gainera, aipatzekoa da Tizianok eta Antoon van Dyckek harengan izan zuten oihartzuna.\nBizitza.\nHamaika urte zituela jaioterria utzi eta Madrila aldatu zen bere familiarekin batera. Madrilen Pedro de las Cuevas eta Bartolom\u00e9 Rom\u00e1nekin hasi zuen bere formazioa. Ondoren, Francisco Riziren lantegian laguntzaile gisa hasi zen lanean, eta hainbat lanetan parte hartu zuen: Alcazarreko freskoak, Toledoko katedraleko Ochavo kupula eta Arrosarioko Andre Mariaren kapera. Era horretakoak izan ziren Atochako Andre Mariaren kaperaren apaingarriak (\"Honorio aita santuaren ametsa\" eta \"Santo Domingo de Guzmanek elizaren eroraldia geldiarazi zuenekoa\"). Karlos II.a erregearen pintore izan zen 1669an eta ganbarako pintore 1671n. Erlijiozko gaien inguruan hasieran egin zituen lanen artean aipatzekoak da \"Trinitarioen ordenaren sorrera\" (1666, Louvre, Paris).\nCarre\u00f1oren lehenengo aroan Rubensen eragina antzeman daiteke \"Agerkundea\" eta \"Santa Katalinaren ezkon-hitza\" obran (1653, Hirutasundarren Ordenako ospitalea, Madril). Urte berekoa da \"Magdalena\" (San Fernando Akademia, Madril) eta \"San Sebastian\" (Prado, Madril). Ama Birjinaren lanak argitasun handikoak eta gizatiarrak dira, garai hartako beste pintoreen eredu mistiko edo idealizatuetatik oso bestelakoak: \"Jasokundea\" (1657, Bilboko Arte Eder Museoa), \"Koroatzea\" eta \"Sortzez Garbia\". Beste lan erlijioso garrantzizko batzuk: \"Santo Tomas Villanuevakoa limosna banatzen\" (Louvre, Paris) eta\" Ecce Homo\" (Cerralbo museoa, Madril). Dena dela, erretratugilea zen batez ere Carre\u00f1o, Espainiako nagusietako bat Velazquezen ondoren. Velazquezek Filipe IV.ari egindako hainbat erretratu kopiatu zituen.\n1669. urtean Mariana Austriakoa erreginaren zerbitzuan hasi zen eta gorteko pintore izendatu zuten handik bi urtera. Rubensen, Van Dycken eta Italiako margolarien eragina nabaria da bere lanetan. Vel\u00e1zquez pintorearen zuzendaritzapean egin zuen lan. Ganbarako pintore zela Karlos II.aren hainbat erretratu egin zuen, zeinetan nabarmentzen diren erregeak zuen eritasunaren ondorioak. Horien artean aipatzekoa da 1671n egin zuena, eta gaur egun Oviedoko museoan dagoena.\nGorteko erretratuen artean, \"Mirandako kondea eta kondesa\" (Casa Torres bilduma), \"Monterreyko kondesa\" (1665-1670, L\u00e1zaro Galdiano museoa, Madril) eta \"Aguilar de Inestrillaseko kondea\" (L\u00e1zaro Galdiano museoa, Madril) dira aipagarriak. Azken horretan, nabarmena da Velazquezen eragina eta aldi berean Van Dyckek genero horretan egin zituen lanena. Eragin horiek are nabarmenagoak dira \"Pastranako dukea\" (1679 aldean, Prado museoa, Madril) eta \"Santa Cruzeko markesa\" (1665-1670, bilduma partikularra). Velazquezek gorteko bufoiak pintatu zituen bezalaxe, Carre\u00f1ok gorteko beste pertsonaia batzuk margotu zituen, hala nola \"Eugenia Martinez Vallejo\" (1680 aldean, Prado, Madril) eta \"Francisco Baz\u00e1n\" (1684-1685, Prado, Madril)."}
{"id": "278827", "revid": "1519", "url": "https://eu.wikipedia.org/wiki?curid=278827", "title": "Eginhardo", "text": "Eginhardo, Einhard edo Einhart (c. 775 - Seligenstadt, Frankoen Erresuma, 840ko martxoaren 14a) estatu gizon eta idazle frankoa izan zen.\nBiografia.\nKarlos Handiaren laguna zen. Aachengo katedralaren eta jauregiaren eraikuntzaren arduradun izan zen. Lotarioren aholkulari izan ondoren, Seligenstadteko abade-etxea sortu zuen eta bertara erretiratu zen. Karlomagnoren bizitza idatzi zuen (\"Vita Karoli Magni\"), eta guztiz datu interesgarriak eman zituen frankoen eta euskaldunen arteko harremanez, berak zabaldu baitzuen euskaldunek Karlomagnoren osteen kontra Orreagan lortu zuten garaipenaren berri."}
{"id": "278829", "revid": "28807", "url": "https://eu.wikipedia.org/wiki?curid=278829", "title": "Einhardo", "text": ""}
{"id": "278830", "revid": "28807", "url": "https://eu.wikipedia.org/wiki?curid=278830", "title": "Einhard", "text": ""}
{"id": "278831", "revid": "336", "url": "https://eu.wikipedia.org/wiki?curid=278831", "title": "Juan-juan", "text": "Juan-juan, batzuetan Jwen-jwen, Jou-jan, Jeu-jen, edo Geougen (txineraz, \u00abinurri-intsektuak\u00bb), Asiako erdialdeko herri mongoliarren konfederazioa izan zen.\nMantxuriatik Turkestanera zabaltzen zen inperio bat osatu zuen konfederazio honek V. mendearen hasieratik VI. mende erdialdera arte.\nHunoekin batu ziren aliantzan, eta Txinako iparraldeko Wei dinastiaren aurka borrokatu ziren. 552. urtean, inperio horretan bizi ziren herri turkiarrak matxinatu eta, Wei dinastiaren laguntzaz, menderatu egin zuten juan-juan inperioa. V. mendean Europa aldera jo zuen herri avaroa juan-juan taldeko herria zen."}
{"id": "278832", "revid": "512", "url": "https://eu.wikipedia.org/wiki?curid=278832", "title": "Hipposideros diadema", "text": "Hipposideros diadema Hipposideros generoko animalia da. Chiropteraren barruko Hipposideridae familian sailkatuta dago."}
{"id": "278833", "revid": "28807", "url": "https://eu.wikipedia.org/wiki?curid=278833", "title": "Jwen-jwen", "text": ""}
{"id": "278834", "revid": "119247", "url": "https://eu.wikipedia.org/wiki?curid=278834", "title": "Pantagruel", "text": "Pantagruel Fran\u00e7ois Rabelais frantses idazleren \"Horribles et \u00e9pouvantables faits et prouesses du tr\u00e8s renomm\u00e9 Pantagruel\" (1532, \"Pantagruel guztiz ospetsuaren balentria izugarriak\") laneko pertsonaia, Gargantua erraldoiaren semea. Aitaren antzeko erraldoia da Pantagruel; berezko zentzuez egiten dio aurre bidean aurkitzen dituen bidegabekeria eta desmasia orori. Garai hartako Frantzian nagusi ziren erakunde eta gizarte-moldeen etengabeko satira da. Aipagarria da euskarazko zenbait esaldi agertzen direla protagonisten ahotan."}
{"id": "278835", "revid": "512", "url": "https://eu.wikipedia.org/wiki?curid=278835", "title": "Juan Etxebarria Gangoiti", "text": "Juan Etxebarria Gangoiti (Bilbo, 1926- Madril, 2018ko abenduaren 25a) bizkaitar politikari eta ekonomialaria izan zen. Teoria Ekonomikoko doktoretza eginik, Bilboko Ekonomi Zientzietako Fakultateko dekanoa izan zen, Bilboko Unibertsitatearen lehenengo errektorea (1968-1969), Unibertsitate eta Ikerketako zuzendari orokorra Hezkuntza eta Zientzia Ministerioan, eta Espainiako Bankuaren zuzendari orokorra. Franco hil ondoren UCD alderdiko kide izan zen. 1977ko hauteskundeetan, Kongresuko diputatu hautatua izan zen Bizkaiko ordezkari gisa. Ekonomiako zenbait liburu argitaratu zituen."}
{"id": "278836", "revid": "28807", "url": "https://eu.wikipedia.org/wiki?curid=278836", "title": "Juan Echevarr\u00eda Gangoiti", "text": ""}
{"id": "278837", "revid": "512", "url": "https://eu.wikipedia.org/wiki?curid=278837", "title": "Antonio Gebarakoa", "text": "Frai Antonio Gebarakoa (Trece\u00f1o, Kantabria, Gaztelako Koroa, 1481 inguruan - Mondo\u00f1edo, Lugo, Galizia, 1545eko apirilaren 3a) espainiar idazlea izan zen, frantziskotarra.\nBiografia.\nKarlos V.aren aitorlea, eta Guadixeko (1528) eta Mondo\u00f1edoko (1539) apezpiku izan zen. Printze idealaren irudia eman zuen \"El libro llamado Relox de Pr\u00edncipes, en el cual va encorporado el muy famoso libro del emperador Marco Aurelio\" (1529) obran. Era berean, \"Menosprecio de corte y alabanza del aldea\" idatzi zuen, bere garaiko bizitzako datuak ematen dituena. \"Ep\u00edstolas familiares\" liburuan bere garaiko edo antzinako pertsonei idazten die."}
{"id": "278838", "revid": "512", "url": "https://eu.wikipedia.org/wiki?curid=278838", "title": "Kenneth Hill", "text": "Kenneth Hill (Armidale, 1948ko abuztuaren 6a - Sidney, 2010eko abuztuaren 4a) australiar botanikoa izan zen. Zuntz optiko bidezko komunikazioen aitzindaria eta fotosentiberatasunaren aurkitzailea da. Laser bidez zuntz optikoa irradiatuz zuntz muinaren errefrakzio-indizea aldatu egiten dela aurkitu zuen 1978an, eta efektu horri fotosentiberatasun deitu zion. Aurkikuntza horri esker, tresna merke eta oso eraginkorrak lortu ahal izan dira: uhin luzerako iragazkiak, multiplexerrak eta laser-maiztasunaren egonkortzaileak, besteak beste; denak ere garrantzi handikoak telekomunikazioetan."}
{"id": "278839", "revid": "336", "url": "https://eu.wikipedia.org/wiki?curid=278839", "title": "Fermin Imaz", "text": "Juan Fermin Imaz Etxeberria (Donostia, Gipuzkoa, 1879ko urtarrilaren 27a - Donostia, 1929ko urtarrilaren 8a). Bertsolaria eta, batez ere, bertso-jartzaile ezaguna izan zen. Bere garaiko bertsolari bikainenekin batera aritu izan zen, besteak beste Donostiako Antzoki Zaharrean egiten ziren saioetan. 1929ko urtarrilaren 8an hil zen, Donostiako ospitalean.\nBizitza.\nSan Martin kaleko 38. zenbakian, beheko bizitzan bizi zen Ferminen familia bera jaio zenean. Gurasoak Jose Frantzisko Imaz alegiarra eta Maria Felipa Etxeberria tolosarra izan zituen. Aiton-amonak, berriz, Ataun, Alegia, Amezketa eta Altzakoak izan zituen. Senide bakarra izan zuen, Bizenta arreba, bera baino zaharragoa. Santa Mariako eliza nagusia bataiatu zuten 1879ko urtarrilaren 28an.\nJuana Otegirekin ezkondu zen, baina ez zuten ondorengorik izan.\nGizon lodi samarra zen, sendoa eta aurpegi ederrekoa, oso bibote sarria eramateko ohitura zeukan. Fermin Imaz itsasoan ibiltzen zen arrantzan, eta bolada ez zenean berriz ikatza deskargatzen Donostiako kaian. Lasartera eta inguruko herrietara arraina saltzera joaten zen emaztearekin batera, zalgurdi batean.\nHil zenean, Fermin Imazek bere etxea Amara auzoan zeukan, Easo plazaren atzean, Osasuniturri kaleko bigarren atariko hirugarren bizitzan. Pneumoniak jota hil zen ospitalean 1929ko urtarrilaren 8an.\nBertso jarriak.\nFermin Imazek bertsoak jartzeko iaiotasun berezia zeukan; bertsoak jarri, paperean inprentaratu eta kalean saldu zituen maiz. Gorde izan diren Imazen bertso jarriak Antonio Zavala ikerlariak bildu eta\nargitaratu zituen.\nHerriko jaietara garaiko bertsolari handienekin batera deitzen zuten: Txirritarekin (Jose Manuel Lujanbio), Gaztelurekin (Juan Bautista Urkia) eta \"Frantzes Txikiyarekin\".\nTxirritarekin izandako eztabaida.\nTxirritaren lagun handia izan zen Fermin Imaz, baina behin sekulako sesio gordina izan zuten elkarrekin. Santo Tomas egunean Donostiako Antzoki Zaharrean urtero antolatu ohi zen saiorako, Txirritaren kontu egoten zen bertsolariei deitzea; gehienetan Fermin Imazi deitzen zion, beste batzuekin batera. 1927ko saioa prestatzeko bilerara, ordea, berandu iritsi zela-eta, deialditik kanpora utzi zuen Txirritak. Imazek, ordea, traje berria egina zuen ordurako bertso saio hartako jornalarekin ordaintzeko asmotan. Bertsoak jarri zizkion orduan Txirritari, eta jai goiz batean Errenterian saldu. Txirritaren erantzuna etorri zen gero, eta horrela bost jarrialdi egin zizkioten elkarri.\nHona, erakusgarri gisa, Ferminek jarritakoa:\n\"Bertsuak jarri ditut\"\n\"merezi bezela\"\n\"ze izan deran jendiak\"\n\"jakin dezala\"\n\"uste nuan Txirrita\"\n\"gizon fin bat zala\"\n\"bi ontza bada orren\"\n\"arpegiko azala\"\n\"danen kabezala\"\n\"portatzia ala\"\n\"dakit gaizki dala\"\n\"artu duan gala\"\n\"uste det ori ainbat\"\n\"gizon gerala.\"\nTxirritaren erantzuna berehala iritsi zen:\n\"Ankak zabaldu eta\"\n\"balantzaka asi\"\n\"kopeta illunduta\"\n\"begiyak itxi\"\n\"aurrian zein daguen\"\n\"ezin du ikusi\"\n\"txandarikan eztiyo\"\n\"i\u00f1ori nai utzi\"\n\"oju eta irrintzi\"\n\"i\u00f1ork ezetz autsi\"\n\"orrek nai du bizi\"\n\"guziyen nagusi\"\n\"i\u00f1on ametitzerik\"\n\"eztu merezi.\""}
{"id": "278840", "revid": "10891", "url": "https://eu.wikipedia.org/wiki?curid=278840", "title": "Jo\u00e3o Pessoa", "text": "Jo\u00e3o Pessoa Brasilgo ipar-mendebaleko hiria eta portua da, Paraibako estatuko hiriburua, Paraiba do Norte ibaiaren bokalean. 693.000 biztanle inguru ditu IBGE (Instituto Brasileiro de Geografia e Estat\u00edstica) erakundearen arabera (2008).\nSalerosketa-portu garrantzitsua da. Elektronika- eta kimika-industria, metalgintza, ehungintza. Aireportua eta unibertsitatea (1955. urtean sortua) ditu.\nHistoria.\n1585ean sortu zen hiria eta izen bat baino gehiago izan ditu historian zehar (Filipea de Nossa Senhora das Neves, Frederikstad eta Paraiba). Jo\u00e3o Pessoa Paraibako estatuko lehendakariaren omenetan jarri zioten egungo izena,1930ean."}
{"id": "278841", "revid": "28807", "url": "https://eu.wikipedia.org/wiki?curid=278841", "title": "Joao Pessoa", "text": ""}
{"id": "278843", "revid": "512", "url": "https://eu.wikipedia.org/wiki?curid=278843", "title": "Hipposideros dinops", "text": "Hipposideros dinops Hipposideros generoko animalia da. Chiropteraren barruko Hipposideridae familian sailkatuta dago."}
{"id": "278844", "revid": "512", "url": "https://eu.wikipedia.org/wiki?curid=278844", "title": "Fran\u00e7ois Perroux", "text": "Fran\u00e7ois Perroux (Lyon, Frantzia, 1903ko abenduaren 19a - Stains, Frantzia, 1987ko ekainaren 2a) ekonomialaria eta frantsesezko idazlea izan zen. Ekonomiako ikasketak egin ondoren, Lyongo (1929) eta Parisko (1939) unibertsitateetako fakultateetan irakaslea izan zen, eta Zientzia Ekonomiko Aplikatuetarako Institutua sortu zuen 1944. urtean. Coll\u00e8ge de Francen ere irakasle izan zen.\nEkonomiari buruzko lan garrantzitsuak idatzi zituen: \"Capitalisme et Communaut\u00e9 de travail\" (1938), \"Cours d\u00b4\u00e9conomie politique\" (1939), \"La valeur \"(1943), \"La coexistence pacifique\" (1958)."}
{"id": "278845", "revid": "12788", "url": "https://eu.wikipedia.org/wiki?curid=278845", "title": "Mikis Theodorakis", "text": "Michael \"Mikis\" Theodorakis ( ahoskatua; Kios, 1925eko uztailaren 29a - Atenas, 2021eko irailaren 2a) greziar musikagile eta politikaria zen. \"Zorba the Greek\" filmerako egindako musikak ospetsu egin zuen mundu osoan, baina zinemarako lanak ez ezik, operak, musika sinfonikoa, ganbera musika eta beste ere idatzi zituen. \nBizitza.\nMikis Theodorakis Kiosen jaio zen 1925eko uztailaren 29an. Bere kasa ikasi zuen konposatzen, bere herriko musika entzuten, eta 17 urte besterik ez zituela, lehenengo kontzertua eman zuen. Bigarren Mundu Gerra piztu zenean, berriz, erresistentzian militatzen hasi zen, lehendabizi Italia faxistaren kontra eta ondoren Alemania naziaren aurka. Orduan atxilotu eta torturatu zuten aurrenekoz, judu familia batzuei ihes egiten laguntzeagatik. Gerra bukatu ostean, Grezian piztutako gerra zibilean komunisten aldean borrokatu zen, eta horren ondorioz ere atxilotu eta deportatu egin zuten Makronisoseko uharte espetxera. \n1954an musika ikasketak hasi zituen Parisen, Olivier Messiaen eta Eugene Bigotekin, eta garai berean hasi zen hainbat filmetarako soinu-bandak, sinfoniak eta ganbera piezak idazten. 1960an, berriz, bere herrialdera itzuli zen, Greziako musika tradizionalean sakontzeko asmo irmoarekin, baina Parisen ikasitakoari inoiz uko egin gabe. Garai hartan herrialde osoa zeharkatzen hasi zen, bai herri musikan barneratzeko asmoz, bai musika hori bera publiko garaikideari ezagutzera emateko helburu garbiarekin. Hain zuzen ere, hainbat idazleren poemak musikatu zituen urte haietan, Giorgos Seferis eta Odysseus Elytisenak beste batzuen artean, eta Theodorakisen lanari esker, herri kulturaren parte izatera pasatu ziren. \n1963an diputatu aukeratu zuten, eta urtebete geroago iritsi zitzaion nazioarteko ospea \"Zorba the Greek\" lanari esker. Film horretan Anthony Quinnek dantzatzen duen Theodorakisen doinu batek \u2014\"Sirtaki\" izenburua duena\u2014, berehala izan zuen oihartzun handia mundu osoan, eta gaur egun ere melodia oso ezaguna da.\n1967ko apirilean eskuin muturreko junta militar bat iritsi zen Greziako agintera, eta momentu horretatik bertatik Theodorakisen musika debekatu egin zuten herrialdean. Konpositoreak, gainera, klandestinitatera jo behar izan zuen, harik eta lau hilabeteren ondoren atxilotu egin zuten arte. Bost hilabetez espetxeratua egon ondoren, Oropoko kontzentrazio esparrura eraman zuten, eta han junta militarraren kontrako abestiak konposatzeari ekin zion. Bien bitartean, nazioartean hainbat intelektual eta artistek \u2014Arthur Miller, Laurence Olivier, Yves Montand, Dmitri Xostakovitx, Leonard Bernstein\u2014 Theodorakis askatzeko kanpaina hasi zuten eta, horren ondorioz, 1970ean Frantziara erbesteratu zuten konpositorea.\n1970eko hamarkadan, konpositorea Greziako diktaduraren kontrako ahotsik inportanteena bilakatu zen nazioartean, eta, era berean, haren konposizioak beste herrialde batzuetako erregimenen aurkako ereserki bihurtu ziren. 1974an, Koronelen diktadura amaitutakoan, itzuli zen Greziara. 1981-1986 bitartean, Greziako Alderdi Komunistaren diputatu izan zen. 1989an, Demokrazia Berria alderdian sartu zen eta, 1990eko hauteskundeen ondoren, sailik gabeko ministro izendatu zuten. \nAzken urteetan bihotzeko arazo ugari izan zituen, eta 2021eko irailaren 21ean hil zen Atenasko bere etxean, 96 urterekin.\nLanak.\nOratorioak, balletak, piano-kontzertuak, sinfoniak, \"7 kantu Lorcarentzat\", eta besteak beste \"Zorba the Greek\" (1964), \"Z\" (1969), \"\u00c9tat de si\u00e8ge\" (1972), \"Serpico\" (1973) eta \"Iphigenia\" (1977-78) filmetako musika ondu zituen. Operak ere idatzi zituen: \"Medea\" (1991), \"Elektra\" (1992-93), \"Antigona\" (1995-96) eta \"Lisistrata\" (1999-2001)."}
{"id": "278846", "revid": "336", "url": "https://eu.wikipedia.org/wiki?curid=278846", "title": "Galina Ulanova", "text": "Galina Sergueievna Ulanova (; San Petersburgo, 1910eko urtarrilaren 8a - Mosku, 1998ko martxoaren 21a) errusiar dantzaria izan zen. 1944-1962 urteetan Moskuko Bolshoi antzokiko lehen dantzari izan zen, eta gero, hango irakasle. Ballet erromantiko ugari dantzatu zituen munduko antzoki nagusietan: \"Beltxargen aintzira\"; \"Basoko loti ederra\"; \"Intxaur kraskailua\"; eta \"Gisela\", besteak beste. Ballet klasikoko dantzaririk onenetako bat izan zen bere mugimendu arinengatik eta antzezteko gaitasunagatik. 1951n, herriko artista izendatu zuten; sari ugari jaso zituen, Lenin Saria (1957), besteak beste."}
{"id": "278847", "revid": "56334", "url": "https://eu.wikipedia.org/wiki?curid=278847", "title": "Ricardo Alberdi (pilotaria)", "text": "Ricardo Alberdi Aranburu, izengoitiz Alberdi I.a (Etxebarria, Bizkaia, 1965eko irailaren 1a) bizkaitar zesta-puntako aurrelari ohia da.\nBiografia.\n1982an egin zuen debuta Durangoko Ezkurdi pilotalekuan.\nEstatu Batuetan eta Euskal Herrian garatu zuen bere kirol-jarduna, eta ibilbide horretan zehar garaipen handiak erdietsi zituen: 1996. urtean Dania/Miami Showdows Torneoa eta Binakako Txapelketa irabazi zituen. 1997. urtean Florida Feds lehiaketan txapeldun suertatu zen. 1998. urtean, berriz, NAJF torneoa eskuratu zuen eta 1999an, besteak beste, Urrezko Zesta, Kontinenteen Arteko Txapelketa, eta Citrus Invitation txapelketa eskuratu zituen.\n2007ko urtarrilean utzi zuen kirol profesionala."}
{"id": "278848", "revid": "46380", "url": "https://eu.wikipedia.org/wiki?curid=278848", "title": "Tomas Biurrun", "text": "Tomas Biurrun Sotil (Mendigorria, 1878ko abenduaren 21a - Iru\u00f1ea, 1941eko urtarrilaren 7a) nafar artikulugilea izan zen.\nApaiz-ikasketak Iru\u00f1ean egin zituen. 1910. urtean, Erroman, teologiako doktore egin zen. Arteari eta arkeologiari buruzko artikuluak idatzi zituen: \"Las tres iglesias de San Mart\u00edn de Unx \"(1929), \"La escultura religiosa y bellas artes en Navarra durante la \u00e9poca del Renacimiento\" (1935), \"El arte rom\u00e1nico en Navarra o las \u00f3rdenes monacales\" (1936), \"El arte en la Edad Media, volc\u00e1n de espiritualidad\" (1940) eta \"De arte navarro. Esmalte pintado del siglo XVI\"."}
{"id": "278849", "revid": "512", "url": "https://eu.wikipedia.org/wiki?curid=278849", "title": "Pedro Ega\u00f1a", "text": "Pedro Ega\u00f1a D\u00edaz del Carpio (Gasteiz, Araba, 1803ko otsailaren 21a \u2013 Zestoa, Gipuzkoa, 1885eko irailaren 4a) politikaria izan zen. Liberala eta foruzalea izan zen.\nBizitza.\nO\u00f1atiko Unibertsitatean Zuzenbideko ikasketak egin ondoren, gerra aholkulari aritu zen Granadako eta Jaengo Kapitain Nagusiaren zerbitzuan. 1838an kargua utzi eta fiskal izendatu zuten, Burgosko epaitegian. Bergarako Besarkadak jakin-mina piztu zion, eta akordio hartaz geroztik Hego Euskal Herriko foruen alde lan egin zuen. Izan ere, 1839an Gasteizko diputatu izan zen,\u00a0eta haren eragina nabari zen foruen aldeko legegintzan. \u00a0\n1840. urtean diputatu hautatu zuten Gipuzkoan, liberal moderatuen aldetik. 1846an Justiziako ministro egin zuten; Gobernazioko ministro 1853an. Hona hemen 1844ko uztailaren 10eko bere hitzaldiaren zati bat:\nSenatari, Espainiako gorteetako diputatu eta Arabako Diputatu Nagusia ere izan zen. 1848an, \"La Espa\u00f1a\" egunkaria sortu zuen, ideia liberal eta moderatuak jakinarazteko. 1852an, \u201cEga\u00f1a Legea\u201d atera zuten,\u00a0eta lege hori Hego Euskal Herriko udalerrien onerako izan zen. Borboien berrezarkuntzan kolaboratu zuen, eta gero, bere bizitza publikoa bertan behera utzi zuen. Arabako politikari nagusietakoa izan zen\u00a0XIX. mendean."}
{"id": "278850", "revid": "512", "url": "https://eu.wikipedia.org/wiki?curid=278850", "title": "Salvador Elio", "text": "Salvador Elio Ezpeleta (Iru\u00f1ea, Nafarroa, 1816 - Bordele, Frantzia, 1902) Nafarroako politikaria izan zen.\nBiografia.\nJoaqu\u00edn Elio Ezpeletaren anaia zen; Frantziara erbesteratu zen anaiarekin batera Lehen Karlistadaren ondoren. Valladoliden eta Filipinetan egin zituen Zuzenbideko ikasketak. Filipinetan Entzutegiko epailea izan zen; 1873. urtean Espainiara itzuli zen Karlos VII.aren zerbitzupean jartzeko. Bi urte geroago Hego Euskal Herriko Epaitegi Goreneko lehendakari izendatu zuten. Karlistada bukatu zenean Frantziara jo zuen eta Karlos VII.aren emazte Margaritaren idazkaria izan zen."}
{"id": "278852", "revid": "336", "url": "https://eu.wikipedia.org/wiki?curid=278852", "title": "James Gibbs", "text": "James Gibbs (Aberdeen, 1682ko abenduaren 23a - Londres, 1754ko abuztuaren 5a) eskoziar arkitektoa izan zen. Carlo Fontanarekin egin zituen ikasketak Erroman 1703tik 1709a arte. Ondoren, Wrenekin batera, Londresko elizak eraberritzeaz arduratu zen, eta \"St Mary-le-Strand\" (1714-1717) eta \"St Martin-in-the-Fields\" (1722-1726) eraiki zituen. Derbyko katedrala eta Cambridgeko \"Senate House\" (1722-1730) eraiki zituen, eta Oxfordeko liburutegia (\"Library\", 1737-1742). Gibbsen \"A Book of Architecture\" liburuak eragin handia izan zuen XIX. mendea arte Ameriketako arkitektoengan."}
{"id": "278853", "revid": "336", "url": "https://eu.wikipedia.org/wiki?curid=278853", "title": "Carlo Gozzi", "text": "Carlo Gozzi kondea (Venezia, 1720ko abenduaren 13a - 1806ko apirilaren 4a) italiar idazlea izan zen; Gasparo Gozzi (1713-1786) satira-idazlearen anaia.\nBiografia.\nChiarirekin batera Goldoniren kontra jarri zen, hark antzinako \"commedia dell\u00b4arte\" baztertu nahi izan zuenean. \"Commedia dell\u00b4arte\"ko pertsonaiei beren indar guztia eman zien berriro. \"L\u00b4amore delle tre melarance\" (1761, \"Hiru laranjen maitasuna\"), \"Il Corvo\" (1762, \"Belea\"), \"Il R\u00e8 cervo\" (1762) eta \"Turandot\" (1762) obrekin Alemaniako erromantizismoak geroago hartuko zuen bidearen aitzindari izan zen. Gozziren lanetan oinarritu ziren zenbait musikari."}
{"id": "278854", "revid": "28807", "url": "https://eu.wikipedia.org/wiki?curid=278854", "title": "Carlo Gozzi kondea", "text": ""}
{"id": "278856", "revid": "56334", "url": "https://eu.wikipedia.org/wiki?curid=278856", "title": "Gerhard Herzberg", "text": "Gerhard Herzberg (Hanburgo, Alemania, 1904ko abenduaren 25a - Ottawa, Kanada, 1999ko martxoaren 3a) fisikaria izan zen. Jatorriz alemaniarra, kanadar hiritartasuna hartu zuen. Izan ere, naziek Alemaniatik egotzi zutelarik, Kanadako Saskatchewango Unibertsitatean irakasle izan zen (1935). Gero Chicagon eta Ottawan lan egin zuen. Analisi espektroskopikoaren ikerketen ondorioz, molekula askoren egitura elektronikoa eta geometria aurkitu zituen, besteak beste erro askeena. Herzbergen lanak direla eta, kometen atmosfera eta izar arteko espazioa hobeto ezagutzeko modua izan da. 1971ko Kimikako Nobel saria irabazi zuen."}
{"id": "278857", "revid": "512", "url": "https://eu.wikipedia.org/wiki?curid=278857", "title": "Kordofan", "text": "Kordofan edo Kurdufan (, \"\") Sudango erdialdeko antzinako eskualdea, Darfurreko ordokien eta Nilo Zuria ibaiak eratzen duen haranaren artean. 380.547 km2 eta 3.600.000 biztanle (2000). Hiriburua: Al-Ubayyid. Islamiar eskualdea izan da XIV. mendeaz geroztik. Darfurreko agintarien mende izan zen 1820tik egiptoarrek konkistatu zuten arte (1821-1883). 1883an bihurtu zen Sudango herrialde. 1994an, hiru estatu federaletan banatu zen: Shamal Kurdufan (Ipar Kordofan), Janub Kurdufan (Hego Kordofan) eta Gharb Kurdufan (Mendebaldeko Kordofan). 2005ean, ezeztatu egin zen Mendebaldeko Kordofan, eta, Ipar eta Hego Kordofanen artean banatu ziren hari zegozkion lurrak."}
{"id": "278858", "revid": "1519", "url": "https://eu.wikipedia.org/wiki?curid=278858", "title": "Maratha (kasta)", "text": "Maratha Indiako kasta bat da, gizarte mailen artetik erdialdekoa. Marathak Indiako mendebaldean bizi dira, nagusiki Maharashtra estatuan. Marathi hizkuntzaz mintzatzen dira, eta nekazariak, lurjabeak eta soldaduak dira gehienak. Hiru adiera ditu \"maratha\" hitzak: marathi hizkuntzaz mintzatzen den lurraldean, hango kasta nagusia adierazteko erabiltzen da; Maharashtra estatutik kanpora, marathi hizkuntzaz mintzatzen den lurraldea adierazteko, eta historian, Shivaji maratha buruzagiak VII. mendean sortu zuen inperioa izendatzeko."}
{"id": "278859", "revid": "46380", "url": "https://eu.wikipedia.org/wiki?curid=278859", "title": "Antonio Juan Onieva Santamar\u00eda", "text": "Antonio Juan Onieva Santamar\u00eda nafar legegizona eta idazlea izan zen (Iru\u00f1ea, 1886ko abuztuaren 19a - Madril, 1977ko maiatza). \"Voz de Asturias\" aldizkaria sortu zuen Oviedon eta hiri bereko prentsa elkarteko lehendakaria izateaz gainera, UNESCOren ordezkari izan zen Belgikan. Biografia-lanak, eleberriak eta antzerki lanak idatzi zituen, besteak beste. Lan nagusiak: \"C\u00e9sar Borgia, Legazpi\", \"Vel\u00e1zquez\", \"Goya\", \"Unamuno\", \"Entre monta\u00f1as\", \"La eterna inquietud\", \"Un bravo\", \"Un aventurero en T\u00e1nger\", \"Derecho de asilo\", \"Gu\u00eda del museo del Prado\" eta \"Las joyas del arte en las galer\u00edas europeas\"."}
{"id": "278860", "revid": "512", "url": "https://eu.wikipedia.org/wiki?curid=278860", "title": "Hipposideros doriae", "text": "Hipposideros doriae Hipposideros generoko animalia da. Chiropteraren barruko Hipposideridae familian sailkatuta dago."}
{"id": "278861", "revid": "336", "url": "https://eu.wikipedia.org/wiki?curid=278861", "title": "Bernardo Rossellino", "text": "Bernardo di Matteo del Borra Gamberelli (Settignano, Toskana, 1409 - Florentzia, 1464ko irailaren 23a), ezagunagoa Bernardo Rossellino modura, Pizkundeko italiar eskultore eta arkitektoa izan zen. Pizkundeko hilobi-eskulturaren eraberritzailetzat hartua da, baina arkitektura lan aipagarriak ere egin zituen Albertiren ikasle eta laguntzaile gisa.\nBiografia.\nAntonio Rossellino eskultorearen anaia zen. Albertiren ikasle eta laguntzaile izan zen, eta haren planoei jarraituz, Florentziako Rucellai jauregia eraiki zuen 1445-1450 urteetan. Erromako Venezia jauregia egin zuen 1455. urtean, eta, Pio II.a Piccolomini Aita santuaren aginduz, Pienzako artzapezpikuaren egoitza eraiki zuen.\nHilobi-eskulturaren berrikuntza nagusien eredua Leonardo Brunirentzat eginiko hilobia (Florentziako Santa Croce basilika, 1444) da. Izan ere, ez da eskultura soila, arkitektura eta eskultura batzen dituen obra bat baizik. Elizako hormari itsatsita dagoen kapera moduko bat da, arkitektura molde klasikoez osatua (garaipen-arku bat du, besteak beste). Marmol gorria, beltza eta zuria erabili zituen, eta polikromia horrek monumentuaren kutsu klasikoa azpimarratzen du. Arkitektura-osagaiei dagokienez, Albertiren eragina da nagusi: bi zutabe korintoar ditu, inposta banari eta puntu erdiko arku bati eusten diotenak. Arkuaren atzean ageri da obra guztiko erreferentzia erlijioso bakarra, aingeruez inguraturiko Ama Birjinaren irudi bat, hain zuzen. Eskulturari dagokionez, obra honetako estiloa ez da definitzen erraza. Ghiberti eta Luca della Robbiaren eragina du, gutxiago Donatellorena, eta aniztasun horrek Rossellinok laguntzaileak erabili zituela adierazten du, adituen iritzian.\nAipatzekoa ere bada Villana Dohatsuari eginiko hilobia, Florentziako Santa Maria Novella basilikan (1452)."}
{"id": "278862", "revid": "1545", "url": "https://eu.wikipedia.org/wiki?curid=278862", "title": "Satrapa", "text": "Satrapa (; , ), Antzinako Persian, probintzia bateko gobernaria zen, lurralde horri satrapia edo satraperria esaten zaiolarik.\nDario I.ak 20-25 \"satraperria\" edo probintziatan zatitu zuen Persia. Erregeak berak izendatzen zituen satrapak, eta gehienetan Persiako nobleen familietako kideak izaten ziren. Satrapek administrazio- eta epai-aginpidea zuten, zergak biltzen zituzten, barne-segurtasuna bermatzen zuten eta armada sortzeko eta mantentzeko ardura izaten zuten. Dario I.ak kontrol-sistema bat antolatu zuen satrapak gainbegiratzeko eta haien gehiegikeriak saihesteko.\nGaur egun, adiera gutxiesgarrian erabiltzen da batzuetan satrapa hitza botere handia duten eta larderiaz gobernatzen duten politikariak izendatzeko."}
{"id": "278863", "revid": "7162", "url": "https://eu.wikipedia.org/wiki?curid=278863", "title": "Tiranosauro", "text": ""}
{"id": "278864", "revid": "512", "url": "https://eu.wikipedia.org/wiki?curid=278864", "title": "Club des Cordeliers", "text": "Club des Cordeliers Georges Dantonek Parisen sortu zuen elkartearen izena da (\"Cordeliers\" kaleko komentuan biltzen baitziren). \u00abGizakien eta hiritarren eskubideen aldeko\u00bb elkarte hartako partaideen artean Danton, Desmoulins, Marat, Chaumette eta H\u00e9bert iraultzaileak zeuden. Jakobinoak baino aurrerazaleagoak ziren, eta errepublikaren aldeko mugimendua bultzatu zuten. H\u00e9bert erradikala \"sans-culotte\" delakoen buruzagi bihurtu zen. Jakobinoek H\u00e9rberten aldekoak hil ondoren desegin zen elkartea."}
{"id": "278865", "revid": "119550", "url": "https://eu.wikipedia.org/wiki?curid=278865", "title": "Beta Israel", "text": "Beta Israel (hebreeraz: \u05d1\u05b5\u05bc\u05d9\u05ea\u05b6\u05d0 \u05d9\u05b4\u05e9\u05b0\u05c2\u05e8\u05b8\u05d0\u05b5\u05dc - \"Beyte (beyt) Israel\"; ge'ez: \u1264\u1270 \u12a5\u1235\u122b\u12a4\u120d - \"B\u0113ta 'Isr\u0101'\u0113l\"; euskaraz \u00abIsraelgo etxea\u00bb esan nahi duena) baita etiopiar juduak (hebreeraz: \u05d9\u05b0\u05d4\u05d5\u05bc\u05d3\u05b5\u05d9 \u200f\u05d0\u05b6\u200f\u05ea\u05b0\u05d9\u05d5\u05b9\u200f\u05e4\u05b0\u05bc\u200f\u05d9\u05b8\u200f\u05d4: \"Yhudey Etiopiya\", Ge'ez: \"\u12e8\u12a2\u1275\u12ee\u1335\u12eb \u12a0\u12ed\u1201\u12f5\u12ca\", \"ye-Ityoppya Ayhudi\"), Axumgo eta Etiopiako Inperioetako (\"Habesh\" edo Abisinia) eskualdetan bizi ziren juduak dira, egun Amhara eta Tigray eskualdeak direnak. Falaxa ezizenaz ezagunak dira. Amhareraz falaxa erbesteratua edo atzerritarra esan nahi du.\nFalaxek beren herriari Beta Israel deitzen diote, eta Menelik I.a, Sabako erreginak Salomon erregearengandik izandako semearen ondorengotzat dute beren burua. Hala ere, falaxen jatorria Etiopiako \"agaw\" herria da, kristau-aroaren hasiera aldian Arabiako hegoaldean bizi ziren juduek beren erlijiora ekarri zutena. Biblia eta otoitz-liburuak antzinako Egiptoko ge\u00b4ez hizkuntzaz idatziak dituzte. Hebrearren erlijio-liburu guztiak onartzen ez badituzte ere, ohituretan lotura estua dute haiekin."}
{"id": "278867", "revid": "512", "url": "https://eu.wikipedia.org/wiki?curid=278867", "title": "Shichir\u014d Fukazawa", "text": "Shichir\u014d Fukazawa (Isawamachi, 1914ko urtarrilaren 29a - Shobu-Machi, 1987ko abuztuaren 18a) japoniar idazlea izan zen. Musikaria ere izan zen, eta \"Narayama-bushiko\" (1956, \"Narayamako balada\") idazlanak eman zion ospea literaturaren alorrean. Liburu horrek mendiko lurralde batean jasotako kantu-saila du oinarrian; goseak eragindako bizibide izugarri gogorra jasotzen du bertan. Beste zenbait kontakizun eta eleberri eman zituen argitara: \"Kai probintziako sehaska kantak\" (1965) eta \"Tokioko printzeak \"(1969). Oso estilo berezia zuen, bere ezaugarri nagusia: doinu dotorea eta umore fina."}
{"id": "278868", "revid": "336", "url": "https://eu.wikipedia.org/wiki?curid=278868", "title": "Sigfrido Koch Bengoetxea", "text": "Sigfrido Koch Bengoetxea (Donostia, 1908 - \"ib.\", 1973) gipuzkoar argazkilaria izan zen. Willy Kochen semea zen eta Magdalena Bengoetxearen semea zen. Lau anai-arreba izan ziren eta laurak argazkilariak. Alemaniara erbesteratu zen 1936. urtean, baina hango gudarostearekin borrokatu behar izan zuen Bigarren Mundu Gerran.\nIhes egitea lortu zuen, baina amerikarrek atxilo hartu eta kontzentrazio esparru batera bidali zuten. Handik, bigarren aldiz ihes egin eta Euskal Herrira itzuli zen. Harrez gero, argazkigintzari lotu zitzaion eta erakusketa ugari egin zuen, baita sari asko eskuratu ere. Haren argazkirik ezagunenak \"Pa\u00eds Vasco. Guip\u00fazcoa\" (Huecograbado Arte, Bilbo, 1948) liburuan daude ikusgai. Haren argazki bilduma familiak Donostiako San Telmo Museoari eman zion dohaintzan.&lt;gallery mode=\"packed-overlay\" heights=\"200\" caption=\"\"Pais Vasco\" liburutik (1948)&lt;ref&gt;&lt;/ref&gt;\"&gt;\nFitxategi:Sigfrido-Koch-Bengoetxea-puntalaria 02.jpg\nFitxategi:Sigfrido-Koch-Bengoetxea-arrain-sarea 01.jpg\nFitxategi:Euskal atsoa KochBengoetxea.png\n&lt;/gallery&gt;"}
{"id": "278869", "revid": "105290", "url": "https://eu.wikipedia.org/wiki?curid=278869", "title": "Oxirondo", "text": "Oxirondo Gipuzkoako Bergarako auzoa, Deba ibaiaren ezkerraldean (Debagoiena). Aipagarria da Ama Birjinaren eliza. 1348. urtean bildu zen ordura arte Elgetako herriari loturik egon zen Oxirondoko herria Bergarako hirira, eta udal-alor askotan luzaroan eutsi zion autonomiari. Auzi ugari izan zuten ondoko mendeetan Oxirondoko biztanleek Bergarako udal-agintariekin, eta, 1630ean, Bergaratik bereizteko ahaleginak egin zituzten. Hori lortu ez ezik, auzo arrunt bihurtu zuten Oxirondo auzi luze baten ondoren (1651)."}
{"id": "278870", "revid": "51983", "url": "https://eu.wikipedia.org/wiki?curid=278870", "title": "Edward Donall Thomas", "text": ""}
{"id": "278871", "revid": "58701", "url": "https://eu.wikipedia.org/wiki?curid=278871", "title": "Trasibulo", "text": "Trasibulo (; ?, K.a. 455 - Aspendo, K.a. 388), Atenasko politikaria eta militarra izan zen.\nBiografia.\nK.a. 411. urtean Laurehunen gobernuaren aurkako matxinada antolatu zuen. 406. urtean Ziziko eta Arginusaseko itsas guduetan garaile izan zen, baina Hogeita Hamar Tiranoak Atenasko jabe bihurtu zirenean (404), Tebasa babestu zen, eta demokrazia berriro ere indarrean jarriko zuen gudarostea antolatu zuen. 39. urtean Tebasko hiriarekin bat egin zuen Espartaren aurka borrokatzeko, eta Egeoko eta Asia Txikiko hiriak okupatu zituen."}
{"id": "278872", "revid": "28807", "url": "https://eu.wikipedia.org/wiki?curid=278872", "title": "Thrasybulus", "text": ""}
{"id": "278873", "revid": "46380", "url": "https://eu.wikipedia.org/wiki?curid=278873", "title": "Marco Bellocchio", "text": "Marco Bellocchio (Bobbio - Piacenza, Italia, 1939ko azaroaren 9a) zinemagilea da. Familiaren, Erromatar Eliza Katolikoaren eta armadaren kontrako satira zorrotzak egin ditu bere filmetan. Arlo horretan, aipatzekoak dira \"I pugni in tasca\" (1965), \"Nel nome del padre\" (1971), \"Marcia trionfale\" (1976).\n\"La visione del Sabba\" filmak (1988) eta beste batzuek psikoanalisiaren eragin nabaria dute. \"Il diavolo in corpo\" filmak (1986) arrakasta handia izan zuen, sekuentzia erotiko batzuk zirela-eta. Zenbait zuzendari ezkertiarrek elkarlanean egindako film batzuetan ere parte hartu du.\nBeste film batzuk: \"L'ora di religione\" (2002), \"Buongiorno, notte\" (2003), \"Il regista di matrimoni\" (2006), \"Vincere\" (2009), \"Sorelle Mai\" (2010)"}
{"id": "278874", "revid": "1712", "url": "https://eu.wikipedia.org/wiki?curid=278874", "title": "City", "text": ""}
{"id": "278875", "revid": "58701", "url": "https://eu.wikipedia.org/wiki?curid=278875", "title": "Ednodio Quintero", "text": "Ednodio Quintero (Las Mesitas, Trujillo, Venezuela, 1947ko martxoaren 11) venezuelar idazlea da.\nBiografia.\nVenezuelako azken hamarraldietako idazle aipagarrienetako bat. Eleberriak eta herri giroko ipuinak idatzi ditu, eta ipuin idazle gisa nabarmendu da batez ere. Eleberrietan ipuinetan baino unibertso zabalagoak arakatzera jo du."}
{"id": "278876", "revid": "336", "url": "https://eu.wikipedia.org/wiki?curid=278876", "title": "Hrotsvitha", "text": "Hrotsvitha (latinez Hrotsvit edo Hrotsvitha, batzuetan Hroswitha, Rosvita, edo Roswitha bezela transkribatua, 935-968aren ostean) alemaniar idazle, historialari, antzerkigile eta olerkaria izan zen. Gandersheimgo beneditarren komentuan bizi izan zen kanonesa (komentuan sartu bai, baina botorik egiten ez zuten emakumeak ziren kanonesak). Bere obraren originaltasunarengatik eta bere talentuengatik, Erdi Aroko idazlerik interesgarrienetarikoa da gaur eguneraino, eta lehen antzerkigile kristau ezaguna, lehen olerkari saxoia eta Alemaniako lehen historialiaria dela esan genezake. Horretaz gain, emakumeen historian ere garrantzi berebizikoa duen pertsonaia da, Alemanieraz idatzi zuen emakumezko lehen olerkari eta historialaria izan baitzen.\nBizitza.\nEzer gutxi dakigu Hrotsvith edo Rosvitaren bizitzari buruz. Gandersheimgo komentuan kanonesa izan zenez, bertan artean haur txikia zela sartu zela pentsa dezakegu, hori baitzen ohitura (komentu hartako lehen abadesa 6 urterekin sartu zen bertan), eta bere jatorria familia noblekoa zela, Gandersheim garaiko eliteen alabentzako komentua baitzen, Otondarren dinastiaren babespean. Bere idatzietan, Rosvitak Oton II.aren heriotzatik (912ko azaroaren 31a) denbora dezente igarota, baina bere komentuko abadesa Gerberga II.aren jaiotza (940. urtearen bueltan) baino lehen jaio zela diosku. Hrotsvitha, ordea, ezin zen Gerberga baino askoz nagusiagoa izan, abadesaren apopiloa izan baitzen denbora batez. Hortaz, egile gehienek Hrosvitharen jaiotza 935. urtearen bueltan kokatzen dute.\nHrotsvitharen izena jatorri germanikokoa da, eta Hrotsvit edo Hrotsvith transkripzioarekin ageri zaigu bere lanetan. XIX. mendean, Jacob Grimm hizkuntzalaria Hrotsvithak berak bere lanen bigarren liburuko hitzaurren bere izenaren latinizazio bat egiten zuela konturatu zen: \"Ego Clamor Validus Ganderheimensis\" (\"Ni, Gandersheimgo Oihu Indartsua\") dio, hain zuzen ere, Hrotsvithak. Latinizazio hori kontuan harturik, Grimmek ondorengo interpretazioa proposatu zuen: \"hruot = ohiua; svi(n)d = indartsua\"\".\"\nHezkuntzari dagokionez, Rikarda izeneko emakume bat (ziurrenik komentuko kanonesetako bat) eta aipaturiko Gerberga II abadesa irakasle eta gidari izan zituela aipatzen du Hrotsvithak bere lanen lehenengo liburuko hitzaurrean. Horrela dio Hrotsvitaren hitzaurreak:\nGerberga II abadesaren bitartez, hain zuzen ere, Bavariako Henrike I.aren alaba eta, hortaz, Otondarren dinastiaren fundatzaile izan zen Oton I.aren iloba baitzen (horregatik dio Hrotsvithak \"imperialem neptem\" dela), Hrotsvithak Otondarren gortearekin hartu-emanak izateko parada izan zuen, eta, hortaz, Otondar pizkundearen giro kulturalean murgiltzeko beta izan zuen. Garai honetan, Otondarren gortearen inguruko hainbat pertsonaiek (tartean, Otonen anaia zen Bruno I.a Koloniako apezpikuak, Terentzioren miresle handia zenak) kultura eta egile klasikoen berreskuratzea eta irakaskuntza bultzatu zituzten. Testuinguru honetan idatzi zituen Hrotsvithak bere lan literarioak.\nHrotsvitharen heriotzari buruz ere ez dakigu ezer. Badakigu bere lanak 968. urtea baino lehen argitaratu zirela, bere hirugarren liburuko prefazioan urte hartan hil zen Mainzeko Gillermo artzapezpikuaren aipamena egiten duelako. Hortik aurrera, ezer gutxi dakigu, gehienetan X. mendea amaitu baino lehen hil zela suposatzen bada ere.\nLanak.\nHrotsvitharen lanak ahaztuta egon ziren Konrado Celtes humanista alemaniarrak 1493/94 urteen artean Ratisbonako San Emmeram komentuan haien eskuizkribu bat aurkitu zuen arte. Eskuizkribu hura, X eta XI. mendeen inguruan Gandersheimgo monastegian hainbat eskuk kopiatua, oraindik ere Hrotsvitharen lan guztiak osorik gordetzen dituen dokumentu bakarra da, eta Bayerische Staatsbibliothek (Bavariako Liburutegi Nazionala) delakoan gordetzen da \"BSB Clm 14485\" identifikazio zenbakiarekin. Hrotsvitharen lana hiru zati edo liburukitan banatuta ageri da, eta liburu bakoitzak hitzaurre bat edo gehiago ditu hasieran: lehen liburuak \"Legendak\" edo \"Kondairak\" biltzen ditu; bigarrenak, \"Dramak\", hots, antzelanak; eta hirugarrenak, bertsotan idatziriko \"Poema epikoak\"\".\" Hona bere obren edukiaren nondik norakoen laburpena:\n\"Liber primus (Lehen liburua):\".\nZortzi kondaira poetiko hagiografikok osatzen dute lehen liburu honen edukia. Hitzaurre gisara, Hrotsvitharen gutun autobiografiko labur bat eta Gerberga abadesari eskainiriko poematxo bat ditu liburuak hasieran. Gutunean, horrela justifikatzen du Hrotsvithak berak, emakumea izanagatik, bertsoak idazteko erabakia hartu izana:\n\"Kondairak\" hexametro leoninoetan, hots, bertso erdian errima duten hexametroetan (ikus bedi, adibidez, lehen kondairaren, \"Maria\"-ren, hasiera: \"Unica spes mundi, dominatrix inclita celi I sancta parens regis, lucida stella maris\") idatzirik daude, \"Gongolfo\" izenekoa izan ezik, hura errimadun distikoetan idatzirik baitago. Zortzi kondairen izenburuak eta laburpena ondorengoak dira:\n\"Liber secundus (Bigarren liburua):\".\nBigarren atal honetan, Hrotsvithak bere \"Drama\" edo \"Komediak\" ezarri zituen, eta, hortaz, \"Liber dramatica serie contextus\" (\"Serie dramatikoa dakarren liburua\") izena jaso ohi du. 6 antzezlan dira, orotara. Argi dago antzezlan hauekin Hrotsvitharen helburua antzinateko egile Terentzio imitatu eta hobetzea zela, egile horren estiloa erabilita moral kristauarentzat egokiagoak liratekeen obrak idatziz. Horrela onartzen du egileak liburuki honetako hitzaurrean paratzen duen gutunean: \nEz dago Hrotsvitharen lanak inoiz eszena gainean antzeztu zirela baieztatzeko frogarik, eta, duten estilo gehienbat estatiko eta narratiboa dela eta, aditu gehienek eszenan jartzeko baino irakurketa dramatizatuak egiteko prestatuta zeudela uste dute. Ez da hori Hrotsvitharen lan dramatikoak Terentziorenarekin duen desberdintasun esanguratsu bakarra: Terentzioren lana bertso neurtuetan idatzita dago, baina Hrotsvithak prosan idatzi zituen bere antzezlanak, ziurrenik, Erdi Aroko garai hartan irakurleak jada Terentzioren bertso ianbo-trokaikoak identifikatzeko gai ez zirelako, aspaldi galdu baitzituen latinak neurri mota horietarako funtsezkoak ziren bokalen neurri ezberdinak. Kristautzeaz eta prosan idazteaz landa, ordea, Hrotsvithak trebezia handiarekin imitatzen du Terentzioren latin fina, eta bere estilo propio eta jasoan ondorengo sei obrak utzi dizkigu:\n\"Liber tertius (Hirugarren liburua):\".\nHirugarren liburu honetan, bere lan historiko-epikoak paratzen ditu Hrotsvithak. Bi poema historiko dira, gai panegirikoarekin:"}
{"id": "278878", "revid": "15795", "url": "https://eu.wikipedia.org/wiki?curid=278878", "title": "Roswitha", "text": ""}
{"id": "278879", "revid": "512", "url": "https://eu.wikipedia.org/wiki?curid=278879", "title": "Graham Sutherland", "text": "Graham Vivien Sutherland (Londres, Ingalaterra, 1903ko abuztuaren 24a - 1980ko otsailaren 17a) britainiar pintorea eta grabatzailea izan zen.\nBiografia.\nHasieran grabatuak egin zituen, baina 1931tik aurrera koadroak egiten hasi zen. Pintore askoren eragina izan zuen, Palmer, Blake, Nash, Millet eta Picassorena, besteak beste, eta pintore erromantiko eta surrealistatzat hartua da. Aipagarriak ditu erretratuak (adierazkortasun handikoak), erlijio koadroak (XX. mendeko erlijio-pintore nagusietakoa da) eta gerrako irudiak. Lan nagusiak: \"Gurutziltzatzea, W. Churchillen erretratua, Somerset Maugham.\""}
{"id": "278880", "revid": "512", "url": "https://eu.wikipedia.org/wiki?curid=278880", "title": "Hipposideros durgadasi", "text": "Hipposideros durgadasi Hipposideros generoko animalia da. Chiropteraren barruko Hipposideridae familian sailkatuta dago."}
{"id": "278881", "revid": "56334", "url": "https://eu.wikipedia.org/wiki?curid=278881", "title": "Henry Taube", "text": "Henry Taube (Neudorf, Saskatchewan, Kanada, 1915eko azaroaren 30a \u2013 Palo Alto, Kalifornia, AEB, 2005eko azaroaren 16a) kimikaria izan zen. Sortzez kanadarra, estatubatuar hiritartasuna hartu zuen gerora.\n1940an, Kimikako doktoregoa lortu zuen Kaliforniako Unibertsitatean, eta irakasle izan zen unibertsitate horretan bertan, Cornelleko Unibertsitatean eta Chicagokoan. 1961ean, Stanfordeko Unibertsitatean sartu zen. Tauberen ikerketei esker, erreakzio inorganikoetan parte hartzen duten elektroien transferentzia-mekanismoak argitu ziren, baita izaki biziei energia ematen laguntzen dioten mekanismoak ere. 1983an, Kimikako Nobel saria lortu zuen."}
{"id": "278882", "revid": "512", "url": "https://eu.wikipedia.org/wiki?curid=278882", "title": "Thiruvananthapuram", "text": "Thiruvananthapuram (; ahoskatua) edo, ingelesez eta nazioartean Trivandrum ( ahoskatua) Indiako hego-mendebaleko hiria eta portua, Keralako estatuko hiriburua, Omango itsasoaren ertzean, Comorin lurmuturraren iparraldean. 523.733 biztanle. Unibertsitatea (malabar hizkuntza ikasteko guneak). Apezpikutegi katolikoa. Nazioarteko aireportua. Eskulanak (zurgintza eta boligintza) eta industria (azukre-findegiak, ehungintza, industria kimikoa, kautxua) dira ekonomia-jarduera nagusiak. Aipagarria da XVIII. mendeko gotorlekuko Vishnuren tenplua, erromes askoren helmuga bihurtu dena."}
{"id": "278883", "revid": "1545", "url": "https://eu.wikipedia.org/wiki?curid=278883", "title": "Tiruanantapuram", "text": ""}
{"id": "278884", "revid": "58701", "url": "https://eu.wikipedia.org/wiki?curid=278884", "title": "Verismo", "text": "Verismoa XIX. mende bukaerako joera errealistako opera-eskola postromantiko italiarra izan zen.\nAurreko garaietako operetako gai idealistak erabili ordez, verismoaren aldeko musikagileek eguneroko bizitzako gaiak aukeratu zituzten. Joera honetako lehen operak izan ziren Mascagniren \"Cavalleria rusticana\" (1890), eta Leoncavalloren \"Il pagliacci \"(1892), lehena nekazari-giroan oinarritua eta bigarrena zirkuaren inguruan. Geroago, Pucciniren \"La boh\u00e8me\" (1896), kutsu lirikoagoa zuena, eta Charpentierren \"Louise\" (1900) idatzi ziren beste askoren artean."}
{"id": "278885", "revid": "28807", "url": "https://eu.wikipedia.org/wiki?curid=278885", "title": "Verismoa", "text": ""}
{"id": "278886", "revid": "90204", "url": "https://eu.wikipedia.org/wiki?curid=278886", "title": "Apolonia (argipena)", "text": "Apolonia izenak hainbat adiera ditu:\nToponimia.\nAntzinako zenbait hiriri Apoloren ohorez eman zitzaien izena:"}
{"id": "278887", "revid": "336", "url": "https://eu.wikipedia.org/wiki?curid=278887", "title": "Daniel Bell", "text": "Daniel Bell (New York, 1919ko maiatzaren 10a - Cambridge, Massachusetts, 2011ko urtarrilaren 25a) estatubatuar kazetari eta soziologoa izan zen. Gizarte postindustrialaren kontzeptua sortu eta sakon ikertu zuen.\nNew Yorkeko City Collegen ikasi zuen, eta Zientzietan lizentziatu zen 1939an. \"The New Leader\" eta \"Fortune\" aldizkarien zuzendaria izan zen. 1960an doktoregoa egin zuen Columbiako Unibertsitatean. Soziologia irakatsi zuen unibertsitate horretan eta Harvarden. Obra nagusiak: \"Ideologien gainbehera\" (1960), \"Industria ondoko gizartearen etorrera\" (1973) eta \"Kapitalismoaren kultura-kontraesanak\" (1976)."}
{"id": "278888", "revid": "65203", "url": "https://eu.wikipedia.org/wiki?curid=278888", "title": "Bhumibol Adulyadej", "text": "Bhumibol Adulyadej \u2014nazioartean Rama IX.a errege izenaz ere ezaguna\u2014 (; Cambridge, Massachusetts, AEB, 1927ko abenduaren 5a - Bangkok, 2016ko urriaren 13a) Thailandiako erregea izan zen.\nBizitza.\nBangkoken eta Lausanan ikasi zuen. 1946ko ekainean Thailandiako errege izendatu zuten; lehengo erregea, haren anaia nagusia, tiro batez hilik agertu baitzen. Erregeordetza kontseiluak gobernatu zuen hasieran, eta 1950eko maiatzaren 5ean Rama IX.a izenaz koroatu zuten Bhumibol Adulyadej. Lan handia egin zuen gobernu erabat zibila ezartzeko 1991n militarrek eman zuten estatu kolpearen ondotik, eta demokraziaren aldeko manifestazioetan parte hartu zuen 1992an."}
{"id": "278889", "revid": "448", "url": "https://eu.wikipedia.org/wiki?curid=278889", "title": "Francisco Ibero", "text": ""}
{"id": "278890", "revid": "1712", "url": "https://eu.wikipedia.org/wiki?curid=278890", "title": "Jose Maria Lasarte Arana", "text": ""}
{"id": "278891", "revid": "336", "url": "https://eu.wikipedia.org/wiki?curid=278891", "title": "Ostrakodermo", "text": "Ostrakodermo kordatuen filumeko \"Ostracodermi\" klaseko arrain fosilez esaten da. Ordoviziarrean eta Devoniarrean bizi izan ziren. Munduan izan diren arrainik antzinakoenak dira, gaur arte aurkitutako fosilen arabera. Burugainean hezurrezko oskol sendo bat zuten; gorputzaren gainerako aldeak ezkata lodiz estaliak zituzten. Gorputza horrela lotua edukitzeak igeri egiteko egokitasun handirik ematen ez zienez, itsas azpian ematen zuten bizitza. Ornodunak ziren, eta ez zuten barailarik."}
{"id": "278892", "revid": "512", "url": "https://eu.wikipedia.org/wiki?curid=278892", "title": "Nicola Pisano", "text": "Nicola Pisano (baita Niccol\u00f2 Pisano, Nicola de Apulia edo Nicola Pisanus ere; Apulia, - ) italiar eskultorea eta arkitektoa izan zen, Giovanniren aita.\nBiografia eta lanak.\nFrederiko II.aren gorteko artegileekin egin zituen ikasketak, Erroma klasikoko moldeei jarraituz, eta Toskanara joan zenean, arte erromanikoaren estiloaren aldeko jarreraren aitzindari bihurtu zen eskualde hartan. Pisako bataiategiko pulpitua da eskultorearen obrarik aipagarriena. Berak egin zituen, halaber, Sienako katedraleko pulpitua (1265-1268), Boloniako Santo Domingo elizakoa eta Perugiako iturri nagusiko erliebeak.\nPisanoren lanari buruz esan da, eta arrazoi osoarekin, \"Erdi Aroko klasiko handienarena\" dela. Izan ere, Pisako bataiategiko pulpituari arreta apur bat jartzen bazaio -nola arkitekturaren hala eskulturaren ikuspegitik-, hain da nabarmena obraren klasikotasuna, ezen zaila gertatzen baita elementu gotikoak ikustea. Elementu horiek arkuen diseinuan, kapitelen forman eta kantoietako estatua askeetan aurkitzen dira. Beste erliebe aipagarri batzuk ere egin zituen Nicola Pisanok, Luccako katedraleko \"Jaiotza\", esate baterako. Irudi trinkoz betetako erliebe hauek argi erakusten dute Nicola Pisanok ongi baino hobeto ezagutu bide zituela erromatarren garaiko sarkofagoak."}
{"id": "278893", "revid": "28807", "url": "https://eu.wikipedia.org/wiki?curid=278893", "title": "Niccolo", "text": ""}
{"id": "278894", "revid": "512", "url": "https://eu.wikipedia.org/wiki?curid=278894", "title": "Termistore", "text": "Termistorea erresistentzia batean oinarritutako termometroa da, material erdieroale batez osatua dagoena.\nHaren erresistentzia elektrikoa (R) tenperaturarekin (T) aldatzen da, formula honen arabera: R = R0ea(1/T - 1/T0) non \"a \"erabilitako erdieroalearen araberako konstante bat baita. Termistoreak termometro gisa erabiltzen dira gorputz baten tenperatura neurtzeko, baina erradiazio elektromagnetikoen intentsitatea neurtzeko ere erabiltzen dira, erradiazio elektromagnetiko bat xurgatzean izaten diren tenperatura-igoerak neur baititzake.\nTermistorea erresistentziaren tenperatura-koefiziente negatibokoa da: tenperatura igotzen denean, haren erresistentziaren balioa txikiagotu egiten da. Izena ingelesetik dator: Thermally Sensitive Resistor."}
{"id": "278895", "revid": "6327", "url": "https://eu.wikipedia.org/wiki?curid=278895", "title": "Thermistor", "text": ""}
{"id": "278897", "revid": "1545", "url": "https://eu.wikipedia.org/wiki?curid=278897", "title": "Tyumen", "text": ""}
{"id": "278898", "revid": "10891", "url": "https://eu.wikipedia.org/wiki?curid=278898", "title": "Pedro Aizpurua", "text": "Pedro Aizpurua Zalakain (Andoain, Gipuzkoa, 1924ko maiatzaren 13a \u2014 \"ib.\", 2018ko abuztuaren 13a) musikagilea eta organista izan zen.\nKantabriako Comillasko Unibertsitatean egin zituen Filosofia eta Teologia ikasketak. Pianoa, Organoa eta Konposizioa ikasi zituen Luis Urteaga eta Francisco Escudero maisuekin. Musikologia ikasketak, berriz, Jacques Challey eta Samuel Rubiorekin egin zituen. Comillasko Unibertsitatean bertan zazpi urte eman zituen organista, eta hamar urtez izan zen Valladolideko Kontserbatorioko zuzendari. Espainiako Apezpiku Konferentziako Liturgia Batzordeko musika-aholkularia izan zen."}
{"id": "278899", "revid": "512", "url": "https://eu.wikipedia.org/wiki?curid=278899", "title": "Hipposideros dyacorum", "text": "Hipposideros dyacorum Hipposideros generoko animalia da. Chiropteraren barruko Hipposideridae familian sailkatuta dago."}
{"id": "278900", "revid": "119347", "url": "https://eu.wikipedia.org/wiki?curid=278900", "title": "Giuseppe Arcimboldo", "text": "Giuseppe Arcimboldo (Milan, Italia, 1527 inguruan \u2013 1593ko uztailaren 11) margolaria izan zen. Milango nobleziako partaide hura beirate- eta tapiz-margolaria zen, Vienako Habsburgotarren zerbitzura jarri aurretik (1565 inguruan - 1587).\nHaren irudimen handiko koadroak aintzat hartuak ziren oso: lore, fruitu, itsaski edo arrain irudiak elkarrekin pilatuz irudi sinbolikoak moldatzen zituen (\"Udaberria\", \"Uda\", \"Udazkena\", \"Negua\", \"Almirantea\", \"Liburuzaina\"). Lan horiek jostariak eta bitxiak dira; surrealistek aitzindaritzat hartu zuten.\nBizitza eta lana.\nHaren lehen lan ezaguna 1549koa da: Milango beiraterietako kartoiak marraztu zituen, aitarekin batera, eta, gutxienez,1557 arte egin zuen lan katedral hartarako, baina 1554an utzi zion aitarentzat lan egiteari, eta beste lan batzuk ere egiten hasi zen, Tizianoren \"Arantzen koroatzea\" margolanaren markoaren urreztadura, adibidez, Milango Santa Maria delle Grazie elizarako. Bi urte geroago, Arcimboldok Giuseppe Meda pintore eta arkitektoarekin kolaboratu zuen, Monzako katedralerako freskoak pintatzen; Milango San Francesco Grande elizan ere lan egin zuen. 1558an Comoko katedraleko \"Ama Birjinaren heriotza\" tapizerako kartoia (berez, oihala zen) egin zuen, baina ez zuen 1561 arte eman.\nHandik urtebetera, 1562an, Vienako gorte inperialarekin harremanetan sartu zen, Maximiliano II.a enperadore izango zenak gonbidatuta, itxura batean. \"Lau Urtaro\"en saila geroago pintatu zuen, 1566an. Austriako gorte inperialerako erretratuen eta bestelako margolanen pintore gisa egin zuen lana dokumentatzen duten lehen erregistroak 1565ekoak dira, baina ez dute zehazten bestelako margolan horiek zer eratakoak ziren. 1569an, urteberri egunean, aurkeztu zizkion \"Lau Urtaro\"en eta \"Lau Elementu\"en sailetako lanak \u20131563an sortuak\u2013 enperadoreari, Giambattista Fonteo poetak idatzitako panegiriko bat lagun zutela. Habsburgotarren gorteko ikuskizun, harrera, torneo, antzerki emanaldi eta bestelako jarduerak diseinatzen aritu zen 1570 eta 1580 bitartean. Eta 1571-1576 bitartean bere autorretratua egin zuen, akuarelan, gaur egun Pragako Galeria Nazionalean kontserbatzen dena. Urte batzuk geroago, 1581ean \u2013eta Rodolfo II.ak jauregiko konde izendapena 1580an eman eta gero\u2013 hirugarren aldiz bidaiatu zuen Milanera, Giovanni Filippo Gherardini adiskidea bere ondasunen usufruktudun izendatzeko, Benedetto semea \u20131575ean jaioa\u2013 adinduna izan aurretik bera hiltzen bazen ere. 1585ean, pintoreak trajeak, iturriak eta lerak diseinatuz egindako 158 marrazki zeuzkan karpeta bat eman zion Rodolfo II.ari. Bi urte geroago, Milanera behin betiko itzultzea erabaki zuen, eta hantxe bizi izan zen hil arte. Habsburgo Etxearen zerbitzuan egindako lan guztia eskertzeko, Rodolfo II.ak 1.500 florineko aparteko ordaina eman zion.\nAurrerago erabaki zuen \"Flora\" margotzea, 1589an, eta Rodolfo II.ari eman zion opari 1590eko urteberri egunean. Urtebete geroago, \"Vertumno\" margolanean, Rodolfo II.aren erretratua egin zuen izenburuan jainko haren irudira, eta obra hori \"Flora\" margolanaren bikotekidetzat jo zuen. Azkenik, 1593an, Arcimboldo Milango bere etxean hil zen\nArcimboldo, margolari garaikidea.\nGaraiko enperadore zein idazle edota poetek hainbeste goraipatu eta mirestutako margolaria izan arren, hil ostean Arcimboldoren arte-produkzioa ahaztua izan zen. 1930ko hamarkadan New York-eko MoMA Museoaren Alfred Barr fundatzaileak haren lan bitxienak berreskuratu eta arte garaikideko erakusketa baten parte bilakatu zituen. Izan ere, \"Fantastic Art. Dada, Surrealism\" erakusketan Arcimboldo lana dadaismoaren eta surrealismoaren aurrekari gisa azaltzen zen. Izan ere, inpresionismoaren aurreko margolari bakanetarikoa da, artegintza garaikidearen parametroetara egokitu zena data hain goiztiarretan. Horren ondorioz, artista garaikideentzat haren konposizio eta artelan bitxiak inspirazio iturri bilakatu ziren nolabait, eta Arcimboldo artearen historia modernoaren parte bilakatu da.\nGaleria.\nUrtaroak\nAntzinako elementuak\nPertsonaiak"}
{"id": "278901", "revid": "119347", "url": "https://eu.wikipedia.org/wiki?curid=278901", "title": "Arlekin", "text": "Arlekin (; ) italiar \"Commedia dell'arte\"ren pertsonaia ezaguna da.\nKolore desberdineko laukiz edo erronboz egindako jantzia darama eta aurpegia mozorrotuta. Jatorriz bufoi lotsagabe, arrunt eta alferra zen, baina XVII. mendean Frantziara eta Europako agertoki guztietara igarotzean, haren zakarkeria goxaturik geratu zen eta, azkenik, zerbitzari gaixo eta sentibera bilakatu zen.\nMarivauxek pertsonaia sendotzen lagundu zuen eta XVIII. mendeko bigarren erdian, komedia eta opera irrigarri askoren protagonista izan zen.\nEgun, inauteri zenbaitetan pertsonaia nabaria da eta mozorro moduan erabiltzen da mundu zabaleko hiriko inauterietan."}
{"id": "278902", "revid": "28807", "url": "https://eu.wikipedia.org/wiki?curid=278902", "title": "Arlekina", "text": ""}
{"id": "278903", "revid": "105290", "url": "https://eu.wikipedia.org/wiki?curid=278903", "title": "Elea", "text": "Elea (antzinako grezieraz: \u1f18\u03bb\u03ad\u03b1, \"Elaia\"; latinez eta italieraz: \"Velia\") Italiako hegoaldeko antzinako hiria, \"Magna Graecia\" izeneko lurraldean. Foziako kolonoek eraiki zuten K.a. 535 urtean. Bertako filosofoei zor die batez ere ospea: Melisos, Parmenides, Xenofanes, Zenon.\nEleako filosofoak.\nSokratesen aurreko Eleako filosofoak K.a. VI-V. mendekoak izan ziren. Joniako filosofoek ez bezala, elearrek uste zuten izatea bat, bera eta betikoa zela. Xenofanes izan zen eskola haren sortzailea eta Parmenides, Zenon eta Meliso izan ziren eskola horretako filosofo nagusiak."}
{"id": "278904", "revid": "10891", "url": "https://eu.wikipedia.org/wiki?curid=278904", "title": "Marsilio Ficino", "text": "Marsilio Ficino ( ahoskatua; ; Figline Valdarno, Toskana, 1433ko urriaren 19a\u00a0\u2013 Careggi, Florentzia, 1499ko urriaren 1a) italiar filosofo eta humanista izan zen. Apaiz helenista eta filosofoa, Florentziako eskola platonikoko irakasle izan zen, eta Margarita Nafarroakoa, Paracelso, John Colet eta Lorentzo Medici izan zituen ikasleen artean. Platonen elkarrizketak itzuli zituen, bai eta \"Corpus Hermeticum\"eko zati bat, neoplatonikoen obrak (Porfirio, Plotino eta Janbliko) eta Diniosio Aeropagokoaren izenean daudenak ere. \"De christiana religione \"eta \"Theologia Platonica \"idatzi zituen."}
{"id": "278905", "revid": "336", "url": "https://eu.wikipedia.org/wiki?curid=278905", "title": "Idomeneo", "text": "Greziako mitologiaren arabera, Idomeneo (antzinako grezieraz: \u1f38\u03b4\u03bf\u03bc\u03b5\u03bd\u03b5\u03cd\u03c2, \"Idomeneus\", \"Idako indarra\") Kretako errege izan zen, Deukalionen semea. Kretarren kapitaina izan zen Troiako gerran. Elezaharrek diotenez, ekaitz batean, lehorreratutakoan aurkitzen zuen lehenengo pertsona Poseidoni eskainiko ziola hitz eman zuen. Bere semea agertu zen, aitari harrera egitera joana, eta Idomeneok, bere zina ez hausteko, semea hil behar izan zuen. Izurrite batek jo zuen orduan uhartea, eta haren errua zela iritzirik, Idomeneo Kretatik kanporatu zuten. Calabriara jo zuen lehenik, eta Colofona gero."}
{"id": "278906", "revid": "56334", "url": "https://eu.wikipedia.org/wiki?curid=278906", "title": "Henry Way Kendall", "text": "Henry Way Kendall (Boston, Massachusetts, AEB, 1926ko abenduaren 9a - Wakulla Springs State Park, Florida, AEB, 1999ko otsailaren 15a) estatubatuar fisikaria izan zen.\nBiografia.\nAmhersteko Unibertsitatean ikasi zuen fisika (1950). 1955ean doktoregoa bukatu zuen Massachusettseko Teknologia Institutuan (MIT). Kaliforniako Stanford Unibertsitateko irakaslea izan zen. 1969an UCS (Zientzialari Kezkatuen Elkartea) sortu zuen, Estatu Batuetako gobernuari presioa egiteko energia nuklearra eta beste zenbait teknologia kaltegarri kontrola ditzan. 1990. urtean Fisikako Nobel Saria jaso zuen, atomoetan quark izeneko partikulak daudela frogatzeagatik."}
{"id": "278907", "revid": "536", "url": "https://eu.wikipedia.org/wiki?curid=278907", "title": "Manometro", "text": "Manometro likido edo gas baten presioa edo bi presioren arteko desberdintasuna neurtzeko tresna da, ontzi itxi batean sartutako fluidoen presioa neurtzeko erabiltzen dena bereziki. Manometro sinpleena \"U \"formako beirazko hodia da; manometroan, dentsitate jakineko gai bat izaten da (merkurioa, gehienetan); manometroaren alde bat neurtu nahi den fluidoaren ontziari lotzen zaio, hodiaren beste aldea zabalik uzten dela. Hodi barneko gaiak hodian iristen duen mailaren arabera neurtzen da presioa."}
{"id": "278908", "revid": "512", "url": "https://eu.wikipedia.org/wiki?curid=278908", "title": "Ranjit Singh", "text": "Ranjit Singh (; Budrukhan edo Gujranwala, Punjab, 1780ko azaroaren 13a - Lahore, Punjab, gaur egun Pakistan, 1839ko ekainaren 27a) Punjabeko Sikh Erresumaren sortzailea eta lehen maharaja izan zen.\nBiografia.\nHaren aita Mahan Singh hil zenean, Lahore eta Amritsar hiriak lotu zizkion sikhen erresumari. Sutlej hiritik hegoaldeko eremuak ere lotu nahi izan zituen, baina ingelesekin egin zuen topo, eta Amritsarreko hitzarmena izenpetu zuen 1809an. Gudaroste modernoa sortu zuen europarren laguntzarekin, eta, horri esker, Kaxmirreraino hedatu zuen erresuma. Britainiarrei lagundu zien afganistandarren aurkako gerran."}
{"id": "278909", "revid": "336", "url": "https://eu.wikipedia.org/wiki?curid=278909", "title": "Bernardo Recio", "text": "Bernardo Recio (Alaejos, Valladolid, 1714 - Erroma, 1791) Espainian jaiotako euskal idazlea izan zen. 1728an Jesusen Lagundian sartu zen. Handik urte batzuetara O\u00f1atira etorri eta euskara ikasi zuen, Larramendiren gramatikari jarraituz, aitortzeko eta hitzaldiak egiteko lain. Kardaberazen irakasle kide izan zen. Filipe V.aren hiletetarako olerki bat idatzi zuen euskaraz (1746):\nKolonbian ibili zen misiolari, eta hango berri eman zuen \"Compendiosa relaci\u00f3n de la Cristiandad en Quito\" (1749) izeneko liburuan. Erroman hil zen, erbestean."}
{"id": "278910", "revid": "58701", "url": "https://eu.wikipedia.org/wiki?curid=278910", "title": "William Carlos Williams", "text": "William Carlos Williams (Rutherford, New Jersey, AEB, 1883ko irailaren 17a - Rutherford, 1963ko martxoaren 4a) Estatu Batuetako poeta izan zen.\nBiografia.\nPennsylvaniako eta Leipzigeko (Alemania) unibertsitateetan medikuntzako ikasketak egin ondoren, bere jaioterrira itzuli zen (1910), eta osagile izan zen.\nBere lehen poema bildumak arrakastatsuak izan ziren oso: \"The Tempers\" (1913, \"Aldarteak\"). Estatu Batuetako industria-hirietako kultura aztertu eta deskribatu zuen: \"Sour Grapes\" (1921, \"Mahats mikatza\"), \"In the American Grain\" (1925, \"Amerikako tradizioan\") eta \"Paterson\" (1946-1958, bost liburuki).\n1963an hil osteko Pulitzer saria jazo zuen, \"Pictures from Brueghel and Other Poems\" poema liburuagatik."}
{"id": "278911", "revid": "46380", "url": "https://eu.wikipedia.org/wiki?curid=278911", "title": "Kote Cabezudo", "text": "Jos\u00e9 Juan Cabezudo Zabala edo Kote Cabezudo (Donostia, Gipuzkoa, 1948) moda argazkilari bat da, irudi gaizkile bezala erregistratua. Hamarkadetan zehar modeloak bortxatu, adin txikikoak barne, eta irudiak Interneten zabaltzeagatik auzipetua dago , 47 delitu leporatzen zaizkiola. Epaiketa oztopatzeagatik kondenatua dago, salatzaileak ikaratzen zituelarik, irudi gaiztakerien bitartez.\nBiografia.\nGaztetatik hasi zen argazkigintzarako afizioa, emakumeen gorputza bereziki. Medikuntza ikasketak egin zituen eta lanbidez odontologoa izan zen Donostian. Erretratu erotikoek apaintzen zuten bere kontsulta. Paziente gazteak kontsultatik argazki estudiora eramaten zituen, sesio haietan gazteak biluztuz eta sexualki erasotzen zituen. Erasotzaile gehiagoren artean ere. Medikuari \u00abel Percuta\u00bb deitzen zioten . Artistatzat ere zuten, gertuko boteretsuek sustatuta. Erretratuak eta giza gorputza zuri-beltzean fotografiatu zituen gehienbat, eta moda-munduaren inguruan ibili zen beti. Hau zen aitzakia, hain zuzen, kontsultatik estudiora gazte ezjakinak eramateko eta biluzteko erabiltzen zuen argudioa. Behin hor, ezkutuko kamarak jartzen zituen grabatzen, bortxaketak burutu bitartean, engainu teknika ezberdinak erabiliz. Horrelakoetan lagun ezberdinak gonbidatzen zituen: sukaldariak, kazetariak, bankariak, enpresariak, notarioak, epaileak, politikariak. Horregatik ere, Kutxa, Donostiako Udala, Gipuzkoako Aldundia eta hainbat instituzioek argitaratu eta diruz lagundu zizkioten argazki liburuak, erakusketak eta web-orriak, adin txikikoei egindako argazkiak ere publikoki zabalduz. Boterearekin eta modaren munduarekin estu lotutako pertsonaia izan da. Harekin lan egin zuen hasieratik Gipuzkoako modelo agentzia entzutetsuenak \u2013hau da First Models agentzia, Gipuzkoako modelo guztien harrobi\u2013. Argazkilariarengana bidaltzen zituen agentziak, hamarkadetan lortutako ehunka neska mutil gazte, hedabide nagusiekin batera etengabe sustatzen zituzten bereganatze kanpainetan . Oso gazte zirela hasten dute askok modelo bidea, jakin gabe zelako mundua den. Horrela, ehunka gipuzkoar emakume adingaberi biluziko argazkiak egina da Kote Cabezudo.\n9 urteko instrukzioa.\n2013 urtetik 2019ko uztailak 10 arte auzipetua egon da argazkilariaren kasua, Donostiako 4 zenbakiko instrukzio epaitegian (684/2013 espedientea). Lehenengo bost urteak Ana Isabel P\u00e9rez Asenjo epailea arduratu zen auziaz, Kote Cabezudo aske mantenduz, gaiztakeriak egiten jarraitu zuen bitartean. 2018ko apirilean, Perez Asenjo epailea baztertua izan zen auzitik, Kote Cabezudoren delituak ez pertsegitzeagatik, eta haren ordez Juli\u00e1n Garc\u00eda Marcos hartu zuen ardura. Bi asteren epean, hamar delitutik gora ikusi antzeman zituen epaile berriak prozesu berdinean, eta maiatzak 4ean gartzelaratu zuen Kote Cabezudo. Justiziari oztopo egiteagatik bi urte eta hiru hilabete espetxean egotera kondenatua izan zen 2019ko otsailean, Gipuzkoakoak uztailean berretsi zuen kondena. Oraindik 47 delituei aurre egin behar dio, artean adingabeen pornografia, bortxaketa eta mehatxuak.\nGaur egun Martuteneko kartzelan dago.\nIsiltasun mediatikoa.\nInstrukzioarekiko isiltasuna osoa izan zen Donostian eta Euskal Herri osoan ere, azken urtera arte. Aurretik, ordea, hedabide guztiek Kote Cabezudoren kontrako auzia aipatu ere ez bazuten, bere lanaren alde \u00abartistikoa\u00bb hamarkadetan zehar kultura bezala saldu eta zabaldu zuten, euskal herriko irrati eta egunkari guzti-guztiek. Bi urte lehenago Madrilgo hedabide berri bat internet bidez hasia zen gaia lantzen.\nEspainiako estatu osoan auziarekiko ezagutza hutsa zen, eta isiltasuna, orokorra. 2016an Madrilen sortutako SinFiltros.com interneteko atari independentea izan zen leku guztietan lehena, eta sortu zenetik apustua egin zuen Kote Cabezudo auziari jarraipen bat emateko. Bideo eta elkarrizketak landu zituzten, ahotsa emanez zenbait emakume salatzaileei. Atari honen \u00abCaso Kote Cabezudo\u00bb atala oso sare sozialen bidez zabaldu zen eta jarraitzaile asko izan zituen, batez ere aferak Donostiako alkate ohia, orduan diputatua, Odon Elorza zipriztindu zuenean, 2018ko apirilean .\nErantzunez, Euskal Herriko irrati eta egunkari nagusietan azaldu zen Odon Elorza desbideratze kanpaina zalapartatsu bat eginez, SinFiltros atarian argitaratzen zena Espainiako eskuin muturrak bere kontra asmatutako \u00abFake News\u00bb-ak zirela zabalduz leku guztietatik. Beti ere erasotutakoei inongo sinesgarritasuna adierazi gabe, Kote Cabezudo salatzen zuten emakumeen abokatuen kontrako kereilarekin mehatxatu zuen eten gabe Elorzak, inoiz burutu ez zuena. SinFiltros-en zuzendaria Melchor Miralles-en kontrako kereila jarriko zuela zabaldu zuen ere hedabide guztietan Elorzak. Sin Filtros ahotsa ematen zien hedabide bakarra izan arren, atariaren bideo guztiak internetetik kentzeko eskatu zuen diputatuak. Goi mailako presioak jaso zuela atariak, ordea, SinFiltros ataritik baztertu zuten Melchor Miralles zuzendaria 2018an, atariak Kote Cabezudoren auziari egiten zuen jarraipena etenduz. Gaur egun Sinfiltros-eko ataria irekian jarraitzen du, bi urte horietan sortu zuten Kote Cabezudo-ren auziaren inguruko 40 bideoak eskeiniz .\nEuskal Herriko dagokionez, Kote Cabezudoren kontrako salaketa historikoak \u2013ezagutzen den lehena 1987koa izanik\u2013 ez dute lekurik izan kazetaritzan 2018ko maiatzak 1 arte. Langileen eguna zen astelehen horretan, Berria egunkariak portada dedikatu zion, erasotutako emakume bati elkarrizketatuz, adin txikikoa izanik jasandako abusuak azalduz . Handik aurrera jarraipena egin diote hedabide gehientsuek.\nZigorra.\n2022ko ekainaren 27an Gipuzkoako Lurralde Auzitegiak jarri zion zigorra Kote Cabezudo argazkilariari. 28 urte eta bi hilabeteko espetxe zigorra ezarri zioten, hainbat deliturengatik: bortxaketa bat, sexu abusu bat, haur pornografiari lotutako sei eta modeloei iruzur egiteagatik beste bi delitu. Hamazazpi emakumeren salaketak hartu zituzten kontuan epaiketan, eta biktima horiei 116.000 euroko kalte ordaina eman beharko zien.\nAkusatuta zegoen beste 217 delitugatik absolbitu egin zuten. Martxoaren 7tik apirilaren 13ra bitartean izan zen Cabezudoren aurkako epaiketa, eta fiskaltzak 250 urte baino gehiagoko kartzela zigorra eskatzen zuen; akusazio partikularrak, berriz, 2.627 urtekoa. \nEgun Martuteneko espetxean dago, behin-behineko espetxealdia betetzen 2018ko maiatzetik. Zigor Kodean onartutako gehienezko 20 urteak gainditzen ditu sententziak, beraz, ez ditu bete beharko gainerako zortzi urte eta bi hilabeteak; kartzelan daramatzan lau urteak ere betetzat joko dituzte. 2013an jarri zituzten lehen salaketak emakumeek, eta ia hamar urte beranduago eman dute kasuari buruzko sententzia epaitegian. Indarka taldean daude bilduta Kote Cabezudoren biktimak, eta \"Pikara Magazine\" agerkarian salatu zuten, besteren artean, \"onartezina\" dela hainbeste urte irautea instrukzioak. "}
{"id": "278912", "revid": "28807", "url": "https://eu.wikipedia.org/wiki?curid=278912", "title": "Cote Cabezudo", "text": ""}
{"id": "278914", "revid": "7140892", "url": "https://eu.wikipedia.org/wiki?curid=278914", "title": "Javier Colina", "text": "Javier Colina (Iru\u00f1ea, Nafarroa, 1960ko urriaren 31) kontrabaxu-jotzailea da. Madrila joan zen, eta han flamenko- eta jazz-musikari onenekin aritu da lanean. Hainbat bira eta kontzertu egin ditu mundu guztian zehar, Georges Cables, Hank Jones, John Hicks, Brad Meldhau, Gary Bartz, Ralph Moore, Frank Lacy eta abarrekin. Era berean, birak eta grabazioak ere egin ditu Enrique Morente, Carmen Linares, Tomatito, Ketama eta Jos\u00e9 Sotorekin. Joaqu\u00edn Cort\u00e9s flamenko-dantzariarekin aritu da, eta Chano Dom\u00ednguezen jazz-taldeko kide da talde hori sortu zenetik."}
{"id": "278915", "revid": "512", "url": "https://eu.wikipedia.org/wiki?curid=278915", "title": "Hipposideros edwardshilli", "text": "Hipposideros edwardshilli Hipposideros generoko animalia da. Chiropteraren barruko Hipposideridae familian sailkatuta dago."}
{"id": "278916", "revid": "1659", "url": "https://eu.wikipedia.org/wiki?curid=278916", "title": "Nadia Com\u0103neci", "text": "Nadia Elena Com\u0103neci ( ahoskatua; Onesti, Errumania, 1961eko azaroaren 12a -) errumaniar gimnasta ohia da, Olinpiar Jokoetako gimnasia artistikoko proba batean 10eko puntuazioa (akatsgabea) lortzen lehen kirolaria.\nBiografia.\nOnestin jaioa, Bukarestetik 250 kilometrora, 6 urterekin hasi zen gimnasia egiten, Flacara izeneko elkarte batean. Martha eta Bel\u00e1 Karoly\u00ed entrenatzaileek egin zuten famatu. 1975ean Skien, Norvegian, Europako lehiaketa irabazi zuen, 13 urterekin.\n14 urte zituela, 1976ko Montrealgo Olinpiar Jokoetako izarra izan zen, gimnasian lor daitekeen markarik onena lortu zuen, 10a. Aurretik ere, lurreko saio batean 10a jaso zuen, baina ariketa hori ez zen famatua egin. Bost domina lortu zituen joko haietan, hiru urrezko domina, eta zilarrezko zein brontzezko bana. Lau urte geroago, Moskuko Olinpiar Jokoetan, beste lau domina eskuratu zituen, urrezko bi eta zilarrezko beste bi.\n28 urte zituela, 1989an, Errumaniarik ihes egin zuen Hungariako mugatik, urte bat geroago Ceaucescu eta bere emaztea erailak izan ziren, dagoeneko Com\u0103neci Amerikako Estatu Batuetan zegoen. Bertako naziotasuna eskuratu zuen 2001ean. Liburu autobiografiko bat idatzi zuen 2004an, \"Letters to a Young Gymnast.\"\nEzgaitasuna duten pertsonen kirola sustatzeaz gain, dirua eman die ekintza desberdinei, besteak beste, Laureaus Fundazioaren sortzaileetako bat da.\nSimon Bilesen alde agertu zen, gimnastak Larry Nassar entrenatzailearengandik jasotako indarkeria sexuala salatu zuenean. Izan ere, Comanecik ere Nicu Ceacescuk bortxatu zuela adierazi zuen (Ceaucescu presidentearen semea zen Nicu). Horrez gain, Comaneci eta beste gimnastek ere tratu txarrak jaso zituzten bere entrenatzailearen eskutik, izan ere, jana eta edana murrizten zieten (batzuk bulimia garatu zuten), jo egiten zituzten baita umiliatu ere. Entrenatzaileok Amerikako Estatu Batuetara ihes egin zutenean dinamika bera jarraitu zuten eta Larry Nassarrek haiekin lan egin zuen."}
{"id": "278917", "revid": "28807", "url": "https://eu.wikipedia.org/wiki?curid=278917", "title": "Nadia Comaneci", "text": ""}
{"id": "278918", "revid": "336", "url": "https://eu.wikipedia.org/wiki?curid=278918", "title": "Dietilen glikol", "text": "Dietilen glikol (DEG) edo dihidroxi dietil eterra CH2OH-CH2-O-CH2-CH2OH formula duen konposatu organikoa da. Bi hidroxietilo erradikal daude, eta, horren ondorioz, molekularen buru bakoitzean alkohol funtzio bat duen eter organiko alifatikoa da. Likido koloregabea da, eta airean dagoen ur-lurruna bereganatu eta gordetzen du. Uretan, alkoholetan eta azetonan disolbatzen da eta ez bentzenoan eta karbono tetrakloruroan. Pisu espezifikoa 1,1184 g/cm3 du; -10\u00b0 C-an urtzen da eta 245\u00b0 C-an irakiten du. Disolbatzaile gisa eta izotza urtzeko erabiltzen da batez ere."}
{"id": "278919", "revid": "336", "url": "https://eu.wikipedia.org/wiki?curid=278919", "title": "Juli\u00e1n Mar\u00edas", "text": "Juli\u00e1n Mar\u00edas (Valladolid, 1914ko ekainaren 17a - 2005eko abenduaren 15a) espainiar filosofoa izan zen.\nOrtega y Gasseten ikasle eta jarraitzailea. 1948an \"Giza jakintzen institutua\" sortu zuen Ortega y Gassetekin batera. 1964an \"Real Academia Espa\u00f1olako\" kide izan zen. Mar\u00edasen dotrina Ortega y Gasseten bizi arrazoian oinarritzen da. Liburu eta artikulu asko idatzi zituen. Horien arteko aipagarrienak hauek dira: \"Historia de la filosof\u00eda \"(1941), \"Ortega y la idea de la raz\u00f3n vital, Antropolog\u00eda metaf\u00edsica, El intelectual y su mundo, Problemas del Cristianismo\"."}
{"id": "278920", "revid": "512", "url": "https://eu.wikipedia.org/wiki?curid=278920", "title": "Nuno Trist\u00e3o", "text": "Nuno Trist\u00e3o (R\u00edo de Oron hila, c. 1446) itsasgizon portugaldarra izan zen. 1440. urtean irten zen Lisboatik eta, Saharara iritsita, Zuria lurmuturreraino aurreratu zen. Bidaia horri esker, Portugalgo marinelek Afrikan aurki zitzaketen lurralde guztiak bereganatzeko bulda jaso zuen Henrike Nabigatzaileak Nikolas V.a Aita Santuaren eskutik. Bigarren bidaian (1443) Arguingo uharteraino iritsi zen Nuno; hirugarren bidaian, R\u00edo de Oro esploratzera zihoala, eta Senegal ibaiaren bokaleraino heldu ondoren, hil zen."}
{"id": "278921", "revid": "119347", "url": "https://eu.wikipedia.org/wiki?curid=278921", "title": "Francisco Durrio", "text": "Francisco Durrio, jaiotzez Francisco Jos\u00e9 Juan Jorge Luis Durrieu Granier (Valladolid, Espainia, 1868ko maiatzaren 25a - Paris, Frantzia, 1940ko abuztuaren 30a) bilbotar eskultore eta zeramikagilea izan zen.\nBiografia.\nFrancisco Durrio Valladoliden jaio zen 1868an. Gurasoak frantziar jatorrikoak ziren. Aita saskigile zuen; benetako deitura Durrieu zuen, abizen nahiko ezaguna Ipar eta Hego Katalunian. Bilbotarrek \"Durrio\" deitu zuten eta halaxe aurkeztuko zuen bere burua eskultoreak ere.\nBilbon gaztaroa igaro ondoren, 1888an Parisa jo zuen, Cosme Etxebarrietaren familiaren laguntzaz, eta han kokatu bazen ere, bidaia asko egin zituen ondoren Bilbora. Parisen zeramika-langintzari eta horretarako labeak prestatzeko ikasketei ekin zion.\n1890 ondotxoan zeramika tailer bat jarri zuen Paristik hurbil, Saint-Prix herrian (Seine-et-Oise) eta Montmartren hartu zuen geroago bizilekua. 1894an gidari-lanak egin zituen Bilboko arte-eskolan ezagutu zuen Nemesio Mogrobejorekin. Haren eskutik ezagutu zituen Mogrobejok eskultura klasikoa eta arte molde berriak, eta haren bidez mamitu zuen dekorazio modernorako gustua, lan txikietan bereziki agertu zuena.\nBi lagun handi izan zituen Durriok Parisen elkartu ziren artista handienen artean: Paul Gauguin eta Pablo Picasso. 1890. urte aldera, Tahitira bigarrenez joan aurretik ezagutu zuen Gauguin, eta handik aurrera oso eragin handia izan zuen pintore frantsesak Durriorengan: haren bitartez ezagutu zuen estanpa pintura japoniarra, ondoko dekorazio lanetan berealdiko garrantzia izango zuena. Gauguinek berak ere miretsi zuen Durrioren gaitasun handia eta, ironiaz bada ere, horrelako zerbait adierazi nahi izan zuen behin, bere kalumniatzaileei buruz honako hau esan zuenean: \"eskulturan ere Pacoren ikasletzat hartuko naute horiek egunen batean\". Adiskidetasun haren erakusgarri dira Gauguinek Paco Durriori eman zion obra sorta handia, bilduma handia (1919an Bilboko Museoan erakutsi zituen Durriok bilduma hartako hogei koadro, eta han utzi nahi izan zituen. Museoak, ordea, ez zituen onartu).\nBestalde, Gauguinek sarrarazi zuen Durrio inpresionismoaren ondoko pintura giroan, ondoren berak beste euskal artista batzuekin \u2013Iturrino, Etxebarria, Zuloaga eta Arteta, esate batera\u2013 egingo zuen bezala.\nPablo Picassoren adiskidea ere izan zen, eta laguntza eman zion garai zailetan. Hala deskribatu zuen Fernande Olivier, Picassoren lehen emazteak: \"...txikia eta biribila zen, bitxia, izaera sendokoa eta originala, artea maite zuen benetako artista... Bihotz handi bat\". Hala ere, harreman haiek hoztu egin ziren Picasso kubismoaren bideetan barneratu orduko.\nFrancisco Durrio 1940. urtean hil zen Parisko ospitale batean, pobre eta gainerakoek ahantzia.\nLanak.\nArte modernoaren euskal artista aitzindari nagusietakoa izan zen arren, egun ere, ez da behar bezala ezagutzen eta aitortzen haren balioa.\nDurrio eskultorearen artea zeramika eta zilargintza alorretako dekorazio-obra txikietara makurtu zen batez ere eta aho batez aitortu zioten aditu guztiek haietan zuen maisutasuna. Hala ere, oso eskultura-lan gutxi egin zuen. Zergatik? Zailtasunei aurre egiteko ezgai zela leporatzen diote batzuek; beste batzuek, ordea, perfekzionista izugarria zela diote eta horren ondorioa litzateke zeramikan lortu zuen maila handia, eskulturara jakin batzuetan baizik eraman ez izana. Nolanahi ere, eskultura-lan handiak utzi zituen Durriok, gutxi izanagatik.\n\"Arriagaren monumentua\" da lan aipagarriena. 1905ean, Juan Crisostomo Arriaga (1806- 1826) musikari bilbotarraren jaiotzaren mendeurrena zela eta, hari monumentu bat opatzea erabaki zuen Bilboko Udalak eta lehiaketa batera deitu zituen eskultoreak. Durriok irabazi zuen, Mogrobejo, Basterra, Torre eta beste eskultore handi batzuen aurretik. Lanean luzatu zen artista, eta 1911n aurkeztu zuen modeloa, baina ez omen ziren Bilboko agintariak oso gustura geratu eta sariaren bigarren zatia ez ordaintzea erabaki zuten. 1915ean eten ziren Durrioren eta Udalaren arteko harremanak, eta egin gabe geratu zen obra. Gorabehera askoren ondoren, 1932an heldu zioten berriro Durrioren proiektuari eta, ados jarri ondoren, 1933an inauguratu zen monumentua.\nPrentsak ez zuen onez hartu obra hura; \"El Liberal\" izan zen harrera ona egin zion bakarra, beste zenbait egunkarik lerro gutxi batzuk eskaini zizkioten eta \"Euzkadi\" egunkari jeltzaleak bakar bat ere ez. Monumentuaren lehen harria Arenalean jarri bazen ere, Parkeko Pergolan inauguratu zen 1933an. Obra sinbolismoz betea da hau: Melpomene, Artearen Musa, brontzez landuriko emakume gazte biluzi sendoa, kexu eta pleinu ageri da zeruari begira,mugagabeko jainkoen aurrean, musikaria hain gazterik hiltzen utzi dutelako. Bularraren kontra daraman lirak gogorarazten du musika. Multzoaren oinarrian ageri diren irudiek \u2013inspirazio iturria Egiptoko artean duten maskaroiak, esfinge moduan aurkeztuak\u2013 hileta eitea ematen diote multzoari, eta harroineko frisoetan txorien bitartez aurkezturiko pentagramak musikaren betierekotasuna ekartzen du gogora.\nForma biribil sendo horien soiltasunak, eta omenaldia omenduaren irudirik gabe egin izanak, ezaugarri horietako lehen monumentua eskultura-molde berritzaile bat dela frogatzen dute. \"Arriagaren Monumentua\"ren biluztasunak zentsura ekarriko zuen eta, gerra ondoren, 1975. urtea arte egon zen eskultura hori Arte Ederretako Museoko sotoetan. Gaur egun, museo horren atzealdeko parkean dago.\nPaco Durrioren garrantzi handiko beste eskultura-lan bat Cosme Etxebarrieta familiaren mausoleoa da, Getxoko hilerrian. Durrioren mezenas izan zen garai batzuetan Etxebarrieta. 1923an aurkeztu zuen obra hau; ekialdeko arte moldeak gogorarazten ditu: arkitektura aldetik, lurpeko mastaba baten moduko barruti angelu-zuzena eratu zuen, obelisko bat kanpoaldeko gainaldean (hildakoaren laudorioa egin baino gehiago, gizakien sineste metafisikoen alegoria aurkeztu nahi izan zuen) eta dekorazioari dagokionez, Durriorengan hain eragin handia izan zuten txinatar eta japoniar eskulangintzako moldeen oihartzun gardena da burdinazko ateko behe erliebeetan aurkezturiko tximeleta sarea. Panteoiaren bi alboetako hormetan daude gainerako senitartekoen hilobiak, nitxoetan, eta erromatarren garaiko zoru-lan ederrak gogorarazten dituen mosaiko bikain bat zabaltzen da erdialdean. Eskultura aldetik garrantzi berezia du San Kosmeren irudiak: panteoiko hilobiaren gainean dago zutik, luze, mehe eta zuhur, burezur bat esku erorien artean, burua makur, pentsakor. Obra espresionista da bete-betean, dudarik gabe, baina ezezaguna ia-ia, dagoen lekuan dagoelako.\nDurrioren eskultura-lanen erakusgarri dira, halaber, \"M\u00e1scara de hombre\", Gauguinen pinturan eta arte moldeetan inspiraturiko busto guztiz adierazkorra, brontzean landua, eta mende honetako estetika espresionistaren araberako obra berezi bat, \"Cabeza de Cristo\". Obra horiez gainera, 1920an aurkeztu zuen Parisko Udazkeneko erakusketan bere \"Temple de la Victoire\", mosaikoz dekoraturiko obra harrigarria (Frantziako gobernuak erosi zuen obra hori). Bestalde, Francisco Durriok gutxik bezala landu zuen behe-erliebeen artea eta lan bikainak eskaini zituen alor honetan (\"Pr\u00e9sentation de l\u2019enfant au cabaret\"); maisutasun handiz modelatu zituen zeramikazko ontzi eta medailoi ikusgarriak, eta zilargin trebeenen arteaz landu zituen zintzilikarioak, eraztunak edo orratzak, dekorazioaren alorrean parekorik ez zuela erakutsiz.\nBilbon 1933an \"Arriagaren monumentua\" inauguratu zenean egin zioten omenaldia alde batera uzten bada, Durrioren lana ez da inoiz behar bezala ezagutu eta aitortu Euskal Herrian eta, bizitzaren amaieran ahantzi xamar zegoen arren, Frantzian egin zitzaizkion aitortza eta omenaldi beroenak: Ohorezko Legioa eman zion Frantziako gobernuak eta haren obren erakusketa bikaina opatu zioten S\u00e8vresko zeramikagileek, maisuen maisutzat harturik."}
{"id": "278922", "revid": "58701", "url": "https://eu.wikipedia.org/wiki?curid=278922", "title": "Enriquillo", "text": "Enriquillo XVI. mendearen lehen erdialdean bizi izan zen jauntxo edo buruzagi tainoa izan zen. Kristau bihurtu zen. 1520. urtean, Diego Col\u00f3nen eta espainiarren aurka altxatu zen eta hamahiru urtez eutsi zion kolonizatzaileen aurkako borrokari.\nAmore eman zuen, Karlos I.a Espainiakoaren gutun batek, bere eta jarraitzaile guztien askatasunarekin batera, okupaturiko lurraldeak erabiltzeko eskubidea aitortu zionean (1533). Manuel de Jes\u00fas Galv\u00e1n idazle dominikarrak eleberri bat idatzi zuen buruzagi honi buruz (\"Enriquillo\", 1878-1882)."}
{"id": "278923", "revid": "58701", "url": "https://eu.wikipedia.org/wiki?curid=278923", "title": "Agust\u00edn G\u00f3mez Pagola", "text": "Agust\u00edn G\u00f3mez Pagola (Errenteria, 1922ko azaroaren 18a - Mosku, 1975eko azaroaren 16a) gipuzkoar politikaria eta futbolaria izan zen.\nBiografia.\n1922ko azaroaren 18an, Agust\u00edn G\u00f3mez Pagola futbolaria jaio zen Errenterian. 1936ko Gerran Sobietar Batasunera bidali zuten umeetako bat izan zen. Moskuko Torpedo futbol-taldean nabarmendu zen, sobietar selekzioan jokatzera iritsiz. 1956ean Madrilgo Atleticok fitxatu zuen, eta erretiratzean, Euskal Herrira itzuli zenean, Euskadiko Alderdi Komunista berregituratzeko lanetan aritu zen. \nKirol-gaiak landu zituen \"Arragoa\" Euskadiko Alderdi Komunistaren ezkutuko aldizkarian. Polizia frankistak atxilotu eta torturatu egin zuten 1961ean. Ondoren, ihes egitea lortu zuen eta Frantziara joan zen. KGBko agentea ere izan zen garai hartan. 1969. urtean, Carrilloren eurokomunismoarekin ados ez zegoelarik, PCE (VIII-IX. Kongresua) alderdi komunista sobiet-zalea sortu zuen, Eduardo Garc\u00edarekin batera. 1975ean Moskun hil zen."}
{"id": "278924", "revid": "59723", "url": "https://eu.wikipedia.org/wiki?curid=278924", "title": "Hue", "text": "Hue (, ahoskatua) Vietnamgo hiria da, Th\u1eeba Thi\u00ean Hu\u1ebf probintziako hiriburua. 351.456 biztanle zituen 2019an. Merkataritzagune garrantzitsua da, eta oihalgintza (kotoia, zeta) ere ekonomia jarduera nabaria da. Hiriko Phu Bai aireportuak nazioarteko hegaldiak ditu.\nHistoria.\nXVII. mendean, Annamgo Nguyen jaunk Hue hirian finkatu ziren. Gia Long enperadoreak hiria gotortu eta Annamgo hiriburu bihurtu zuen. 1883an, frantsesek mendean hartu zuten eta, askapenerako gerran, ia guztiz birrindua geratu zen (1968ko eta 1972ko guduak). Hueko kulturak zeresan handia izan du vietnamdar zibilizazio modernoan."}
{"id": "278925", "revid": "59723", "url": "https://eu.wikipedia.org/wiki?curid=278925", "title": "Angel Otaegi", "text": "Angel Otaegi Etxeberria (Nuarbe, 1942 - Burgos, 1975ko irailaren 27a) ETA erakunde armatuko kidea izan zen. 1974. urtean atxilotu zuen espainiar poliziak, guardia zibil baten hilketan parte hartu zuen salaketapean. 1975eko irailean guda-kontseiluan epaitu eta heriotza zigorra ezarri zioten. Protesta handiak izan ziren Euskal Herrian, Espainian eta nazioartean, baina Francok ez zituen kontuan izan eta kondena betearazi zuen hil bereko 27an. Otaegirekin batera, Juan Paredes Manot \"Txiki\", eta FRAP erakunde armatuko hiru kide fusilatuak izan ziren."}
{"id": "278926", "revid": "12788", "url": "https://eu.wikipedia.org/wiki?curid=278926", "title": "Jean-Pierre Rives", "text": "Jean-Pierre Rives (Tolosa Okzitania, 1952ko abenduaren 31) frantses errugbilari ohia da. Casque d'Or ezizena jarri zioten.\nBiografia.\n1979an Zeelanda Berriko txapelketa bat irabazten zuen lehenengo frantses taldeko kapitain izan zen.\nFrantziako taldean, 1975ean egin zuen debuta, eta selekzioko kapitain egin zuten 1978an; 59 alditan jokatu zuen selekzioarekin. Bost Nazioen txapelketako garaile izan zen 1977an eta 1981ean.\n1984an, utzi egin behar izan zuen errugbia, begietan sortu zitzaion eritasun bat zela eta. Gaur egun eskultura-lanengatik da ezaguna."}
{"id": "278927", "revid": "1545", "url": "https://eu.wikipedia.org/wiki?curid=278927", "title": "Casque d'Or", "text": ""}
{"id": "278928", "revid": "58701", "url": "https://eu.wikipedia.org/wiki?curid=278928", "title": "Tang Taizong", "text": "Tang Taizong Txinatar enperadorea 626-649 urteetan, Tang dinastiaren (618-907) sortzailea (Txina, 600 - 649).\nLi Shih-min zuen benetako izena. Konkista batzuk egin zituen erdialdeko Asian, ekialdeko turkiarrak menderatu zituen eta bere mende ezarri zituen Turfango eta Tarimgo printzeak. Tibeteko lurrak ere konkistatu zituen. Administrazioa berritu zuen, hiri zaharrak berreraiki zituen eta bultzada handia eman zion merkataritzari, zetaren bidea berriro zabaldu zuelako. Budismoaren aldeko neurriak hartu zituen."}
{"id": "278930", "revid": "512", "url": "https://eu.wikipedia.org/wiki?curid=278930", "title": "Francisco Tornamira", "text": "Francisco Tornamira Bizente (Tutera, 1534 - \"ib.\", 1597ko abuztuaren 24a) nafar astrologoa izan zen. Bere garaiko astrologorik handienetakoa izan zen eta obra ugari utzi zituen argitara eman gabe. Egutegi gregoriotarra osatzeko erabili ziren datuak aztertu zituen \"Cronograph\u00eda y repertorio de los tiempos a lo moderno, el cual trata de varias y diversas cosas\" obran (1585). Harena da, halaber, \"Traducci\u00f3n del Calendario gregoriano de lat\u00edn en espa\u00f1ol, con ciertas adiciones y comentos al fin de cada uno de sus c\u00e1nones, para que mejor se puedan entender\" obra (1591)."}
{"id": "278931", "revid": "1982", "url": "https://eu.wikipedia.org/wiki?curid=278931", "title": "Francisco Tornamira Vicente", "text": ""}
{"id": "278932", "revid": "512", "url": "https://eu.wikipedia.org/wiki?curid=278932", "title": "Ashanti (etnia)", "text": "Ashanti \u2014edo asante\u2014 mendebaldeko Afrikako etnia da. Ghanako Ashanti eskualdean, bizi dira, bai eta Boli Kostan ere. Nekazari herria da, teknologia aski aurreratua duena. 1701\u20131896. urteen bitartean Ashanti Inperioa eratu zuten. Famatua da ashantien artea, Ashagiko meatzetan lortzen zuten urrearen pisua neurtzeko egiten zituzten letoizko tresnak batez ere. XVIII. mendearen ingurukoak dira aurkitu diren pisuak, irudi ederrez hornituak. Urrea eta zura ere lantzen zituzten, baina material horiekin egindako lanak ez dira hain garrantzitsuak. Zazpi milioi lagun inguru dira gaur egun. Twi hizkuntzan mintzo dira."}
{"id": "278933", "revid": "512", "url": "https://eu.wikipedia.org/wiki?curid=278933", "title": "Hipposideros fuliginosus", "text": "Hipposideros fuliginosus Hipposideros generoko animalia da. Chiropteraren barruko Hipposideridae familian sailkatuta dago."}
{"id": "278934", "revid": "512", "url": "https://eu.wikipedia.org/wiki?curid=278934", "title": "\u00c9tienne Martin", "text": "\u00c9tienne Martin (Loriol-sur-Dr\u00f4me, Frantzia, 1913ko otsailaren 4a - Paris, Frantzia, 1995eko martxoaren 21a) frantses eskultorea izan zen.\nBiografia.\nLyongo Arte Ederretako eskolan ikasi zuen. 1933an Parisera joan zen eta Charles Malfrayen lantegian lan egin zuen.\nLehenengo lanetan (\"Passementeries\") ehunak, larrua eta kableak erabili zituen. Hortik aurrera, batez ere, igeltsua eta zura landu zituen. \"Demeures \"izeneko lan-sorta egiteko, brontzea eta zura erabili zituen eta tamaina ikaragarrizko barrunbeak egin zituen, forma barrokoak, espresionistak eta izadiko gai organikoak (zuhaitzak) erabiliz."}
{"id": "278935", "revid": "28807", "url": "https://eu.wikipedia.org/wiki?curid=278935", "title": "\u00c9tienne-Martin", "text": ""}
{"id": "278936", "revid": "105290", "url": "https://eu.wikipedia.org/wiki?curid=278936", "title": "Ferrita", "text": "Ferrita burdinaren egitura molekularretako bat, 910\u00a0\u00b0C-tik behera (alfa ferrita)eta 1.394\u00a0\u00b0C-tik urtze-tenperaturaraino egonkorra dena (delta ferrita). Sare kubikoa du, gorputzean zentratua. Haustuta, konprimatuta eta sinterizatuta, material magnetikoa da, iman iraunkorra, eta erresistibitate elektriko handia du. Horregatik, maiztasun handiko transformadoreen nukleoak eraikitzeko erabiltzen dira, Foucaulten korronteek eragindako energia-galerak ia erabat ezabatzen dituztelako. Ferrita-mota batzuk kalkulagailu elektronikoen osagaiak egiteko erabiltzen dira. Konputagailu-memoria nagusiak egiteko ere erabili ziren 1950tik 1975era, nukleo magnetikozko memoriak ziren haiek,"}
{"id": "278937", "revid": "56334", "url": "https://eu.wikipedia.org/wiki?curid=278937", "title": "Salvat Ihartze gaztea", "text": "Salvat Ihartze (Aiherra?, XVI. mendea-Tarbe, 1648ko urriaren 7a) Nafarroa Behereko elizgizona, Salvat Ihartze zaharraren iloba.\nBiografia.\nPiarres Ihartze Bidaxuneko bailearen semea, 1602. urtean osabaren ondorengoa izan zen Tarbeko apezpikutzan. Bigorrako apezpikutzan eta Trentoko kontzilioan erabakitakoak bideratu zituen, kalbinistei aurka egiteko. Frantziako Estatu Orokorretan hartu zuen parte 1614. urtean, eta Richelieu kardinalarekin eta Bertrand Etxauz Baionako apezpikuarekin batean, Nafarroako erresuma Frantziako erresuman sar zedila eskatu zuen hartan. 1620an bildu ziren koroa bakar batera Nafarroako eta Frantziako erresumak."}
{"id": "278938", "revid": "28807", "url": "https://eu.wikipedia.org/wiki?curid=278938", "title": "Salvat Iharce", "text": ""}
{"id": "278939", "revid": "336", "url": "https://eu.wikipedia.org/wiki?curid=278939", "title": "Moise Kisling", "text": "Moise Kisling (Krakovia, 1891ko urtarrilaren 22a - Sanary-sur-Mer, 1953ko apirilaren 29a) frantses margolari eta marrazkilaria izan zen, jatorriz poloniarra.\nKrakovian egin zituen Arte Ederretako ikasketak. 1910ean Frantziara joan eta M. Jacob, Picasso, J. Gris, Chagall, Soutinekin elkartu zen. Lehen Mundu Gerraren ondoren Parisko eskolako margolari nagusietakoa izan zen. Modiglianiren gisako kanon baten araberako irudiak margotu zituen, baina hark baino joera errealistagoz. Parisko pertsona ezagunen erretratuak ere egin zituen (\"Colette, Arletty, Marie Laurencin\")."}
{"id": "278940", "revid": "28807", "url": "https://eu.wikipedia.org/wiki?curid=278940", "title": "Mo\u00efse Kisling", "text": ""}
{"id": "278941", "revid": "1545", "url": "https://eu.wikipedia.org/wiki?curid=278941", "title": "Rafael Kubel\u00edk", "text": "Rafael Jeron\u00fdm Kubel\u00edk (B\u00fdchory, 1914ko ekainaren 29 - Kastanienbaum, Suitza, 1996ko abuztuaren 11a) Txekiako musikagilea eta orkestra-zuzendaria izan zen. Pragako kontserbatorioan egin zituen ikasketak. Txekiako Filarmonikako zuzendaria izan zen 1936. urtetik, eta Chicagoko Orkestra Sinfonikokoa 1950-1953. urte bitartean. Covent Garden Operako musika-zuzendaria izan zen 1955. urtetik 1958. urtea arte, eta Metropolitan Operakoa 1973-1974 bitartean. Operak ere idatzi ditu; horien artean, \"Veronika\" (1947), kantata bat, sinfonia koralak, biolin-kontzertu bat, bi requiem, ganbera-musika eta kantuak."}
{"id": "278942", "revid": "512", "url": "https://eu.wikipedia.org/wiki?curid=278942", "title": "Miniatura", "text": "Miniatura edo edertzapena margolan txikia da; bereziki, paperean eta pergaminoetan eskuizkribuak apaintzeko egiten zen ilustrazioa. Inprimeria asmatu eta zabaldu zenean galdu zen eskuizkribuak miniaturaz apaintzeko ohitura. XVI. mendetik aurrera, jende ospetsuaren miniatura-erretratuak margotzeko ohitura zabaldu zen, dominetan agertzeko batez ere.\nMiniaturagilerik ezagunak izan dira Jean Clouet Frantzian, Estatu Batuetan Sarah eta Elizabeth Goodrigde ahizpak, Ingalaterran Nicholas Hilliard eta Samuel Cooper, Alemanian Hans Holbein Gaztea eta Lucas Cranach Zaharra, eta Espainian Agust\u00edn Esteve eta Florentino De Craene."}
{"id": "278943", "revid": "512", "url": "https://eu.wikipedia.org/wiki?curid=278943", "title": "Francisco Pacheco", "text": "Francisco Pacheco (Sanl\u00facar de Barrameda, C\u00e1diz, Espainia, 1564ko azaroaren 3an bataiatua - Sevilla, Espainia, 1644ko azaroaren 27a) espainiar margolaria izan zen.\nBiografia.\nSevillan egin zituen margolaritza-ikasketak; Flandesen izan zen, eta Toledon El Greco ezagutu zuen.\nMargolaritza-eskola famatu bat antolatu zuen Sevillan; han, besteen artean, Vel\u00e1zquez eta Alonso Cano margolarien maisu izan zen.\nPachecoren lan handietan, manierismoaren eragina pixkanaka desagertu zen, eta errealismoa eta argi-ilun gogorrak areagotu. Bestalde, indar handiko erretratuak egin zituen. Didaktika lanak ere idatzi zituen."}
{"id": "278944", "revid": "336", "url": "https://eu.wikipedia.org/wiki?curid=278944", "title": "Marie Rambert", "text": "Dame Marie Rambert (Varsovia, Polonia, 1888ko otsailaren 20a - Londres, Ingalaterra, 1982ko ekainaren 12a) poloniar jatorriko dantzari eta ballet-zuzendari ingelesa izan zen.\nBritainia Handian ballet komunitate indartsua sortzen eta mantentzen laguntzeagatik ezaguna.\nBiografia.\nJaques-Dalcrozeren ikaslea izan zen Dresden, eta Cecchettirena San Petersburgon. Diaghilevekin batera dantzan jardun ondoren, 1920an Londresen hartu zuen bizilekua, eta dantza-eskola bat zabaldu zuen han. \"Ballet Club\" balleta sortu zuen 1930. urtean, gerora Rambert balleta izango zena.\nRambert balleta.\nRambert balleta Parisen ezarritako Diaguileveko Ballet errusiarrek irudikatu zuten iraultza kontzeptual eta estetikoaren espirituarekin sortutako balleta da.\nErresuma Batuko kultur erakunderik antzinakoena eta aitortuenetakoa da. Hasiera batean, kode akademiko zorrotzaren interes berritzaileengatik bideratua, nahiz eta erabat kontrajarri gabe eta errepertorio erromantiko eta klasikoa formalki berrikusiz, ondare erraldoi eta funtsezkotzat hartua, talde ingelesak 1966az geroztik bere zuzendaritza artistikoan aldaketak sartu ditu, garaikidetasun zentzu sendoko neoklasiko baten barruan kokatzea bilatuz, erabateko sintonian eta kontraesanik gabe antzerki arteen eta sortutako balioen korronte berrienekin.\nAshley Dukes, Marieren senarrak, eraikin bat berritu eta Mercury Theatre bihurtu zuen, non Rambert balletaren emanaldi gehienak egin ziren. 'Notting Hill Gate, Mercury Antzokia zegoen tokia, Olinpoko hegaletan zegoela\" esaten zuten. [11] Rambert Balletak Coppelia eta Balanchine 's Night Shadow balletak egin zituen.\nBerrikuntzak.\nRambertek koreografo berriak aurkitu nahi izan zituen. Bere ikasle batzuk eta ondoren bere lankideek Ashton, Antony Tudor eta Agnes Millekoak sartu zituen, batzuk izendatzeagatik. 1965ean, Rambertek, \"Norman Morrice, bere aurkikuntza berrienaren laguntzarekin, konpainia erabat berrantolatu zuen dantza modernoa nabarmentzeko\". Konpainiaren errepertorioa, azkenean, ballet garaikideenetara itzuli zen, baina oraindik ere badu konpainiak urteetan zehar egindako pieza zerrenda zabal bat. Millicent Hodsonekin elkarlanean aritu zen, 1979ko The Rite of Springen filmeko Nijinskyren koreografia zaharberritzeko. Koreografia 1987an zaharberritu zen.\nRambert Britainia Handian ballet komunitate indartsua sortzen eta mantentzen laguntzeagatik da ezaguna.\nPedagogo bikaina ere bazen, eta Ashton, Markova, Fonteyn, Tudor eta de Mille dantzari eta koreografoak izan zituen ikasle, besteak beste.\nHeriotza.\n1982ko ekainaren 12an hil zen eta Golders Green-en erraustu zuten ekainaren 17an. Bere errautsak, Klaustroko pasealekuaren barnean daude, B sekzioan."}
{"id": "278945", "revid": "46380", "url": "https://eu.wikipedia.org/wiki?curid=278945", "title": "Mariano Royo Ximenez", "text": "Mariano Royo Ximenez (Donostia, Gipuzkoa, 1949 - Iru\u00f1ea, Nafarroa, 1985eko abenduaren 10a) margolaria izan zen. 15 urte zituenetik Iru\u00f1ean bizi izan zen, eta hango Arte eta Lanbide eskolan sartu zen. Hasierako Nafarroako Jaialdien bultzatzaileetako bat izan zen, eta Pinturako Nazioarteko saria antolatu zuen jaialdien barnean. Erakusketa ugari egin zituen 1975-1985 urteetan. Iru\u00f1eko udaletxean, Nafarroako Jaurlaritzaren eta Legebiltzarraren egoitzetan, eta Nafarroako Kutxarenean daude ikusgai Marianoren pinturak. \"Poblado de Santa Luc\u00eda\" film labur saritua ere (1978) hark egina zen."}
{"id": "278946", "revid": "28807", "url": "https://eu.wikipedia.org/wiki?curid=278946", "title": "Mariano Royo Jim\u00e9nez", "text": ""}
{"id": "278948", "revid": "150649", "url": "https://eu.wikipedia.org/wiki?curid=278948", "title": "Wiener Neustadt", "text": "Wiener Neustadt (alemanez ahoskatua) Austriako ipar-ekialdeko hiria, Austria Behereko probintzia federalean, Fischa ibaiaren ertzean, Viena hiriaren hegoaldean. 35.050 biztanle. Industria (tresneria mekanikoa, ehungintza, burdinbiderako gaiak, papergintza) da ekonomia-jarduera nagusia. Aipagarriak dira XIII. mendeko dukearen gaztelua, XV. mendeko San Jurgi eliza, XIII. mendeko Ama Birjinaren eliza gotikoa eta XV. mendeko abadia zistertarra. 1192an sortu zuten hiria, eta turkiar eta hungariar buruzagi militarren topagunea izan zen maiz."}
{"id": "278949", "revid": "56334", "url": "https://eu.wikipedia.org/wiki?curid=278949", "title": "Hideki Yukawa", "text": " japoniar fisikaria izan zen.\nBiografia.\nKioton eta Osakan egin zituen ikasketak eta Kioto, Princeton eta Columbiako unibertsitateetako irakasle eta Kiotoko Fisika Ikerketetako Institutuaren zuzendari izan zen, besteak beste.\nFisika nuklearrean aditua zen. 1935ean atomoen nukleoko zatiki mota berezi bat existitzen zela zioen teoria azaldu zuen, 1936an mesoi deituriko partikulak aurkitu zirenean frogatu zena. 1949an Fisikako Nobel Saria irabazi zuen oinarrizko partikulen inguruan egindako lanengatik."}
{"id": "278951", "revid": "336", "url": "https://eu.wikipedia.org/wiki?curid=278951", "title": "Bushido", "text": " antzinako Japoniako samurai edo gudariek zuten ohore-kode zorrotza da. Honako hauek ziren kodearen ezaugarri nagusiak: samurai batek ez ditu bi nagusi izan behar, ez ditu bi hitz izan behar eta ez du zalantzarik izan behar bere bizia emateko. Gaur egun, Japoniako gudu-arte guztiak batzen dituen espiritu bera edo estilo bera hartzen da halakotzat: gudu-arte horiek bushidoaren adar dira. XX. mendearen hasieran, Japoniako agintariek ahaleginak egin zituzten bushidoaren espiritua herrian zabaltzeko.\nBushid\u014dren bertuteak.\nBushid\u014d kodeak zazpi bertute ditu:\nGainera badaude hiru bertute loturik:"}
{"id": "278952", "revid": "512", "url": "https://eu.wikipedia.org/wiki?curid=278952", "title": "Hipposideros fulvus", "text": "Hipposideros fulvus Hipposideros generoko animalia da. Chiropteraren barruko Hipposideridae familian sailkatuta dago."}
{"id": "278953", "revid": "56334", "url": "https://eu.wikipedia.org/wiki?curid=278953", "title": "Jean Baptiste Daranatz", "text": "Jean Baptiste Daranatz (Ezpeleta, ? - 1937) lapurtar historialaria eta idazlea izan zen. 1889. urtean, apaiz egin zen. Azkueren lankidea izan zen haren \"Diccionario Vasco-Espa\u00f1ol-Franc\u00e9s\" hiztegian, eta \"RIEV\" eta \"Gure Herria\" aldizkarietan eman zituen argitara bere lanak, 1921. urteaz geroztik. Harenak dira \"Eskuara\" olerkia (1911), \"Recherches sur la ville et l\u00b4Eglise de Bayonne\" (1910, \"Baionako eliza eta hiriari buruzko azterketa\") eta \"Curiosit\u00e9s du Pays Basque\" (1927, \"Euskal Herriko bitxiak\", bi liburuki). Botanikari buruzko lan zenbait ere utzi zituen."}
{"id": "278954", "revid": "46380", "url": "https://eu.wikipedia.org/wiki?curid=278954", "title": "Federico Etxebarria Uribe", "text": "Federico Etxebarria Uribe (Bilbo, Bizkaia, - Madril, Espainia, ) margolaria izan zen. Juan Etxebarria Zurikaldai margolariaren iloba zen. Harekin ikasi zuen pintura. Hasieran oso lan akademikoak egin zituen, gero inpresionistak, frantses margolarien eragin handiarekin, eta 1960az geroztik pintura abstraktua. Erakusketa ugari egin ditu, bakarrik eta beste artista batzuekin, Euskal Herrian ez ezik, Europako, Ameriketako eta Asiako hiriburu nagusietan ere.\nEtxebarria Uriberen obren artean, aipatzekoak dira: \"Teresita\", \"La ni\u00f1a del chaleco\", \"Plaza de la Bastilla\", \"Naturaleza muerta\" eta abar."}
{"id": "278955", "revid": "28807", "url": "https://eu.wikipedia.org/wiki?curid=278955", "title": "Federico Echevarr\u00eda Uribe", "text": ""}
{"id": "278956", "revid": "1545", "url": "https://eu.wikipedia.org/wiki?curid=278956", "title": "Elateridae", "text": "Elateridoak \u2014izen zientifikoa: Elateridae\u2014 intsektu koleopteroen familia bat dira. Luze eta zapalak dira, oso arinak. Hanka laburrak dituzte. Protoraxaren eta mesotoraxaren artean bisagra baten gisako artikulazioa dute; artikulazio horri esker, erori eta buruz gora gelditzen direnean, bira egin dezakete. Familia honetako zenbait intsektuk argia ematen dute \"(Pyrophorus)\". Mundu osoan (tropiko inguruetan batez ere) bizi diren 7.000 bat espezie biltzen ditu familia honek; \"Elater, Athous, Agriotes \"eta \"Cardiphorus\" generoak dira ezagunenak."}
{"id": "278957", "revid": "96586", "url": "https://eu.wikipedia.org/wiki?curid=278957", "title": "Anna Katharina Emmerick", "text": "Anna Katharina Emmerick dohatsua (Flamske, Westfalia, 1774ko irailaren 8a - D\u00fclmen, Westfalia, Prusia, 1824ko otsailaren 9a) alemaniar lekaimea izan zen.\nBiografia.\nD\u00fclmengo agustindarren komentuan sartu zen 1802. urtean, eta oinaze, zauri eta sufrikario handien artean eman zuen bertan bizitza. Kristorenak bezalako zauriak izateaz gainera, ikuskizun miragarriak bizi izan zituen, Kristok gurutzean izan zituenen parekoak. Clemens Brentano poetari kontatu zizkion ikuskizun haiek guztiak, eta Brentanok liburuetara bihurtu zituen (\"Das bittere Leiden unseres Herrn Jesu Christi\", \"Jesu Kristoren nekaldi mingarria\")."}
{"id": "278958", "revid": "336", "url": "https://eu.wikipedia.org/wiki?curid=278958", "title": "Etilen glikol", "text": "Etilenglikola bi hidroxilo talde dituen alkohola da eta etano-1,2-diola, \"etanodiol\" eta \"glikol\" izenez ere ezagutzen da. Bi zereginetan usatzen da batez ere. Lehengai moduan poli(etilen tereftalato)aren moduko poliesterren sintesian (% 50) eta izotz-kontrako bezala (% 40).\nEzaugarriak.\nLikido kolorge, likatsu eta gozoa da, pozoitsua, 1,125 gr/cm3-ko dentsitatekoa. 197,5\u00a0\u00b0C-an irakiten du, eta -11,5\u00b0 C-tan solidotzen da. Urarekin eta alkoholarekin nahas daiteke, baina ez eterrarekin.\nIzarrarteko espazioan etilen glikola detektatua izan da.\nSintesi industriala.\nEtilen glikolaren sintesia etilenotik (etenotik) abiatzen da. Lehenik, tarteko produktu moduan, etilen oxidoa sintetizatzen da. Etilen oxidoak urarekin erreakzionatzen du etilen glikola sortzeko, ekuazio kimiko honen arabera:\nC2H4O + H2O \u2192 HO\u2212CH2CH2\u2212OH\nErreakzio hori azidoen edo baseen bidez kataliza daiteke, edo pH neutroan gerta daiteke tenperatura altuetan. Etilen glikolaren errendimendurik handiena pH azidoan edo neutroan gertatzen da, ur soberakinezko inguruetan. Baldintza horietan, % 90eko errendimendua lor daiteke. Azpiproduktu nagusiak di(etilen glikol), tri(etilen glikol) eta tetra(etilen glikol) oligomeroak dira. Oligomero horiek eta ura bereizteko energia asko behar da. Urtean 6,7 milioi tona etilen glikol inguru ekoizten dira munduan.\nToxikotasuna.\nEtilen glikola toxikoa da eta bere LDLo = 786 mg/kg da gizakiengan. Arriskurik handiena zapore gozoari zor zaio, haurrak eta animaliak erakar baititzake. Irentsi ondoren, etilen glikola azido glikolikora oxidatzen da eta segidan azido oxalikora oxidatzen da zeina toxikoa den. Honek eta bere azpiproduktu toxikoek nerbio-sistema zentralari eragiten diote lehenik, gero bihotzari eta, azkenik, giltzurrunei. Ez bada garaiz tratatzen hilgarria izan daiteke."}
{"id": "278959", "revid": "28807", "url": "https://eu.wikipedia.org/wiki?curid=278959", "title": "Etilenglikol", "text": ""}
{"id": "278960", "revid": "1545", "url": "https://eu.wikipedia.org/wiki?curid=278960", "title": "Johan Joseph Fux", "text": "Johan Joseph Fux (Hirtenfeld, 1660 - Viena, 1741eko otsailaren 13a) austriar musikagile eta musika teoria idazlea izan zen. Kapera-maisu izan zen Vienako gortean (1715). Barrokoaren inguruan sortu zituen bere lanak: opera, tresnaz jotzeko musika (oberturak, sonatak), eta elizakoa (mezak, oratorioak). \"Gradus ad Parnassum\" (1725, \"Parnasorako igoera\") obra didaktikoa izan zen haren lan garrantzitsuena, bertan kontrapuntuaren arauak finkatu baitzituen. Ondorengo musikariengan, J. S. Bach, Haydn, Mozart edo Schubert eta abarrengan, eragin handia izan zuen."}
{"id": "278961", "revid": "96586", "url": "https://eu.wikipedia.org/wiki?curid=278961", "title": "Salomon ben Gabirol", "text": "Salomon ben Gabirol edo Avizebron (, \"Shelomo ben Yehuda ibn Gabirol\"; , \"Abu Ayy\u016bb Suleiman ibn Yahya ibn Jabir\u016bl\"; ; M\u00e1laga, 1021 inguruan - Valentzia, 1058 inguruan) andalustar filosofoa eta politikaria izan zen, jatorriz judua. Haren \"Bizitzaren iturria\" lanaren latinerako itzulpena bakarrik gorde da (\"Fonts Vitae\"), Gundissalvus espainiar fraideak itzulita. \"Fonts Vitae\" lanak garrantzi handia izan zuen XII-XV. mendeetan, eta Erdi Aroko neoplatonismoaren oinarritzat hartu da. Jainkoaren eta munduaren artean jainkozko borondatea jartzen zuen, hori baitzen haren ustez munduaren babeslea eta eragilea."}
{"id": "278962", "revid": "512", "url": "https://eu.wikipedia.org/wiki?curid=278962", "title": "Jhelum", "text": "Jhelum Kaxmir (India) eta Pakistango ibaia da. 790 km2 luze da, iparretik mendebaldera. Kaxmirreko haranetik, Srinagar eta Wular aintziretatik igarotzen da, eta arroila handiak eratzen ditu Pir Panj\u00e4len. Pakistanen sartzen da sortu eta 400 km ingurura. Handik aurrera eta Punjab aranean 320 km egin ondoren, Chenab ibaian isurtzen du ura. Manglan eratzen duen uharrari esker ureztatzen da Jhelum garaia sasoi lehorrean. Alexandro Handiak Jhelum zeharkatu zuen K.a. 326an, eta Poros gainditu zuen ibai bazterrean."}
{"id": "278963", "revid": "28807", "url": "https://eu.wikipedia.org/wiki?curid=278963", "title": "Jhelum ibaia", "text": ""}
{"id": "278964", "revid": "512", "url": "https://eu.wikipedia.org/wiki?curid=278964", "title": "Alois Jir\u00e1sek", "text": "Alois Jir\u00e1sek (Hronov, Austria-Hungaria, 1851ko abuztuaren 23a - Praga, Txekoslovakia, 1930eko martxoaren 12a) txekiera idazlea izan zen; Lehen Mundu Gerraren aurreko txekiar eleberrigile garrantzitsuena. Poemak idatzi zituen gaztetan, eta eleberri historikoak ondoko urteetan. Txekiar herriaren historiaren aro guztiak ikertu zituen bere lanetan.\nLan nagusiak:\" Mezi proudy \"(1891, \"Korronteen artean\"),\" Proti v\u0161em \"(1894, \"Mundu guztiaren aurka\"), \"Bratrstvo \"(1899-1908, \"Anaidia\"), \"F. L. V\u011bk\" (1888-1906) eta \"Temno\" (1915, \"Ilunpeak\") haren lan hoberena. Txekiarren estatuaren aldeko sutsua izan zen Jir\u00e1sek."}
{"id": "278965", "revid": "6897", "url": "https://eu.wikipedia.org/wiki?curid=278965", "title": "Franz Anton Mesmer", "text": "Franz Anton Mesmer (Iznang, Suabia, Alemania, 1734ko maiatzaren 23a - Meersburg, Suitza, 1815eko martxoaren 5a) alemaniar sendagilea izan zen.\nBiografia.\nSugestioan oinarritutako sistema bat asmatu zuen, zenbait gaixotasunen kontrakoa. Sistema horren oinarria organismo bakoitzak isurkari magnetikoa edo magnetismoa duelako hipotesia da. Izen handia izan zuen aristokraziaren artean, baina Medikuntza Akademiak kondenatu egin zituen dotrina horiek.\nMesmerrek Paris utzi egin behar izan zuen, eta ahazturik hil zen Suitzan. Gaur egun, sendatzeko erabiltzen den hipnosiaren aitzindari da Mesmerren sistema."}
{"id": "278966", "revid": "28807", "url": "https://eu.wikipedia.org/wiki?curid=278966", "title": "Franz Mesmer", "text": ""}
{"id": "278967", "revid": "1545", "url": "https://eu.wikipedia.org/wiki?curid=278967", "title": "William Nicholson", "text": "William Nicholson (Londres, 1753ko abenduaren 13a - 1815eko maiatzaren 21a) kimikari ingelesa izan zen. Voltak pila asmatu zuen urte berean (1800), pila hura aztertuz eta ur azidodunaren osagaiak bereiziz, elektrolisia aurkitu zuen Carlislerekin. \"Elementary Principles of Chemistry\" liburuan azaldu zituen bere aurkikuntzaren oinarriak (1789). Nicholson elektrokimikaren aitzindari gisa har daiteke, beraz. Nicholsonen aerometroa, haizearen dentsitatea neurtzeko tresna, asmatu zuen. Kimikako hiztegi bat ere idatzi zuen: \"Dictionary of Chemistry \"(1795)."}
{"id": "278969", "revid": "96586", "url": "https://eu.wikipedia.org/wiki?curid=278969", "title": "Ida Rubinstein", "text": "Ida Lvovna Rubinstein, errusieraz \u0418\u0434\u0430 \u041b\u044c\u0432\u043e\u0432\u043d\u0430 \u0420\u0443\u0431\u0438\u043d\u0448\u0442\u0435\u0439\u043d (Kharkiv, Errusiar Inperioa, gaur egun Ukraina, 1883ko urriaren 5agreg./irailaren 21ajul. - Vence, Frantzia, 1960ko irailaren 20a) errusiar dantzaria eta modeloa izan zen.\nBiografia.\nFokineren ikaslea. 1910-1911. urteetan Diaghilevek zuzentzen zituen Errusiar Balleten taldeko kide izan zen, baina utzi egin zuen bere taldea sortzeko. Claude Debussyren eta Gabriele D'Annunzioren \"San Sebastian martiriaren heriotza\" laneko Sebastianen antzezpena egin zuen. Bereziki beretzat idatzitako ballet ugari estrainatu zituen: Maurice Ravelen \"Bolero\" (1928), Igor Stravinskiren \"Persefona\" (1934); A. Honeggeren \"Jeanne d\u00b4Arc au b\u00fbcher\" (1938)."}
{"id": "278970", "revid": "96586", "url": "https://eu.wikipedia.org/wiki?curid=278970", "title": "Tomas Villanuevakoa", "text": "Tomas Villanuevakoa, jaiotza-izenaz Tom\u00e1s Garc\u00eda Mart\u00ednez (Fuenllana, Gaztelako Erresuma, 1487 - Valentzia, 1555eko irailaren 8a), espainiar elizgizona izan zen. Alexandro VII.ak santu izendatu zuen 1658an. Jaieguna irailaren 22an ospatzen da.\nBizitza.\nAlcal\u00e1 de Henaresko eta Salamancako unibertsitateetan filosofia irakatsi ondoren, San Agustinen Ordenan sartu zen, eta 1520. urtean apaiz egin zen. Karlos V.aren predikaria izan zen, eta nahi izan ez bazuen ere, Valentziako artzapezpikutegiko buru izateko kargua onartu behar izan zuen. Berrikuntza nabarmenak eta gizarte lan sakonak bultzatu zituen. Sermoi ugari idatzi zituen."}
{"id": "278971", "revid": "512", "url": "https://eu.wikipedia.org/wiki?curid=278971", "title": "Hipposideros galeritus", "text": "Hipposideros galeritus Hipposideros generoko animalia da. Chiropteraren barruko Hipposideridae familian sailkatuta dago."}
{"id": "278972", "revid": "28807", "url": "https://eu.wikipedia.org/wiki?curid=278972", "title": "Tom\u00e1s Garc\u00eda Mart\u00ednez", "text": ""}
{"id": "278973", "revid": "336", "url": "https://eu.wikipedia.org/wiki?curid=278973", "title": "Wat Tyler", "text": "Wat Tyler (? - Londres, 1381eko ekainaren 15a) ingeles iraultzailea izan zen. Jauntxoen gehiegikeriak zirela-eta (zergen igotzea), Kent aldean matxinatutako nekazari eta eskulangileen buru egin zen. 1381. urtean Londreseraino abiatu ziren, eta Canterbury eta Londresko dorrea eta zubia konkistatu ondoren, Rikardo II.a erregearekin negoziatu ahal izan zuen. Negoziazioak, ordea, eten ziren, eta sortutako istiluetan larriki zauritu zuten Tyler. Handik gutxira hil egin zen, eta bertan behera geratu ziren nekazari eta eskulangile matxinatuen eskariak."}
{"id": "278974", "revid": "512", "url": "https://eu.wikipedia.org/wiki?curid=278974", "title": "Egon Wellesz", "text": "Egon Joseph Wellesz (Viena, Austria, 1885eko urriaren 21a - Londres, Ingalaterra, 1974ko azaroaren 9a) austriar musikagilea eta musikologoa izan zen.\nBiografia.\nBizantziar musikan aditu ospetsua zen. Musikologia ikasi zuen Guido Adlerrekin, eta konposizioa Sch\u00f6nbergekin. 1930-1938. urteetan Vienako unibertsitateko irakasle izan zen, eta 1939. urtetik aurrera, Oxfordeko unibertsitatekoa.\nSchoenbergen hamabi tonutako konposizio-moldeak Welleszen lanetan eragina izan bazuen ere, tonalitatearen barruan lan egin zuen. Operak, balletak, bederatzi sinfonia, ganberako musika, eta eliz musika idatzi zituen."}
{"id": "278975", "revid": "28807", "url": "https://eu.wikipedia.org/wiki?curid=278975", "title": "Egon Joseph Wellesz", "text": ""}
{"id": "278976", "revid": "512", "url": "https://eu.wikipedia.org/wiki?curid=278976", "title": "Charles Bordes", "text": "Charles Bordes (Rochecorbon, 1863ko maiatzaren 12a - Toulon, 1909ko azaroaren 8a) frantziar musikagilea izan zen. C\u00e9sar Francken ikaslea, kapera-maisua izan zen Saint-Gervaisen. \"Chanteurs de Saint-Gervais\" elkartearen sortzailea, XV., XVI. eta XVII. mendeetako polifonia-musika berpizten lagundu zuen. Alexandre Guilmant eta Vincent d'Indyrekin batera, \"Schola Cantorum\" sorreran izan zuen parte (1894). \"Archives de la tradition basque\", \"l\u00b4Anthologie des ma\u00eetres religieux primitifs\", \"Chansonniers du XVI si\u00e8cle\" eta \"18 m\u00e8lodies pour chant et piano\" eman zituen argitara."}
