{"id": "390543", "revid": "105290", "url": "https://eu.wikipedia.org/wiki?curid=390543", "title": "Yser", "text": "Yser (nederlanderaz: \"IJzer\"; frantsesez: \"Yser\") mendebaldeko Europako ibaia da, Buysscheuren jaio eta Ipar itsasoan ahoa duena."}
{"id": "390544", "revid": "1545", "url": "https://eu.wikipedia.org/wiki?curid=390544", "title": "Yser ibaia", "text": ""}
{"id": "390545", "revid": "1545", "url": "https://eu.wikipedia.org/wiki?curid=390545", "title": "Zelio muinoa", "text": ""}
{"id": "390546", "revid": "1545", "url": "https://eu.wikipedia.org/wiki?curid=390546", "title": "Zembla Berria uhartea", "text": ""}
{"id": "390547", "revid": "1545", "url": "https://eu.wikipedia.org/wiki?curid=390547", "title": "Ziklade uharteak", "text": ""}
{"id": "390548", "revid": "1545", "url": "https://eu.wikipedia.org/wiki?curid=390548", "title": "Zipre uhartea", "text": ""}
{"id": "390549", "revid": "98220", "url": "https://eu.wikipedia.org/wiki?curid=390549", "title": "Zitera", "text": "Zitera (grezieraz: \u039a\u03cd\u03b8\u03b7\u03c1\u03b1; antzinako grezieraz: \u1f21 \u039a\u03c5\u03b8\u03b7\u03c1\u03af\u03b1) Greziako uhartea da, Egeo itsasoan. Joniako uharteetako bat da eta 299,4\u00a0km\u00b2 eta 4.000 biztanle baino gehiago ditu."}
{"id": "390550", "revid": "1545", "url": "https://eu.wikipedia.org/wiki?curid=390550", "title": "Zitera uhartea", "text": ""}
{"id": "390551", "revid": "56334", "url": "https://eu.wikipedia.org/wiki?curid=390551", "title": "Antonio Nari\u00f1o", "text": "Antonio de la Sant\u00edsima Concepci\u00f3n Nari\u00f1o y \u00c1lvarez (Santa F\u00e9 de Bogota, 1765eko apirilaren 9a - Villa de Leyva, 1823ko abenduaren 13a) Granada Berriko militarra eta politikaria izan zen. 1793. urte bukaeran \u201cGiza Eskubideen Aitorpena\u201d itzuli eta argitaratu zuen. 1797an, erbestean egon ondoren, atxilotu eta kartzelan sartu zuten. 1812an, Bogotako Kongresu zentralistak aginpidea eman zion, federalisten aurka borrokatzeko. Urte hartan Cundinamarca probintziako gobernari egin zuten. Sarritan egon zen kartzelan bere ideiengatik. 1821ean Bol\u00edvarrek Kolonbiako lehendakariorde izendatu zuen, eta C\u00facutako biltzarrera joateko gonbitea egin zion; han konstituzio federala proposatu zuen Kolonbiarentzat. Baina ez zuen lortu eta kargua utzita, erretiratu egin zen."}
{"id": "390552", "revid": "119347", "url": "https://eu.wikipedia.org/wiki?curid=390552", "title": "Trithemis annulata", "text": "Trithemis annulata Libellulidae familiako odonatua da.\nDeskribapena.\n32-38 mmko luzerako burruntzia da. Ar helduen gorputza ia erabat gorri-morea da. Hegoen nerbioak gorriak dira, eta pterostigma herdoilkara, marra beltzez inguratua. Emeak eta ar gazteak hori-marroiak dira, eraztun mehar beltzak eta bizkarreko marra beltz batekin. Ar ete emeen atzeko hegalen oinarria hori-laranjaz koloreztatua da.\nHabitat.\nLarbak ur geldietan edo joaira lasaiko ibaietan garatzen dira. Helduak, maiz, ur bazterreko harrietan pausatzen dira.\nBanaketa.\nJatorriz afrikarra bada ere, iparralderantz hedatzen ari da eta hegoaldeko Europa kolonizatu du. Iberiar penintsulan 1978an behatua izan zen aurrenekoz, Kortsikan 1989an eta hego-ekialdeko Frantzian 1994an. 2000ko hamarkadan Pirinio Atlantikoetara iritsi zen."}
{"id": "390553", "revid": "58701", "url": "https://eu.wikipedia.org/wiki?curid=390553", "title": "P\u00e1nfilo de Narv\u00e1ez", "text": "P\u00e1nfilo de Narv\u00e1ez (Navalmanzano?, 1478 - Mexikoko golkoa, 1528) espainiar konkistatzailea izan zen. Kubako konkistan parte hartu zuen (1511) Diego Vel\u00e1zquez de Cu\u00e9llarren agindupean. Handik Mexikora bidali zuten (1520), Hern\u00e1n Cort\u00e9sen kontra borroka zedin. Hern\u00e1n Cort\u00e9sek, ordea, P\u00e1nfilo de Narv\u00e1ez menderatu eta bi urtez eduki zuen preso. Gero, Floridako gobernadore izendatu zuten eta Mississippi ibairaino joan zen hango lurraldeak arakatzera (1528); urte hartan bertan itota hil zen Mexikoko golkoan.\nHern\u00e1n Cort\u00e9sek Mexikoko konkista kanpainan Moctezuma Xocoyotzin agintariari solasaldi batean adierazi zionez, P\u00e1nfilo de Narv\u00e1ezen agindupeko tropak ez ziren gaztelarrak, \"Bizkaia probintziakoak\" baizik, bizkaitarrak, eta \"Mexikoko lurraldeko otomiek bezala hitz egiten\" zuten."}
{"id": "390554", "revid": "1545", "url": "https://eu.wikipedia.org/wiki?curid=390554", "title": "Panfilo de Narvaez", "text": ""}
{"id": "390557", "revid": "119347", "url": "https://eu.wikipedia.org/wiki?curid=390557", "title": "Cordulegaster", "text": "Cordulegaster Cordulegastridae familiako odonatu generoa da. Burruntzi handiak dira, 70-100 mm artekoak, gorputz hori-beltza dutenak.\nEspezieak.\n\"Cordulegaster\" generoaren barnean espezie hauek daude:"}
{"id": "390558", "revid": "46380", "url": "https://eu.wikipedia.org/wiki?curid=390558", "title": "Ilie N\u0103stase", "text": "Ilie \"Nasty\" N\u0103stase ( ahoskatua; Bukarest, 1946ko uztailaren 19a) errumaniar tenislari ohia da. Hamalau urterekin hasi zen tenisean jokatzen. 1973an munduko tenislaririk onena izendatu zuten. Hainbat txapelketa irabazi du bere karreran zehar, hala nola Estatu Batuetako Irekia (1972), Roland Garroseko txapelketa (1973) eta New Yorkeko Master txapelketaren lau edizio (1971, 1972, 1973, 1974). Davis kopan bikotekako hainbat txapelketa irabazi zituen Jon Tiriacekin batera."}
{"id": "390561", "revid": "688", "url": "https://eu.wikipedia.org/wiki?curid=390561", "title": "Valeri Kharlamov", "text": "Valeri Borisovitx Kharlamov Oribe (; Mosku, 1948ko urtarrilaren 14a - Solnetxnogorsketik hurbil, 1981eko abuztuaren 27a) euskal jatorriko izotz hockey jokalari sobietarra zen. Mundu osoko izotz hockeyaren historiako jokalari onenetakotzat hartua zen. Bere seme bakarra Aleksandr ere hockey jokalaria izan zen.\nValeriren ama, Carmen Oribe Abad \"Bego\u00f1ita\" Espainiako Gerra Zibiletik ihes egin eta Sobietar Batasunean errefuxiatu zen euskal herritarretako bat zen, 1937an Francoren tropetatik ihesi Santurtziko portutik bidalitako \u201cgerrako haurra\u201d izan zen. Bere aita, Boris Kharlamov, ordea, errusiarra zen.\n1981eko abuztuan izandako auto istripuaren ondorioz, bere emaztea Irina eta biak hil ziren.\nBizialdia.\nEnrique Zafra historialariak argitaratutako zerrenden arabera, 1937ko ekainaren 13an Habana itsasontzian Euskal Herritik atera ziren haur errefuxiatuen artean Bilboko Oribe Abad anai-arrebak zeuden. Carmen, Diego eta Francisco, beste milaka bezala, Errepublikaren porrotak ekarriko zien etorkizun ilunetik aldentzeko gurasoen altzotik urrun bidali zituzten. Aita frontean hildako errepublikarra zen eta ama, militante komunista ezaguna, espetxean denbora emango zuena. Pauillacen (Okzitania) eskala egin ondoren Leningradon lehorreratu ziren ume gehienak eta hortik, hainbat hiritan banatu. Oribe Abad anai arrebak Moskura joan ziren.\nHamar urte pasata, Carmen Oribe, \"Bego\u00f1ita\" ezizenez ezagutzen zutena, Sobietar Batasuneko gazte langilea zen eta igandero dantzalekura joaten zen Aeroflot hegazkin enpresako lankideekin. Bertan ezagutu zuen Boris Kharlamov, Kommunar lantegiko mekanikaria; uste baino lehen ezkonduta zeuden eta Bego\u00f1ita haurdun. 1948ko urtarrilaren 14an izugarrizko elurtearen erdian, taxiak ezin aurrera eginik ibilgailuan bertan jaio zen haurra.\nAma eta jaioberria ospitalean zirela, oinez etxera zihoan Boris atxilotu zuten, lapurra zelakoan. Komisaldegian, egoera argituta, poliziekin edaten eta erretzen, haurraren izena erabaki zuen gizon hark: Valeri izango zen, Valeri Chkalov hegazkin pilotu sobietar ezagunaren omenez.\nBigarren Mundu Gerraren ostea, estalinismoa une gorenean, gogorra izan zen. Bego\u00f1ita, Boris eta Valeri panelezko hormek zatitutako gela baten laurdenean bizi ziren. Valeri ume ahula eta gaixobera zen. Errazionamendu bidez banatzen zituzten elikagaiak eskasak ziren eta hotzak ez zuen osasun egoera hobetzen laguntzen. Laster arreba heldu zitzaion, Tatiana.\nStalinen heriotzak Gerra Hotza epeldu zuen eta \u201cgerrako haurrei\u201d Burdinazko Hesia zeharkatzeko aukera eman zitzaien. 1956an Bilbora itzuli ziren eta Valeri eskola frankistan hasi zen. Ikaskideek \"Rusito\" deitzen zioten; hain beldurgarria omen zen komunismoaren ordezkaria zen, eta gainera, hizkuntzarekin arazoak zituen. Geroko elkarrizketetan, ordea, gehien markatu zuena otoitz egiteko beharra izan zela zihoen Valerik. Sobietar Batasunetik heldu berrientzat, giro frankista ez zen erosoa eta zortzi hilabete pasata, behin betiko Moskura itzultzea erabaki zuten. Bego\u00f1itak bigarrenez utzi zuen bere sorterria.\nValeri hockey patinak janzten hasi zen orduan, hasieran aitarenak bere zapaten gainetik jarrita, geroago bereak. Beheko kategorietan ibiltzen zenean, 13 urterekin, bihotzeko gaitza antzeman eta kirola uzteko agindu zioten medikuek. Aitak entrenamenduetara eramaten segitu zuen ordea, ezkutuan, Bego\u00f1itak jakin gabe. Bikotekideen arteko desadostasun hori ez zen arazo bakarra: Valeriren biografoek aitaren alkoholismoa aipatzen dute behin baino gehiagotan. Ama euskalduna harro zegoen semeak lortutakoarekin, ez ordea senarraren jokabidearekin.\nGazteen mailan hasita, 1967ko urrian CSKArekin, Ejertzito Gorriaren taldearekin egin zuen debuta Kharlamovek. Gazteegia zela iritzi zuten eta hura utzita joan zen Zvezda taldera, Uraletara. Bertan jokalari bikaina zela frogatu zuen eta hurrengo denboraldian bere bizitza osoko taldea izango zenera itzuli zen. Laster Sobietar Batasuneko selekziorako hautatu zuten eta hortik aurrerakoa hockeyaren historia bizia da, 17 dortsalarekin asko izan baitziren lortutako balentriak.Neguko Olinpiar Jokoetan bi urrezko domina (Sapporo\u201972 eta Innsbruck\u201976) eta zilarrezko bat (Lake Placid\u201980). Munduko txapelketetan zortzi urrezko, bi zilarrezko eta brontzezko bat. Hamaika aldiz Sobietar Ligako txapeldun eta 1979ko Challenge Cupeko irabazlea. Lehenengoa izan zen, AEBetako NHL ligan jokatu gabe, \u201cHall of Fame\u201d jokalari ezagunen museoan sartzen eta Kanadako profesionalen kontrako partiduan nahita lesionatu zuten irabazi ahal izateko. Estatubatuarrek 1.200.000 dolar eskaini zioten, baina Gerra Hotzaren garaian etsaiaren aldera pasatzea pentsaezina zen.\n1975ean Valerik dei bat jaso zuen etxean, Irina lagun zaharrarena zen. Haurra izan zuela eta aita bera zela jakinarazi zion. Alexander jaioberriaren aitatasuna onartu eta ezkontzea erabaki zuten. Laster alaba izan zuten, Bego\u00f1ita, amama bezala. 1976an kotxe istripu larria izan zuen baina 1980ko Neguko Olinpiar Jokoetarako berriro hockeyra itzultzea lortu zuen. Hor, zilarra baino ez zuten lortu eta errudunak bilatu behar zirenez, Kharlamov izan zen seinalatua; ez zuten gehiago selekziorako hautatu.\n1981eko Munduko Txapelketa Kanadan jokatu behar zen eta Kharlamov ez zegoen deituta. Oporretan zela, egun-pasatik Moskura bikotekidearekin bueltan kotxez zihoala, istripua izan zuten eta biak hil ziren. Auto batean jaiotako jokalaria, autoan bizia galduta bihurtu zen kondaira.\nHil osteko omenaldiak ikaragarriak izan ziren. CSKAk eta sobietar selekzioak 17 dortsala erretiratu zuten, urtero NHLko errusiar jokalari hoberenari ematen zaion saria Kharlamov Trophy da eta Errusiako gazteen mailako txapelketak ere bere izena darama. 2014an Valeriren bizitzaren inguruko pelikula egin zuten, \"17 zenbakidun kondaira\". Duela gutxi, bere aldeko monumentua aurkeztu dute Moskuko estadio olinpikoan, eta garrantzitsuena, milioika errusiar zaletuen oroimenean geratu da.\nSemearen heriotza kolpe latza izan zen Bego\u00f1itarentzat. Biloben zaintzaz arduratzen saiatu zen baina hauek aitaren aldeko amonarekin bidali zituzten. Egoerak erabat tristatu zuen eta hilabete batzuen buruan hil zen txapeldunaren ama bilbotarra. Bego\u00f1itaren biloba, Alexander maila ertaineko hockey jokalaria izan zen. Haren semeak Valeri du izena, aitonak bezala. Valeri Kharlamov berriari hockeya ez zaio gustatzen ordea, nahiago du futbola.\nJokatzeko modua.\nTxikia altueran (1,68 m eta 70 kilogramo neurriak hartui zizkioten Summit Seriean) Kharlamov erasoan oso jokalari trebea izan zen. Sobietar hockeyko jokalari nagusietako bat izan zen, eta berdin aritu zen nazioarteko txapelketetan. Kharlamovi izugarri gustatzen zitzaizkion hockeiy kirolak eskaintzen dituen sormen-aukerak: \"Gol ikusgarriak markatzea gustatzen zait\". Batzuek Kharlamov-en jokoa Wayne Gretzkyrenarekin konparatu zuten, joko orokorrean dena konbinatzerakoan banakako trebetasunetan baino askoz handiagoa zelako, hala nola patinajea edo tiroa. Oso ezaguna izan zen bere jarraitzaile eta taldekideekin.\nErreferentziak.\nArtikuluaren zati handiena Argia aldizkaritik (CC-BY-SA) hartua da ia osotasunean."}
{"id": "390563", "revid": "15795", "url": "https://eu.wikipedia.org/wiki?curid=390563", "title": "GDMF", "text": ""}
{"id": "390564", "revid": "119347", "url": "https://eu.wikipedia.org/wiki?curid=390564", "title": "Instituto Federal da Bahia", "text": "Instituto Federal da Bahia (IFBA) Salvadorreko goi-mailako hezkuntza zentroa da.\nSalvadorren dago, Bahiako estatuan. Salvador hirian sortu zuten 1910an. 2012an bere ikasle kopurua 8.874koa zen."}
{"id": "390565", "revid": "3841359", "url": "https://eu.wikipedia.org/wiki?curid=390565", "title": "IFBA", "text": ""}
{"id": "390574", "revid": "1519", "url": "https://eu.wikipedia.org/wiki?curid=390574", "title": "Artesiar Arro Handia", "text": "Artesiar Arro Handia () Australia barneko ur gezaren iturri nagusia da. Arroa munduko artesiar putzurik sakonena eta zabalena da, 1.700.000 km2 baino gehiago izanik. Kontinentearen %23aren azpian, tartean Queensland ia osoaren azpian, dago."}
{"id": "390575", "revid": "512", "url": "https://eu.wikipedia.org/wiki?curid=390575", "title": "Australiako Badia Handia", "text": "Australiako Badia Handia () hegoaldeko Australiako erdialdeko eta mendebaldeko kostaldean dagoen badia handia da. Iparraldean Australiako kostaldea, hegoaldean West Cape eta Tasmania arteko lerro bat eta ekialdean Tasmania ditu."}
{"id": "390576", "revid": "1545", "url": "https://eu.wikipedia.org/wiki?curid=390576", "title": "Bismarck artxipelagoa", "text": ""}
{"id": "390577", "revid": "1545", "url": "https://eu.wikipedia.org/wiki?curid=390577", "title": "Britainia Berria uhartea", "text": ""}
{"id": "390578", "revid": "1545", "url": "https://eu.wikipedia.org/wiki?curid=390578", "title": "Carpentariako golkoa", "text": ""}
{"id": "390579", "revid": "1545", "url": "https://eu.wikipedia.org/wiki?curid=390579", "title": "Christmas uharteko Lurraldea", "text": ""}
{"id": "390580", "revid": "1545", "url": "https://eu.wikipedia.org/wiki?curid=390580", "title": "Cocos uharteetako Lurraldea", "text": ""}
{"id": "390581", "revid": "1545", "url": "https://eu.wikipedia.org/wiki?curid=390581", "title": "Cocos uharteak", "text": ""}
{"id": "390583", "revid": "105290", "url": "https://eu.wikipedia.org/wiki?curid=390583", "title": "Sen (argipena)", "text": "Sen hitzak hainbat adiera ditu:"}
{"id": "390584", "revid": "105290", "url": "https://eu.wikipedia.org/wiki?curid=390584", "title": "Espiritu Santo", "text": "Espiritu Santo Vanuatuko uharte handiena da. Ozeano Barean dago eta hiriburua Luganville da. Uharteak guztira 3.955,5 km\u00b2-ko azalera du eta gune altuena Tabwemasana mendia da.\nPedro Fern\u00e1ndez de Queir\u00f3sek, orduan espainiarrentzat lan egiten zuela, 1606an bertan herrixka bat eratu eta uharteari \"La Austrialia del Esp\u00edritu Santo\" izena eman zion. Gaztelaniazko izen hori (euskaraz Izpiritu Santu esan nahi duena) mantendu du. Bertokoek \"Santo\" diote."}
{"id": "390585", "revid": "1545", "url": "https://eu.wikipedia.org/wiki?curid=390585", "title": "Espiritu Santo uhartea", "text": ""}
{"id": "390586", "revid": "1545", "url": "https://eu.wikipedia.org/wiki?curid=390586", "title": "Ginea Berria uhartea", "text": ""}
{"id": "390587", "revid": "1545", "url": "https://eu.wikipedia.org/wiki?curid=390587", "title": "Guam uhartea", "text": ""}
{"id": "390588", "revid": "1545", "url": "https://eu.wikipedia.org/wiki?curid=390588", "title": "Hannover Berria", "text": "Hannover Berria edo Lavongai (; ) Papua Ginea Berriako uharte handia da, Bismarck uhartediko zati. 1.186 kilometro koadroko eremua du, eta 2000. urtean 17.160 biztanle zituen."}
{"id": "390589", "revid": "1545", "url": "https://eu.wikipedia.org/wiki?curid=390589", "title": "Lavongai", "text": ""}
{"id": "390590", "revid": "1545", "url": "https://eu.wikipedia.org/wiki?curid=390590", "title": "Lavongai uhartea", "text": ""}
{"id": "390591", "revid": "1545", "url": "https://eu.wikipedia.org/wiki?curid=390591", "title": "Heard uharteko eta McDonald uharteetako Lurraldea", "text": ""}
{"id": "390593", "revid": "1545", "url": "https://eu.wikipedia.org/wiki?curid=390593", "title": "Pedro Fern\u00e1ndez de Queir\u00f3s", "text": ""}
{"id": "390594", "revid": "1545", "url": "https://eu.wikipedia.org/wiki?curid=390594", "title": "Hesi Handia uhartea", "text": "Hesi Handia uhartea edo Great Barrier uhartea (; ) Zeelanda Berriko laugarren uharterik handiena da. Ozeano Bareko uharte hau Aucklandeko Udalaren menpean dago. Uharteak guztira 285\u00a0km\u00b2-ko azalera du eta gune altuena Hobson edo Hirakimata mendia da."}
{"id": "390595", "revid": "1545", "url": "https://eu.wikipedia.org/wiki?curid=390595", "title": "Great Barrier uhartea", "text": ""}
{"id": "390596", "revid": "1545", "url": "https://eu.wikipedia.org/wiki?curid=390596", "title": "Ipar Mariana uharteak", "text": ""}
{"id": "390597", "revid": "1545", "url": "https://eu.wikipedia.org/wiki?curid=390597", "title": "Irlanda Berria", "text": "Irlanda Berria (; tok pisinez: \"Niu Ailan\"; ) Papua Ginea Berriko uharte handia da, Bismarck uhartedikoa, Irlanda Berria probintziako handiena. Britainia Berriaren ipar-ekialdean dago. 7.404 kilometro koadroko eremua du, eta 2002an 118.350 biztanle zituen."}
{"id": "390598", "revid": "1545", "url": "https://eu.wikipedia.org/wiki?curid=390598", "title": "Irlanda Berria uhartea", "text": ""}
{"id": "390600", "revid": "105290", "url": "https://eu.wikipedia.org/wiki?curid=390600", "title": "Kanguru uhartea", "text": "Kanguru uhartea (ingelesez: \"Kangaroo Island\") Australiako hirugarren uharte handiena da. Uharteak guztira 4.405\u00a0km\u00b2-ko azalera du eta gune altuena Prospect muinoa da."}
{"id": "390601", "revid": "1545", "url": "https://eu.wikipedia.org/wiki?curid=390601", "title": "Koral itsasoko uharteetako Lurraldea", "text": ""}
{"id": "390603", "revid": "1340", "url": "https://eu.wikipedia.org/wiki?curid=390603", "title": "Nafarroako Demokraten Konbergentzia", "text": ""}
{"id": "390604", "revid": "1340", "url": "https://eu.wikipedia.org/wiki?curid=390604", "title": "Drug Enforcement Administration", "text": ""}
{"id": "390605", "revid": "119347", "url": "https://eu.wikipedia.org/wiki?curid=390605", "title": "Aritmetika politiko", "text": "Aritmetika politikoa XVII. mendean abiarazitako ezagutza-joera izan zen, nazio, herrialde eta estatuen deskribapenerako zenbakizko informazioaren bilketa hobesten zuena, deskribapen kualitatiboen aldean. Estatistikaren historiako hasierako garapen-ildotzat jotzen da. Joera horren aitzindaria William Petty izan zen, berak idatziriko eta 1690 urtean argitaraturiko \"Political Arithmetic\" lanarekin. Joera horren alde egin zuten garaiko beste zenbait matematikarik egin zuten, hala nola Abraham de Moivre eta Edmund Halleyk, eta XVIII. mendean garatu zen probabilitateen kalkuluarekin uztartuz estatistikaren alorra zabaldu zuten."}
{"id": "390606", "revid": "17", "url": "https://eu.wikipedia.org/wiki?curid=390606", "title": "Mugimendu kooperatibo", "text": ""}
{"id": "390607", "revid": "105290", "url": "https://eu.wikipedia.org/wiki?curid=390607", "title": "Interleukina", "text": "Interleukinak zitokina mota bat dira, gehienbat leukozitoek sortutakoak (hortik datorkie izena: -\"leukina\") baina beste zelula batzuek ere ekoiz ditzaketenak (hezur-muinetakoek, timokoek...). Egitura kimikoari dagokionez proteinak dira. Zeregin oso garrantzitsua betetzen dute immunitate-sistemaren funtzionamenduan (linfozitoak aktibatuz eta bizkortuz, hantura-prozesuetan eraginez, antigorputzen ekoizpena erregulatuz, etab.). Hainbat gaixotasun autoimmune eta immunoeskasia prozesuen atzean interleukinen funtzionamendu okerra dagoela baieztatu egin da.\nInterleukinek immunitate-sistemaren zelulen arteko komunikazioa errazten dute, eraso mikrobiar baten aurrean organismoak erantzun eraginkorra burutu dezan.\nHogeita hamar interleukina (IL) inguru ezagutzen dira egun. Hona hemen garrantzitsuenak eta beren efektuak:"}
{"id": "390608", "revid": "3859645", "url": "https://eu.wikipedia.org/wiki?curid=390608", "title": "Mundu Federakuntza Sindikala", "text": ""}
{"id": "390609", "revid": "105290", "url": "https://eu.wikipedia.org/wiki?curid=390609", "title": "Leialtasun uharteak", "text": "Leialtasun uharteak (frantsesez: \"\u00celes Loyaut\u00e9\") Kaledonia Berriaren menpean dagoen Ozeano Bareko uhartedia da.\nBiztanleria duen sei uharte (Lifou uhartea, Mar\u00e9 uhartea, Tiga uhartea, Ouv\u00e9a uhartea, Mouli uhartea eta Faiava uhartea) eta beste hainbat uhartetxo ditu. Hiru udalerritan banaturik dago:\nWalpole uhartea geografikoki Leialtasun uharteetako bat izanda ere, \u00cele des Pins udalerriaren barnean dago."}
{"id": "390610", "revid": "105290", "url": "https://eu.wikipedia.org/wiki?curid=390610", "title": "Lerroko uharteak", "text": "Lerroko uharteak () hamaika atoloiz eta koralezko uhartez osaturiko uhartedia da, Ozeano Barean dagoena. 2,350\u00a0kilometroko luzera duenez, munduko lerroko uhartedirik luzeena da. Uhartetatik zortzi Kiribatikoak dira eta besteak Estatu Batuetakoak (Ameriketako Estatu Batuetako itsasoz haraindiko uharteen barnean daudenak).\nHona hemen uharteak iparraldetik hegoalderantz:"}
{"id": "390611", "revid": "1545", "url": "https://eu.wikipedia.org/wiki?curid=390611", "title": "Melanesia uhartedia", "text": ""}
{"id": "390612", "revid": "1545", "url": "https://eu.wikipedia.org/wiki?curid=390612", "title": "Melanesia artxipelagoa", "text": ""}
{"id": "390613", "revid": "105290", "url": "https://eu.wikipedia.org/wiki?curid=390613", "title": "Mendekoste (uhartea)", "text": "Mendekoste (frantsesez: \"Pentec\u00f4te\"; bislamaz: \"Pentikos\") Vanuatuko uhartea da. Ozeano Barean dago eta guztira 490\u00a0km\u00b2-ko azalera du eta gune altuena Vulmat mendia da.\nPedro Fernandes de Queir\u00f3sek 1606an aurkitu arren eta 1768an Louis Antoine de Bougainvillek ikusi zuenean mendekoste, egun horretako jaia, izena eman zion."}
{"id": "390615", "revid": "105290", "url": "https://eu.wikipedia.org/wiki?curid=390615", "title": "Mendikate Banatzaile Handia", "text": "Mendikate Banatzaile Handia edo Australiako mendikatea () ekialdeko Australian dagoen mendikatea da. 3.500 kilometro baino gehiago ditu eta munduko laugarren mendikaterik luzeena da. Kosciuszko mendia da gailurrik garaiena: 2.228 metro."}
{"id": "390616", "revid": "1545", "url": "https://eu.wikipedia.org/wiki?curid=390616", "title": "Australiako mendikatea", "text": ""}
{"id": "390617", "revid": "1545", "url": "https://eu.wikipedia.org/wiki?curid=390617", "title": "Midway uharteak", "text": ""}
{"id": "390618", "revid": "1545", "url": "https://eu.wikipedia.org/wiki?curid=390618", "title": "Mikronesia uhartedia", "text": ""}
{"id": "390619", "revid": "1545", "url": "https://eu.wikipedia.org/wiki?curid=390619", "title": "Mikronesia artxipelagoa", "text": ""}
{"id": "390621", "revid": "119347", "url": "https://eu.wikipedia.org/wiki?curid=390621", "title": "Conan detektibea", "text": "Conan Detektibea (\u540d\u63a2\u5075\u30b3\u30ca\u30f3 Meitantei Konan) Gosho Aoyamak idatzi eta marrazturiko manga saila da. Manga 1994an hasi zen argitaratzen, Japoniako Shogan Shonen Sunday astekarian, Shogakukan argitaletxearen eskutik. Gaur arte Tank\u014dbon deituriko 98 errekopilazio liburuki argitaratu dira. Geroago, TMS Entertainment estudioek ekoitzitako anime sail batera egokitu zen eta Yomiuri TVn transmititzen da 1996tik. Sailak 23 animaziozko film, hainbat OVA, irudi errealean grabatutako telesail bat, hainbat bideo-joko eta merchandising produktu ugari sortu ditu.\nEuskal Herrian EITBk igorri izan du animea, ETB1 eta ETB3 kateetan. 105 kapitulu itzuli dira euskarara, Japoniako 99 kapitulu izango liratekeelarik. 2 film ere itzuli dira euskarara.\nArgumentua.\nShinichi Kudo, bigarren hezkuntzako ikaslea, Japoniako detektibe gazte ospetsuena da. Egun batean bere lagun min Ran Mourirekin jolas-parke batera joan zen, baina Shinichi Ranengandik pixkat aldendu zenean, beltzez jantzitako bi gizon misteriotsuk kordea galarazi eta APTX 4869 pozoina eman zioten, bera hiltzeko asmoarekin. Hala ere, pozoiak ustekabeko eragina izan zuen: Shinichiren gorpua 7 urteko haur batena bihurtu zen.\nGazteak Conan Edogawa izena hartu zuen, bere nortasuna ezkutatuz, gertukoak babestu ahal izateko. Ranekin, eta bere aita den Kogoro Mouri detektibearekin, joan zen bizitzera. Bietako batek ere ez daki Conan benetan Shinichi dela, eta honek bere sekretua erabili ohi du, inork jakin gabe, Mouriren kasuak argitzeko.\nBere benetako nortasuna ezagutzen duten bakarrak Asmazak Profesorea, Heiji Hattori, Ai Haibara, Yusaku eta Yukiko Kudo eta Vermouth, Beltzezko Gizonen Erakundeko kidea, dira.\nAtalak.\nEuskal zenbaketa ordu erdiko iraupeneko pasarteetan banatzen da. 105 izan dira euskaraz bikoiztutako atalak (Japoniako 99):\nFilmeak.\nJaponian existitzen diren 20 filmeetatik, 5. eta 6. filmak euskaraz bikoiztu eta ETBn estreinatu ziren."}
{"id": "390622", "revid": "119347", "url": "https://eu.wikipedia.org/wiki?curid=390622", "title": "Cordulegastridae", "text": "Cordulegastridae Odonata ordenako eta Anisoptera azpiordenako intsektu familia da. Lehen, Aeshnidae familiaren barnean sailkatzen zen.\nBurruntzi handiak izan ohi dira, horiz orbandutako gorputz iluna dutenak. Begiek puntu bakar batean ukitzen dute elkar. Emeek oso obipositore luzea dute. Aeshnidae ez bezala, larbak erreka eta ibaietan bizi dira. Mendebaldeko Europan genero bakarra dago, \"Cordulegaster\", bi espeziekin."}
{"id": "390623", "revid": "4380", "url": "https://eu.wikipedia.org/wiki?curid=390623", "title": "Sheremetyevo nazioarteko aireportua", "text": ""}
{"id": "390624", "revid": "115099", "url": "https://eu.wikipedia.org/wiki?curid=390624", "title": "Edward Snowden", "text": "Edward Snowden (Elizabeth City, Ipar Karolina, Ameriketako Estatu Batuak, 1983ko ekainaren 21a - ) AEBetako Inteligentzia Agentzia Zentraleko eta NSAko langile ohia. 2013ko ekainean Snowdenek AEBetako Gobernuak mundu osoan eginiko espioitza lanen berri eman zuen, \"The Guardian\" eta \"The Washington Post\" egunkarien bidez. AEBetako Gobernuak atxilotzeko nazioarteko agindua eman zuen, eta Snowdenen pasaportea bertan behera geratu zen. Errusiara ihes egin zuen; herrialde horrek asilo eskubidea onartu zion, eta Errusian bizi da gaur egun."}
{"id": "390625", "revid": "119347", "url": "https://eu.wikipedia.org/wiki?curid=390625", "title": "Bizi-kalitate", "text": "Bizi-kalitatea pertsona edo gizatalde baten bizitza-kondizioak dira, haren ongizateari, gogobetetzeari eta zorionari dagokienez. Definizio orokor horretaz gainera, bizi-kalitatea zehazten duten alderdi zenbait finkatu dira, hala nola osasun eta hezkuntza zerbitzuen aukera, ingurumenaren egoera, segurtasuna lanerako aukerak, lan orduen kopurua, errenta eta bere banaketa eta askatasuna.\nBizi-kalitatea neurtzeko Nazio Batuek proposatutako Giza Garapenaren Indizea erabili ohi da. Bertan hainbat aldagai hartzen dira kontuan: bizi itxaropena, hezkuntza (maila guztietan) eta barne-produktu gordina \"per capita\". \nAurrekoa neurria erabiliena izan arren badaude beste proposamen batzuk bizi-kalitatea neurtzeko. Hor dago \"Zoriontasunari buruzko Munduko Txostena\", 156 herrialde sailkatzen dituena duten zorion-mailaren arabera. Horrek adierazten du munduan gero eta interes handiagoa dagoela zoriontasuna eta funtsezko ongizatea giza garapenaren kalitatearen adierazle gisa erabiltzeko.\nOsasunaren aldetik ere landu da kontzeptua, pertsonen osasunean zentratuta. Hecht eta Shiel-ek honela neurtzen dute bizi-kalitatea: \u201cpazienteak bizitzako jarduera normalez gozatzeko duen gaitasuna\u201d. Izan ere, bizi-kalitateak lotura estua du ongizatearekin, gaixotasunik eta tratamendurik behar izan gabe."}
{"id": "390626", "revid": "6327", "url": "https://eu.wikipedia.org/wiki?curid=390626", "title": "Giza Garapen Indizea", "text": ""}
{"id": "390627", "revid": "336", "url": "https://eu.wikipedia.org/wiki?curid=390627", "title": "Instrumentalismo", "text": "Zientziaren filosofian, instrumentalismoa teoria zientifikoek errealitatearen egia azaldu baino errealitateari buruzko azalpen baliagarriak egiten dituztela aldezten duen ikuspegia da, bereziki fenomenoen ondorioei buruzko aurresanak egiterakoan. Prespektiba honen arabera, teoria zientifikoek bi helburu izan ditzakete. Alde batetik, ezagupenerako baliagarriak izan daitezke eta bestetik pronostiko tekniko bat egiteko erabilgarria izan daiteke.\nInstrumentalismoaren barruan egon ziren pentsalari esanguratsuenak John Dewey (1859-1952) eta Karl Popper (1902-1994) dira. Filosofo hauek azalerazi zituzten premisak oso modu argian plazaratu zituzten baina gero eskola definitzeko orduan premisak guztiz batera ezinak ziren. Dewey instrumentalismoaren errepresentatzaileetariko bat izan zen. Bere ustez, harremanak esperientziaren bidez induktiboki edo deduktiboki ondoriozta daitezkeela babestu zuelarik. Popper eskola honekiko kritikoa izan zen, indukzioak zientzia egteko ez zuela balio esanez. Era berean, errealitatea ezagutzeko esperientziarik ez zela behar uste zuen. Kritika hauek, eskola anbiguotasun baten erortzera eraman zuten.\nFilosofoen ikuspegi bakar batek ez du oniritzi unibertsala lortzen eta honen ondorioz, eskola moderno honen legitimizazioa zehaztu gabe egotera darama.\nPentsamendua.\nInstrumentalismoa metodologikoki fenomenismoaren ondorio gisa har genezake. Prespektiba gnoseologiko honen oinarria enpirikoa ez den ezagutza oro ukatzean datza. Hau dela-eta instrumentalismoa enpirismoari, positibismoari eta pragmatismoari zuzenean loturik dagoen prespektiba moduan ikusten da. Gainera, errealismoari orokorrean eta batez ere errealismo metodologikoari auka egiten dion posizio eszeptiko moduan ere har daiteke.\nInstrumentalista batentzat ez daude benetako azalpen zientifikoak edo deskribapen huts moduan jotzen ditu. Horrela, datu enpiriko huts moduan hartzen ditu edo bestela datu enpirikoen laburpen moduan hartzen ditu.\nDefinizioa.\n1925ean John Deweyek \"Pragmatismo Estatu Batuarraren garapena\" argitaratu zuen. Bertan, instrumentalismoa pragmatismotik eta esperimentalismotik aldentzen saiatu zen. 1956an Karl Popperrek \"Gizakiaren ezagutzaren ikuspegiari buruz hiru puntu\" artikulua argitaratu zuen. Bertan, instrumentalismoa esentzialismotik urruntzeko definitu nahi izan zuen. Gainera, arrazionalismo kritikoa bezala definitu zuen hirugarren ikuspegi bat ezarri zuen.\nPoperrek lau premisa egin zituen instrumentalismoaren inguruan. Lehenengo biak guztiz onartuak izan ziren pentsalarien artean. Beste biak aldiz, eztabaida oparoa ekarri zuten.\nInstrumentalismoa sarritan beste eskola batzuekin nahasten da hauek ere premisa hauek dauzkatelako. Hala nola, positibismoa, pragmatismoa, konduktismoa, enpirismoa\u2026\nKritikak.\nZientziaren filosofian, filosofian edo zientzian azkenengo urteetan dagoen eztabaida esanguratsuena teoria zientifikoak instrumentu gisa har daitezkeen edo ez den da. Honen aurrean, jarrera kritiko eta baliagarriena Karl Popper eta John Deweyek erakutsi dute.\n.Popperrek forma logiko tradizionalak erabili zituen eskola modernoak kritikatzeko, beraien artean instrumentalismoa. Deweyek forma logiko tradizionalak berreraikitzen ditu eskola moderno hauetan erabilgarriak izateko. Argitaratu zituzten lanetan, instrumentalismoa aipatu ez zuten arren, premisekiko kritika zuzenak egin zituzten.\nPoperren kritika.\nKarl Poperrek esaten duenez, teoria zientifikoek alde batetik \u00a0inguruko errealitatera moldatu eta etorkizunera begira zer gertatuko den aurreikusteazgain errealitatearekin bat egiten duten egiazko konponbideak bilatzen dituzte. Ikusten denez, bi ikuspegi desberdin daude zientziaren teorien inguruan. Alde batetik, instrumentalismoa eta bestetik errealismoa. Egoera honen aurrean, Popperrentzat zientzia errealitatearen benetako deskribapena da.\nJakintza objektiboan honakoa irakurri genezake:\n\u201cGure asmo teorikoek egiarantz jotzeko joera daukate; hau da, \u00a0errealitatearen esparru desberdinen benetako deskribapenak egiteko joera(\u2026) Ez dugu bakarrik arrakasta biologiko edo instrumentala bilatzen\u201d\nPoperren ikuspegi hau John Worral filosofoak ongi garatzen du. Poperri Donald T Campbellek atxiki zioen errealismo hipotetikoaren ideia modu nabarmen batean azaltzen du pentsalariak. Bestalde, instrumentalismoak ere baditu bere aldeko pentsalariak. Hurrenez-hurren Henri Poincar\u00e9 y Pierre Duhem hartzen dira pentsalari nagusitzat. \nPoperrek \"Ezagutza zientifikoaren logika\" lanean eskola enpiriko guztiek lehenengo eta bigarren premisa onartzen zituztela ikusi zuen. Honela, zehaztu zuen instrumentalismoa. Bere ustez, zientzialari batek esaten duena pausuz-pausu frogatzen du. Zientzia enpirikoetan, hipotesiak egin ostean behaketa edo proba bat eginez frogatzen dutela dio.\nPopperrek indukzioaren bigarren premisa baztertu zuen baina ez hirugarrena. Dedukzioa zientzia modernoarentzat baliagarria izan zitekeela babestu zuen. Baieztapenak ondorioaren arabera ezarri behar zirela ere babestu zuen. Faltsutzeak balioa daukala uste zuen. Horregatik, edozein sistema zientifiko esperientziaren bidez faltsagarria izan daitekeela babestu zuen.\nPopperrek laugarren premisa baztertu zuen zientzia puru eta aplikatuaren arteko banaketarik ez zuelako ikusten. Zientziak teoriak aplika ditzakeela onartu zuen baina esperientzian oinarritutako teoriak ere baliagarriak zirela babestu zuen.\nInstrumentalistentzat egia egoeraren araberakoa da. Horrela, instrumentalisten epaiketaren kriterio hori aplikagarria ez den edozein zientzia mota galtzen dute beraien esparrutik.\nDeweyen kritika.\nJohn Dewey pragmatismo amerikarraren jatorrian ezartzen den filosofo bat da. Metafisika eta epistemologia baztertzen ditu. Bere helburua, historiak markatzen dituen errealitateak aurkitzea da. Filosofia ikusteko modu klasikoak filosofiari ekarri al dizkion arazoei buruz ere hitz egiten du. Horrela, mendebaldeko tradizioan finkatutako dikotomietan erori daitekeela dio. Horrela, Deweyek natura eta filosofia uztartzen sahiatzen da gizarte modernoetan. Gainera, gure gizarteen aurrerapen zientifiko eta teknikoarekin lotzen ditu baina era berean giza-zientziaren gaiak edo gai moralen garapen ezaren inguruan ere hitz egiten du. Honen aurrean, Deweyen ustez, jakintza akzioaren ikuspuntutik interpretazioa egin beharko litzateke. Akzioaren teoria honek, kontzientzia eta adimenaren ikuspegi aktiboago batera garamatza. Beraz, ikuspegi instrumental bat sortzen da. Nolabait, sormena akzioaren erdigunean jartzen da. Honen barruan kokatzen ditu, helburuak, subjektuak, objektuak, materia eta espiritua. Azken finean Deweyek errealitatea ulertzeko oso modu desberdin bat ematen digu. \nEra berean, Dewey instrumentalistatzat hartzearen inguruan ere eztabaidak egon dira. Deweyen filosofia naturalismoa bezala definitua izan da. Pragmatismotik eta enpirismotik edaten duen pentsamoldea da. Hala ere, Deweyek bere pentsamoldeari instrumentalismo moduan deitu nahi izan zion. Enpirismo klasikotik modu argian banatu zuen bere pentsamoldea batez ere hauen oinarrizko kontzeptua zen esperientzia ez zerabilelako. Esperientzia enpirista klasikoen ikuspuntutik oso modu sinple batean azalduta ageri da. Nolabait, purifikatuta eta arazorik gabeko esparru moduan ikusten dute esperientzia. 1925an idatzi zuen \"Esperientzia eta natura\" lanean esperientzia kontzientzia izan beharrean, historiarekin lotzen du. \u201cEsperientziak ez dauka zerikusirik kontzientziarekin. Esperientzia ez da modu kualitatibo eta zentral batean ikusten. Gizakiak ez du zertan jakin behar ezjakintasuna esperientziaren aspektu garrantzitsuenetariko bat denik Ohiturak ere esperientziaren parte dira baina honekiko kontzientziarik izan gabe modu seguru eta trebe batean. Esperientzia kontzientzia egoeretara mugatzen dute enpiristek. Hala nola, ezjakintasuna, ohitura edo modu txar batean erroturik geratua.\u201d Beraz, esperientzia ezin daiteke kontzientzia argi eta desberdin batera murriztu. Esperientzia jakintzan oinarritua egon arren, honetara bakarrik ezin dela murriztu ere esaten du. Deweyek egiazkoa, noblea\u2026 kontuan hartu behar dela dio baina modu berberean segurua ez dena edo nobletasun horretatik aldentzen dena ere kontuan hartu behar dela dio. \nInstrumentalismoa eta errealismoa..\nInstrumentalismoa eta errealismoa zientziaren filosofiaren barruan modu kontrajarrian ezarri diren bi korronte dira.\nZientzian errealismoaren inguruan hari gara hitz egiten termino teorikoak fikziozko entitate ez errealtzat hartzen baditugu. Errealista batentzat, teoria batek egiarekin nolabaiteko konexioa badauka munduarekin nolabaiteko lotura izan behar du. Horrela, Galileoren ustez munduak egitura matematikoa zeukanez honen bidez ezagutu zitekeela.\nBestalde, instrumentalismoak teoria zientifikoak instrumentu edo mundua ulertzeko moduak dira baina ez daukate zertan honen ispilu izan behar. Nahikoa da teoria zientifiko batek hizkuntzalaritzaren aldetik zentzua izatea munduko elementuekin harremana ezartzean eta etorkizunera begira egiten dituen aurreikuspenak egia izatea.\nInstrumentalismoaren egoera gaur egun..\nArtikulu honek argi erakusten du Dewey eta Popper definizio eta nahasmen sortzaile izan direla instrumentalismoaren barruan. Egia da lehenengo eta bigarren premisak onarturik daudela unibertsalki. Hau da, teoriak instrumentu gisa erabiltzea epaiketaren kriterio bat badaukate. Hau hala izanda ere deigarria da bi pentsalariek ez zutela beraien burua instrumentalista moduan ikusten. Normalean, instrumentalista terminoa kritikoek atxiki dieten izen bat da. Hauek, kritikoak izanik, hirugarren eta laugarren premisen ahultasuna indartzen dute instrumentalismoari aurkaritza zuzen bat eginez."}
{"id": "390628", "revid": "105290", "url": "https://eu.wikipedia.org/wiki?curid=390628", "title": "Euskolabel Bandera", "text": "Euskolabel Bandera TKE Ligaren barnean jokatzen den estropada da. Urtero toki desberdinean jokatzen da eta gizonezkoen zein emakumezkoen estropadak izaten dira. 2017an asteburu berean Donostian estropadak izan ziren, babesle desberdina izan arren bertan ezarri ditugu emaitzak."}
{"id": "390629", "revid": "105290", "url": "https://eu.wikipedia.org/wiki?curid=390629", "title": "Peru (argipena)", "text": "Peru izenak esanahi zenbait ditu:"}
{"id": "390630", "revid": "64511", "url": "https://eu.wikipedia.org/wiki?curid=390630", "title": "Peru (pertsona-izena)", "text": "Peru euskal gizonezko izena. Latinezko \"Petrus\" izenetik eratortzen da eta Erdi Arotik jasotzen dira horri buruzko erreferenziak Euskal Herrian. Izen hipokoristikoa \"Perutxo\" da. \"Perurena\" abizena ere hortik eratortzen da. Izenaren beste aldaerak \"Petri\", \"Peio\", \"Kepa\" eta \"Betiri\" dira."}
{"id": "390631", "revid": "77191", "url": "https://eu.wikipedia.org/wiki?curid=390631", "title": "Mantal", "text": "Mantala, amantala edo aurreko mantala lan egitean jantziak ez zikintzeko eta gorputza babesteko bereziki gorputzaren aurrealdea estaltzen duen jantzia da, gehienetan soka batez gerriaren bueltan lotzen dena. Bereziki sukaldari, zerbitzari eta osasun arloko langileek janzten dute."}
{"id": "390632", "revid": "17", "url": "https://eu.wikipedia.org/wiki?curid=390632", "title": "Amantal", "text": ""}
{"id": "390633", "revid": "105290", "url": "https://eu.wikipedia.org/wiki?curid=390633", "title": "Diegesi", "text": "Narratologian, diegesia zerbait kontatzeko ekitza eta ondorioa da. Mimesi kontzeptuarekin kontrajartzen da, non gertaerak eta egoerak erakutsi soilik egiten diren. Hedaduraz, diegesia narrazio baten mundua ere bada, narrazioak bere osotasunean iradokitzen duena."}
{"id": "390635", "revid": "105290", "url": "https://eu.wikipedia.org/wiki?curid=390635", "title": "Papuako golkoa", "text": "Papuako golkoa Ginea Berriko hegoaldeko ertzean dagoen 400 kilometroko eskualde zabala da. Herrialdeko ibai nagusi batzuk, Fly ibaia, Turama ibaia, Kikori ibaia eta Purari ibaia adibidez, bertan dute ahoa, delta handi bat sortuz."}
{"id": "390636", "revid": "1545", "url": "https://eu.wikipedia.org/wiki?curid=390636", "title": "Polinesia uhartedia", "text": ""}
{"id": "390637", "revid": "1545", "url": "https://eu.wikipedia.org/wiki?curid=390637", "title": "Polinesia artxipelagoa", "text": ""}
{"id": "390638", "revid": "336", "url": "https://eu.wikipedia.org/wiki?curid=390638", "title": "Santa Cruz uharteak", "text": "Santa Cruz uharteak () Ozeano Bareko uhartedia da, Salomon uharteetan dagoena. Vanuaturen iparraldean kokaturik, bere ekoeskualdearen zati bat dira.\nUharterik handiena Nendo da, Santa Cruz uhartea ere izendatua (505,5\u00a0km\u00b2). Bertan dagoen Lata herri handiena da. Beste uharte nagusiak Vanikoro (173,2\u00a0km\u00b2) eta Utupua (69\u00a0km\u00b2) dira."}
{"id": "390639", "revid": "1545", "url": "https://eu.wikipedia.org/wiki?curid=390639", "title": "Tahiti uhartea", "text": ""}
{"id": "390640", "revid": "1545", "url": "https://eu.wikipedia.org/wiki?curid=390640", "title": "Tasmania uhartea", "text": ""}
{"id": "390641", "revid": "1545", "url": "https://eu.wikipedia.org/wiki?curid=390641", "title": "Wake uhartea", "text": ""}
{"id": "390642", "revid": "1519", "url": "https://eu.wikipedia.org/wiki?curid=390642", "title": "York lurmuturraren penintsula", "text": "York lurmuturraren penintsula () Australiako penintsula da, Queensland estatuan dagoena. York lurmuturra iparraldeko muturra duen penintsula hau egun dagoen azken eremu basatietako bat da."}
{"id": "390643", "revid": "1545", "url": "https://eu.wikipedia.org/wiki?curid=390643", "title": "Salomon uharteak", "text": ""}
{"id": "390644", "revid": "105290", "url": "https://eu.wikipedia.org/wiki?curid=390644", "title": "Autoktono (argipena)", "text": "Autoktono hitzak jatorri duen lekuan bertan gertatu eta garatzen denari egiten dio erreferentzia. \"Bertako\" hitzaren sinonimoa da eta \"aloktono\" edo \"kanpoko\" hitzarekin kontrajartzen da. Hitzak hainbat erabilera ditu:"}
{"id": "390645", "revid": "17", "url": "https://eu.wikipedia.org/wiki?curid=390645", "title": "Autoktono", "text": ""}
{"id": "390647", "revid": "1545", "url": "https://eu.wikipedia.org/wiki?curid=390647", "title": "Probintzia Zentrala (Salomon Uharteak)", "text": ""}
{"id": "390648", "revid": "1545", "url": "https://eu.wikipedia.org/wiki?curid=390648", "title": "Illustrious", "text": ""}
{"id": "390649", "revid": "1987", "url": "https://eu.wikipedia.org/wiki?curid=390649", "title": "San Mames zelaia", "text": ""}
{"id": "390650", "revid": "90204", "url": "https://eu.wikipedia.org/wiki?curid=390650", "title": "Robert Ader", "text": "Robert Ader (New York, 1932ko otsailaren 20a - Pittsford, New York, 2011ko abenduaren 20a) psikologo estatubatuarra izan zen, Nicholas Cohen immunologoarekin batera Psikoneuroimmunologiaren aitatzat jotzen dena. New Yorken jaio eta \"Rochester Medical Center\"-eko unibertsitateko irakasle emeritua izan zen.\n1957.urtean bere lehenengo lanak argitaratu zituen, eta XX. mendeko 70eko hamarkadaren hasieran saguekin egindako esperimentu ospetsuak plazaratu zituen, erreflexu baldintzatu batek animalien immunitate-sistemaren gain eragiten zuela argi eta garbi frogatzen zuena. Esperimentu horietan oinarriturik nerbio-sistema eta immunitate-sistemaren arteko lotura estua azpimarratu zuen Ader-ek, psikoneuroimmunologiaren nondik-norakoak ezarriz."}
{"id": "390654", "revid": "1987", "url": "https://eu.wikipedia.org/wiki?curid=390654", "title": "Uribitarte geltokia", "text": ""}
{"id": "390656", "revid": "119347", "url": "https://eu.wikipedia.org/wiki?curid=390656", "title": "Cordulegaster boltonii", "text": "Cordulegaster boltonii Cordulegastridae familiako odonatua da.\nDeskribapena.\nBurruntzi handia da, 74-84 mmko luzera izaten duena. Buru handia du, puntu bakar batean elkar ukitzen duten begi berdeak, torax beltza, hiru marra horirekin, eta abdomen beltza, eraztun horiekin. Emeak obipositore luze eta zorrotza du.\nHabitat.\nLarbak joaira biziko ibai eta erreketan bizi dira.\nBanaketa.\nEuroparen zati handienean banaturik dagoen \"Cordulegaster\" generoko espezie bakarra da."}
{"id": "390657", "revid": "56334", "url": "https://eu.wikipedia.org/wiki?curid=390657", "title": "Idoia Agirre", "text": "Idoia Agirre Olabide, (Legazpi, 1993ko martxoaren 31 - ) euskal futbolaria da gaur egun Realean jokatzen duena."}
{"id": "390659", "revid": "17", "url": "https://eu.wikipedia.org/wiki?curid=390659", "title": "Mamuxel", "text": ""}
{"id": "390660", "revid": "96586", "url": "https://eu.wikipedia.org/wiki?curid=390660", "title": "Jertse", "text": "Jertsea edo trikota puntuzko ehunezko jantzi bat da, kanpotik janzten dena. Gorputz soina estaltzen du eta bereziki hotzetik babesteko erabiltzen da.\nIzena Gaztelaniatik heldu da, eta jatorria Jersey irlaren izenean du."}
{"id": "390661", "revid": "17", "url": "https://eu.wikipedia.org/wiki?curid=390661", "title": "Trikota", "text": ""}
{"id": "390662", "revid": "336", "url": "https://eu.wikipedia.org/wiki?curid=390662", "title": "Azpantar", "text": "Azpantarrak, bartanak edo zangozorroak belaunetik behera hankak, prakak eta botak babesten dituzten jantziak dira. Praka eta boten gainetik janzten dira. Bereziki landako lanetarako eta eskia, mendizaletasuna eta ekitazioa praktikatzeko erabiltzen dira."}
{"id": "390663", "revid": "105290", "url": "https://eu.wikipedia.org/wiki?curid=390663", "title": "Jipoi (argipena)", "text": "Jipoi hitzak adiera zenbait ditu:"}
{"id": "390664", "revid": "17", "url": "https://eu.wikipedia.org/wiki?curid=390664", "title": "Jipoi", "text": ""}
{"id": "390665", "revid": "448", "url": "https://eu.wikipedia.org/wiki?curid=390665", "title": "La Venta d'Emperador", "text": ""}
{"id": "390668", "revid": "105290", "url": "https://eu.wikipedia.org/wiki?curid=390668", "title": "Loukozoa", "text": "Loukozoa (grezieratik \"loukos\": kobazulo) Excavataren barruko talde parafiletiko bat da, tradizionalki protista taldearen barruan sartu dena.\nLoukozoaren barruko talderik handiena Jakobea da. Bere barruan ere \"Malawimonas\" taldea sailkatzen da. Bi hauek oso antzekoak badira ere, ez dute harreman berezirik Excavataren barruan eta, beraz, talde parafiletikoa da. Ziurenik Jakobea taldea Heterolobosea eta Euglenozoaren ahaide gertukoa da."}
{"id": "390741", "revid": "119347", "url": "https://eu.wikipedia.org/wiki?curid=390741", "title": "Patricio Guzm\u00e1n", "text": "Patricio Guzm\u00e1n (Santiago, 1941eko abuztuaren 11) txiletar zinemagilea da, bereziki dokumentalen arloan nabarmendu egin dena.\n1973an erbesteratu egin zen, Augusto Pinocheten estatu kolpea gertatzean. Ordutik Espainian eta Frantzian lan egin izan du. 1975 eta 1979 artean \"La batalla de Chile\" lana egin zuen, Salvador Allenderen azken urteari buruzko trilogia dokumentala dena eta lau ordu eta erdiko iraupena daukana. Kritikari askoren aburuz, Txileko inoizko dokumentalik hoberena da. Latinoamerikan eta Europan sei sari handi irabazi ditu, eta areto komertzialetan 35 herrialdetan banatu izan dute. Ipar Amerikako \"Cineaste\" aldizkariak \"munduko 10 film politiko hoberenen artean\" sartu zuen.\nParisen bizi da gaur egun."}
{"id": "390757", "revid": "1545", "url": "https://eu.wikipedia.org/wiki?curid=390757", "title": "Anchorage (Alaska)", "text": ""}
{"id": "390759", "revid": "1545", "url": "https://eu.wikipedia.org/wiki?curid=390759", "title": "Juneau (Alaska)", "text": ""}
{"id": "390908", "revid": "1545", "url": "https://eu.wikipedia.org/wiki?curid=390908", "title": "Nashville (Tennessee)", "text": ""}
{"id": "390911", "revid": "1545", "url": "https://eu.wikipedia.org/wiki?curid=390911", "title": "Memphis (Tennessee)", "text": ""}
{"id": "390913", "revid": "1545", "url": "https://eu.wikipedia.org/wiki?curid=390913", "title": "Chattanooga (Tennessee)", "text": ""}
{"id": "390915", "revid": "1545", "url": "https://eu.wikipedia.org/wiki?curid=390915", "title": "Knoxville (Tennessee)", "text": ""}
{"id": "391047", "revid": "512", "url": "https://eu.wikipedia.org/wiki?curid=391047", "title": "Jes\u00fas Mar\u00eda Visitacion Villan", "text": "Jes\u00fas Mar\u00eda Visitacion Villan (Donostia, 1966ko maiatzaren 17a -) kirolari paralinpiar donostiarra da, 7-ko futbolean aritzen dena. C7 motako paralisia dauka. Udako bi Paralinpiar Jokotan hartu du parte eta 1996an brontzezko domina eskuratu zuen Estatu Batuetako taldeari 2-1 irabazi ondoren."}
{"id": "391112", "revid": "56334", "url": "https://eu.wikipedia.org/wiki?curid=391112", "title": "Ivan V\u00e1zquez Basurko", "text": "Ivan V\u00e1zquez Basurko (Donostia, Gipuzkoa, 1975eko otsailaren 11) paralinpiar kirolaria da, zazpiko futbolean aritzen dena. C7 motako paralisia dauka. Udako bi Paralinpiar Jokotan hartu du parte, eta 1996an brontzezko domina eskuratu zuen Estatu Batuetako taldeari 2-1 irabazita."}
{"id": "391153", "revid": "9122194", "url": "https://eu.wikipedia.org/wiki?curid=391153", "title": "Aitzol Arzallus", "text": "Aitzol Arzallus Lizeaga (Donostia, 1978ko abenduaren 19a -) kirolari paralinpiar donostiarra da, 7-ko futbolean aritzen dena. C7 motako paralisia dauka. Udako bi Paralinpiar Jokotan hartu du parte eta 1996an brontzezko domina eskuratu zuen Estatu Batuetako taldeari 2-1 irabazi ondoren."}
{"id": "391168", "revid": "75584", "url": "https://eu.wikipedia.org/wiki?curid=391168", "title": "Paul Laxalt", "text": "Paul Dominique Laxalt (Reno, Nevada, Ameriketako Estatu Batuak, 1922ko abuztuaren 2a \u2013 McLean, Virginia, 2018ko abuztuaren 6a) euskal jatorriko estatubatuar politikaria izan zen, Estatu Batuetako Alderdi Errepublikarrekoa. Bigarren Mundu Gerran borrokatu ondoren, Denverreko Unibertsitatean zuzenbidea ikasi zuen. Akusatzaile publiko lanetan hasita, Nevadako 23. teniente-gobernadorea, 22. gobernadorea eta senataria izan zen.\nHedabideetan agertzen zenean, askotan \u00abeuskal herritar artzain baten seme\u00bb () esaten zion bere buruari. Ronald Reaganen lagun mina, 1980an azkena presidente bilakatu zenean, \"lehen laguna\" () ezizena zuen. Robert Laxalt idazlearen anai nagusia zen."}
{"id": "391243", "revid": "448", "url": "https://eu.wikipedia.org/wiki?curid=391243", "title": "Ben Ysursa", "text": "Ben T. Ysursa (Boise, Idaho, Ameriketako Estatu Batuak, 1949ko ekainaren 10a - ) euskal jatorrizko politikari estatubatuarra izan da Estatu Batuetako Alderdi Errepublikarrarekin. 2003an Idahoko Estatu Idazkaria izan da, Pete T. Cenarrusa ordezkatuz.\nGonzaga eta Saint Louis jesuiten unibertsitateetan zuzenbidea ikasi ondoren, politikan sartu zen."}
{"id": "391326", "revid": "1545", "url": "https://eu.wikipedia.org/wiki?curid=391326", "title": "Frenchy Bordagaray", "text": "Stanley George \"Frenchy\" Bordagaray (Coalinga, Kalifornia, 1910eko urtarrilaren 3a \u2013 Ventura, Kalifornia, 2000ko apirilaren 13a) euskal jatorria zuen estatubatuar beisbol jokalaria izan zen. Hirugarren basekoa, Liga Handietako Chicago White Sox, Brooklyn Dodgers, St. Louis Cardinals, Cincinnati Reds, eta New York Yankees taldeetan ibili zen 1934 eta 1945 artean. 1941ean World Series txapelketa irabazi zuen."}
{"id": "391427", "revid": "1545", "url": "https://eu.wikipedia.org/wiki?curid=391427", "title": "Adam Archuleta", "text": "Adam Jason Archuleta (Rock Springs, Wyoming, 1977ko azaroaren 27a \u2013) euskal jatorria duen estatubatuar amerikar futbolari ohia da. National Football Leaguen zazpi urtez \"safety\" moduan ibili zen 2001 eta 2008 artean.\n2010ean Jennifer Walcott playmatea ezkondu zuen eta, egun, ESPN eta Foxen esatari moduan dabil."}
{"id": "391548", "revid": "119347", "url": "https://eu.wikipedia.org/wiki?curid=391548", "title": "Jimmie Heuga", "text": "James Frederic \"Jimmie\" Heuga (San Frantzisko, Kalifornia, 1943ko irailaren 22a \u2013 Boulder, Colorado, 2010eko otsailaren 8a) euskal jatorria zuen estatubatuar eskiatzailea izan zen.\n1964ko Innsbruckeko Olinpiar Jokoetan, historian domina bat lortzeko lehenengo estatubatuarra izan zen. Tamalez esklerosi anizkoitzak laster kiroletik at jarri zuen eta, asko borrokatu ondoren, baita hil ere"}
{"id": "391551", "revid": "1545", "url": "https://eu.wikipedia.org/wiki?curid=391551", "title": "James Heuga", "text": ""}
{"id": "391566", "revid": "1545", "url": "https://eu.wikipedia.org/wiki?curid=391566", "title": "Jimmy Heuga", "text": ""}
{"id": "391814", "revid": "1310", "url": "https://eu.wikipedia.org/wiki?curid=391814", "title": "BERRIA", "text": ""}
{"id": "391836", "revid": "1310", "url": "https://eu.wikipedia.org/wiki?curid=391836", "title": "Unibertsitateko euskal irakasleen elkartea", "text": ""}
{"id": "391956", "revid": "1545", "url": "https://eu.wikipedia.org/wiki?curid=391956", "title": "Houari Boumediene aireportua", "text": "Houari Boumediene aireportua (arabieraz: \u0637\u0627\u0631 \u0647\u0648\u0627\u0631\u064a \u0628\u0648\u0645\u062f\u064a\u0646 \u0627\u0644\u062f\u0648\u0644\u064a, frantsesez: A\u00e9roport d'Alger Houari Boumediene) Aljeriako hiriburua zerbitzatzen duen aireportua da.\n2011n 4.793.172 pertsonek erabili zuten."}
{"id": "391973", "revid": "15795", "url": "https://eu.wikipedia.org/wiki?curid=391973", "title": "Ivan Vazquez Basurco", "text": ""}
{"id": "391981", "revid": "105290", "url": "https://eu.wikipedia.org/wiki?curid=391981", "title": "Monastir Habib Bourguiba nazioarteko aireportua", "text": "Monastir Habib Bourguiba nazioarteko aireportua (arabieraz: \u0645\u0637\u0627\u0631 \u0627\u0644\u062d\u0628\u064a\u0628 \u0628\u0648\u0631\u0642\u064a\u0628\u0629 \u0627\u0644\u062f\u0648\u0644\u064a, frantsesez: A\u00e9roport International de Monastir\u2013Habib Bourguiba) Monastir hiria zerbitzatzen duen aireportua da.\n2012an 1.238.757 pertsonek erabili zuten."}
{"id": "392003", "revid": "119347", "url": "https://eu.wikipedia.org/wiki?curid=392003", "title": "Mehrabad nazioarteko aireportua", "text": "Mehrabad nazioarteko aireportua (persieraz: \u0641\u0631\u0648\u062f\u06af\u0627\u0647 \u0645\u0647\u0631\u0622\u0628\u0627\u062f) Teheran hiria zerbitzatzen duen bi aireportuetako bat da, Khomeini Imana nazioarteko aireportuarekin batera.\n2010ean 13.163.368 pertsonek erabili zuten."}
{"id": "392231", "revid": "336", "url": "https://eu.wikipedia.org/wiki?curid=392231", "title": "Belgikako futbol liga", "text": "Belgikako futbol liga, publizitate kontuengatik Jupiler Pro League Belgikan jokatzen den futbol txapelketa nagusia da. Europako zaharrenetakoa da, 1895-96an jokatzen hasi baitzen eta Mundu Gerretan baino ez du hutsik egin. Liga gehien irabazi dituen taldea RSC Anderlecht da. Beste talde on batzuk Club Brugge KV, Royale Union Saint-Gilloise eta Standard Lieja dira.\nGaur egungo sistema.\n2009-10 denboraldian estreinatu zen sistema berezi hau. Guztira 16 taldek osatzen dute Belgikako Pro Liga (lehen maila) eta bi fasetan jokatzen da.\nFase erregularrean denek elkarren aurka jokatzen dute. Lehenengo sei taldeak Play-off fasera pasatzen dira eta azkenengo biek maila galtzen dute. Play-off fasea jokatzeko aurrez lorturiko puntuak erdira jeisten dira eta berriz ere seirek elkarren arteko liga bat egiten dute."}
{"id": "393144", "revid": "23317", "url": "https://eu.wikipedia.org/wiki?curid=393144", "title": "Club Brugge KV", "text": "Club Brugge KV (izen osoa \"Club Brugge Koninklijke Voetbalvereniging\") Belgikako futbol talde onenetakoa da, Brujas (\"Brugge\") hirikoa.\nPalmaresari dagokionez Belgikako bigarren taldea da, RSC Anderlechten atzetik. Europa mailako titulurik ez du baina bi final jokatu ditu, 1976an UEFA Kopan eta 1978an Europako Kopan.\nHistoria.\n1890an \"Brugsche Football Club\" sortu zen. 1891ean ordea taldea berregituratu eta gaur egungo \"Football Club Brugeois\" eratu zen. Hau hartzen da taldearen fundazio datatzat. Belgikako hirugarren futbol talde zaharrena da beraz. Hasieratik talde lehiakorra osatu zuen, Ligan bigarren egin baitzute 1899, 1900, 1906, 1910 eta 1911ean. Lehenengo titulua ordea 1920an lortu zuen.\nBigarren titulurako asko itxaron behar izan zuen, 1968an irabazitako Kopararte hain zuzen ere. 1972an kluba berrizendatu zuten \"Club Brugge Koninklijke Voetbalvereniging\" eta orduan iritsi zen taldearen \"urrezko aroa\". Hamarkada honetan 4 Liga irabazteaz gain Europa mailan maila bikaina eman zuen Europako Kopa eta UEFA Kopako finalak jokatzeraino. Bietan Liverpool FC-k garaitu zuen.\nHurrengo hamarkadetan ere maila bikainean mantendu da RSC Anderlechti aurre eginez. Hamaika urteren ondoren Liga berria irabazi zuen 2016an eta 2015ean ere Kopa irabazi zuen, berriz ere talde indartsua duela erakutsiz. Ordutik beste lau liga eskuratu ditu, 2018 denboraldikoa eta 2020, 2021, 2022 jarraian, hain zuzen ere.\nEuskal taldeen aurkako partidak.\nClub Bruggek kanporaketa bakarra jokatu du euskal taldeen aurka:"}
{"id": "393161", "revid": "23317", "url": "https://eu.wikipedia.org/wiki?curid=393161", "title": "Royale Union Saint-Gilloise", "text": "Royale Union Saint-Gilloise Belgikako futbol talde onena izan zen XX mendearen lehenengo zatian. Brusela-Hiriburua eskualdean dagoen Saint-Gilles udalerrikoa da jatorriz baina 1920tik aurrera alboan dagoen Forest udalerrian izan du egoitza.\nPalmaresari dagokionez Belgikako bigarren taldea da, RSC Anderlechten atzetik. Europa mailako titulurik ez du baina bi final jokatu ditu, 1976an UEFA Kopan eta 1978an Europako Kopan.\nHistoria.\nTaldea 1897an eratu zen eta lehenengo Liga titulua 1904ean lortu zuen, 1910 artekoak jarraian irabazi zituelarik, 1908ko bigarren postua ezik. 1913an Liga eta Kopa eskuratu zituen eta 1914ean Kopa berri bat jaso zuen. Garai haietan Racing de Bruxelles izan zuen aurkari gogorrena, \"Unionistek\" titulu gehiago lortu zituzten hala ere.\nBigarren \"urrezko aroa\" 30. hamarkadan izan zuen. 1933 eta 1935 artean 60 partida jarraian egin zituen galdu gabe, Belgikan gainditu ez den errekorra. Hiru Liga jarraian irabazi zituen orduan.\n1958 eta 1965 artean Hirietako Ferien Kopa jokatu zuen. 1960an final aurrekoetara iritsi zen baina AS Romak kanporatu zuen. 1963 denboraldian bigarren mailara jeitsi zen eta 1980tik aurrera maila apalagoetan ibili da. 1972an lehen mailan aritu zen.\nIa bost hamarkada beranduago, 2021ean lehen mailara izuli zen taldea eta aurreneko denboraldian fase erregularrean lehenengo egin ondoren play-offean txapeldun ordea izan zen."}
{"id": "393171", "revid": "23317", "url": "https://eu.wikipedia.org/wiki?curid=393171", "title": "Standard Lieja", "text": "Standard Lieja (izen osoa \"Royal Standard de Li\u00e8ge\" (fr), \"Standard Luik\" (nl), \"Standard L\u00fcttich\" (de)) Belgikako futbol talde onenetakoa da, Lieja hirikoa. Belgikako 10 Liga eta 6 Kopa irabazi ditu eta Europako Errekopako final bat ere jokatu du.\nHistoria.\nLiejako Saint-Servais ikastetxeko ikasleek sortu zuten taldea 1898an. Garai hartan Standard Paris erreferentzia zen eskualde frankofonoetan eta hortik hartu zuten izena.\n1926 eta 1928ko Ligatan bigarren postuak eskuratu zituen, bai eta 1936an ere. Lehenengo liga ordea 1958an irabazi zuen. Orduan hasi zen taldearen ibilbide garrantzitsuena, 1971 artean beste 5 Liga eskuratu baitzituen.\nHistoriako unerik politena 1982an iritsi zen Europako Errekoparen finalera iritsi zenean. FC Barcelonak garaitu zuen Bartzelonan bertan. Emaitza 2-1 izan zen.\nXXI mendean ere maila bikainean aritu da eta gaur egun Belgikako talderik onenetakoa da. 2008 eta 2009ko Ligak eta 2011eko Kopa lortu ditu. Azkenengo tituluak 2016ko eta 2018ko Kopak ditu."}
{"id": "393182", "revid": "23317", "url": "https://eu.wikipedia.org/wiki?curid=393182", "title": "RKV Malinas", "text": "RKV Malinas (izen osoa neerlanderaz \"Yellow Red Koninklijke Voetbalclub Mechelen\") Belgikako futbol taldea, Malinas (\"Mechelen\") hirikoa. Belgikako futbolaren historian atal txikia betetzen badu ere Europako txapelketaren bat irabazi due bi taldeetako bat da.\nHistoria.\n1904ean sortu zen hiriko beste taldea den Racing Malinas baino hilabete batzuk beranduago. Bi loraldi izan ditu, lehena 40. hamarkadan eta bigarrena 80. hamarkadan.\n40. hamarkadan 3 Liga eskuratu zituen, 1943, 1946 eta 1948an. 1954ean ere hirugarren egitea lortu zuten irabazlearengandik puntu bakarrera. Aro hau 1956an amaitu zen bigarren mailara jeistean.\n80. hamarkadaren erdialdetik aurrera taldearen \"urrezko aroa\" iritsi zen, izan ere 1987ko Kopa garaipenak Europako Errekopa jokatzeko aukera eman baitzion. 1988ko finlean Ajax Amsterdam 1-0 garaituz Europako txapelketa bat lortzen zuen bigarren talde belgikarra bihurtu baitzen. Lorpen hori RSC Anderlechtek baino ez dauka oraindik ere. Superkopa ere talde herbehereetar baten aurka jokatzea egokitu zitzaion eta oraingoan ere garaile atera zen PSV Eindhovenen aurka. Hurrengo urtean Errekopako final aurrekoetara iritsi zen. Horretaz gain laugarren Liga eskuratu zuen. 1997an Belgikako talde indartsuenetakoa bazen ere diru arazoen erruz Cordier presidenteak jokalari onenak saldu behar izan zituen.\n2019an bigarren mailan egon arren Belgikako Kopa irabazi du. Honetaz gain 2. mailako txapelduna izan da eta maila gorenera igo da."}
{"id": "393204", "revid": "23317", "url": "https://eu.wikipedia.org/wiki?curid=393204", "title": "KRC Genk", "text": "KRC Genk (izen osoa \"Koninklijke Racing Club Genk\") Belgikako Limburg eskualdeko futbol taldea da, Genk hirikoa.\n1988an eratu zen eta dagoeneko emaitza bikainak lortu ditu Belgikan, 3 Liga eta 4 Kopa irabazi baititu.\nHistoria.\nEsan bezala 1988an eratu zen hiriko K. Waterschei S.V. Thor Genk (1919koa) eta K.F.C. Winterslag (1923koa) elkartu zirenean. Waterschei S.V. Thor taldeak jadanik bazituen Belgikako bi kopa irabazita, 1980 eta 1982an hain zuzen ere.\nLehenengo denboraldi bikaina 1998an izan zuen Kopa irabazi eta Ligan 2. postua eskuratzerakoan. Hurrengo urtean Liga irabazi zuen. Gaur egun Belgikako talderik onenetakoa da. Azkenengo garaipenak 2019ko Liga eta 2021eko Kopa ditu.\nEuskal taldeen aurkako partidak.\nGenk taldeak kanporaketa bakarra jokatu du euskal taldeen aurka:"}
{"id": "393205", "revid": "448", "url": "https://eu.wikipedia.org/wiki?curid=393205", "title": "Caja de Ahorros de Navarra", "text": ""}
{"id": "393206", "revid": "448", "url": "https://eu.wikipedia.org/wiki?curid=393206", "title": "Caja Navarra", "text": ""}
{"id": "393366", "revid": "23317", "url": "https://eu.wikipedia.org/wiki?curid=393366", "title": "Belgikako futbol kopa", "text": "Belgikako futol kopa Belgikan kanporaketa sistemaz jokatzen den futbol txapelketa da, Ligaren ondoren garrantzitsuena. Club Brugge KV da garaipen gehien lortu dituen taldea, 11 hain zuzen ere.\nHistoria.\nTxapelketa 1911-12 denboraldian hasi zen jokatzen baina Lehen Mundu Gerrak eten zuen. Hurrengo hamarkadetan bi ekitaldi baino ez zituen izan, 1927koa eta 1935ekoa.\nBigarren Mundu Gerra bukatu eta 1954ean berrekin zitzaion baina hiru ekitaldiren ondoren eten berria izan zuen. 1960an Europako Futbol Errekopa abiatu zen eta Belgikak bertan ordezkaria izan zezan berriz ekin zitzaion txapelketari eta ordutik urtero jokatu izan da."}
{"id": "394139", "revid": "3849507", "url": "https://eu.wikipedia.org/wiki?curid=394139", "title": "Ezker oldarkor", "text": ""}
{"id": "394140", "revid": "1545", "url": "https://eu.wikipedia.org/wiki?curid=394140", "title": "Aconcagua mendia", "text": ""}
{"id": "394141", "revid": "105290", "url": "https://eu.wikipedia.org/wiki?curid=394141", "title": "Aingira (uhartea)", "text": "Aingira (ingelesez \"Anguilla\") Karibe itsasoan dagoen Erresuma Batuko itsasoz bestaldeko uhartea da, izen bereko uhartedian kokaturik. 26\u00a0km-ko luzera eta 5\u00a0km-ko zabalera ditu, guztira 96\u00a0km\u00b2-ko azalera izanik. Ez du ibairik, ur gaziko aintzira batzuk baizik."}
{"id": "394142", "revid": "1545", "url": "https://eu.wikipedia.org/wiki?curid=394142", "title": "Aingira uhartea", "text": ""}
{"id": "394143", "revid": "105290", "url": "https://eu.wikipedia.org/wiki?curid=394143", "title": "Ukendu", "text": "Ukendua edo pomada botika-prestakin erdisolido eta likatsua da, larruazalean igurzten dena."}
{"id": "394145", "revid": "17", "url": "https://eu.wikipedia.org/wiki?curid=394145", "title": "Pomada", "text": ""}
{"id": "394146", "revid": "1519", "url": "https://eu.wikipedia.org/wiki?curid=394146", "title": "Aintzira Gazi Handia", "text": "Aintzira Gazi Handia (ingelesez: \"Great Salt Lake\") iparraldeko Utahko aintzira da. Mendebaldeko hemisferioan, aintzira gazirik handiena da, 4,400 km\u00b2-ko azalera duelako. Bonneville aintzira izeneko aintzira erraldoi baten aztarnatik handiena da."}
{"id": "394147", "revid": "336", "url": "https://eu.wikipedia.org/wiki?curid=394147", "title": "Akadia", "text": "Akadia () Ipar Amerikako eskualde bat da, frantses akadiera edo minoritate txiki batek chiac hitz egiten duten 370.000 biztanle inguru dauzka. Akadiarrak Kanadako Brunswick Berria probintziaren iparraldea eta ekialdea kokatzen dira, baita Quebeceko Gasp\u00e9sie eta \u00celes-de-la-Madeleinen, Eduardo Printzearen Uharteko eta Eskozia Berriko uharteetako herri eta eskualde bakartuenak eta Maineko ipar-mendebaldea ere, Estatu Batuetan. Ternuako eta Labradorreko komunitate frankofonoa, akadiarrek ez bezalako jatorria badute ere, batzuetan definizio horretan sartzen da. Beste definizio batzuek, oro har, Luisiana hartzen dute lurralde horretan. (\"les Cadiens\")\nHistoria.\nAkadiako biztanleek Wabanaki Konfederazioko kideak eta Frantziako emigranteen ondorengoak zituzten, La Rochelle eskualdekoak ia bakarrik. Bi komunitateak ezkondu ziren, eta ondorioz, Akadiako biztanleriaren zati handi bat mestizoa zen. 1713an Britainia Handiko Erresumak konkistatu zuen Akadia, eta Desordena Handia jasan zuen. 1755 eta 1763 urteen artean Akadiarrak deportatu ziren, eta lurraldea banatuta dago. Erbestetik itzultzean, lege diskriminatzaileak jasaten dituzte Akadiarrek.\nErrenazimentu akadiarrak, kleroa tartean dela, beren historia eta kultura berriro ezagutzeko aukera ematen die. Ez zuten onartu 1867ko Kanadako Konfederazioa. 1881eko Akadiako 1. Konbentzio Nazionaletik sinboloak eta erakundeak sortu ziren. Akadiarrei gogor eragiten die Depresio Handiak, eta aktiboki parte hartzen dute bi mundu-gerretan. Brunswick Berriko komunitatea liderra da, eta XX. mendearen bigarren erdia kontestatarioa da, zenbait eskubide eta askatasun gehitzeak markatua."}
{"id": "394148", "revid": "1545", "url": "https://eu.wikipedia.org/wiki?curid=394148", "title": "Alexander artxipelagoa", "text": ""}
{"id": "394149", "revid": "90523", "url": "https://eu.wikipedia.org/wiki?curid=394149", "title": "Almirantegoaren uhartea", "text": "Almirantegoaren uhartea (ingelesez \"Admiralty Island\") Ozeano Barean dagoen Alaskako uhartea da, Alexander uhartedian kokaturik. 140 km-ko luzera eta 58 km-ko zabalera ditu, guztira 4.264,2 km\u00b2-ko azalera izanik. George Vancouverrek aurkitu zuenean Royal Navyn zegoenez, almiranteagoaren izena eman zion."}
{"id": "394150", "revid": "1545", "url": "https://eu.wikipedia.org/wiki?curid=394150", "title": "Adelaida artxipelagoa", "text": ""}
{"id": "394151", "revid": "1545", "url": "https://eu.wikipedia.org/wiki?curid=394151", "title": "Adelaida uhartedia", "text": ""}
{"id": "394152", "revid": "1545", "url": "https://eu.wikipedia.org/wiki?curid=394152", "title": "Amazoniako basoa", "text": ""}
{"id": "394153", "revid": "1545", "url": "https://eu.wikipedia.org/wiki?curid=394153", "title": "Amazonasko oihana", "text": ""}
{"id": "394156", "revid": "1545", "url": "https://eu.wikipedia.org/wiki?curid=394156", "title": "Antigua uhartea", "text": ""}
{"id": "394157", "revid": "1545", "url": "https://eu.wikipedia.org/wiki?curid=394157", "title": "Antilla uharteak", "text": ""}
{"id": "394158", "revid": "1545", "url": "https://eu.wikipedia.org/wiki?curid=394158", "title": "Appalache mendiak", "text": ""}
{"id": "394159", "revid": "1545", "url": "https://eu.wikipedia.org/wiki?curid=394159", "title": "Aruba uhartea", "text": ""}
{"id": "394160", "revid": "1545", "url": "https://eu.wikipedia.org/wiki?curid=394160", "title": "Ascension uhartea", "text": ""}
{"id": "394187", "revid": "1545", "url": "https://eu.wikipedia.org/wiki?curid=394187", "title": "Atacamako puna", "text": "Atacamako puna (gaztelaniaz: \"Puna de Atacama\") Andeetako goi-ordoki lehorra da, iparraldeko Txilen (%15) eta Argentinan (%85) kokatua. 4.500 metroko garaiera du, batez beste, eta 180.000 kilometro koadroko azalera. Ozeano Bareko Gerra (1879-1883) baino lehen, eskualdea Boliviaren eskuetan zegoen, baina 1898an Argentinari eman zion Tarijaren jabetza onartzearen truke."}
{"id": "394191", "revid": "1545", "url": "https://eu.wikipedia.org/wiki?curid=394191", "title": "Puna de Atacama", "text": ""}
{"id": "394481", "revid": "336", "url": "https://eu.wikipedia.org/wiki?curid=394481", "title": "Serbiako futbol liga", "text": "Serbiako futbol liga edo Serbiako SuperLiga (serbieraz \"\u0421\u0443\u043f\u0435\u0440\u043b\u0438\u0433\u0430 \u0421\u0440\u0431\u0438\u0458\u0435\" Serbian jokatzen den futbol txapelketa nagusia da. 16 taldek hartzen dute parte eta FK Partizan da Liga gehien irabazi dituen taldea.\nHistoria.\n1992-93a izan zuen lehen denboraldia Jugoslavia desegitearekin batera bertako liga ere bukatu zenean.\nHasiera batean Jugoslaviako Liga izenarekin jarraitu zuen izan ere Serbia eta Montenegrok Jugoslavia izenari eusti baitzioten. Bi herrialde hauetako taldeek hartu zuten parte. 2006an bi herrialdeek banatzea erabaki zuten eta bakoitzak bere liga eratu zuen. Horrela sortu ziren Serbiako SuperLiga eta Montenegroko Lehen Maila.\nEgitura.\n2015-16an txapelketaren egitura aldatu egin zen eta bi fasetan jokatzera pasa zen. Fase erregularrean lorturiko puntuak erdira jeisten ziren eta bigarren fase bat hasten zen, zortzi onenek txapelketa fasea jokatzen zuten eta zortzi eskasenek jaitsiera fasea. 2019-20an COVID-19 pamdemiaren eraginez txapelketak etenaldia izan zuenez 2020-21 txapelketa egitura klasikoan jokatu zen.\nJugoslaviako Liga (Serbia eta Montenegro).\nHiru taldek irabazi zuten liga eta hirurak Belgradekoak dira.\nSerbiar txapeldunak (garai guztiak).\nJugoslaviako Liga eta Serbiakoa batera hartuta."}
{"id": "394482", "revid": "119347", "url": "https://eu.wikipedia.org/wiki?curid=394482", "title": "Benedicta Boccoli", "text": "Benedicta Boccoli (Milan, Italia, 1966ko azaroaren 11) zinema eta antzerki aktorea da. Brigitta Boccoliren ahizpa da, eta oso gazte hasi zen telebistan, baina bere ibilbidea aktore lanetan egin du batik bat. Bi anaia ere baditu: Barnaby eta Filippo.\nBizitza.\nMilanen 1966an jaioa, haurtzaroan Erromara aldatu zen, familiarekin batera. Antzezle eklektiko eta egokikorra, gazterik hasi zen telebistan, artean 18 urte zituela. Geroago aurkitu zuen antzerkia zela beretzat jokaleku egokiena.\nAstelehenero, \"Il Fatto Quotidiano\" egunkarian \"Cosa rester\u00e0\" zutabea idazten du: 1980ko hamarkadako eta 1990ko hamarkadako alegiazko neska nerabe baten es el egunkaria da."}
{"id": "394483", "revid": "119347", "url": "https://eu.wikipedia.org/wiki?curid=394483", "title": "Abderrahman Ait Khamouch", "text": "Abderrahman Ait Khamouch (Mellab, Maroko, 1986ko azaroaren 9a) T46 mailako espainiar atleta paralinpikoa da, iraupen ertaineko lasterketetan eta maratoian aritzen dena. Marokon jaio arren, Espainiara emigratu zen eta 2008ko abuztuan espainiar herritartasuna erdietsi zuen. 2008ko eta 2012ko Udako Paralinpiar Jokoetan parte hartu zuen.\nBiografia.\nMarokoko hegoaldeko herrixka batean jaio zen, Marrakexetik hurbil. Haurra zelarik, eskuineko besoa ebaki behar izan zioten, eskumutur-haustura baten ostean gangrenatu baizitzaion. Frantziar turista batzuek antolatutako lasterketa bat irabazi zuenetik, lasterkari izateko gogo bizia erakutsi zuen. Marokon etorkizunik ez zuela ikusirik, Espainiara emigratzea erabaki zuen. Aaiunera jo zuen, eta handik lau aldiz saiatu zen pateraz Kanariar Uharteetara iristen. Azkenik, 2001ean, 15 urte zituela, Fuerteventuran lehorreratzea lortu zuen. Ondoren, Madril eta Bartzelonako zenbait babes-etxetan bizi izan zen.\nBartzelonan zegoela, 2003an El Corte Ingles herri-lasterketan parte hartu zuen. Ibilbidea ezagutzen ez bazuen ere, zortzi lehenbizikoetan sailkatu zen. Horren ostean, Kataluniako Atletismo Federazioaren laguntzaz, Bartzelonako Errendimendu Handiko Zentroan entrenatzen hasi zen. 2008an espainiar herritartasuna eskuratu ondoren, Beijingo Paralinpiar Jokoetan parte hartu zuen, T46 mailako 1500 mko lasterketan zilarrezko domina eta 800 mkoan brontzezko domina lortuz. 2012ko martxoan, Bartzelonako maratoian, munduko errekorra ondu zuen, 2h:25\u2019:43\u201d denborarekin. Urte bereko Londresko Paralinpiar Jokoetan zilarrezko domina irabazi zuen maratoian."}
{"id": "394486", "revid": "448", "url": "https://eu.wikipedia.org/wiki?curid=394486", "title": "Lasartear", "text": ""}
{"id": "394487", "revid": "23317", "url": "https://eu.wikipedia.org/wiki?curid=394487", "title": "FK Partizan", "text": "FK Partizan edo Belgradeko Partizan (serbieraz \u0424\u0443\u0434\u0431\u0430\u043b\u0441\u043a\u0438 \u043a\u043b\u0443\u0431 \u041f\u0430\u0440\u0442\u0438\u0437\u0430\u043d \u0411\u0435\u043e\u0433\u0440\u0430\u0434, \"Fudbalski klub Partizan Beograd\") Serbiako futbol talde bat da Belgrad hirikoa. Partizan Kirol Elkartea kirol taldearen futboleko atala da. Jugoslaviaren garaian talde ezaguna izan bazen ere Serbiaren garaian erabateko nagusitasuna izan du bere herrialdeko txapelketatan.\nHistoria.\nJugoslaviako aroa.\n1945eko urriaren 4ean sortu zen \"Jugoslovensko sportsko dru\u0161tvo Partizan\" kirol taldearen futbol atal gisa. Izena Jugoslaviako Partisanoen omenez ezarri zen. Partizanoak Jugoslavia askatu zuten gudari komunistak izan ziren. Berehala iritsi ziren lehenengo garaipenak, 1947ko Liga eta Kopa eta 1949ko Liga.\n50. hamarkadan apal ibili ondoren (nahiz eta 3 Kopa eskuratu izan) harrobiarekin lan egiteko erabakia hartu zuten eta 60. hamarkada arrakastatsua etorri zen, 4 Ligaz gain 1966an Europako Kopako finalera iritsi baitziren. Real Madril taldeak garaitu zuen 2-1eko emaitzaz.\nHamarkada batek pasa behar izan zuen berriz ere Jugoslaviako taldeen arteko goren mailara igo eta Liga berriak eskuratzeko. Ordukoa du nazio arteko lehen kopa ere, 1978ko Mitropa Kopa.\nSerbiako aroa.\n1992an Jugoslavia desegin zenan taldeak izen \"komunista\" aldatu eta \"Fudbalski klub\" (Futbol taldea) ezarri zuen Partizan izenaren aurretik. 2006 arte Serbia eta Montenegrok elkarrekin jarraitu zuten eta txapelketak Jugoslaviako Liga izenaz jarraitu arren jadanik Serbiarrek monopolizatuta zeukaten. FK Partizan herrialdeko talde nagusia bihurtu da Ligari dagokionez jadanik 15 txapelketa eskuratu baititu, azken zortzi urtetan zazpi. Kopari dagokionez berriz Izar Gorriak gehiago lortu ditu Partizanek baino.\n2014-15 denboraldian Liga irabazi zuen eta kopako finala jokatu zuen, baina gol bakarraz galdu zuen. 2015-16an ordea alderantziz, ligan bigarren eta kopan txapeldun. 2016-17an txapelketa biak irabazi zituen.\nEuskal taldeen aurkako partidak.\nHonako hauek dira Partizanek euskal taldeen aurka jokaturiko partidak:"}
{"id": "394488", "revid": "105290", "url": "https://eu.wikipedia.org/wiki?curid=394488", "title": "Partizan Kirol Elkartea", "text": "Partizan Kirol Elkartea edo Partizan Belgrado (serbieraz \u0408\u0443\u0433\u043e\u0441\u043b\u043e\u0432\u0435\u043d\u0441\u043a\u043e \u0441\u043f\u043e\u0440\u0442\u0441\u043a\u043e \u0434\u0440\u0443\u0448\u0442\u0432\u043e \u041f\u0430\u0440\u0442\u0438\u0437\u0430\u043d, \"Jugoslovensko Sportsko Dru\u0161tvo Partizan\") Serbiako kirol elkarte bat da 1945ean Belgraden sortu zena.\nEgitura.\n20 kiroletatik gora hartzen ditu bere baita, ezagunenak saskibaloi, futbol, waterpolo eta eskubaloi taldeak dira.\nSaskibaloia.\nKK Partizan da saskibaloi taldea eta kirol elkarte guztiko atalik ezagunena da herrialdeko txapelketez gain Europa mailako tituluak ere eskuratu baititu.\nFutbola.\nFK Partizan da kirol elkarteko futbol atalaren izena eta batez ere azken bi hamarkadetan Serbiako talde indartsuena bihurtu da.\nWaterpoloa.\nVK Partizan izena du eta Europako txapelketa gehien irabazi dituen kirol atala da. Herrialdeko txapelketen sailkapenean goren postuan dago.\nEskubaloia.\nRK Partizan izena du eta herrialdeko txapelketak irabazi ditu."}
{"id": "394489", "revid": "105290", "url": "https://eu.wikipedia.org/wiki?curid=394489", "title": "Bahama Handia", "text": "Bahama Handia (ingelesez \"Grand Bahama\") Bahametako uharterik iparraldekoena da. Karibe itsasoan dago, Floridatik 90 kilometrora."}
{"id": "394490", "revid": "1545", "url": "https://eu.wikipedia.org/wiki?curid=394490", "title": "Grand Bahama", "text": ""}
{"id": "394491", "revid": "1545", "url": "https://eu.wikipedia.org/wiki?curid=394491", "title": "Bahama Handia uhartea", "text": ""}
{"id": "394492", "revid": "1545", "url": "https://eu.wikipedia.org/wiki?curid=394492", "title": "Barbuda uhartea", "text": ""}
{"id": "394493", "revid": "512", "url": "https://eu.wikipedia.org/wiki?curid=394493", "title": "Barnealdeko Pasaia", "text": "Barnealdeko Pasaia (ingelesez: \"Inside Passage\" eta frantsesez \"Passage interieur\") Ipar Amerikako ipar-mendebaldeko uharteak lotzen dituen igarobideen multzoa da, hego-ekialdeko Alaska (AEB), mendebaldeko Columbia Britainiarra (Kanada) eta ipar-mendebaldeko Washington estatua (AEB) zeharkatzen dituena.\nIgarobidea ez ezik eskualdea izendatzeko ere erabiltzen dute izena. Barnealdeko Pasaiari batzutan \"Uharte arteko Pasaia\" diote, Ipar-mendebaldeko Pasaiarekin ez nahasteko.\nItsasontzi eta ferryen trafiko handia eduki ohi du. Alaskako zatiak 800 km-tako luzera du iparraldetik hegoaldera, eta 160 km ekialdetik mendebaldera. Zonaldeak 1.000 uharte eta milaka badia eta kobazulo ditu.\nKostaldeko hiriak.\nHegoaldetik iparraldera:"}
{"id": "394494", "revid": "336", "url": "https://eu.wikipedia.org/wiki?curid=394494", "title": "Beagle kanala", "text": "Beagle kanala () Suaren Lurraldean dagoen itsasartea da, Txile eta Argentina artean dagoena. Suaren Lurraldeko Uharte Handia eta Picton, Lennox eta Nueva, Navarino, Hoste, Londonderry eta Stewart uharteak banatzen ditu. Iparraldean Magallaes itsasartea eta hegoaldean Drake pasabidea ditu."}
{"id": "394495", "revid": "1545", "url": "https://eu.wikipedia.org/wiki?curid=394495", "title": "Bermuda (uhartea)", "text": "Bermuda () Karibe itsasoan dagoen Bermuda uhartediko uharte nagusia da. Uhartediko beste uharteekin zubien bidez loturik dago."}
{"id": "394496", "revid": "1545", "url": "https://eu.wikipedia.org/wiki?curid=394496", "title": "Bermuda uhartea", "text": ""}
{"id": "394497", "revid": "1545", "url": "https://eu.wikipedia.org/wiki?curid=394497", "title": "Grand Bermuda", "text": ""}
{"id": "394498", "revid": "1545", "url": "https://eu.wikipedia.org/wiki?curid=394498", "title": "Bermuda Handia", "text": ""}
{"id": "394499", "revid": "1545", "url": "https://eu.wikipedia.org/wiki?curid=394499", "title": "Bonaire uhartea", "text": ""}
{"id": "394500", "revid": "58701", "url": "https://eu.wikipedia.org/wiki?curid=394500", "title": "Chihuahuako basamortua", "text": "Chihuahuako basamortua (; ) Ipar Amerikako basamortu handia da, 362.600 km\u00b2-ko azalerarekin, eta AEBen eta Mexikoren arteko mugaren bi aldeetan hedaturik dago. Izan ere AEBetako Mexiko Berria, Texas eta Arizona eta Mexikoko Chihuahua, Coahuila de Zaragoza eta Durango estatuen zati handiak hartzen ditu.\nGeografia eta klima.\nBasamortu zabal hau hainbat mendilerrok zatikatzen dute. mendilerro aipagarrienak Mendebaldeko Sierra Madre, Ekialdeko Sierra Madre, Guadalupe mendilerroa eta Sierra del Carmen dira. Mendilerro hauek mikroklima fresko eta hezeak sortzen dituzte haranetako hainbat txokotan eta horri esker belardiak ezezik basoak ere aurki daitezke. Chihuahuako basamortuaren altuera baxuena 600 metrotakoa da eta mendi altuenak 1675 metrotaraino iristen dira.\nMendebaldean daukan Sonorako basamortua baino klima epelagoa eta hezeagoa du, baina egunez tenperaturak 35-40\u00ba-tara igotzen dira. Prezipitazioak ere ugariagoak dira, eskasak diren arren, urtero 250 mm baino gutxiago. Prezipitazioak montzoi garaian izaten dira nagusiki.\nFlora eta fauna.\nKaktus handiak ugari ikusten dira, inguruko basamortuetan ez bezala. sastrakadiak eta belardiak ere agertzen dira tarteka. Landare espezieen artean honako hauek aurkitzen dira: gobernadora, mezkite gozoa, cholla, yucca, peiotea...\nAnimalia txikiak dira Chihuahuako biztanleak, basamortuko erbia, azeri azkarra, kaktus-sagua, mexikoko larre-txakurrak, Chihuahua txakurra... Hauek ehizatzeko prest hainbat harrapari aurkitzen dira: Koiotea, katamotz gorria, hartz beltza, kriskitin sugea... Azkenik aipatzekoa da bidelaria, hegazti korrikalari ezaguna."}
{"id": "394501", "revid": "1545", "url": "https://eu.wikipedia.org/wiki?curid=394501", "title": "Chilo\u00e9 artxipelagoa", "text": ""}
{"id": "394502", "revid": "1545", "url": "https://eu.wikipedia.org/wiki?curid=394502", "title": "Columbia ibaia", "text": ""}
{"id": "394503", "revid": "1545", "url": "https://eu.wikipedia.org/wiki?curid=394503", "title": "Cordillera Blanca mendikatea", "text": ""}
{"id": "394504", "revid": "105290", "url": "https://eu.wikipedia.org/wiki?curid=394504", "title": "Cordillera Real", "text": "Cordillera Real (gaztelaniazko \"Errege-Mendilerroa\") Boliviako altiplanoan dagoen mendikatea da."}
{"id": "394505", "revid": "1545", "url": "https://eu.wikipedia.org/wiki?curid=394505", "title": "Cura\u00e7ao uhartea", "text": ""}
{"id": "394506", "revid": "1545", "url": "https://eu.wikipedia.org/wiki?curid=394506", "title": "Dari\u00e9ngo golkoa", "text": "Dari\u00e9ngo golkoa () Karibe itsasoaren hegoaldeko golkoa da, Panama eta Kolonbia artean dagoena. Atrato ibaiaren delta bertan dago. Hegoaldean Dari\u00e9ngo istmoa du. Alderik sakonenak, Kolonbia aldean, Urab\u00e1ko golkoa du izena."}
{"id": "394507", "revid": "105290", "url": "https://eu.wikipedia.org/wiki?curid=394507", "title": "Diego Ram\u00edrez uharteak", "text": "Diego Ram\u00edrez uharteak (gaztelaniaz \"Islas Diego Ram\u00edrez\") Ozeano Barean dagoen Txileko uhartedia da. Diego Ram\u00edrez de Arellano valentziar itsasgizonaren izena du."}
{"id": "394508", "revid": "1545", "url": "https://eu.wikipedia.org/wiki?curid=394508", "title": "Diego Ramirez uharteak", "text": ""}
{"id": "394509", "revid": "1545", "url": "https://eu.wikipedia.org/wiki?curid=394509", "title": "Done Petri eta Done Paulo artxipelagoa", "text": ""}
{"id": "394510", "revid": "1545", "url": "https://eu.wikipedia.org/wiki?curid=394510", "title": "Tucson (Arizona)", "text": ""}
{"id": "394511", "revid": "1545", "url": "https://eu.wikipedia.org/wiki?curid=394511", "title": "Phoenix (Arizona)", "text": ""}
{"id": "394515", "revid": "105290", "url": "https://eu.wikipedia.org/wiki?curid=394515", "title": "Pedro Anchustegui pilotalekua", "text": "Pedro Anchustegui pilotalekua (ingelesez: \"Pedro Anchustegui Pelota Court\") Pedro Anchusteguiren hotelaren ondoan 1908. urtean eraikitako pilotalekua da. Eraikina Idahoko Mountain Home udalerriko euskal-amerikar kulturaren ezaugarri da."}
{"id": "394519", "revid": "105290", "url": "https://eu.wikipedia.org/wiki?curid=394519", "title": "Pelota Fronton", "text": "Pelota Fronton 1915. urtean eraikitako pilotalekua da. 1935era arte maiz erabilia, eraikina Oregongo Jordan Valley udalerriko euskal-amerikar kulturaren ezaugarri da."}
{"id": "394520", "revid": "512", "url": "https://eu.wikipedia.org/wiki?curid=394520", "title": "Mountain Home (Idaho)", "text": "Mountain Home AEBetako Idaho estatuko hiria da. Elmore konderriko hiriburua, euskal jatorriko jende ugari bizi da.\n= Historia =\nJatorriz, Mountain Home posta bulego bat zen, 11 km ekialderago zegoen Rattlesnake Station izeneko diligentzia-geltokian kokatua. 1883an Oregoneko trenbidea ezarri zenean, posta bulegoa gaur egungo hiriaren kokapenera mugitu zen.\n= Euskaldunen presentzia =\nMountain Homek -euskaldun zaharrek \"Montej\u00f3n\" esaten zioten herriari- tradizio eta historia euskaldun handia dauka. Bertako eraikinik esanguratsuenetako bat Bengoechea Hotela da, 1910ean estilo romaneskoan Jose Bengoetxea negoziogizonak eraikia, 1982tik Estatu Batuetako Leku Historikoen Erregistroan dagoena.\nHaren ondoan kokatzen da \"Basque Fronton Park\" izeneko parkea, barnean 1911ean eraikitako kantxa bat duena, eta herriko euskal ondarearen omeneko gune bat, artzainek erabiltzen zuten karrokanpo berritu bat tartean, eta ikurrin handi baten oroitarria, bertan zona osoa egin zedin lagundu zuten familien izenak daudela. Udalarekin eginiko akordio bat medio, herriko \"'Euskal Lagunak' Elmore County Basque Association\" euskal etxea arduratzen da mantenimentuaz. Herriko euskal aktibitateetako asko bertan egiten dira, tartean abuztuko urteroko festa nagusia.\nOndarea.\nAmeriketako Estatu Batuetako Gune Historikoen Erregistroan honako eraikinak daude:\nArmadako basea.\nMountain Homeko kaskotik 20 km HM aldera Aire Armadako basea dago. 1943an ireki zen, II Mundu Gerran; hasieran bonbaketari pilotuak trebatzeko, eta gero gune operazional estrategiko eta misil base bezala (1953-65). Geroztik ehiza-hegazkinak egon izan dira bertan."}
{"id": "394521", "revid": "1545", "url": "https://eu.wikipedia.org/wiki?curid=394521", "title": "Boise (Idaho)", "text": ""}
{"id": "394523", "revid": "512", "url": "https://eu.wikipedia.org/wiki?curid=394523", "title": "Xikito Kanbokoa trinketa", "text": "Xikito Kanbokoa trinketa (frantsesez: \"Trinquet Chiquito de Cambo\") Parisko trinketa da. 1988. urtean eraiki zuten pilotaleku ireki hau eta Joseph Apeztegi \"Xikito Kanbokoa\" pilotari ospetsuaren izena eman zioten. Frantziako hiriburuan dauden sei trinketarik modernoena da eta Parisko pilotaleku handiaren ondoan dago."}
{"id": "394530", "revid": "9177263", "url": "https://eu.wikipedia.org/wiki?curid=394530", "title": "Dohako nazioarteko aireportua", "text": "Dohako nazioarteko aireportua (; ) Doha hiria zerbitzatzen duen aireportua da. Qatarko aireportua da. Herrialdeko aireporturik nagusiena izan zen 2014an Hamad nazioarteko aireportua eraiki zuten arte.\n2012an 21.163.382 pertsonek erabili zuten. Egun, ordea, erabilera militarra besterik ez du. Aireportuan hegaldi gehien egiten zituen airelinea Qatar Airways izan zen."}
{"id": "394531", "revid": "105290", "url": "https://eu.wikipedia.org/wiki?curid=394531", "title": "Marrakex Menara aireportua", "text": "Marrakex Menara nazioarteko aireportua (arabieraz: \u0645\u0637\u0627\u0631 \u0645\u0631\u0627\u0643\u0634 \u0627\u0644\u0645\u0646\u0627\u0631\u0629, frantsesez: A\u00e9roport Marrakech M\u00e9nara) Marrakex hiria zerbitzatzen duen aireportua da.\n2008an 3.100.495 pertsonek erabili zuten."}
{"id": "394532", "revid": "4380", "url": "https://eu.wikipedia.org/wiki?curid=394532", "title": "Dohako aireportua", "text": ""}
{"id": "394533", "revid": "4380", "url": "https://eu.wikipedia.org/wiki?curid=394533", "title": "Marrakexeko aireportua", "text": ""}
{"id": "394534", "revid": "105290", "url": "https://eu.wikipedia.org/wiki?curid=394534", "title": "Bahraingo nazioarteko aireportua", "text": "Bahraingo nazioarteko aireportua (arabieraz: \u0645\u0637\u0627\u0631 \u0627\u0644\u0628\u062d\u0631\u064a\u0646 \u0627\u0644\u062f\u0648\u0644\u064a) Antalya hiria zerbitzatzen duen aireportua da.\n2011n 7.793.527 pertsonek erabili zuten."}
{"id": "394535", "revid": "119347", "url": "https://eu.wikipedia.org/wiki?curid=394535", "title": "Kuwaiteko nazioarteko aireportua", "text": "Kuwaiteko nazioarteko aireportua (arabieraz: \u0645\u0637\u0627\u0631 \u0627\u0644\u0643\u0648\u064a\u062a \u0627\u0644\u062f\u0648\u0644\u064a) Kuwait Hiria zerbitzatzen duen aireportua da.\n2012an 8.979.281 pertsonek erabili zuten."}
{"id": "394536", "revid": "119347", "url": "https://eu.wikipedia.org/wiki?curid=394536", "title": "Tripoliko nazioarteko aireportua", "text": "Tripoliko nazioarteko aireportua (arabieraz: \u0645\u0637\u0627\u0631 \u0637\u0631\u0627\u0628\u0644\u0633 \u0627\u0644\u0639\u0627\u0644\u0645\u064a) Tripoli hiria zerbitzatzen duen aireportua da.\n2008an 3.070.200 pertsonek erabili zuten."}
{"id": "394537", "revid": "105290", "url": "https://eu.wikipedia.org/wiki?curid=394537", "title": "Damaskoko nazioarteko aireportua", "text": "Damaskoko nazioarteko aireportua (arabieraz: \u0645\u0637\u0627\u0631 \u062f\u0645\u0634\u0642 \u0627\u0644\u062f\u0648\u0644\u064a) Damasko hiria zerbitzatzen duen aireportua da.\n2010ean 5.500.000 pertsonek erabili zuten."}
{"id": "394538", "revid": "4380", "url": "https://eu.wikipedia.org/wiki?curid=394538", "title": "Tripoliko aireportua", "text": ""}
{"id": "394539", "revid": "4380", "url": "https://eu.wikipedia.org/wiki?curid=394539", "title": "Damaskoko aireportua", "text": ""}
{"id": "394540", "revid": "4380", "url": "https://eu.wikipedia.org/wiki?curid=394540", "title": "Bahraingo aireportua", "text": ""}
{"id": "394548", "revid": "512", "url": "https://eu.wikipedia.org/wiki?curid=394548", "title": "Sare-antzeko eraketa", "text": "Tronkoenzefaloaren sabaian neuronak multzoetan elkartzen dira, tronkoenzefaloren nukleoak osatzen. Nukleoak osatzen ez dituzten neuronak sare-antzeko eraketa batean antolatzen dira. Antolakuntza honek sare-antzeko eraketa du izena, eta garrantzia handiko betebeharrak ditu. Nahiz eta a priori neurona antolakuntza hau nahaste-borraste bat dirudi, gradu handiko egitura bat da. Hain zuzen ere, neurona talde ezberdinez osatuta dago, eta betebehar espezifikoak betetzen dituzte talde hauek. Neurotransmisore ezberdinak erabiltzen dituzte, eta konexio partikularrak garatu ere.\nSare-antzeko eraketaren betebeharrak anitzak dira. Motor jardueraren erregulazioan hartzen du parte, sensitiboan eta begetatiboan baita, eta bereziki kontzientzia mailaren jardueran. Sistema ezberdinak bertakotzen ditu eta organismoaren erantzun globaletan laguntzen du.\nSare-antzeko eraketaren neuronen ezaugarriak.\nNeuronen zitoarkitektura da morfologia eta funtzioa antolakuntzaren oinarri. Honen ondorioz, hurrengo ezaugarriak ditugu aipagarri:\nSare-antzeko eraketaren antolakunza.\nSare-antzeko eraketa hiru bandatan zatituta egoten da. Hauek dira: erdikoa (\"medial\"), bitartekoa (\"intermedia edo paramedial\") eta aldekoa (\"lateral\").\nSare-antzeko eraketaren konexioak.\nKonexioak anitzak dira sare-antzeko eraketaren barruan, eta sare-antzeko eraketa eta nerbio-sistema zentralaren beste osagaiekin ere.\n- Beheranzkoak: traktu erretikulu-espinala (mediala eta laterala). Hauek biak, interneuronen bitartez motoneurona alfa eta gamma eta neurona sentsitiboaren gainean egiten dute lan.\n- Goranzkoak: talamoan, hipotalamoan, nukleo basaletan eta burmuin azalean amaitzen dira. Bere betebeharra kontzientzia mantentzea da (gorantzko erretikular aktibatzaile sistema ere deitu daiteke goranzko eferentzia multzo honi)\nSare-antzeko eraketa eta beren funtzioak.\nFuntzio anitz eta ezberdinak betetzen ditu, batik bat:\nBibliografia.\nNeuroanatom\u00eda Humana. Aspectos funcionales y cl\u00ednicos. Ojeda, J.L. 1\u00aa ed.\u00a9 2004 R 2005 324 p\u00e1gs. Editado por: ELSEVIER-MASSON"}
{"id": "394550", "revid": "90204", "url": "https://eu.wikipedia.org/wiki?curid=394550", "title": "Miguel \u00c1ngel G\u00f3mez Garro", "text": "Miguel Angel Gomez Garro (Urretxu, Gipuzkoa, 1961eko otsailaren 24a) Boccia jokalari paralinpiarra da. 1996ko Udako Paralinpiar Jokoetan urrezko domina lortu zuen taldekako txapelketan Portugalgo selekzioa gainditu ondoren."}
{"id": "394551", "revid": "336", "url": "https://eu.wikipedia.org/wiki?curid=394551", "title": "Seo Jae-pil", "text": "Philip Jaisohn (Bosong, Hego Korea, 1864ko urtarrilaren 7a - 1951ko urtarrilaren 5a) Hego Koreako independentziaren aldeko ekintzaile, politikari, kazetari eta medikua izan zen. Korean zuen izena Seo Jae-pil () izan zen eta haren goitizena Songjae edo Ssangkyung izan zen."}
{"id": "394552", "revid": "6327", "url": "https://eu.wikipedia.org/wiki?curid=394552", "title": "Miguel Angel Gomez Garro", "text": ""}
{"id": "394553", "revid": "201", "url": "https://eu.wikipedia.org/wiki?curid=394553", "title": "Eraketa erretikular", "text": ""}
{"id": "394554", "revid": "336", "url": "https://eu.wikipedia.org/wiki?curid=394554", "title": "Park Jung-yang", "text": "Park Jung-yang (; Yangju, Hego Korea, 1872ko maiatzaren 3a - Daegu, Hego Korea, 1959ko apirilaren 23a) Hego Korear politikari eta filosofo liberala izan zen, baita japoniarren aldeko buruzagia ere.\nJaponiarrentzat sei probintzia, Gyeongsangbuk-do(1906, 1908 eta 1910), Jeollanam-do(1907), Pyongannam-do(1907 eta 1908), Chungcheongnam-do(1910 eta 1915), Hwanghae-do(1921 eta 1923, 1928), Chungcheongbuk-do(1923 eta 1925) gobernatu zituen. Haeak edo Ilso ezizenak izan zituen, japonieraz Hochu sigeyo(\u6734\u5fe0\u91cd\u967d) zen bere izena."}
{"id": "394555", "revid": "535", "url": "https://eu.wikipedia.org/wiki?curid=394555", "title": "Hego sudan", "text": ""}
{"id": "394556", "revid": "82059", "url": "https://eu.wikipedia.org/wiki?curid=394556", "title": "FCSB", "text": "FC FCSB (izen osoa \"Fotbal Club FCSB\", aurrez FC Steaua Bucure\u0219ti), \u00abBukaresteko Izarra Futbol Kluba\u00bb izen osoaren siglak), Errumaniako futbol talde bat da, Bukarest hiriburukoa. Errumaniako txapelketa gehien irabazi duen taldea izateaz gain Europako Kopa eta Superkopa irabazi zituen 1986 denboraldian.\nHistoria.\nSteaua Bukarest 1947ko ekainaren 7an sortu zuten Errege Etxeko hainbat ofizial gaztek. Kirol anitzeko elkartea zen eta futbola zazpi kirolen artean bat baino ez zen. \"Asocia\u021bia Sportiv\u0103 a Armatei Bucure\u0219ti\" izena eman zioten, hau da, \"Bukaresteko Armadako Kirol Elkartea\". Denbora pasa ahala futbolaren atala nagusitu zitzaien gainerako kirolei.\nLehenengo titulua berehala iritsi zen, 1947ko Kopa, eta ordutik aurrerako hamarkada guztietan Errumaniako talde nagusia izan zen. 1961ean izena aldatu zuen; CSA Steaua Bucure\u0219ti (\"Clubul Sportiv al Armatei Steaua\") eta \"Steaua\" (\"izarra\") elementua bere adierazgarri nagusia bihurtu zen, herrialde komunistetako armadaren kirol elkarte gehienek bere egin zuten ikurra izan zen izarra.\nTaldearen \"urrezko aroa\" 80. hamarkadan iritsi zen, Errumanian nagusi izatetik Europa eta Munduko txapeldun izatera pasa baitzen. Emerich Jenei eta Anghel Iord\u0103nescu entrenatzaileen eskutik denboraldi bikaina osatu zuen 1984-85ean. Hurrengo urtean Europako Kopako finalera iritsi zen. Sevillan jokatu zuen finala, Bartzelona Futbol Klubaren aurka, eta partidan ez zen golik izan, ez eta luzapenean ere. Penalti jaurtiketak iritsi ziren eta Helmuth Duckadam atezainak kataluniarrek jaurtitako lau penaltiak gelditu zituenez Steaua Europako Txapeldun bihurtu zen. Kontinente arteko Futbol Kopa jokatu zuen hurrena eta Argentinako River Platek 1-0 emaitzaz garaitu zituen errumaniarrak. Europara itzuliz Superkopa irabaztea lortu zuen Dinamo Kiev 1-0 menpean hartuz. 1989an bigarren aldiz jokatu zuen Europako Kopako txapelketa baina oraingoan AC Milanek irabazi zuen 4-0ko emaitzaz.\nUEFAren legeei jarraiki futbol taldea Armadatik banatu eta talde pribatua bihurtu zen 1998an.\nXXI mendean ere talde indartsua izaten jarraitu du, Errumaniako txapelketetan nagusitasun handia erakutsita. Sei Liga eta bi Kopa lortu ditu. UEFA Europa Leagueko finalerdiak ere jokatu zituen 2006an, baina Middlesbrough taldeak utzi zuen finaletik kanpo.\nEuskal taldeen aurkako partidak.\nSteauak kanporaketa bakarra jokatu du euskal taldeen aurka:"}
{"id": "394557", "revid": "336", "url": "https://eu.wikipedia.org/wiki?curid=394557", "title": "Errumaniako futbol liga", "text": "Errumaniako futbol liga edo Liga I Errumanian jokatzen den futbol txapelketa nagusia da. 14 taldek hartzen dute parte eta Liga gehien irabazi dituzten bi taldeak Bukarest hiriburukoak dira, FC Steaua eta FC Dinamo.\nHistoria.\nLiga 1909an egituratu zen eta lehenengo denboraldia 1909-10 izan zuen. 1921 urtetik 2007 urterarte \"Divizia A\" izena izan zuen lehen mailak, ordutik aurrera \"Liga I\" izenaz ezagutzen da.\nXX mendearen lehen erdian talde asko izan ziren txapeldun, batez ere Bukarest eta Timi\u015foara hirietako taldeak ziren nagusi. Bigarren Mundu Gerraren ondoren ordea FC Steaua eta FC Dinamok ia erabateko nagusitasuna izan dute. 2006an Liga I hastearekin batera taldeak berdindu egin dira eta hamar urtetan sei txapeldun izan dira.\nEgitura.\n2015-16 denboraldirako antolaketa aldatu egin zen eta Ligak bi fase izan zituen. 14 taldek fase erregularra jokatzen zuten eta ondoren txapelketako fasea (6 talde onenak) eta jeitsiera fasea (8 talde) hasi ziren, talde bakoitza fase erregularrean lorturiko puntuen erdiarekin abiatu ere."}
{"id": "394559", "revid": "1545", "url": "https://eu.wikipedia.org/wiki?curid=394559", "title": "Ekialdeko Sierra Madre mendikatea", "text": ""}
{"id": "394560", "revid": "105290", "url": "https://eu.wikipedia.org/wiki?curid=394560", "title": "Elur-oreinaren aintzira", "text": "Elur-oreinaren aintzira (ingelesez \"Reindeer Lake\") Saskatchewango ipar-ekialdeko eta Manitobako ipar-mendebaldeko aldean kokaturiko aintzira da. Kanadako aintzirarik handienetan bederatzigarrena da.\nAintzirak 6.500 km\u00b2 area, 230 kilometroko luzera eta 60 kilometroko zabalera ditu. Lekurik sakonena 219 metrotara dago."}
{"id": "394561", "revid": "105290", "url": "https://eu.wikipedia.org/wiki?curid=394561", "title": "Erdialdeko Chaco", "text": "Erdialdeko Chaco (gaztelaniaz \"Chaco Central\") Gran Chacoko eskualdeetako bat da, Pilcomayo ibaitik antzinako Bermejo ibairaino hedatzen dena. Argentina eta Bolivia artean dago eta \"Llanos de Andr\u00e9s Manso\", \"Yapizlaga\", \"Tierras de Gulgoritot\u00e1\" edo \"Chaco Gualamba\" izan ditu izenak."}
{"id": "394562", "revid": "23317", "url": "https://eu.wikipedia.org/wiki?curid=394562", "title": "FC Dinamo Bucure\u015fti", "text": "FC Dinamo Bucuresti (errumanieraz \"Fotbal Club Dinamo Bucure\u0219ti\") Errumaniako futbol talde bat da Bukarest hiriburukoa. Errumaniako txapelketa ugari irabazi ditu 18 Liga eta 13 Kopa. Europako Kopako eta Errekopako final aurrekoak jokatu izan ditu.\nHistoria.\nDinamo Bucuresti 1948ko maiatzaren 14ean sortu zen Barne Ministerioaren babesean \"Unirea Tricolor MAI\" (1926an sortua) eta \"Ciocanul Bucure\u0219ti\" (1919an) taldeak elkartzean. Lehenengo garaipena 1955eko Liga eta 1959ko Kopa izan ziren baina bereziki 60., 70. eta 80. hamarkadak izan ziren taldearen garai onenak. Hiriko beste taldea zen FC Steaua Bucurestirekin lehia izugarria izan zuelarik.\nEuropa mailan titulurik ez du lortu, hala ere 1984ean Europako Kopako final aurrekoetara iritsi zen eta Liverpool FC-k kanporatu zuen. Anfielden 1-0 galdu zuen eta Bukaresten 2-1 irabazi. Kanpoan sarturiko golek utzi zuten Dinamo finaletik kanpo. 1990an Europako Errekoparen final aurrekoetarairitsi zen eta oraingoan RSC Anderlechtek kanporatu zuen partidu bietan 1-0 irabazita.\n90. hamarkada apalaren ondoren XX mendearen hasiera bikaina izan zuen, 4 Liga eta 6 Kopa irabaziz. Azkenengo titulua 2012ko Kopa izan zuen."}
{"id": "394563", "revid": "10891", "url": "https://eu.wikipedia.org/wiki?curid=394563", "title": "Estatuen uhartea", "text": "Estatuen uhartea (gaztelaniaz \"Isla de los Estados\") Argentinako uhartea da, Suaren Lurraldearen ekialdeko muturrean kokaturik. 65\u00a0km-ko luzera eta 15\u00a0km-ko zabalera ditu, guztira 534\u00a0km\u00b2-ko azalera izanik."}
{"id": "394565", "revid": "8896724", "url": "https://eu.wikipedia.org/wiki?curid=394565", "title": "Ezkutu Kanadarra", "text": "Ezkutu Kanadarra (; ) ipar-erdialdeko eta ipar-ekialdeko Ipar Amerikako eskualde geologikoa da, aurrekanbriar arroka igneoz osaturik. Quebeceko % 95, iparraldeko Saskatchewan, Manitoba eta Ontario, Labradorren gehiena eta Estatu Batuetako Adirondack mendiak eta Superiorreko goi-ordokia barnean hartzen ditu.\nEremuko altuerak 300 eta 600m ingurukoak dira, baina badira salbuespen batzuk. Mendikate ertainak daude 1000 metroko mendiekin. Altuenak 1600m-ra ailegatzen dira."}
{"id": "394566", "revid": "1545", "url": "https://eu.wikipedia.org/wiki?curid=394566", "title": "Malvina uharteak", "text": ""}
{"id": "394567", "revid": "10891", "url": "https://eu.wikipedia.org/wiki?curid=394567", "title": "Fernando de Noronha uhartedia", "text": "Fernando de Noronha uhartedia edo artxipelagoa (portugesez \"Arquip\u00e9lago de Fernando de Noronha\", ahoskatua) Ozeano Atlantikoan dagoen Brasilgo uhartedia da. Fern\u00e3o de Loronha lisboatar merkatariaren izena duena, 2001ean UNESCOk Gizateriaren Ondare izendatu zuen, Atol das Rocasekin batera."}
{"id": "394568", "revid": "1545", "url": "https://eu.wikipedia.org/wiki?curid=394568", "title": "Fernando de Noronha", "text": ""}
{"id": "394569", "revid": "1545", "url": "https://eu.wikipedia.org/wiki?curid=394569", "title": "Fernando de Noronha artxipelagoa", "text": ""}
{"id": "394570", "revid": "336", "url": "https://eu.wikipedia.org/wiki?curid=394570", "title": "Frantzia Berria", "text": "Frantzia Berria edo Frantzia Berriko Erregeorderria (frantsesez \"Vice-royaut\u00e9 de Nouvelle-France\") 1534an Frantziak bere Amerikako koloniak kudeatzeko sorturiko barruti administratiboa izan zen.\nUtrechteko Ituna baino lehen Hudson badiatik Mexikoko golkoraino hedatzen zen arren, 1763an Espainia eta Britainia Handia artean banatu zuten."}
{"id": "394571", "revid": "1545", "url": "https://eu.wikipedia.org/wiki?curid=394571", "title": "Frantzia Berriko Erregeorderria", "text": ""}
{"id": "394572", "revid": "1545", "url": "https://eu.wikipedia.org/wiki?curid=394572", "title": "Frantzia Berri", "text": ""}
{"id": "394574", "revid": "56334", "url": "https://eu.wikipedia.org/wiki?curid=394574", "title": "Andy Etchebarren", "text": "Andrew Auguste Etchebarren (Whittier, Kalifornia, 1943ko ekainaren 20a \u2013 Santee, Kalifornia, 2019ko urriaren 5a) euskal jatorridun estatubatuar beisbol jokalaria izan zen. \"Catcher\"ra, Liga Handietako Baltimore Orioles, California Angels eta Milwaukee Brewers taldeetan ibili zen 1962 eta 1978 artean. 1966an eta 1970ean World Series txapelketa irabazi zuen. Ibilbidea bukatzean, entrenatzaile bilakatu zen."}
{"id": "394575", "revid": "65203", "url": "https://eu.wikipedia.org/wiki?curid=394575", "title": "John Arrillaga", "text": "John Arrillaga (Inglewood, Kalifornia, 1937ko apirilaren 3a - Portola Valley, Kalifornia, 2022ko urtarrilaren 24a) Ameriketako Estatu Batuetako euskal jatorriko enpresaburua izan zen, Silicon Valleyko lur-jaberik nagusietariko bat.\nStanford Unibertsitatean ikasi zuen eta baita bertoko saskibaloi taldean aritu ere. Unibertsitate horrekin oso lotuta ibili zen eta diru-dohaintza handiak egin zizkion tarteka. Euskal jatorrikoa izanik, 2007an Stanforden euskal gaiak ikasteko programa bultzatu zuen. Kanpuseko eraikin batek\", The Frances C. Arrillaga Alumni Center\", Johnen 1. emaztearen izena darama. John eta Francesen alaba, Laura Arrillaga-Andreessen, oso lotua dago halaber Stanford Unibertsitatearekin eta hango kanpusean ezkondu zen Marc Andreessen ekintzailearekin 2006an.\n1960ko hamarkadan, Richard Peery kidearekin batera, 1,1 milioi m2 baino gehiago erosi zituen, Kaliforniako San Jose eta San Frantzisko hirien arteko lurretan, teknologiarekin lotutako enpresak haz zitezkeelako esperantzarekin. Erabaki ona izan zen, eta ingurune hartan egindako inbertsioen ondorioz, eremu asko urbanizatu eta enpresa-kanpus, industrialde eta merkataritza-gune gisa garatu izan dira harrezkero Arrillaga eta Peeryren jabetzako lurretan. Ingurunea Silicon Valley izenarekin ezaguna egin bitartean, dirutza handia egin zuen."}
{"id": "394576", "revid": "201", "url": "https://eu.wikipedia.org/wiki?curid=394576", "title": "Sagailo", "text": ""}
{"id": "394577", "revid": "98220", "url": "https://eu.wikipedia.org/wiki?curid=394577", "title": "Shermanen itsasoranzko martxa", "text": "Shermanen itsasoranzko martxa (ingelesez \"Sherman's to the Sea\") William Tecumseh Sherman estatubatuar jeneralak bere Batasun Gudarosteko indarrekin Ameriketako Estatu Batuetako Gerra Zibilan zehar burututako martxa edota ibilaldi bati deritzo. Gaur egun aski ezaguna eta erabilia den lur errearen estrategiaren erabilpenean aintzindarietakotzat jotzen da, alegia, etsaiaren eremuan barneratu eta aurrean harrapatzen den guztia jo ta bertan suntsitu edota desegiteko estrategia guztiz ankerra, honela etsaiaren morala zanpatzeko asmoz.\nGerra kanpainia hau 1863 erdialdera hasi zen, Gettysburg eta Vicksburgeko guduen ondoren Batasuneko Gudarosteak Tennessee estatutik abiatu eta Georgiara zuzendu zen kontraeraso bat gauzatzeko aukera izan zuenean, hain zuzen ere Ameriketako Estatu Konfederatuen bihotzean. 1864ko irailaren 2an Shermanen indarrek Atlanta hiria okupatu ondoren, estatu konfederatuetan barna Ozeano Atlantikoaren kostaldera ailegatu ziren, bidean agertu zitzaizkien indar konfederatuak garaitu eta topatutako industria, trenbide, errota, kanal, biltegi, etxalde, lantegi, eta orokorrean estatu konfederatuaren ekonomiari sostengua eman zekiokeen edozein elementu suntsituz.\nShermanen politika honek eta bere indarrek AEBko Estatu Konfederatuen industriari eta azpiegiturei kalte handia eragin zieten, kalte ugari sortzeaz gain iparraldeko indarrak eremu ezezagunean barneratu ziren, batere hornidura babesik gabe, eta Shermanen aginduz heuren bidean topatutako baserri eta etxaldeetan hostu edota harpilatu ahal izan zuten uzta eta ganaduz biziraunez, soberan gelditutako ganadua eta uzta bera ere suntsitu zutelarik."}
{"id": "394787", "revid": "336", "url": "https://eu.wikipedia.org/wiki?curid=394787", "title": "Jane Russell", "text": "Ernestine Jane Geraldine Russell (Bemidji, Minnesota, Ameriketako Estatu Batuak, 1921eko ekainaren 21a - Santa Maria, Kalifornia, Ameriketako Estatu Batuak, 2011ko otsailaren 28a) zinemako aktorea izan zen, eta Hollywoodeko sex symbol nagusietako bat 1940ko eta 1950eko hamarkadetan."}
{"id": "394788", "revid": "59723", "url": "https://eu.wikipedia.org/wiki?curid=394788", "title": "Kontzientzia-eragozpen", "text": "Kontzientzia-eragozpena arrazoi ideologiko, filosofiko edo erlijiosoengatik gizabanako batek bere kontzientziaz lege bat \u2014edo hortik eratorritako edonolako arau juridiko bat\u2014 ez betetzeko aldarrikapen edo konpromisoa da. Kontzientzia eragozpena ohikoa izan da antimilitarista eta bakezaleen artean, soldaduskari nahiz gastu militarretarako zergak ordaintzeari uko eginez, baina beste arloetan ere garatu da, hala nola abortua egiteari uko egiten dioten medikuen artean."}
{"id": "394789", "revid": "17", "url": "https://eu.wikipedia.org/wiki?curid=394789", "title": "Antimilitarista", "text": ""}
{"id": "394791", "revid": "448", "url": "https://eu.wikipedia.org/wiki?curid=394791", "title": "Juli\u00e1n Lajos", "text": ""}
{"id": "394792", "revid": "23317", "url": "https://eu.wikipedia.org/wiki?curid=394792", "title": "Errumaniako futbol kopa", "text": "Errumaniako futbol kopa (errumanieraz \"Cupa Rom\u00e2niei\") Errumanian jokatzen den kanporaketa bidezko futbol txapelketa da. FC Steaua Bucuresti da kopa gehien irabazi dituena, 22 hain zuzen ere."}
{"id": "394793", "revid": "119347", "url": "https://eu.wikipedia.org/wiki?curid=394793", "title": "Mary Lou Jepsen", "text": "Mary Lou Jepsen informatikaria (1965-) aditua da pantaila lauak diseinatzen. Google X Lablaborategian edukien bisualizazioa lantzen duen sailaren zuzendaria da.\nOne Laptop Per Child (OLPC) (miniordenagailu bat haur bakoitzarentzat) proiektuko sortzaile eta teknologia-zuzendaria izan da.\nGailu mugikorrentzako pantailetan espezializatutako Pixel Qi enpresaren sortzailea ere bada.\nSariak.\nOspe handiko honako sari hauek jaso ditu:\nHainbat sari ere jaso ditu One Laptop per Child proiektuan egindako lanarengatik, eta izendatua izan da informatikari onenak saritzeko hainbat listetan \"Fast Company aldizkaria\", \"New York Times\", \"IEEE Spectrum\" eta abar."}
{"id": "394794", "revid": "2241", "url": "https://eu.wikipedia.org/wiki?curid=394794", "title": "Larr\u00e1inzar (argipena)", "text": "Larr\u00e1inzar \"Larraintzar\" euskal izenaren gaztelaniazko grafia da, eta hainbat adiera ditu:"}
{"id": "394795", "revid": "23317", "url": "https://eu.wikipedia.org/wiki?curid=394795", "title": "FC Rapid Bucure\u015fti", "text": "FC Rapid Bucuresti (errumanieraz \"Fotbal Club Rapid Bucure\u0219ti\"), Errumaniako futbol talde bat da Bukarest hiriburukoa. Palmaresari dagokionez hiriko hirugarren taldea da, Steaua eta Dinamoren atzetik, hala ere 3 Liga eta 13 Kopa irabazi ditu.\nHistoria.\nErrumaniako trenbideetako langile batzuek \"CFR Bucuresti\" eta \"Excelsior\" talde amateurrak elkartu eta talde profesionala osatu zuten. 1931ean hasi zen Lehen Mailan jokatzen Bukaresteko Rapid taldea. Ligarik irabazi ez arren 1935ean Kopa irabazi zuen eta 1937 eta 1942 artean sei Kopa jarraian lortu zituen. 1940an nazio arte mailako txapelketa batetako finalera iristen lehen talde errumaniarra izan zen. Mitropa Kopako finalera iritsi zen baina Bigarren Mundu Gerraren erruz ez zen final hori jokatu.\n60. hamarkada bikaina izan zuen taldeak, 1967ko Liga irabazteaz gain nazio arte mailako txapelketak lortu baitzituen, 1964 eta 1966ko Balkandarren Kopak hain zuzen ere. Honetan ere errumaniar taldeen artean aintzindaria izan zen.\nXX mende bukaera eta XXI hasiera onak egin zituen. 1994ean George Coposek taldearen jabetza eskuratu eta 2 Liga eta 4 Kopa eskuratu baitzituen. Hurrengo denboraldietan lehen eta bigarren mailaren artean ibili zen eta 2016an diru arazo larriak izan zituenez 4. mailara jeitsiarazia izan zen. Ordutik goranzko joera mantendu zuen eta 2021ean bigarren mailan 2. egin ondoren maila gorenera igo zen."}
{"id": "394797", "revid": "23317", "url": "https://eu.wikipedia.org/wiki?curid=394797", "title": "Serbiako futbol kopa", "text": "Serbiako futbol Kopa (serbieraz \u041a\u0443\u043f \u0421\u0440\u0431\u0438\u0458\u0435 \u0443 \u0444\u0443\u0434\u0431\u0430\u043b\u0443, \"Kup Srbije u nogometu\") Serbian jokatzen den kanporaketa bidezko futbol txapelketa da.\nHistoria.\nJugoslavia 1991ean desegin zenean Serbiar eta montenegroarrek \"Jugoslaviako Kopa\" txapelketarekin jarraitu zuten. 2003an ordea herrialdeak Serbia eta Montenegro izena hartu zuen eta ondorioz Serbia eta Montenegroko Kopa jokatu zen. 2006an herrialde biak banatu eta Kopa txapelketa bana antolatu zuten. Orduan sortu zen beraz Serbiako futbol kopa."}
{"id": "394813", "revid": "336", "url": "https://eu.wikipedia.org/wiki?curid=394813", "title": "Emergentzia", "text": "Filosofian, sistemen teorian, zientzian eta artean, emergentzia gertatzen da entitate batek hura osatzen duten atalek berez ez dituzten ezaugarriak dituenean. Propietate edo portaera horiek agertzeko, ezinbestekoa da atalek elkarrekin ari daitezen osotasun gisa. Adibidez, bizikleta batek eta pertsona batek elkarrekiten dutenean aurreranzko mugimendu leuna sortzen dute, baina bakoitzak bere aldetik ezin du mota bereko mugimendua sortu.\nEmergentziak funtsezko tokia betetzen du integrazio mailen eta sistema konplexuen teorietan. Adibidez, bizitzaren fenomenoa, biologiaren esparruan ikasten den eran, kimikaren propietate emergente bat da. Beste adibide bat: fenomeno fisiologikoak izaki bizidunen fenomeno neurobiologikoetatik eratortzen dira."}
{"id": "394815", "revid": "58701", "url": "https://eu.wikipedia.org/wiki?curid=394815", "title": "Galesko Printzearen lurmuturra", "text": "Galesko Printzearen lurmuturra (ingelesez: \"Cape Prince of Wales\"; errusieraz: \u041c\u044b\u0441 \u041f\u0440\u0438\u043d\u0446\u0430 \u0423\u044d\u043b\u044c\u0441\u043a\u043e\u0433\u043e) Seward penintsulako lurmuturra da, Alaskan. Bering itsasartearen ekialdeko muturra da, aurrean Dezhniov lurmuturra duena.\n1778an James Cookek orduan Galesko Printzea zen Jurgi IV.a Erresuma Batukoaren izena eman zion."}
{"id": "394816", "revid": "12788", "url": "https://eu.wikipedia.org/wiki?curid=394816", "title": "Chaco", "text": "Chaco izan daiteke:"}
{"id": "394818", "revid": "1545", "url": "https://eu.wikipedia.org/wiki?curid=394818", "title": "Guyanetako goi-lautada", "text": ""}
{"id": "394819", "revid": "1545", "url": "https://eu.wikipedia.org/wiki?curid=394819", "title": "Guyanetako mendigunea", "text": ""}
{"id": "394820", "revid": "1545", "url": "https://eu.wikipedia.org/wiki?curid=394820", "title": "Guyanako ezkutua", "text": ""}
{"id": "394822", "revid": "105290", "url": "https://eu.wikipedia.org/wiki?curid=394822", "title": "Hego Chaco", "text": "Hego Chaco (gaztelaniaz \"Chaco Austral\") Gran Chacoko eskualdeetako bat da, Bermejo ibaitik hegoaldean dagoena. 270.000 km\u00b2 ditu, guztiak Argentinan."}
{"id": "394823", "revid": "105290", "url": "https://eu.wikipedia.org/wiki?curid=394823", "title": "Ipar Chaco", "text": "Ipar Chaco (gaztelaniaz \"Chaco Boreal\") Gran Chacoko eskualdeetako bat da, Pilcomayo ibaitik iparraldean hedatzen dena. Ez du iparraldeko muga zehatzik baina Paraguai, Bolivia eta Brasil artean dago."}
{"id": "394824", "revid": "17", "url": "https://eu.wikipedia.org/wiki?curid=394824", "title": "Konbergentzia", "text": ""}
{"id": "394825", "revid": "105290", "url": "https://eu.wikipedia.org/wiki?curid=394825", "title": "Konbergentzia (argipena)", "text": "Konbergentzia izenak adiera zenbait ditu:"}
{"id": "394826", "revid": "105290", "url": "https://eu.wikipedia.org/wiki?curid=394826", "title": "Hego Orkadak", "text": "Hego Orkadak edo Hego Orkada uharteak Ozeano Australean dagoen uhartedia da. 1962tik Britainiar Lurralde Antartikoaren zatitzat aldarrikatua, Argentinak Suaren Lurraldea, Antartika eta Hego Atlantikoko Uharteak eskualdearen barnean sailkatzen ditu."}
{"id": "394827", "revid": "1545", "url": "https://eu.wikipedia.org/wiki?curid=394827", "title": "Hego Orkada uharteak", "text": ""}
{"id": "394828", "revid": "1545", "url": "https://eu.wikipedia.org/wiki?curid=394828", "title": "Hego Patagoniako izotz-zelaia", "text": "Hego Patagoniako izotz-zelaia (gaztelaniaz: \"Campo de hielo Patag\u00f3nico Sur\") Argentina eta Txileren arteko mugan dagoen izotz eremu handia da, munduko hirugarren zabalena, Antartika eta Groenlandiaren ondoren.\nIzotz-zelaian guztira 49 glaziar daude, tartean Upsala (902\u00a0km\u00b2), Viedma (978\u00a0km\u00b2) eta Perito Moreno (258\u00a0km\u00b2) Argentinan eta Jorge Montt, Pio XI.a (1\u00a0265\u00a0km\u00b2), O'Higgins, Bernardo, Tyndall eta Grey Txilen."}
{"id": "394830", "revid": "1545", "url": "https://eu.wikipedia.org/wiki?curid=394830", "title": "Hego Shetland uharteak", "text": ""}
{"id": "394831", "revid": "1545", "url": "https://eu.wikipedia.org/wiki?curid=394831", "title": "Hegoaldeko Georgia uharteak", "text": ""}
{"id": "394832", "revid": "1545", "url": "https://eu.wikipedia.org/wiki?curid=394832", "title": "Hegoaldeko Sandwich uharteak", "text": ""}
{"id": "394833", "revid": "1545", "url": "https://eu.wikipedia.org/wiki?curid=394833", "title": "Hegoaldeko Sierra Madre mendikatea", "text": ""}
{"id": "394834", "revid": "1545", "url": "https://eu.wikipedia.org/wiki?curid=394834", "title": "Hispaniola uhartea", "text": ""}
{"id": "394835", "revid": "105290", "url": "https://eu.wikipedia.org/wiki?curid=394835", "title": "Hondurasko golkoa", "text": "Hondurasko golkoa (gaztelaniaz: \"golfo de Honduras\") Karibe itsasoko golko handia da, hegoaldetik Guatemala eta Hondurasko kostaldeak eta mendebaldetik Belize eta Yucat\u00e1n penintsulak mugatzen dutena. Iparraldetik hegoaldera 200\u00a0km inguru ditu Belizeko Dangrigatik Hondurasko La Ceibaraino.\nItsasertza apala du, hareazkoa. Koral ugari daude. Islas de la Bah\u00eda uhartedia (Honduras) hantxe dago. Gehieneko sakonera 5.000 m ingurukoa da."}
{"id": "394836", "revid": "1545", "url": "https://eu.wikipedia.org/wiki?curid=394836", "title": "Hondurasko Golkoa", "text": ""}
{"id": "394838", "revid": "2241", "url": "https://eu.wikipedia.org/wiki?curid=394838", "title": "Hornos (argipena)", "text": "Hornos toponimo hauek izan daiteke:"}
{"id": "394839", "revid": "1545", "url": "https://eu.wikipedia.org/wiki?curid=394839", "title": "Hornos de Segura", "text": ""}
{"id": "394840", "revid": "105290", "url": "https://eu.wikipedia.org/wiki?curid=394840", "title": "Hornos (uhartea)", "text": "Hornos (gaztelaniaz: \"Isla Hornos\") Suaren Lurraldean dagoen uharteada. Txileko uharte honetan izen bereko lurmutur ospetsua dago."}
{"id": "394841", "revid": "1545", "url": "https://eu.wikipedia.org/wiki?curid=394841", "title": "Hornos uhartea", "text": ""}
{"id": "394844", "revid": "56334", "url": "https://eu.wikipedia.org/wiki?curid=394844", "title": "Dolores del R\u00edo", "text": "Mar\u00eda Dolores As\u00fansolo y L\u00f3pez Negrete de Mart\u00ednez del R\u00edo (Durango, Mexiko, 1904ko abuztuaren 3a - Newport Beach, 1983ko apirilaren 11) mexikar aktorea izan zen. Hollywooden 1920 eta 1930eko hamarkadetan eta Mexikoko Zinemaren Urrezko Aroan izarra, Rodolfo Valentinoren baliokidea izan zen.\nLanak.\nHollywooden:\nArgentinan\nEspainian\nItalian\nMexikon"}
{"id": "394845", "revid": "1545", "url": "https://eu.wikipedia.org/wiki?curid=394845", "title": "Dolores del Rio", "text": ""}
{"id": "394846", "revid": "1545", "url": "https://eu.wikipedia.org/wiki?curid=394846", "title": "Xabier Kalzakorta", "text": ""}
{"id": "394847", "revid": "1987", "url": "https://eu.wikipedia.org/wiki?curid=394847", "title": "E! busa", "text": ""}
{"id": "394848", "revid": "336", "url": "https://eu.wikipedia.org/wiki?curid=394848", "title": "Richard Branson", "text": "Sir Richard Nicholas Charles Branson, ezagunagoa Richard Branson izenez (1950eko uztailaren 18a, Shamley Green, Surrey) ingeles enpresaburu, negoziogizon eta abenturazale bat da. Nagusiki berak sortutako Virgin markaren jabea izateagatik da ezagun. Virgin Group taldea 360 enpresek osatzen dute.\n1972an 22 urteko adinarekin Virgin Records diskoetxea sortu zuen, baita gerora Virgin Atlantic Airways hegazkin konpainia ere."}
{"id": "394849", "revid": "512", "url": "https://eu.wikipedia.org/wiki?curid=394849", "title": "Marga Andurain", "text": "Marguerite Cl\u00e9risse \u2014ezagunagoa Marga Andurain () izen-deiturez\u2014 (Baiona, Lapurdi, 1893ko maiatzaren 29a - Tanger inguruko itsasoa, Ozeano Atlantikoa, 1948ko azaroaren 5a) emakume espioia eta abenturazalea izan zen.\nBizitza.\nMarguerite Cl\u00e9risse Baionan sortu zen 1893. Aita Baionako Epaitegi Nagusiko Maxime Cl\u00e9risse epailea zen, eta ama Marie Hiriart, Baionako notario eta sendagile ospetsuen familia bateko alaba eta Arnaut Oihenart euskal idazle zuberotarraren ondorengoa. Ttipi-ttipitik liskarretan eta kalapitetan sarturik ibili zen, eta horregatik eskualdeko eskola erlijioso guztietatik kanporatu zuten. Hori dela eta, Hondarribiko ursulinen eskolara bidali zuten. Antza, han bukatu zituen ikasketak. Eta dirudienez Marga izena eskola horretan erabiltzen hasi zen.\nNortasun handiko neska zen, eta gizonak bereganatzeko dohain berezia omen zuen. Hamazazpi urte zituela, bera baino hamabi urte zaharragoa zen Piarres Andurain lehengusuarekin ezkondu zen. Anduraindarrak jatorriz zuberotarrak ziren, Andurain-Mayte gazteluko familiakoak. Piarres Clement Andurain Maitieren lehengusua zen, \"Zibero\" ezizenez ezagututako euskal idazlea. Berehalaxe, senar-emazte berriak Argentina aldera abiatu ziren negozioak egitera. Panpan erosi zuten ganadu-ustiapenerako etxaldea. Negozioa ez zen ondo atera eta bi urte berantago, dirua xahutu ondoren, Baionara itzuli ziren. Beste bertsio baten arabera Teodoro Jauregi pilotari markinarrarekin egin zuen Argentinako buelta.\n1925ean, aita hildakoan, zegokion herentzia zatia jaso eta Euskal Herria utzirik, Egiptora joan zen. Kairon edertasun-areto bat zabaldu zuen. Jakes semeak dioenez, Margak Ingalaterrako Inteligentzia Zerbitzurako ezkutuko lana egiten zuen, eta horretara joan zen Kairora. Semearen ustetan, Mary Stuart edertasun-aretoa haren egiazko jardueraren estalkia besterik ez zen. Aretoari esker, Marga lasai ederrean mugitzen zen ofizial britainiarren emazteen artean.\n1920ko hamarkadako Kairo hartan Anduraingo konde-kondesak arrunt ezagunak ziren hiriko giza- eta kultura-ekitaldi guztietan. Kairo eta Alexandriako Jai-Alaien kudeaketan parte hartu zuen bere lagun Teodoro Jauregi pilotariarekin batera, eta haren bertsioaren arabera, Txina aldera Jai-Alaia zabaltzeko ideiaren sorreran ere parte hartu zuen. Edertasun-aretoak arrakasta ikaragarri handia erdietsi zuen eta bertara joaten ziren ofizial britainiarrekin ezkonduriko andre egiptoarrak, goi mailako damak eta baita Egiptoko errege familiako zenbait kide ere, Fuad I.a erregearen emaztea, Nazli Sabri sultana, eta Fauwzia, Pertsiako lehen emazte zena, haien artean zirelarik.\nHalako batean, Brault baroiak, harekin eta Haifan, inteligentzia zerbitzuburu zen W.F. Sinclair maiorrarekin, Palestinara joatera gonbidatu zuen, eta bi aldiz pentsatu gabe, harantz abiatu zen aipaturiko lagun horiekin batera. Bidaia horretan, Palestina, Lur Santua eta Siria bisitatu zituen, Sinclair maiorrarekin batera. Badirudi, denboralditxo batez, Sinclairrek eta Margak harreman estuak eduki zituztela. Ekialde Hurbileko frantses agintariek Marga Andurain ingeles etsaiaren aldeko zelataritzat hartu zuten. Sinclairren eskutik, Palmirara iritsi zenean, Margak huraxe zela bere ametsetako bizitokia pentsatu zuen. Kairora itzulita, edertasun-aretoa saldu eta senarrarekin batera Palmirara bihurtu zen. Garai hartan, Palmira hagitz herrixka txikia zen, eta bertan gotorturik bazen frantses guarnizio bat. 1930ean, Margak herriko hotel bakarra erosi zuen, Zenobia erregina mitikoaren izenaz birbataiatu eta euskal altzari ederrez hornitu ondoren, berriro zabaldu zuen. Bertan, garaiko pertsonai ospetsu zenbaitek hartu zuten ostatu, besteak beste Agatha Christie, Lawrence Arabiakoa edota Alfonso XIII erregea.\nHiru urte berantago, sekulako abentura otu zitzaion. Mekara joan nahi zuen. Horrela eginez gero, Mekan sartzen zen lehen emazteki mendebaldarra izanen zen. Abentura berria ongi burutzeko senarraz dibortziatu eta Palmirako Soleiman el Dekmari gameluzain beduinoarekin ezkondu zen. Ezkontza faltsu hori egin ahal izateko, musulman bihurtu zen. Handik zenbait astetara Meka alderantz abiatu zen. Itsaso Gorriko Jidda portuan lehorreratzean, mendebaldarra zela ikusirik, gobernadorearen haremean sartu zuten, Mekan zegoen senar beduinoa bila etorri bitartean.\nBadirudi Soleiman ez zegoela prest Margarekin egindako komenentziazko esposatze hura errespetatzeko, eta horregatik ez omen zuen deus egin baionarra haremetik ateratzeko. Ustekabean, esku mertzenario ordaindu batek Soleiman hil zuen, eta Jiddako agintariek Margari leporatu zioten beduinoaren hilketaren ardura. Hori dela eta, hiriko presondegiko ziega ilunetan espetxeratu zuten. Kontsul frantsesaren esku-sartzeak harrikaturik hiltzetik libratu zuen, baina ezin izan zuen deus egin kanpora bidal ez zezaten. Piarres senarra eta Jakes semea Palmirako hotelaren jarduera kudeatzen gelditu ziren.\nParisen, urtebeteko erbestealdia igaro ondoren, senarra eta semea berriro ikusi ahal izan zituen, eta senarraren eskariz Piarresekin esposatu zen berriz ere. Handik gutxira, esku ezkutu batek Piarres Andurain erail zuen hotelaren inguruetan, eta berriz ere, Marga susmopean gelditu zen. Susmo txar horietatik ihes egin nahian, 1937an Siria utzi zuen betiko. Senarraren heriotza bortitzaz gain, Margaren maitale izandako hiruzpalau gizonen hilketa ere egozten zizkioten. Dena den, inoiz ezin izan zuten deus frogatu baionarraren kontra.\nBigarren Mundu Gerrak Marga eta Jakes semea naziek okupatutako Parisen hartu zituen bete-betean. Margak bere txaleta ofizial alemaniarrentzako luxuzko prostituzio-etxe bilakatu zuen, eta opio trafikatzaile gisa aritu zen. Jakes semeak, bitartean, erresistentzian jardun zuen. Alemaniarrek gerra galdu behar zutela ikusirik, Paris utzi eta Aljerrera joan zen. Han zegoela, harremanak finkatu zituen De Gaulleren aldekoekin, eta horri esker, gerra bukatu zelarik, Frantziara itzuli ahal izan zen eta Kosta Urdinean bizitzen jarri. Zenbait hilabete geroago, bere iloba gaztea zen Raymond Cl\u00e9risse erailik azaldu zen, eta horren hilketa Margari leporatu zioten, herentzia bat zela eta, harekin liskarretan baitzebilen. Aipatu hilketa zela eta, Marga kartzelan sartu zuten berriz ere, baina bere aurkako probarik ez zenez gero, handik gutxira kanporatu behar izan zuten.\nBizibidea ateratzea ez zitzaion batere erraza, eta urrearen kontrabandoari ekin zion. Horretan ari zela, Tangerren, 1948an, bere belaontzian esku ezezagun batek hil eta, itsasora jaurtikiz, desagerrarazi zuen betiko. Bere semearen arabera Intelligence Serviceko \"Untxi Xuria\" goitizeneko batek hil zuen Raymond Cle\u00e9rissen, honen maitalearen, hilketa mendekatzeko.\nDenetik esan da emakume honetaz, eta hari buruz hitz egitean \"Euskal Herriko Mata Hari, Palmirako erregina, Basamortuko kondesa, Lawrence Arabiakoaren maitalea, hogei hilketako kondesa\" eta halako goitizenak ezarri izan dizkiote. Berak bere burua definitzeko bi hitz erabiltzen zituen soilik: euskal herritarra eta abenturazalea. Historian ageri diren euskal herritar emakume abenturazale gutxietako bat da, Katalina Erauso moja alferezarekin batera."}
{"id": "394850", "revid": "336", "url": "https://eu.wikipedia.org/wiki?curid=394850", "title": "Bizkarrezur", "text": "Bizkarrezurra edo errakia ornodunen bizkarrean zehar doan ornoz osatutako hezur multzoa da. Bizkarrezurra, eskeleto axialaren parte da. \nGizakion bizkarrezurra ornoez eta ornoarteko diskoez osaturik dago. Ornoak beren posizioaren arabera izendatzen dira, eta erreferentzia-puntu anatomiko gisa erabil daitezke prozedura batzuk gidatzeko; besteak beste, gerrialdeko ziztadak (anestesia epidurala, errakideoa, eta abar). Bizkarrezurraren baitan sortzen den barrunbea, bizkarrezur-kanala deitzen da eta bere funtzioa, bertatik pasatzen den bizkarrezur-muina ezkutatu eta babestea da.\nHezur eta kartilagoz osaturik dagoen egitura konplexua da; artikulatua eta erresistentea. Bizkarrezurra malgua izaten da eta gorputz emborraren mugimendua ahalbidetzen du; baina malgutasun hori ez da berdina egitura osoan zehar. \nEgitura.\n50.000 animalia-espezie inguruk dute bizkarrezurra. Animalia motaren arabera, orno kopurua eta erregio motak aldatu egiten dira. \nArrainetan, erregio tronkala eta isats-aldea bereizten dira. Tetrapodoetan, lepo-aldea eta gerrialdea gehitzen dira. Ugaztunetan aldiz, erregio tronkala, alderdi toraziko eta lunbarrean bereizten da.\nGizakia, normalean, 33 ornorekin jaiotzen da eta heldutasunera iristean, 26 izan oi ditu: 7 orno zerbikal, 12 toraziko, 5 lunbar, sakroa eta kokzixa. \nGoitik hasita, lehen 24 ornoak ornoarteko diskoen bidez artikulatzen eta bereizten dira, eta beheko azken bederatziak, helduetan, beren artean fusionaturik daude; bost sakroan eta lau kokzixean. \nOrnoa.\nOrno tipikoen egituran bi zati bereizten dira: \"gorputza\" eta \"arkua\". Gorputza aurreko aldean aurkitzen da eta zilindro forma du. Orno-arkua berriz, atzeruntz orientaturik kokatzen da; hau da, pertsonaren atzeko aldean geratzen den atala da . Bi zatien arten, orno-foramen edo bizkarrezur-kanal izeneko zuloa eratzen da, bizkarrezur-muinari pasabidea eta babesa emanez. \nSakroa eta kokzia fusionaturiko ornoz osaturik daudenez, ez dute foramenik beren baitan. \nOrno-arkuan, apofisiak deritzen hezur protuberantziak bereitzten dira. Hiru motatako apofisiak daude: \nOrnoarteko diskoak.\nOrnoarteko diskoa ornoak bizkarrezurretik bereizten dituen kuxin bakoitza da. Egitura kartilaginosoa dute eta ornoen mugimendu arinak antolatu eta ahalbidetzen ditu. Ornoen artean kokatzen dira eta hauek elkarrekin mantentzen dituzten lokailu gisa jarduten dute, bata bestearen artean irristatzea eraginez eta bizkarrezurraren mugimendua ahalbidetuz. Maila zerbikal, dortsal eta lunbarrean dauden bi ornoen arteko egitura da. Bi zati ditu:\nFuntzioak.\nBizkarrezurraren funtzioak askotarikoak dira. Gehien bat sostengu estatiko eta dinamikoko elementu gisa parte hartzen du eta ornodunen grabitate-zentroa mantentzen laguntzen duen faktoreetako bat da.\nBizkarrezurra bizkarrezur-muina babesten duen eskeletoaren euskarri-egitura nagusia da, eta gizakia \u201czutik\u201d mugitzeko aukera ematen du, oreka galdu gabe. Honez gain, garezurraren euskarri ere bada.\nGainera bizkarrezur-muina babesten duen egitura nagusia da. \nBizkarrezur-muina.\nBizkarrezur-kanalaren barruan doan nerbio-kordoia da, garunaren luzapentzat jo daitekeena. Garunarekin batera, nerbio-sistema zentrala osatzen du. Bizkarrezur-muinak informazioa garraiatzen du garunetik gorputzera eta gorputzetik garunera. Muina substantzia gris eta zuriaz osaturik dago. Garunean ez bezala, substantzia grisa (gorputz neuronalak) muinaren barrualdean kokatzen da, eta substantiza zuria (axoiak) aldiz, kanpoaldean.\nBizkarrezur-muinetik 31 pare nerbio espinala sortzen dira . Nerbio espinal hauek, ornoen alboetatik irteten dira gorputzeruntz: zortzi zerbikaletan, hamabi torazikotan, bost lunbarretan, bost sakroan eta bat kokzian.\nBizkarrezurraren atalak gizakietan.\nErregio bakoitzeko ornoak forma eta tamaina desberdinak dituzte. Bakoitzaren ezaugarri indibidualen eta kokapenaren arabera, izen desberdina jasotzen dute.\nErregio zerbikala.\nLepoaldean kokatzen diren eta honen mugimendua ahalbidetzen duten zazpi hezurrek osaturiko atala da. Orno txiki eta delikatuak dira. Erregio zerbikala bi ataletan banatzen da; goiko bizkarrezur zerbikala eta behekoa.\nGoi bizkarrezur zerbikala.\nMugimendu zibernetikoa ahalbidetzen duten egiturek osatzen dute. Inplikatutako lehenen ornoa, Atlas izenez ezagutzen da (C1). Garezurrarekin artikulatzen da burua gora eta behera mugitzea ahalbidetuz. Artikulazio honi, atlanto-okkzipitala deitzen zaio. \nBigarrena, Axis-a (C2), orno zerbikal sendoena da. Honi esker, ezker-eskuin mugimendua egin daiteke. C1-C2 arteko artikulazioa atlanto-axiala deitzen da. Orno hauek, ez dituzte gainontzeko ornoen ezaugarriak betetzen; horregatik, orno atipikoak deritze. Honez gain, haipatutako bi artikulazioetan, ez dago ornoarteko diskorik.\nBizkarrezur zerbikal baxua.\nAtal honetako orno eta artikulazioek bi motatako mugimenduak ahalbidetzen dituzte: flexoluzapena eta inklinazio-errotazio mugimendu mistoa. Gainera, erraboil eta bizkarrezur-muinaren babeste funtzioak betetzen ditu; baita burua egonkortzen eta euste funtzioa ere. C2-C3 artikulzioak ematen dio hasiera atal honi, bizkarrezurreko lehen ornoarteko diskoa bertan kokatzen delarik.\nErregio torazikoa.\nErregio toraziko edo dortsala ere deitzen zaio bizkarrezurraren atal honi. Hamabi hezurrez osaturiko bizkarrezurraren erregio zentrala da. Orokorrean,gehiegizko mugimenduak saihesteko zurruntasun handia duen atala da. Ornoen tamaina handitzen joaten da garezurretik aldendu eta gerrira gerturatzen den heinean. \nOrno hauen ezaugarri nagusia, bi alboetan sahietsekin artikulatzeko dituzten gainzalak dira. Orno toraziko huek, sahietsek eta bularrezurrak, bizi-organoak (bihotza, birikak eta odol hodi garrantzitsuak) babesten dituzten kaxa-torazikoa osatzen dute. \nErregio lumbarra.\nBost hezurrrek osaturiko atala. Erregio honetako ornoak handienak dira eta oso egitura sendoa dute; pisu handia jasaten baitute. Flexio-luzapen mugimendu esnguratsuaa ahalbidetzen dute, baita alboko flexioa eta errotazio margen txiki bat ere. \nSakroa.\nSakroa edo errain-hezurra, bost orno fusionatuk osatzen duten piramide formako hezur motz eta simetrikoa da. Erregio honetan ez dago ornoarteko diskorik ezta bizkarrezur-kanalik ere. Oinarria, erpina eta lau aurpegi ditu (aurrealdea, atzekaldea lateralak). \nSakroa, bi alboetan pelbisaren hezur koxalekin artikulatzen da . Giltzadura hori finkoa da eta haurdunaldiaren azken aldian bakarrik mugi daiteke. Aurretik atzerako balantza moduko mugimendu txiki batzuk eginez, fetoa erditze-kanaletik igarotzea errazten dute . \nKuriositate moduan, erromatarrek izen hori eman zioten, sakrifizioetan jainkoei eskaintzen zitzaien \"hezur sakratua\" zelako.\nKokzia.\nKokzia edo uzkornoa, lau orno fusionatuk osaturiko hezurtxoa da (batzuetan 6 ere izan daitezke). Sakroan bazala, hauen artean ez dago ornoarteko diskorik. Sakroaren erpinarekin artikulatzen da . Uzkornoa errudimentarioa da gizakietan, eta beste animalia-espezie batzuen isatsaren aztarnatzat hartzen da.\nGiza bizkarrezurraren kurbadurak.\nBizkarrezurreko kurbadurak ornoen formagatik, baita ornoarteko diskoen formagatik sortzen dira. Gizakietan, bizkarrezurrak zenbait kurba ditu: zerbikala, torazikoa, lunbarra eta pelbikoa.\nKurba zerbikala konbexua da aurrerantz; kurba guztietan gutxien markatzen dena da. Kurba torazikoa, aurrerantz konkaboa da. Gerrialdekoa nabarmenagoa da emakumeetan gizonetan baino. Konkaboa da aurrerantz, eta \"kurba lordotikoa\" deitzen zaio. Pelbis-kurba kokzian amaitzen da.\nGiza bizkarrezurrak bi kurbadura mota nagusi ditu: aurretiko-atzeragokoak (bentrodorsalak) eta lateralak.\nKurbatura bentrodortsalak.\nBi kurbadura mota deskribatzen dira: zifosia eta lordosia. Zifosia, sabelaldera (aurrera) konkaboa eta dortsaleko (atzealdera) konbexitatea duen kurbadura da. Lordosia, aldiz, sabeleko konbexitatea eta dortsaleko konkabotasuna duen kurbadura da. Giza bizkarrezurra lau erregiotan banatzen da, eta horietako bakoitzak kurbadura mota bereizgarria du:\nJaioberrietan, bizkarrezurrak zifosi zerbikal handi bat besterik ez du. Lordosi lunbarra eta zerbikala gero agertzen dira.\nKurbadura lateralak.\nGizakietan, bizkarrezurrak kurbadura torazikoa ohartezina du. Gorputzaren alde funtzionalaren kontrako konbexutasuna izaten du; hau da, ezkertiek eskuinerantz izango dute kurbaduera eta eskubiez ezkerrerantz . Biztanleen artean izaera eskuina nagusi denez, gehienek ezkerreko konbexitateko kurbadura lateral torazikoa dute\nKurbadura patologikoak.\nBizkarrezurreko gehiegizko kurbadura edo kurbadura anormalak, bizkarreko gaixotasun edo patologia gisa sailkatzen dira. Ezohiko kurbadura ohikoenak hauek dira:\nPatogenia.\nBizkarrezurrean hainbat patologia existizen dira. Besteak beste, lehen haipatutako kurbadurei dagozkienak (Hiperzifosia, hiperlordosia eta eskoliosia) eta jarraian azalduko direnak. Batzuk sortzetiko gaixotasunak dira, bestak aldiz, bizitzan gertatzen diren aldaketek eragin ditzakete (zahartze prozesua, istripuak, tumoreak, eta abar) \nArantza bifidoa.\nSortzetiko malformazioa da. Embrioioaren garapen prozesuan hodi neurala ez da ongi ixten eta ondorioz, bizkarrezurra garatzean, orno-arkua ez da ongi formatu eta ixten. Batzuetan, meninge espinalak eta bizkarrezur-muina, ondo itxi ez den orno-arkutik kanporantz irteten dira; horri \"arantza bifido kistikoa\" deitzen zaio. Protrusio hau gertatzen ez denean, ezkutuko \"arantza bifidoa\" deitzen zaio. Kasu batzuetan, orno-arku guztiak osatugabe egon daitezke.\nKlippel Feil sindromea.\nSortzetiko gaixotasuna da. Gutxienez bi orno zerbikal fusionatzen direnean ematen da. Sintoma ohikoenak hauek dira: lepo motza, garondoan beheko lerroa eta bizkarrezurraren goiko aldearen mugikortasun mugatua.\nHernia diskala.\nOrnoarteko diskoaren kanpoko eraztunean, hau da, zuntzezko eraztunean (anulus fibrosus) gertatzen den desplazamendu edo urradura baten emaitza da. Gertakari honen ondorioz, nukleo mamitsua (gelatina leun motako materiala) bere lekutik irten eta hernia izeneko irtengunea sortzen da. Irtengune honek, kokapenaren arabera, inguruko nerbio espinaletan zein orno muinean presioa eragin dezake, mina sorraraziz. Adibideetako bat, ziatika da.\nKasu batzuetan zuntzezko eraztuna konkortuta egon daiteke, baina urratu gabe; beraz. nukleo mamitsua ez da irteten bere tokitik. Kondizio honi, protusio deritzo eta herniak baina arinagoak dira.\nBizkarrezur-kanalaren estenosia.\nBizkarrezur-estenosia bizkarrezurreko edozein erregiotan gerta daitekeen bizkarrezur-kanalaren estutze bat da. Kanal estuak bizkarrezur-muinean edo nerbio-sustraietan presioa eragiten du eta defizit neurologikoa eragin dezake. Sintomek besoetako edo hanketako mina, logalea edo ahultasuna ekar dezakete; baita maskuriaren kontrola galtzea, heste-kontrola galtzea edo disfuntzio sexuala pairatzea.\nListesi.\nListesi edo espondilolistesi bat, orno baten aldameneko orno batekiko desplazamendua da; bizkarrezurra deslerrokatuz.\nMuineko lesioa.\nBizkarrezur-muineko lesioa bizkarrezur-muinari egindako kaltea da, edozein mailatan gerta daiteke eta aldi baterako edo betiko ondorioak eragin ditzake. Sintomak, kaltea gertatu den kokapenetik, beheranzkoak izaten dira eta mugimendua eta/edo sentsibilitateari eragiten die. Kokapenaren eta larritasunaren arabera, sintomak aldatu egiten dira, sormintzetik paralisiraino; hesteetako edo maskuriko inkontinentzia barne. Epe luzeko emaitzak ere asko aldatzen dira, indarberritze osotik tetraplegia edo paraplegia iraunkorrera. Ondorioz, muskulu-atrofia, borondatezko kontrol motorraren galera, espastizitatea, presioak eragindako ultzerak, infekzioak eta arnas arazoak gerta daitezke besteak beste."}
{"id": "394851", "revid": "12788", "url": "https://eu.wikipedia.org/wiki?curid=394851", "title": "Erraki", "text": ""}
{"id": "394852", "revid": "58701", "url": "https://eu.wikipedia.org/wiki?curid=394852", "title": "Julian Irizar", "text": "Julian Irizar Etxeberria (Capilla del Se\u00f1or, Argentina, \u2013 Buenos Aires, Argentina, ) Argentinako Itsas Armadako amirala izan zen. Euskal herritar guraso euskaldunen semea, Antartikako itsasoetan ibili zen.\nBizitza.\nJulian Irizar Etxeberria 1869ko urtarrilaren 30ean jaio zen Argentinako Capilla del Se\u00f1or izeneko herrian, Exaltaci\u00f3n de la Cruz parrokian, hain zuzen. Aita, Joan Joxe Irizar, O\u00f1atikoa zen eta ama, Ana Etxeberria, Zumarragakoa. Ameriketara, bizimodu hobe baten bila joanak ziren. Lehengo urteetan herriko kalean kokaturiko baserri moduko batean bizi izan ziren, eta gero herritik kanpo, landa zabalean. Aitak, herriaren kanpo aldean bazuen xaboi-ekoiztetxe bat. Txikitako lagunen artean, Pedro Salaberri eta Maximo Barnetxea euskaldunak eduki zituen. Arreba Kontxita Zarateko kaian zen Itsasontzi Eskolan astronomia, nabigazioa eta aljebra irakasten zituen Luis Pastor gaztearekin ezkondu zen, eta orduz geroztik Julian itsas jarduerekin loturik agertzen zaigu. Mutikoaren zaletasuna ikusirik, irizartarrek Julian Buenos Aireseko Itsasontzi Eskolan matrikulatzea erabaki zuten, eta gazte-gaztea zela harantz abiatu zen bere ikasketak egitera.\n1886an bere lehen itsas bidaia burutu zuen itsas armadako ontzi baten eskifaian. Osora 3.600 milia. Bidaia burutzeko berrogei egun egin zituen itsasoan eta 36 egun lehorreko portuetan, Deseadon, Santa Cruzen, Estatuen uhartean, Ushuaian eta Puntas Arenasen geldialdiak egin zituzten. Itsasoan erakutsitako trebezia zela-eta, 1891n ontzi-lotinantorde egin zuten. Europara agindutako bidaietako batean, Euskal Herria, bere gurasoen eta arbasoen herria, ezagutzeko aukera izan zuen. Eta orduz geroztik, ama-lurraren ximikoa bihotzean sarturik eraman zuen beti.\n1892ko uztailaren 6an, Rosales ontzian Ingalaterrara zihoala, ekaitz handi batek hartu zuen. Hurrengo egunetan ekaitzak indar handiz jarraitu zuen itsasontzia larriki matxuratuz. Ontzia abandonatu behar zela eta, eskifaiako gizonek hiru txalupetan ihes egin zuten. Horietako bat Julian Irizarrek gidatzen zuen. Beste biak itsaso haserretu hartan desagertu ziren betiko, eta Irizarrek gidatutakoak Punta Bravako labarretan jo zuen. Bertan zihoazen batzuk hil ziren arren, Irizar eta gizon gehienak salbatu ziren.\n1894ko ekainaren 26an, Julian Irizar Argentinak Boliviarekin zituen mugak finkatzera bidali zuten, eta han ibili zen Pilcomayo ibaitik Ipaguazu alderaino nabigatzen eta mugarriak ongi finkatzen. 1895ean fragatako lotinant egin zuten. Hurrengo urteetan, Argentinako gobernuak agindutako zenbait afera zirela-eta, \"La Argentina\" eta \"Presidente Sarmiento\" izeneko fragatetan Txileko, Peruko eta Suaren Lurraldea aldeko itsasoetan nabigatu zen.\n1901eko abenduaren azken egunetan Otto Nordenskj\u00f6ld suediar doktorearen agindupeko \"Antarctic\" ontzia Buenos Airesetik atera zen Antartikako itsaso izoztuetarantz. Espedizio hartan, eta doktore ospetsu horrekin batera, Europako geologo, botaniko, kartografo eta meteorologo ospetsuenak zihoazen. 1902ko urtarrilaren 10ean, espedizioa Snow Hilla iritsi zen, eta bertan lehorreratu ziren Nordenskj\u00f6ld eta beste sei ikertzaile. Aterpe modukoa altxatu zuten bertan, eramandako aparatuak barruan kokatu zituzten, eta negua bertan pasatzeko prestatu ziren.\nAntarctic ontzia Ushuaiaraino joan zen, eta gero Georgietara itzuli, bertan negua igarotzeko asmotan. Azaroan, itsasontzia Snow Hilla itzultzeko prestatu zuten, baina irten nahi izan zutenean, ezinezkoa egin zitzaien inguruko itsasoa hormatuta baitzegoen. Hori ikusirik, eskifaiako hiru gizon, Andersson, Duse eta Grunden, Esperantza Badian lehorreratu ziren eta oinez, Nordenskj\u00f6ld doktore suediarraren aterperaino iristen ahalegindu ziren. Ezin izan zuten Gustavo Printzea izeneko ubidea zeharkatu eta atzera egin behar izan zuten, Esperantza badiara, hain zuzen, eta bertan, guztiz isolaturik, inoren berri eduki gabe, bederatzi hilabete egin behar izan zituzten.\nBitartean, \"Antarctic\" ontzia Erebus eta Terror izeneko golkoan sartzen ahalegindu zen, baina alferrik, itsaso izoztuak eta izozmendiek bidea ixten baitzioten. Horretan ari zela, ontzia, hormen artean harrapaturik, gelditu zen Danger uharteen inguruan, eta lasterrak hegoalderantz eramaten zuen hiru milia orduko abiadurarekin. 1903ko urtarrilaren 10ean, izotzen presioak itsasontzian lehen arraildurak egin zituen eta 12an eskifaiak ontzia abandonatu behar izan zuen. Noraezean zebilen izozmendi batean bilatu zuten aterpe eta hor izan ziren hamasei egunez, txiripaz Paulet uhartera iritsi zen arte. Unetik horretatik aitzina, espedizioa hiru taldetan banaturik gelditu zen, beraien artean inolako ezagutzarik eta komunikaziorik ez zuten hiru taldetan. Suediar espedizioak Antartikan zeraman bigarren urtea zen. Azkenean, Anderssonek Gustavo Printzea izeneko ubidea hormatua zeharkatzea eta Nordenskj\u00f6ld doktorearekin topatzea lortu zuen.\nBitartean, Europan eta Argentinan, espedizioaren berririk ez izatean, kezkatzen hasita zeuden. Horretarako argentinarrek \"Uruguay\" izeneko ontzia hornitu zuten, eta Julian Irizar buru ezarririk, suediar espedizioaren bila bidali zuten. Ontzian zihoazen sendagileen buru beste euskaldun bat jarri zuten, Joxe Gorrotxategi kirurgialaria. Erreskaterako prestaturiko itsasontzia 1903ko urriaren 8an itsasoratu zen. Urriaren 20an Ushuaiara iritsi zen, azaroaren 4an Shetland uharteetatik sei milietara zegoen. Azaroaren 5ean, Brickman uhartearen aurrean zegoenean, ontzia itsaso hormatuan barneratu zen. Azaroaren 6an, Etna uhartea eta Joinville uhartearen iparraldeko Fitz Roy lurmuturra ikustatu zituzten. 7an Seymour uhartera iritsi ziren eta 7aren eta 11ren artean, aipaturiko uhartean, Snow Hillen eta Paulet uhartean, \"Antarctic\" ontziko naufragoak jaso zituzten. Esperantza badian, suediar zientzialariek topatutako fosilak kaxa handitan \"Uruguay\" ontzira sartu zituzten. Eta hori dena burutu ondoren, eta ekaitz handi baten azpian zeudela, Brasfield itsasartetik barrena abiatu ziren.\nEkaitzak 12tik 15era iraun zuen. Azken egun horretan haize bortitzak masta nagusia eta trinketa hautsi eta bota zituen. Eskifaiako itsastarrek, aizkora eskuan hartuta, trinketa ababorretik itsasora jaurti zuten eta masta nagusia istriborretik. Handik, zenbait ordutara, aurrera jarraitu ahal izan zuten. Azaroaren 18an Observatorio izeneko uhartea ikustatu zuten, eta 22an Santa Cruza iritsi. Bertatik euren itzuleraren berri eman zioten telegrafoz Argentinako Itsas Armadako ministroari. Albiste ona jakitean, Argentina osoa poztu zen. Azaroaren 24an, Irizarrek gidatutako itsasontzia Peng\u00fcin uhartera iritsi zen, 29an Punta Medanosko itsasargia ikustatu zuten eta geroxeago Recaladakoa. Ordurako, Rio de la Platan zeuden eta bertara, ongi etorri egitera, Argentinako gobernuko kideak eta itsas armadako goi-kargudunak zeramatzaten \"Lafayette\" eta \"Buenos Aires\" lurrunontziak hurbildu zitzaizkien. Hortik aurrera, bi lurrunontzirekin batera nabigatu zuten, eta 1903ko abenduaren 2an, Buenos Airesko portura iritrsi. Hiriburuko kaiak ongi etorri egin nahi zioten hiritarrez gainezka zeuden.\n1904ko urtarrilaren 10ean omenaldi beroa egin zioten Irizar komandanteari Buenos Aireseko San Jose ikastetxean, eta Marciano Moltalvo bardo itsu ospetsuak sentimendu handiko zazpi bertso eskaini zizkion. Hona hemen horietako lau:\n1904an fragatako kapitain egin zuten eta 1905eko ekainaren 17an euskal jatorria zuen Corrienteseko familia bateko alaba zen Enkarni Birasororekin ezkondu zen. I. Mundu Guda hasi zenean, Julian Irizar Frantzian zegoen. Argentinako gobernurako zenbait itsasontzi egiten ari ziren Frantziako ontzioletan, eta Irizar komandantea zen itsasontzi horiek kontrolatu eta Argentinara eraman behar zituena. Gerraren beharra zela eta, Frantziako gobernuak bere ontzioletan egiten ari ziren itsasontzi guztiak errekisatu zituen, eta Irizarrek bideratu zituen Frantziako gobernuarekin afera horretan egin beharreko negoziazio guztiak. 1919an Argentinara itzultzean, gobernuak kontralmirante izendatu zuen eta 1921ean Itsas Armadako Lehen Dibisioko komandante-buru. 1923an Estatu Batuetara bidali zuten, bertan berritzen ari ziren \"Rivadavia\" eta \"Moreno\" gudu-ontzien modernizazioa berma zezan. Lan hidrografiko ugari burutu zuen, horien artean Gerlacheko kanalaren planoak.\nGeroago, Itsas Armadako Bigarren Dibisioko komandante-buru izendatu zuten. 1926an Itsas Armada Nazionaleko almiranteorde egin zuten, eta 1932an itsas prefektu nagusia. 1933an, 62 urte zituela, eta ia 50 urte Itsas Armada Nazionalaren zerbitzura zeramatzala, erretiratu zen. Handik bi urtera, hau da, 1935eko martxoaren 17an, hil zen Irizar itsasgizon zuhur eta ausarta. Haren hiletara Argentinako lehendakaria, ministroak, gainerako gobernukideak eta itsas armadako goi kargudunak joan ziren. Argentinan maitasunez eta miresmenez oroitzen dute."}
{"id": "394854", "revid": "512", "url": "https://eu.wikipedia.org/wiki?curid=394854", "title": "Peritoneo", "text": "Peritoneoa edo baresarea ehun konektiboz osatutako mintz seroso bat da eta abdomenaren eta azpilaren arteko muga ezartzen du. Peritoneoa gainetik gantzez pilaturik egongo da. Bi orriz dago osatua; pareta orria eta errai orria.\nPareta orria abdomen barrunbeko paretei estuki itsasten da eta beste orri bat eratzen du, errai orria. Bigarren honek, abdomeneko erraiak guztiz edo partzialki estaltzen ditu.\n2 orrien artean gune birtual txiki bat dago, peritoneo barrunbea, eta bertan isurkari pixka bat pilatuko da (gutxi gorabehera 50 ml). Honen funtzioa lubrikatzea da, erraien arteko labainketa mugimenduek urradurak eragin ez ditzaten.\nErraien kokapena.\nKabitate abdominaleko erraiak barrunbe peritonealean duten kokapenaren arabera sailkatzen dira. Bi kokapen deberdin daude; peritoneo barruan eta peritoneo kanpoan. Peritoneo barruan kokatzen diren erraiei intraperitoneal deritze (hauek peritoneoz inguratuta daude) eta peritoneoz kanpo kokatzen direnein, berriz, retroperitoneal (hauek ez daude peritoneoarekin guztiz inguratuta).\nPeritoneo barrunbea.\nPeritoneoaren orriek bi barrunbe eratzen dituzte: \nBi barrunbe hauek, omentuko zuloa edo Winslow hiatoa deritzon zulo baten bidez komunikatuko dira.\nZuloaren mugak hurrengoak izango dira: \nPeritoneoaren tolesak.\nOmentuak.\nOmentuak edo epiplioak, peritoneotik sortzen diren orri biko/bilaminarreko tolesak dira. Omentuek urdaila abdomen paretan eta beste organo batzuetan finkatze eta sostengu funtzioa izango dute. Bitan banatzen dira: omentu nagusia eta omentu txikia.\nMesoak.\nErraiak atzeko abdomen paretarekin lotzen dituen peritoneoaren kapa bikoitza da eta honi esker, erraiak oso mugikorrak dira. Bertan gantza pilatzen da eta kasu batzuetan bi kapa horien artetik odol hodiak eta nerbioak igarotzen dira, erraiak inerbatu eta odoleztatzeko helburuarekin.\nMeso mota ezberdinak ditugu:\nMesenterio.\nMesenterioak, jejunoa eta ileonaren heste lakioak atzeko paretara lotuko ditu. Bi orrien artean goiko arteria eta zain mesenterikoak igarotzen dira. Gainera, mesoen artean luzeena da eta mugikortasun handia emango die heste lakioei.\nMesokolona.\nZeharkako kolonak eta mesokolonak peritoneo-barrunbe nagusia beste bi zatitan banatuko dute:\nMesokolonetik beheko arteria eta zain mesenterikoak igarotzen dira, baita nerbio esplakniko eta bagoaren adarrak ere.\nLotailuak.\nPeritoneoz osaturiko bi erraien arteko loturak/tolesak dira eta haien izenak zein errai lotzen dituzten adierazten dute:\nPeritoneo azpiko erraiak.\nPeritoneoa abdomen eta azpil barrunbeen arteko muga eratzen du. Honen ondorioz,\u00a0azpilean kokatzen diren erraien goiko aurpegiraino helduko da, hauek gainetik estaliz. Beraz peritoneoa ez da azpilaren zorura helduko.\nPeritoneoa azpilera heltzerakoan erraien arteko gune guztietara luzatzearen ondorioz zokoguneak sortzen ditu.\nInerbazioa.\nPeritoneoaren inerbazioa sentikorra izango da, izan ere, peritoneoak ez du inerbazio eragilerik izango, ez baita mugitzen.\nPeritoneoarekin erlazionatutako gaixotasunak.\nPeritonitis.\nPeritoneoaren inflamazioa (irritazioa) da.\nKausak.\nSabelaldean (abdomen) odolaren, gorputz isurkarien edo zornearen pilaketaren ondorioz sortzen da inflamazioa.\nGaixotasun honen mota bat, peritonitis bakteriano espontaneoa edo primario da, eta aszitisaren ondorioz sortzen da. Aszitisa, abdomen pareta eta organo abdominalen artean ematen den isurkari serosoaren pilaketa da eta orokorrean, gaixotasun hepatikoengatik sortu egiten da.\nPeritonitisa beste arazo batzuen ondorioa denean, peritonitis sekundario izena hartuko du. Kasu hauetan, peritoneoz barruko errai baten zulaketa zein eztanda ematen da; esaterako, apendizitis zulatua (apendicitis perforada) edo urdail ultzeraren eraginez peritonitis sekundarioa sor daiteke. Haatik, peritonitisa dibertikuluen apurketa, abdomen kirurgia baten ondoriozko infekzioa edo abdomeneko trauma edo zauri bat dela eta sortu daiteke ere.\nAzkenik, peritonitis tertziarioa daukagu, hau abdomen barneko infekzio zorrotz, aktibo eta iraunkorra da. %60-eko hilkortasuna dauka.\nKlinika.\nAbdomen minbera eta sentibera. Abdomena ukitzean edo mugitzen mina ugaritu daiteke. Hanpatuta aurkitu daiteke ere , distentsio abdominala deritzo horri.\nBeste sintomak:\nDiagnostikoa.\nGaixotasun hau diagnostikatzeko lehenbizi abdomena aztertu behar da; hanpadura edo zurruntasuna peritonisiaren adierazlea dira. Bestalde, erradiografiak, tomografia konputarizatuak eta odol analisiak egin daitezke. Gainera, abdomen-barrunbean likido asko aurkitzen bada, likido apur bat erauzi daiteke hau anilizatzeko asmoz.\nTratamendua.\nKausaren identifikazioa lehenbailehen egitea komenigarria da, tratamendua ahalik eta azkarren aplikatzeko; kirurgia eta antibiotikoak (normalean). Hala ere, peritonitisa gaur egun oraindik hilgarria izan daiteke.\nAszitis.\nAbdomen pareta eta organo abdominalen artean ematen den isurkari serosoaren pilaketari deritzo.\nKausak.\nAszitisa odol-hodi hepatikoen presio altuak (porta zainaren hipertentsioak ain zuzen)\u00a0 eta albuminaren maila baxuek sortzen dute. \u00a0\nHipertentsio portala, porta zainaren barneko presioaren igoera da. Orokorrean, gibelaren gaixotasun baten ondoriozkoa, hoien artean ohikoenak zirrosi hepatikoa eta porta zainaren trobosia dira.\nGibela larriki\u00a0 kaltetzen duten gaixotasunek beraz, aszitisa sortu dezakete ere:\nBestalde, abdomeneko erraien minbizi (apendize, kolon, pankrea, umetoki, obulutegi\u2026 minbizia) batek ere sortu dezake aszitisa.\nKlinika.\nKausaren arabera sintomak gutxinaka edo bat-batean agertu daitezke. Gainera, gerta daiteke abdomenean isurkari kantitate gutxi pilatzea eta ondorioz sintomarik ez agertzea. Isurkari pilaketa altua bada ordea, abdomen distentsioa eta mina sentitzen du pazienteak arnasteko zailtasunak izaten dituelarik.\nGutxiegitasun hepatikoaren sintomak ere erakutsi ditzake.\nDiagnostikoa.\nMedikuak azterketa fisikoa egingo du, hanpaduraren magnitudea aztertzeko.\nGibela eta giltzurrunak analizatzeko hurrengo azterketak egiten dira:\nBestalde abdomeneko likidoa erauzi eta analizatu daiteke, isurkaria infektatua dagoen aztertzeko.\nTratamendua.\nTratamendu mota ezberdinak daude larritasunaren arabera. Hasteko, likido metaketa ekiditeko bizi ohitura egokiak mantentzea ezinbestekoa da, hala nola alkoholaren eta orokorrean likidoen ingesta murriztea eta gatz gutxiko dieta bat mantentzea. Horrez gain, sendagai bidezko tratamendua ere ematen da, infekzioetarako antibiotikoak eta likidoa galtzeko diuretikoak besteak beste. Txertaketa ere garrantzitsua izan daiteke gaixotasun hepatikoak (influenza, hepatitis A eta B, neumonia neumokozikoa\u2026) saihesteko edo tratatzeko. Gaixotasun hepatiko terminalak diztuzten pertsonetan gibel transplantea egitea da aukera eraginkorrena. Azkenik, zirrosi kasuetan, ibuprofenoa eta naproxenoa bezalako\u00a0 hanturaren aurkako sendagai ez esteroideak sahiestea gomendatzen da."}
{"id": "394855", "revid": "12788", "url": "https://eu.wikipedia.org/wiki?curid=394855", "title": "Ondeste", "text": "Ondestea heste lodiaren azken zatia da, kolonean hasi eta uzkian amaitzen dena. Gizakiarengan 12 zentimetro inguru luze izaten da. Erdialdean zabalgune bat du, eta bertan elikagaietatik geratzen diren hondakinak pilatzen dira uzkira iritsi aurretik.\nDeskribapen anatomikoa.\nDigestio hodiaren bukaerako zatia da, hain zuzen heste lodiaren azken zatia, eta 10-20 zentimetro inguruko luzera dauka (emakumeetan laburragoa da). Gorputzaren erdiguneko marran kokatzen da,\u00a0eta S3 mailaren parean hastzen da. Albotik ikusten badugu, S itxura dauka, errain-hezurak eta uzkornoak erakusten duten makurdura edo bihurguneen ondorioz.\nZeharka ebakitzen badugu, 3 toles ikusiko ditugu; ilargierdi itxurako tolesak deritzenak: toles bat (bitartekoa) eskuinean, eta beste biak (goikoa eta behekoa) ezkerraldean. Toles horiek eragiten dute\u00a0aurretik aipatutako bihurguneak agertzea, justu beraien inguruan. Eskuineko (bitartekoa) tolesa dagoen lekuan, haren goian eta behealdean, bi bihurgune daude. Ezkerrean, aldiz, bi tolesen artean dago bihurgunea (bihurgune nagusia).\nAlboko aurpegitik begiratuz, errainezurraren aurrean kokatzen dela ikus dezakegu, errain hezur horren formara moldatzen delarik. Errainezurrak makurdura egiten duenez (errainezur lordosia), eta uzkornoak aurrerantz egiten duenez, ondesteak ere berdin egiten du. Uzkorno maila horretara arte aurrerantz egiten badu ere, uzkorno maila horretan berriro ere atzerantz egiten du, makurdura atzealderantz geldituz.\nOndestearen atalak.\nOndestea bi zatitan banatzen da, eta bien artean lotune bat dago, muga eginez: uzki-ondestetako lerroa\u200b (uzki kanala eta goiko zatia hasten den eremuan).\nBeheko zati horretan bi esfinter daude: \nGoiko aldea endodermikoa eta behekoa ektodermikoa dira. 3-4 zentimetroko luzera du eta egitura desberdinak aurkituko ditugu mukosatik begiratuz:\nUzkiko balbula hauek bata bestearekin lotzean lerro pektinatua eratzen dute, orrazi itxura duena. Lerro pektinatua garrantzitsua da, jatorri endodermikoa eta ektodermikoa duten uzki kanaleko zatiak banatzen baititu. Lerrotik gora endodermikoa da eta lerrotik behera ektodermikoa. Arrazoi horrengatik, liburu askotan ondestea lerro horretaraino kontsideratzen da eta hortik aurrera kokatzen den uzki kanalaren zatia ez dute ondestea kontsideratzen.\nLerro pektinatuaren behealdean, beste eremu bat dago: Pekten eremua. Pekten eremu hau zuriagoa\u00a0eta leunagoa da eta, horregatik, \"zona alba\" ere deitzen zaio. Eremu horren behealdean, ildo bat dago: uzki-larruazaletako ildoa. Ildo horren agerpena epitelioaren aldaketa bat da. Izan ere, hortik behera kokatzen diren zelula epitelialak keratinizatuak daude.\nUzki kanalaren beheko muga, uzki zuloa da.\nBestalde, uzki kanalaren luzera\u00a0eta, ondorioz, izendapena desberdina da ikuspuntu anatomikoa edo kirurgikoa hartuz gero. \u00a0\nOndestearen geruzak.\nOndesteak geruza ezberdinak ditu eta bakoitzak bere ezaugarriak dauzka. Geruza nabarienak mukosazko geruza eta giharrezko geruza dira.\nOndestearen mukosa.\nEsan bezala, ondestearen mukosaren gehiengoa, ondestearen goiko zatiarena,\u00a0endodermikoa da.\u00a0 Uzki kanalaren goiko zatia ere endodermikoa da, baina beheko zatiaren mukosa, ektodermikoa.\nBere koloreari dagokionez, kolon sigmoideoarena baino gorriagoa da, odoleztatuagoa dagoelako. \nMukosa horretan agertzen dira aurrez aipatutako tolesak (bitartekoa, goikoa eta ezkerrekoa). \nOndestearen giharrezko geruza.\nLuzetarako geruzak ondeste guztia hartzen du eta jada ez dugu kolonean zeuden tenia edota haustrarik izango. Bi giharrezko geruza ezberdintzen dira: luzetarako geruza, kanpoaldean dagoena, eta geruza biribila, barnealdean dagoena. Giharrezko geruza horiek dira esfinterrak osatzen dituztenak.\nOndestearen odoleztapena.\nOndestearen odoleztapena ezberdina da eremuaren arabera. \nOndestearen goikaldea goiko ondeste arteriak odoleztatzen du, eta hori beheko arteria mesenterikoaren adar bat da. S3 mailan (azpil-eremuan) bitan banatzen da, eskuin eta ezker adarretan, ondestearen eskuineko eta ezkerreko aldeak odoleztatzen dituztenak.\nErdiko eremua erdiko ondeste-arteriak odoleztatzen du eta hau barneko ilion arteriatik ateratzen da.\nBeheko atala, ordea, beheko ondeste-arteriak odoleztatzen du, zeina barneko arteria pudendaren adar bat den.\nZain itzulia ere beheko mesenterio zainaren bidez burutzen da. Horrek porta zaina osatzen du goiko zain mesenterikoaekin eta bare zainarekin elkartzean. Bertan drainatzen dute hirurek.\nOndestearen inerbazioa.\nPlexu enterikoa arduratzen da ondestearen eta gainontzeko kolonaren atalen inerbazioaz. Zuntz sinpatiko zein parasinpatikoak ditugu bertan.\nSinpatikoaren kasuan, gongoil osteko zuntzak dira plexu enterikora iristen direnak. Gongoil aurreko zuntzak bizkarmuinaren T9-L2 mailetatik ateratzen dira, hor izaten dute 1. neurona. Zuntz horiek nerbio esplankniko nagusi, txiki eta txikienetik eta gerriko nerbio esplanknikoetatik bideratzen dira. 2. neurona gongoil zeliako, aorta-giltzurrunetako gongoiletan, goiko eta beheko mesenterio gongoiletan (batez ere) izaten dute. Horietatik gongoil osteko zuntzak goiko eta beheko mesenterio arteriekin batera abiatzen dira heste-muskuluetara, plexu enterikoa. Sinpatikoak peristaltismoa txikiagotzen du (hesteen mugimendua) eta basokontrikzioa eragiten.\nParasinpatikoaren kasuan, bere zuntzak bi taldetan banatzen dira: garaldeko zuntzak eta azpileko zuntzak, baina ondestearen kasuan azpileko atalak du garrantzia. \nParasinpatikoak peristaltismoa handiagotzen du (hesteen mugimendua) eta heste jariapena areagotzen.\nOndeste-haztapen edo ondeste-ukipen azterketa.\nOndeste-haztapen edo ondeste-ukipen azterketa ondestearen oinalde edo behekaldean burutzen den azterketa garrantzitsu bat da, ondestearekin berarekin edota prostatarekin erlazionatutako patologiak diagnostikatzeko. Horretarako, medikuak behatz bat uzki zulotik barrena sartzen du eta ingurua miatzen.\nAzterketa hau egitearen arrazoiak hainbat izan daitezke, baina ondorengoak dira ohikoenak:\nProstatako minbizia detektazeko oso baliagarria da, bertan prostataren handipen nabarmen bat nabaritzen baita. Horregatik, 50 urtetik gorako gizonezkoei azterketa hau egitea gomendatzen zaie, prostatako minbizia baita minbizirik ohikoena adin-tarte horretako gizonezkoetan. Beraz, ondeste-ukipen azterketa prebentzio gisa asko erabiltzen den teknika dela esan daiteke."}
{"id": "394857", "revid": "1545", "url": "https://eu.wikipedia.org/wiki?curid=394857", "title": "Ibai Gazia", "text": "Ibai Gazia hainbat ibaien izena da:"}
{"id": "394858", "revid": "1519", "url": "https://eu.wikipedia.org/wiki?curid=394858", "title": "Ibai Gazia (Arizona)", "text": "Ibai Gazia (ingelesez: \"Salt River\"; gaztelaniaz: \"R\u00edo Salado\"; o'odhameraz: \"Onk Akimel\", yavapaieraz: \"\u02bcHakanyacha\" edo \"Hakathi\") Arizonako ibaia da. 322 kilometro luze da eta 35.483\u00a0km2-ko ibai-arroa du. Gila ibaiaren ibaiadar nagusia da."}
{"id": "394859", "revid": "71506", "url": "https://eu.wikipedia.org/wiki?curid=394859", "title": "Itsas Probintziak", "text": "Itsas Probintziak (ingelesez: \"Maritime provinces\", \"the Maritimes\" edo \"Canadian Maritimes\"; frantsesez: \"Provinces maritimes\") ekialdeko Kanadako eskualdea da, barnean Brunswick Berria, Eskozia Berria eta Eduardo Printzearen Uhartea dituena. Ternua eta Labrador gehituta, Kanada Atlantikoa osatzen du. 2016n 1.813.606 biztanle zituen."}
{"id": "394860", "revid": "1545", "url": "https://eu.wikipedia.org/wiki?curid=394860", "title": "Kanadako itsas-probintziak", "text": ""}
{"id": "394861", "revid": "1545", "url": "https://eu.wikipedia.org/wiki?curid=394861", "title": "Kanadar ezkutua", "text": ""}
{"id": "394862", "revid": "1545", "url": "https://eu.wikipedia.org/wiki?curid=394862", "title": "Juan Fern\u00e1ndez artxipelagoa", "text": ""}
{"id": "394863", "revid": "1545", "url": "https://eu.wikipedia.org/wiki?curid=394863", "title": "Uhartedi Artikoa", "text": ""}
{"id": "394864", "revid": "1545", "url": "https://eu.wikipedia.org/wiki?curid=394864", "title": "Kanadako belardiak", "text": "Kanadako belardiak edo Belardietako probintziak (ingelesez: \"Canadian Prairies\", \"Prairie provinces\" edo \"the Prairies\"; frantsesez: \"Prairies canadiennes\") mendebaldeko Kanadako eskualdea da, barnean Alberta, Saskatchewan eta Manitoba dituena. Geografikoki ipar-ekialdeko Columbia Britainiarra barnean hartu arren, politikoki ez du eskualdea osatzen. 2011n 5.886.906 biztanle zituen."}
{"id": "394865", "revid": "1545", "url": "https://eu.wikipedia.org/wiki?curid=394865", "title": "Belardietako probintziak", "text": ""}
{"id": "394866", "revid": "201", "url": "https://eu.wikipedia.org/wiki?curid=394866", "title": "Bizkar hezur", "text": ""}
{"id": "394867", "revid": "201", "url": "https://eu.wikipedia.org/wiki?curid=394867", "title": "Bizkar-hezur", "text": ""}
{"id": "394871", "revid": "98220", "url": "https://eu.wikipedia.org/wiki?curid=394871", "title": "Kanadako Mendi Harritsuak", "text": "Kanadako Mendi Harritsuak (; ) Ipar Amerikako mendikatea da. Mendi Harritsuen eskualde hau Kanadako Alberta eta Columbia Britainiarratik hedatzen da batez ere, baina baita Estatu Batuetako Idaho eta Montanatik ere. Iparraldeko muga Liard ibaiak sortzen duen ordokia du. Mendikatearen tontorrik altuena 3.954 metroko Robson mendia da."}
{"id": "394875", "revid": "105290", "url": "https://eu.wikipedia.org/wiki?curid=394875", "title": "Karlos Printzearen uhartea", "text": "Karlos Printzearen uhartea (ingelesez: \"Prince Charles Island\") Kanadako Nunavuten dagoen uhartea da. Handia den arren, ez zuten 1932ra arte aurkitu. Baina informazioa ez zuten mapetan sartu eta 1948an berriro topatua izan zen. Urte hartan jaioberria zen Karlos Galeskoaren izena eman zioten. Ez du biztanlerik eta, ziur asko, bertoko inuitek aspalditik ezagutzen zuten."}
{"id": "394876", "revid": "336", "url": "https://eu.wikipedia.org/wiki?curid=394876", "title": "Koko uhartea", "text": "Koko uhartea (gaztelaniaz: \"Isla del Coco\") Costa Ricako Puntarenasen dagoen uhartea da. Bere ezaugarri naturalak zirela eta, 1997an UNESCOk Gizateriaren Ondare izendatu zuen."}
{"id": "394879", "revid": "98220", "url": "https://eu.wikipedia.org/wiki?curid=394879", "title": "Kostako mendikatea", "text": "Kostako mendikatea () mendebaldeko Ipar Amerikako mendikatea da, Ozeano Bareko Suzko Eraztunaren barnean dagoena. 1.600 kilometro luze da eta, batez beste, 300 kilometro zabal. Tontorrik altuena Waddington mendia da (4.019 metro)."}
{"id": "394880", "revid": "1545", "url": "https://eu.wikipedia.org/wiki?curid=394880", "title": "Kostaldeko mendiak (Kanada)", "text": ""}
{"id": "394881", "revid": "119347", "url": "https://eu.wikipedia.org/wiki?curid=394881", "title": "Jos\u00e9 Corbacho", "text": "Jos\u00e9 Corbacho Nieto (L'Hospitalet de Llobregat, 1965eko abenduaren 12a) Kataluniar aktore, zinema zuzendari, zinema gidoilari eta umorista bat da.\nL'Hospitalet de Llobregat hiriko Santa Eulalia auzoan jaio zen, hain zuzen ere, bertan bere \"Tapas\" filma girotu zuelarik. Ama Salamanca hirikoa eta aita Badajozko probintziako La Zarza udalerriko etorkinak direlarik. Anna Barrachina aktorearen bikotekidea da.\n1988an La Cubana antzerki konpainian aktore gisa hasi zen, ondoren El Terrat ekoiztetxearen eskutik telebista eta zineman ere jardun duelarik."}
{"id": "394883", "revid": "1545", "url": "https://eu.wikipedia.org/wiki?curid=394883", "title": "Mackenzie ibaia", "text": ""}
{"id": "394884", "revid": "105290", "url": "https://eu.wikipedia.org/wiki?curid=394884", "title": "Madeleine uharteak", "text": "Madeleine uharteak (frantsesez: \"\u00celes de la Madeleine\") Kanadako Quebecen dagoen uhartedia da."}
{"id": "394885", "revid": "1545", "url": "https://eu.wikipedia.org/wiki?curid=394885", "title": "Madalena uharteak", "text": ""}
{"id": "394886", "revid": "201", "url": "https://eu.wikipedia.org/wiki?curid=394886", "title": "Itsas laster", "text": ""}
{"id": "394887", "revid": "105290", "url": "https://eu.wikipedia.org/wiki?curid=394887", "title": "Mendebaldeko Falkland", "text": "Mendebaldeko Falkland edo Malvina Handia (gaztelaniaz: \"Isla Gran Malvina\"; ingelesez: \"West Falkland\") Falklandetan dagoen uhartea da. 4.532\u00a0km\u00b2-ko azalera du."}
{"id": "394888", "revid": "1545", "url": "https://eu.wikipedia.org/wiki?curid=394888", "title": "Malvina Handia", "text": ""}
{"id": "394889", "revid": "1545", "url": "https://eu.wikipedia.org/wiki?curid=394889", "title": "Mavina Handia uhartea", "text": ""}
{"id": "394890", "revid": "1545", "url": "https://eu.wikipedia.org/wiki?curid=394890", "title": "Mendebaldeko Falkland uhartea", "text": ""}
{"id": "394891", "revid": "7388", "url": "https://eu.wikipedia.org/wiki?curid=394891", "title": "Umetoki-tronpa", "text": "Ugaztun emeetan, umetoki-tronpa, Falopioren tronpa ere deitua Gabriel Fallopio italiar anatomia-ikertzailearen omenez, obulutegiak eta umetokia lotzen dituzten bi hodietako bakoitza da. Hodi hauetan zehar lerratzen da obulua, umetokira iristeko. Emakumeetan, 10-12 bat cm luze izaten da.\nMuturrak inbutu itxura du eta hatz moduko luzakin batzuk izaten ditu (infundibulua esaten zaie luzakin horiei), obulua hartzeko zeregina dutenak. Fallopioren hodiak ez daude obulutegiari lotuta. Gihar organoak dira, eta paretetan epitelio ziliatua dute. Zilioen higialdiak, gihar-uzkurdurekin batera, umetokirantz bultzatzen du obulua. Obulutegi aldeko hodi muturretik hurbil ernaldu ohi da obulua.\nUmetoki-tronpek zeregin garrantzitsua dute ugalketan, eta bertan edozein aldaketa gertatuz gero emakumea antzu gera daiteke. Hodi horiek lotzea jaiotza kontrolatzeko bide bat da."}
{"id": "394892", "revid": "12788", "url": "https://eu.wikipedia.org/wiki?curid=394892", "title": "Fallopioren tronpa", "text": ""}
{"id": "394893", "revid": "105290", "url": "https://eu.wikipedia.org/wiki?curid=394893", "title": "Manitoba (aintzira)", "text": "Manitoba (ingelesez \"Lake Manitoba\") Manitoban kokaturiko aintzira da. Kanadako aintzirarik handienetan hamahirugarrena da.\nAintzirak 4.624 km\u00b2 area, 200 kilometroko luzera eta 45 kilometroko zabalera ditu. Lekurik sakonena 7 metrotara dago."}
{"id": "394894", "revid": "1545", "url": "https://eu.wikipedia.org/wiki?curid=394894", "title": "Manitoba aintzira", "text": ""}
{"id": "394895", "revid": "1545", "url": "https://eu.wikipedia.org/wiki?curid=394895", "title": "Martinika uhartea", "text": ""}
{"id": "394896", "revid": "1545", "url": "https://eu.wikipedia.org/wiki?curid=394896", "title": "Mendebaldeko Sierra Madre mendikatea", "text": ""}
{"id": "394897", "revid": "336", "url": "https://eu.wikipedia.org/wiki?curid=394897", "title": "Mendikate Artikoa", "text": "Mendikate Artikoa () iparraldeko Kanadako mendikatea da, Kanadako Uhartedi Artikoaren ipar-ekialdean dagoena. Mendikatearen tontorrik altuena 2.616 metroko Barbeau mendia da."}
{"id": "394898", "revid": "1545", "url": "https://eu.wikipedia.org/wiki?curid=394898", "title": "Mikelune uhartea", "text": ""}
{"id": "394900", "revid": "336", "url": "https://eu.wikipedia.org/wiki?curid=394900", "title": "Miskitoen kosta", "text": "Miskitoen kosta (ingelesez \"Mosquito Coast\" edo \"Miskito Coast\") egungo Nikaragua eta Hondurasko Karibeko kostaldean sorturiko protektoratua izan zen. Miskito amerindiar herriaren izena zuen."}
{"id": "394901", "revid": "1545", "url": "https://eu.wikipedia.org/wiki?curid=394901", "title": "Mosquitos golkoa", "text": "Mosquitos golkoa () Karibeko golkoa da, iparraldeko Panamako kostaldeetatik hedatzen dena. Calov\u00e9bora, Gu\u00e1zaro, Concepci\u00f3n, Veraguas, Bel\u00e9n, Petaquilla eta Cocl\u00e9 del Norte ibaiek bertan dute ahoa."}
{"id": "394902", "revid": "105290", "url": "https://eu.wikipedia.org/wiki?curid=394902", "title": "Miskito", "text": "Miskitoak (miskitoeraz: \"M\u00edskitu\") Erdialdeko Amerikako amerindiar herria eta herri horretako kidea da.\nNikaraguan eta Hondurasen bizi dira miskitoak, Karibe itsaso inguruan, Patuca ibaiaren eta Perlas aintziraren artean. Miskitoak txikiak dira eta oso azal iluna dute, nahastuta baitute Afrikako beltzen odola. Nekazariak dira."}
{"id": "394903", "revid": "1545", "url": "https://eu.wikipedia.org/wiki?curid=394903", "title": "Nevado del Ruiz mendia", "text": ""}
{"id": "394904", "revid": "336", "url": "https://eu.wikipedia.org/wiki?curid=394904", "title": "Nevado del Huila", "text": "Nevado del Huila Andeetako sumendi lerroko sumendia da, Kolonbiako Huila, Tolima eta Cauca departamenduen artean. Azken erupzioa 2012an egin zuen."}
{"id": "394905", "revid": "1545", "url": "https://eu.wikipedia.org/wiki?curid=394905", "title": "Nevado del Huila mendia", "text": ""}
{"id": "394906", "revid": "1545", "url": "https://eu.wikipedia.org/wiki?curid=394906", "title": "Nevado Ojos del Salado mendia", "text": ""}
{"id": "394907", "revid": "105290", "url": "https://eu.wikipedia.org/wiki?curid=394907", "title": "New Providence", "text": "New Providence Bahametan dagoen uhartea da. Herrialdeko uharte nagusia da, biztanleriaren %70a eta hiriburua dituena."}
{"id": "394908", "revid": "1545", "url": "https://eu.wikipedia.org/wiki?curid=394908", "title": "New Providence uhartea", "text": ""}
{"id": "394909", "revid": "119347", "url": "https://eu.wikipedia.org/wiki?curid=394909", "title": "Obulutegi (botanika)", "text": "Obulutegia, landare angiospermoetan, karpelo batek, bere ertzak elkarri soldatuta, edo zenbait karpelok, elkarren artean soldatuta, eratzen duten ontzitxoa da, pistiloaren oinean dagoena. Obuluak, obulutegi barneko lokuluetan kokatzen dira. Polinizazioa gertatu ondoren eraldatu egiten da: obuluak hazi bihurtzen dira eta obulutegia fruitu. Landare gimnospermoetan, aldiz, ez da obulutegirik, eta kanpoaldeko zulogune batzuetan daude gordeta obuluak."}
{"id": "394910", "revid": "119347", "url": "https://eu.wikipedia.org/wiki?curid=394910", "title": "Bilboko portuko estatistikak", "text": "Honako grafikoak Bilboko portuan urtero 1970etik 2016ra deskargatu eta kargaturiko tona kopurua biltzen du:"}
{"id": "394913", "revid": "119347", "url": "https://eu.wikipedia.org/wiki?curid=394913", "title": "Jon Markaide", "text": "Jon Markaide Osoro (Elgeta, Gipuzkoa, 1950eko abuztuaren 21a) astrofisikaria da, Valentziako Unibertsitateko Astronomia eta Astrofisikako katedraduna, hainbat zientzia elkartetako kidea. Ikerketako Euskadi Saria eman zioten 2004. urtean.\nBizitza.\nElgetan (Gipuzkoa) jaioa, Arrasaten hazi zen. Zaragozako Unibertsitatean Zientzia Fisikoetako lizentzia eskuratu zuen, ikasketak Zaragozako Unibertsitatean, Madrilgo Unibertsitate Konplutentsean eta Edinburgoko Unibertsitatean eginda. Doktoregoa, berriz, Ameriketako Estatu Batuetako Massachusetts Institute of Technology unibertsitatean eskuratu zuen, 1982an, Irwin I. Shapiro irakasleak zuzendutako doktorego-tesi batekin.\nDoktoretza eginda, Alemaniara jo zuen, Bonn hirira lehenik, Erradioastronomiako Max Plack Institutura (1982tik 1985era); eta Munichera gero, Siemens enpresara (1985-1986). Ondoren, CSICeko zientzia ikertzailetzat jardun zuen Andaluziako Astrofisika Institutuan (1986-1991). 1991tik Astronomiako eta Astrofisikako katedraduna da Valentziako Unibertsitatean.\nHainbat zientzia elkartetako partaide da Markaide: American Physical Society (1980\u20131996), International Astronomical Union (1986tik gaur arte), European Astronomical Society (bazkide sortzailea, 1991n), Espainiako Astronomia Elkartea (sortzaileetariko bat, 1991n), Zientzia Zehatz, Fisiko eta Naturaletako Espainiako Errege Akademia (1992tik) eta Jakiunde Zientzia, Arte eta Letren Akademia (2007tik)."}
{"id": "394914", "revid": "512", "url": "https://eu.wikipedia.org/wiki?curid=394914", "title": "Euskadi Saria (argipena)", "text": "Euskadi Saria Eusko Jaurlaritzak ematen dituen hainbat sariren izena da:"}
{"id": "394915", "revid": "448", "url": "https://eu.wikipedia.org/wiki?curid=394915", "title": "Jon Marcaide", "text": ""}
{"id": "394916", "revid": "448", "url": "https://eu.wikipedia.org/wiki?curid=394916", "title": "Juan Mar\u00eda Marcaide Osoro", "text": ""}
{"id": "394917", "revid": "448", "url": "https://eu.wikipedia.org/wiki?curid=394917", "title": "Juan Mar\u00eda Marcaide", "text": ""}
{"id": "394918", "revid": "9328854", "url": "https://eu.wikipedia.org/wiki?curid=394918", "title": "Die unendliche Geschichte", "text": "Die unendliche Geschichte (euskaraz \"Amaigabeko istorioa\" eta ingelesez \"The NeverEnding Story\") 1984ko Wolfgang Petersen alemaniar zinema zuzendariaren filma bat da. Michael Ende idazlearen \"Die unendliche Geschichte\" eleberrian oinarritua dago, (1990. urtean euskaratuta: \"Amaigabeko istorioa\").\nIzen bereko soinu banda Limahl-ek abestu zuen.\nArgumentua.\nIkastetxeko bere ikasgelakideen jazarpenaz nazkaturik, Bastian (Barret Oliver) gaztetxoak \"Istorio Amaitezina\" izenburua duen liburu misteriotsu bat irakurriz orduak eta orduak iragaten ditu, bertan Fantasia Erresumaren suntsipen geldo eta etengabea kontatzen da. Ezereza misteriotsu batek herrialdea nahiz bertan bizi diren biztanleak suntsitzen ari da. Irakurketa aurrera doan heinean, Bastian Fantasia Erresumaren salbazio edo patua beregan dagoela jabetuko da: hots, Atreyu (Noah Hathaway) gaztetxoa gisa liburuaren kontakizunean bertan sartzean."}
{"id": "394919", "revid": "3861341", "url": "https://eu.wikipedia.org/wiki?curid=394919", "title": "Istorio Amaitezina", "text": ""}
{"id": "394954", "revid": "512", "url": "https://eu.wikipedia.org/wiki?curid=394954", "title": "Tapas (filma)", "text": "Tapas (euskaraz \"Tapak\") 2005eko Jos\u00e9 Corbacho eta Juan Cruz kataluniar zinema zuzendari eta gidoigileen komedia dramatikoa da.\nArgumentua.\nFilma Kataluniako L'Hospitalet de Llobregat hiriko Santa Eulalia auzoan dagoen taberna arrunt batean girotua dago. Bertako jabea bere emaztetik banandu berria da, emaztea tabernako sukaldaria zelarik. Ondorioz, emazteak tabernako lanpostua uztean, jabeak sukaldari berri gisa txinatar bat kontratatuko du, berehala tapak prestatzeko trebezia berezia erakutsiko duelarik. Filmak tabernako ohiko bezeroen arteko elkar harremana azalaraziko du, nahiz eta hauen adina, nazionalitatea edota erlijioak oso ezberdinak izan, azken finean denak auzo berdinean bizi baitira."}
{"id": "394955", "revid": "37283", "url": "https://eu.wikipedia.org/wiki?curid=394955", "title": "\u65e5\u672c", "text": ""}
{"id": "394956", "revid": "105290", "url": "https://eu.wikipedia.org/wiki?curid=394956", "title": "Agamidae", "text": "Agamidae narrasti familia bat da, Iguania barruan sailkatua."}
{"id": "394957", "revid": "201", "url": "https://eu.wikipedia.org/wiki?curid=394957", "title": "Gorutz taldea", "text": ""}
{"id": "394958", "revid": "105290", "url": "https://eu.wikipedia.org/wiki?curid=394958", "title": "Oihanetako aintzira", "text": "Oihanetako aintzira (ingelesez \"Lake of the Woods\"; frantsesez: \"Lac des Bois\") Ipar Amerikan kokaturiko aintzira da, Kanadako Ontario eta Manitoba eta Estatu Batuetko Minnesota artean dagoena.\nAintzirak 4.348,6 km\u00b2 area, 109 kilometroko luzera eta 95 kilometroko zabalera ditu. Lekurik sakonena 64 metrotara dago."}
{"id": "394959", "revid": "1545", "url": "https://eu.wikipedia.org/wiki?curid=394959", "title": "Orinoko ibaia", "text": ""}
{"id": "394960", "revid": "1545", "url": "https://eu.wikipedia.org/wiki?curid=394960", "title": "Panamako golkoa", "text": "Panamako golkoa () Ozeano Bareko golkoa da, hegoaldeko Panamako kostaldeetatik hedatzen dena.\nBarnean hainbat badia ditu: iparraldean Panamako badia, mendebaldean Paritako golkoa eta ekialdean San Miguelgo badia. Zenbait uharte eta portu nagusi- tartean (Panama Hiria, La Palma eta Chitr\u00e8- ditu. Perlas uhartedia bere ekialdean daude.\nHerrialdeko ibai nagusia den Tuira San Miguel golkoan du ahoa."}
{"id": "394961", "revid": "336", "url": "https://eu.wikipedia.org/wiki?curid=394961", "title": "Pantanala", "text": "Pantanala (portugesez: \"Pantanal\", ahoskatua) munduko hezegune tropikal handienetariko bat da. Gehiena Brasilgo Hegoaldeko Mato Grosson dago baina Mato Grosson (Brasil: %62a), Bolivian (%20a) eta Paraguain (%18a) ere eremuak daude.\n\"Pantanal\" izena, euskaraz \"lur zingiratsu\" esan nahi duena, portugesezko \"p\u00e2ntano\" hitzetik dator, hezegune esan nahi duena. 2000an UNESCOk Gizateriaren Ondare izendatu zuen."}
{"id": "394962", "revid": "105290", "url": "https://eu.wikipedia.org/wiki?curid=394962", "title": "Bareko kostako mendikateak", "text": "Bareko kostako mendikateak edo Pazifikoko kostako mendikateak (ingelesez Kanadan: \"Pacific Coast Ranges\" eta Estatu Batuetan: \"Pacific Mountain System\") mendebaldeko Ipar Amerikako mendikate multzoa da, hegoaldeko Alaskatik erdialdeko Mexikoraino hedatzen dena. Barnean hainbat mendikate ditu: Kostako mendikatea, Mendi Harritsuak, Sierra Nevada, Mendebaldeko Sierra Madre eta abar."}
{"id": "394963", "revid": "1545", "url": "https://eu.wikipedia.org/wiki?curid=394963", "title": "Pazifikoko kostako mendikateak", "text": ""}
{"id": "394964", "revid": "1545", "url": "https://eu.wikipedia.org/wiki?curid=394964", "title": "Rio de la Plata ibaia", "text": ""}
{"id": "394965", "revid": "1545", "url": "https://eu.wikipedia.org/wiki?curid=394965", "title": "Rio Grande ibaia", "text": ""}
{"id": "394966", "revid": "1545", "url": "https://eu.wikipedia.org/wiki?curid=394966", "title": "Rio Bravo ibaia", "text": ""}
{"id": "394967", "revid": "1545", "url": "https://eu.wikipedia.org/wiki?curid=394967", "title": "Rio Negro ibaia", "text": ""}
{"id": "394968", "revid": "119347", "url": "https://eu.wikipedia.org/wiki?curid=394968", "title": "Markel Alberdi", "text": "Markel Alberdi Sarobe (Eibar, -) gipuzkoar igerilaria da. \"Bardulia IKT\"n ibilitakoa egun \"CN Bidasoa XXI\" taldearen kidea da.\n2013an Munduko Txapelketan 4x100 metro txandakakoan lehiatu zen."}
{"id": "394969", "revid": "336", "url": "https://eu.wikipedia.org/wiki?curid=394969", "title": "Meg Ryan", "text": "Margaret Mary Emily Anne Hyra, askoz ere ezagunagoa Meg Ryan izenez (Fairfield, Connecticut.1961eko azaroaren 19a) estatubatuar aktore eta zinema ekoizle bat da.\nBere antzezlan nabarmenen artean honako hauek daude: \"Innerspace\" (1987, John Landis), \"Promised Land\" (1987, Michael Hoffman), \"The Presidio\" (1989), \"When Harry Met Sally...\" (1989, Rob Reiner), \"Joe Versus The Volcano\" (1990, John Patrick Shanley), \"The Doors\" (1991, Oliver Stone), \"Sleepless in Seattle\" (1993, Nora Ephron), \"When a Man Loves a Woman\" (1994, Luis Mandoki), \"I.Q.\" (1994, Fred Schepisi), \"City of Angels\" (1998, Brad Silberling), \"You've Got Mail\" (1998, Nora Ephron) edota \"Proof of Life\" (2000, Taylor Hackford)."}
{"id": "394970", "revid": "63274", "url": "https://eu.wikipedia.org/wiki?curid=394970", "title": "Tolosako Unibertsitatea", "text": "Tolosako Unibertsitatea (edo UT) () Midi-Pyr\u00e9n\u00e9esko hiriburuaren goi hezkuntza eta ikerkuntzaren zentroen multzoa da, Frantzia osoko bosgarren garrantzitsuenetarikoa dena. 1229an Erramun VII.a Tolosakoak jada \"Universitas Tolosatibus\" izeneko erakundea sortu zuen Meaux tratatuaren ondoren. 1969an desagertu zen eta hiru zentro berri sortu ziren. 2007an berriro batu zituzten zentrook erakunde berri batean eta 2023an izena berreskuratu zuten, beti ere unibertsitate eta ikasketa zentroen multzo izaera horri eutsita.\nHistoria.\n1793ko iraultzan unibertsitatea bertan behera utzi zuten autoritate berriak eta berriz sortu zen 1986ean, goi mailako ikasketak berrantolatu zirenean. Azkenik, izen horrekin, 1969 desagertu zen eta hiru unibertsitate berri sortu ziren. 2007an berriro batu zuten Ikasketa eta ikerketa multzoa batuz Universit\u00e9 f\u00e9d\u00e9rale Toulouse Midi-Pyr\u00e9n\u00e9es izenarekin. 2023ko urtarrilaren 1ean Tolosako Unibertsitate () berria sortu zen; nolabait, izen zaharra berreskuratu zuten nahiz eta juridikoki, beste unibertsitate ezberdin bat den. Gaur egun, hiru unibertsitate, hainbat institutu eta irakaskuntza zentrok osatzen dute talde unibertsitarioa. Unibertsitateak dira: Universit\u00e9 Toulouse Capitole; Universit\u00e9 Toulouse II - Jean Jaur\u00e8s (edo UT2), eta aurretik Universit\u00e9 de Toulouse-Le Mirail izena zuena, eta Universit\u00e9 Toulouse-III-Paul-Sabatier."}
{"id": "394971", "revid": "1545", "url": "https://eu.wikipedia.org/wiki?curid=394971", "title": "Tolosako unibertsitatea", "text": ""}
{"id": "394972", "revid": "96586", "url": "https://eu.wikipedia.org/wiki?curid=394972", "title": "Blanca Apil\u00e1nez", "text": "Blanca Apil\u00e1nez Fern\u00e1ndez (Gasteiz, ? - ) arabar aktorea da. Jaioterrian \"D\u00e9noc\" antzerki taldean hasi ondoren, Madrila joan zen eta bertan hasi zen bere ibilbide profesionala."}
{"id": "394973", "revid": "105290", "url": "https://eu.wikipedia.org/wiki?curid=394973", "title": "Eguzkiaren gerrikoa", "text": "Eguzkiaren Gerrikoa (ingelesez \"Sun Belt\") Ozeano Atlantikoaren hego-ekialdeko kostaldetik Ozeano Barearen hego-mendebaldeko kostaldera hedatzen den AEBtako eskualde bat da. Bertan 37 eta 38 latitudeen artean kokatzen diren estatuak barne daude. Sun Belt eskualdeak herrialde barneko emigrazioari esker biztanleriaren gorakada pairatu du, batik bat \"jaiotze tasaren hazkundea\" eta etorkinen eraginari esker.\nArizona, Kalifornia, Florida, Nevada, Mexiko Berria, Texas, Georgia eta Hego Karolina estatuak Eguzkiaren Gerrikoa edo Sun Belt delakoaren barnean daudela jo ohi da; Luisiana, Mississippi eta Alabama estatuak ere barnean sar daitezke. Zenbaitek Arkansas, Kolorado, Ipar Karolina eta Tennessee estatuak ere berau osatzen dutela diote, nahiz eta azken estatu hauen klima gainontzekoena baina \"negutiarragoa\" izan. Dena dela, estatu guzti hauek urteko bataz besteko egun eguzkitsu kopuru handia dute. Sun Belt eskualdeko hiri garrantzitsuenak honako hauek dira:"}
{"id": "394974", "revid": "6327", "url": "https://eu.wikipedia.org/wiki?curid=394974", "title": "Sun Belt", "text": ""}
{"id": "394975", "revid": "1545", "url": "https://eu.wikipedia.org/wiki?curid=394975", "title": "Malasiera", "text": ""}
{"id": "394976", "revid": "3861450", "url": "https://eu.wikipedia.org/wiki?curid=394976", "title": "Eguzkiaren Gerrikoa", "text": ""}
{"id": "394977", "revid": "105290", "url": "https://eu.wikipedia.org/wiki?curid=394977", "title": "Katedra", "text": "Katedra (latinez: \"Cathedra\", \"aulki\", antzinako grezierazko \u03ba\u03b1\u03b8\u03ad\u03b4\u03c1\u03b1, \"kathedra\", \"eserleku\"tik ekarria) erromatarren aulkia izan zen, antzinako greziarren klismos aulkiaren ereduaren arabera egina, baina hura baino sendoagoa eta astunagoa. Hasierako kristauen elizetan aldarearen atzean jartzen zen katedra, apezpikuaren trono gisa. Geroago apezpikuaren eliza nagusiari katedrala izena ematen zitzaion. \"Ex cathedra\" (\u201ceserlekutik edo tronotik\u201d) esapidea erabili izan du Eliza Katolikoak Aita Santuak fedeaz eta moralaz agerpen gorenak egiten dituenean.\nIzena handik kargu zibiletara pasa eta, Espainiako unibertsitateetan eta bigarren hezkuntzako ikastetxe publikoetan, goi mailako irakasle kargua adierazteko erabiltzen baitute. Horrelako karguen titularrei katedradun esaten zaie."}
{"id": "394978", "revid": "10891", "url": "https://eu.wikipedia.org/wiki?curid=394978", "title": "Filipe Belgikakoa", "text": "Filipe Belgikakoa (, , ; Belv\u00e9d\u00e8re gaztelua, Brusela, 1960ko apirilaren 15a) belgikarren erregea da 2013ko uztailaren 21etik. Izan ere, haren aita Albertok abdikatu behar izan zuen, osasun arazoak baitzituen.\nEzkontzak eta seme-alabak.\nMathilde d'Udekem d'Acozekin ezkondu zen 1999ko abenduaren 4an, eta lau seme-alaba dauzkate:"}
{"id": "394980", "revid": "336", "url": "https://eu.wikipedia.org/wiki?curid=394980", "title": "Saint Kitts", "text": "Saint Kitts Ameriketako Antilla Txikietako uharte bat da. Saint Kitts eta Nevisko uharte honetan 35.000 lagun bizi dira, gehienak afroamerikarrak."}
{"id": "394981", "revid": "1545", "url": "https://eu.wikipedia.org/wiki?curid=394981", "title": "Saint Kitts uhartea", "text": ""}
{"id": "394982", "revid": "512", "url": "https://eu.wikipedia.org/wiki?curid=394982", "title": "Saint Pierre", "text": "Saint Pierre Saint-Pierre eta Mikelune osatzen duten hiru uharte nagusienetakoa da. Izen bereko udalerria osatzen du.\nEkialdean \u00cele aux Marins eta \u00cele-aux-Vainqueurs eta iparraldean Grand Colombier uharteak ditu, udalerriaren barnean dagoenak."}
{"id": "394983", "revid": "1545", "url": "https://eu.wikipedia.org/wiki?curid=394983", "title": "Saint Pierre uhartea", "text": ""}
{"id": "394984", "revid": "336", "url": "https://eu.wikipedia.org/wiki?curid=394984", "title": "Saint Vincent (uhartea)", "text": "Saint Vincent Haizealdeko uharteetan dagoen uhartea da. Saint Vincent eta Grenadinetako uharte honetan 100.000 lagun bizi dira, gehienak afroamerikarrak."}
{"id": "394985", "revid": "1545", "url": "https://eu.wikipedia.org/wiki?curid=394985", "title": "Saint Vincent uhartea", "text": ""}
{"id": "394986", "revid": "98220", "url": "https://eu.wikipedia.org/wiki?curid=394986", "title": "San Elias mendikatea", "text": "San Elias mendikatea () mendebaldeko Ipar Amerikako mendikatea da, Bareko kostako mendikateak multzoan dagoena. Mendikatearen tontorrik altuena 5.959 metroko Logan mendia da."}
{"id": "394987", "revid": "1545", "url": "https://eu.wikipedia.org/wiki?curid=394987", "title": "San Eustakio uhartea", "text": ""}
{"id": "394988", "revid": "512", "url": "https://eu.wikipedia.org/wiki?curid=394988", "title": "Zainketa aringarriak", "text": "Zainketa aringarriak, paliatiboak edo leungarriak gaixotasunak sendatu beharrean sintomak murrizten ahalegintzen den edozein bide da. Helburua sufrimendua prebenitzea eta gutxitzea da, baita gaixo kroniko, larri edo sendaezinen bizi kalitatea hobetzea ere. OMEren definizioak hauxe jasotzen zuen 2006an, eta zehazki aipatzen zituen minaren tratamendua eta beste arazo fisiko, psikosozial eta espiritualak ere. Zainketa hauek beti ere eriaren etxean bertan edo ospitale edo zentro espezializatu batean eman daitezke.\nOrokorrean, tratatzen diren gaixoak bi multzotan sailkatu daitezke, onkologiakoak eta ez onkologiakoak. Kasu bietan gaixo terminaltzat hartzen dira, sendabiderik ez daukatenez.\nHistoria.\nHistoria garaikidean, 1896an Dr. Herbert Snow-ek \"Brompton cocktail\" delakoa asmatu zuen Erresuma Batuan. Koktel hau mina tratatzeko nahasketa farmakologikoa da eta morfina edo heroina, kokaina, purutasun handiko alkohola eta batzuetan klorpromazinaz osaturik dago. 1920ko hamarkada arte, hala ere, ez zuten lehendabiziko aldiz morfina eta heroinaren erabilera terapeutikoa arautu herrialde hartan.\nLau hamarkada geroago, Cicely Saunders erizainak sortu zuen lehenengo hospizio modernoa Londresen, Saint Christopher izenekoa 1967an. Bi urte geroago Elisabeth K\u00fcbler-Ross psikiatrak \"On Death and Dying\" mugarria izango zen liburua argitaratu zuen AEBetan. Kanadan bestela, \"Palliative Care\" kontzeptua hasi ziren erabiltzen 1970eko urteetan. 1974an AEBetako lehenengo hospizioa Connecticuten abiatu zuen Florence Wald erizainak.\n1980ko hamarkadan martxan ipini ziren mota honetako lehenengo taldeak Frantzian eta Espainian, bigarren herrialde honetan aitzindariak Sanz, G\u00f3mez-Batiste, Porta, G\u00f3mez-Sancho eta N\u00fa\u00f1ez Olarte doktoreak izan zirelarik.\nEuskal Herrian, 1991an Iru\u00f1eko Hospital de San Juan de Dios aitzindaria izan zen.\nArlo anitzekoa.\nOndo formatutako mediku eta erizainak funtsezko profesionalak diren arren, bestelako osasungileek ere kolaboratu dezakete zeregin hauetan, diziplina anitzeko taldeak osatuz. Beste profesional hauen artean psikologoak, erizain laguntzaileak, gizarte langileak eta botikariak ditugu. Arlo espiritualaz arduratzen dira bestela modu espezifikoagoan erlijio jendea, baina baita erlijiosoa ez dena ere.\nEspiritualtasuna.\nEspiritualtasuna terminaltasunean oso lotuta dago bizitzaren zentzuak hartzen duen garrantziarekin, gaixoari eta senideei sarritan ezinegona ekartzen diena, baina baita bakea eta osotasun sentimenduak ere eskaini ahal dizkiena.\nEspainiar estatuan Enric Benito, Jose Carlos Bermejo, Xabier Azkoitia, Julio G\u00f3mez, Javier Barbero, Pilar Barreto, Ram\u00f3n Bay\u00e9s eta Maria Jesus Goikoetxea aditu nabarmenak dira.\nTratamenduak.\nZainketa aringarrien esparruan okerra da \"ezin ezer egitearen\" ustea, hau da, sendaezina dena trataezintzat hartzea. Gaixotasuna bera sendatuko ez dugula jakin arren, tratamendu sintomatikoa ematea da helburu orokorra, mina, arnasestua, deliriuma, antsietatea, larritasun psikikoa eta abar, sendagarriak diren bestelako konplikazioak albo batean baloratuz (infekzioak, tronbosiak, ...). Horietaz gain, sostengu psikologikoa eta emozionala beharrezkoa da modu batean edo bestean prozesu guztian zehar.\nMorfina da botikarik erabiliena mina eta itolarria arintzeko, edo haren deribatuak: Oxikodona, fentanilo, tapentadol eta abar. Bentzodiazepinak ere farmako nagusien artean daude, herstura eta ezinegona baretzeko, eta neuroleptikoak eraginkorrak dira nahasmendu sindromean (delirium).\nBestela, ankerkeria terapeutikoa beharrezkoak ez diren tratamenduak ematea izango zen, eta distanasia (\"heriotza txarra\") sufrimenduekin hiltzea eta alferrikako neurri medikoak hartzea. Horiexek saihestea da xede nagusia beti ere, bai eta heriotzaren atarian gaixoek modu duinean amaitzea ere. Horretarako, sedazio paliatiboa erabiltzea biderik egokiena da gehienezko tratamendu sintomatikoa eduki arren sintoma biziak pairatzen dituzten pertsonentzat.\nEuskal Herrian.\nHego Euskal Herrian, lurraldeka hauxek dira gaur egun dauden unitate edo zerbitzu espezializatuak, familiako medikuntza eta etxeko ospitalizazioaz gain:\nBestela, \"Arinduz\" du izena zainketa aringarrietako Euskadiko elkartea, eta Nafarroakoak \"Palian\". Halaber, PSF (\"Paliativos Sin Fronteras\") elkarteak Donostian du egoitza. Azkenik, SECPAL Espainiako elkarteak 2018an biltzarra antolatu zuen Gasteizen."}
{"id": "394989", "revid": "58701", "url": "https://eu.wikipedia.org/wiki?curid=394989", "title": "San Laurendi (uhartea)", "text": "San Laurendi (ingelesez: \"St. Lawrence\"; erdialdeko Siberiako yupikeraz: \"Sivuqaq\") Alaskan dagoen uhartea da. Herrialdeko seigarren uharterik handiena da."}
{"id": "394990", "revid": "1545", "url": "https://eu.wikipedia.org/wiki?curid=394990", "title": "San Laurendi uhartea", "text": ""}
{"id": "394994", "revid": "105290", "url": "https://eu.wikipedia.org/wiki?curid=394994", "title": "San Martin (uhartea)", "text": "San Martin (frantsesez: \"Saint-Martin\"; nederlanderaz: \"Sint Maarten\") Antilla Txikietan dagoen uhartea da. Frantzia eta Herbehereen artean banaturik, batak 53 km\u00b2 eta besteak 34 km\u00b2 ditu hurrenez hurren."}
{"id": "394995", "revid": "1545", "url": "https://eu.wikipedia.org/wiki?curid=394995", "title": "San Martin uhartea", "text": ""}
{"id": "394996", "revid": "1545", "url": "https://eu.wikipedia.org/wiki?curid=394996", "title": "S\u00e3o Francisco ibaia", "text": ""}
{"id": "394998", "revid": "105290", "url": "https://eu.wikipedia.org/wiki?curid=394998", "title": "Scotia itsasoa", "text": "Scotia itsasoa () Ozeano Australa eta hegoaldeko Ozeano Atlantikoaren artean dagoen itsasoa da.\nSuaren Lurraldea, Hegoaldeko Georgiak, Hegoaldeko Sandwich, Hego Orkadak eta Antartikako penintsularen artean kokaturik, mendebaldean Drake pasaia du. Guztira 900,000\u00a0km\u00b2-ko azalera du."}
{"id": "394999", "revid": "100337", "url": "https://eu.wikipedia.org/wiki?curid=394999", "title": "Serra do Mar", "text": "Serra do Mar (portugesez ahoskatua) 1.500 kilometroko luzera duen Brasilgo mendikatea, herrialdearen hego-ekialdean dagoena. Tontorrik altuena 2310 metroko Maior de Friburgo haitza da. Bere geologiagatik, eta fauna eta flora anitzagatik, 1985ko ekainaren 6an, lurraldearen zati bat Sao Paolo Estatuko patrimonio historikloa izendatu zen. Gainera, Brasilgo PatrimonioNazionala ere bada. 1999an, UNESCOk Gizateriaren Ondare izendatu zuen.\nGeologia.\nGranito eta Gneis harrokez osatzen da. Rio de Janeiro-ko estatuan, mendikate honen zatiari Serra dos Orgaos izena ematen zaio. Bertan, mendikate osoaren mendi altuenak daude; Pico da Caledonia (2257m), Pedra do Sino de Teresopolis (2255m), "}
{"id": "395000", "revid": "1545", "url": "https://eu.wikipedia.org/wiki?curid=395000", "title": "Serra do Mar mendikatea", "text": ""}
{"id": "395001", "revid": "1545", "url": "https://eu.wikipedia.org/wiki?curid=395001", "title": "Sierra Madre mendikatea", "text": ""}
{"id": "395002", "revid": "1545", "url": "https://eu.wikipedia.org/wiki?curid=395002", "title": "Sierra Nevada mendikatea", "text": ""}
{"id": "395003", "revid": "105290", "url": "https://eu.wikipedia.org/wiki?curid=395003", "title": "Soledad (uhartea)", "text": "Soledad edo Ekialdeko Malvina (gaztelaniaz: \"Isla Soledad\"; ingelesez: \"East Falkland\") Falklandetan dagoen uhartea da. 6.605\u00a0km\u00b2-ko azalera du."}
{"id": "395004", "revid": "1545", "url": "https://eu.wikipedia.org/wiki?curid=395004", "title": "Ekialdeko Falkland", "text": ""}
{"id": "395005", "revid": "1545", "url": "https://eu.wikipedia.org/wiki?curid=395005", "title": "Soledad uhartea", "text": ""}
{"id": "395006", "revid": "1545", "url": "https://eu.wikipedia.org/wiki?curid=395006", "title": "Ekialdeko Malvina", "text": ""}
{"id": "395007", "revid": "1545", "url": "https://eu.wikipedia.org/wiki?curid=395007", "title": "Ekialdeko Malvina uhartea", "text": ""}
{"id": "395008", "revid": "1545", "url": "https://eu.wikipedia.org/wiki?curid=395008", "title": "Suaren Lurraldeko artxipelagoa", "text": ""}
{"id": "395009", "revid": "1545", "url": "https://eu.wikipedia.org/wiki?curid=395009", "title": "Suaren Lurraldeko uhartedia", "text": ""}
{"id": "395010", "revid": "1545", "url": "https://eu.wikipedia.org/wiki?curid=395010", "title": "Superior aintzira", "text": ""}
{"id": "395011", "revid": "512", "url": "https://eu.wikipedia.org/wiki?curid=395011", "title": "Tehuantepec golkoa", "text": "Tehuantepec golkoa (gaztelaniaz: \"Golfo de Tehuantepec\") Ozeano Bareko golkoa da, hego-ekialdeko Mexikoko kostaldeetatik hedatzen dena.\nTehuantepec istmoaren kostaldean dagoen golko honetan ekialdeko Ozeano Bareko urakan gehienak sortzen dute."}
{"id": "395012", "revid": "1545", "url": "https://eu.wikipedia.org/wiki?curid=395012", "title": "Ternua uhartea", "text": ""}
{"id": "395013", "revid": "1545", "url": "https://eu.wikipedia.org/wiki?curid=395013", "title": "Tobago uhartea", "text": ""}
{"id": "395014", "revid": "336", "url": "https://eu.wikipedia.org/wiki?curid=395014", "title": "Trindade eta Martim Vaz", "text": "Trindade eta Martim Vaz (portugesez \"Arquip\u00e9lago de Trindade e Martim Vaz\") Ozeano Atlantikoan dagoen Brasilgo uhartedia da, Esp\u00edrito Santo estatuko kostaldetik 1.100 kilometro ekialdera. Artxipelagoak 10,4 km2-ko azalera du, eta itsas armadaren laguntza duen ikerketa estazio bat, gehienez 8 pertsonakoa. Artxipelagoa bost uhartek eta hainbat harkaitzek osatzen dute; Trindade uharterik handiena da, 10,1 kilometro karratuko azalerarekin; 49 kilometro ekialdera Martim Vaz uhartetxo \u00f1imi\u00f1oak daude, 0,3 kilometro karratuko azalerarekin.\nUharteak sumendiek sortuak dira eta lur malkartsuak dituzte. Neurri handi batean antzuak dira, Trindade hegoaldean izan ezik. 1502an aurkitu zituen Est\u00eav\u00e3o da Gama esploratzaile portugaldarrak aurkitu zituen eta Portugalen jabetza izan ziren 1822an Brasilen independentzia lortu zuten arte. Britainiarren okupazio garaian, Trindade South Trinidad bezala ezagutzen zen.\nUharteak Ascension uhartetik 2.100 kilometro hego-mendebaldera eta Santa Elenatik 2.550 kilometro mendebaldera daude, eta Afrikako mendebaldeko kostarako distantzia 4.270 kilometrokoa da.\nArdien eta beste espezie inbaditzaileen sarreraren ondorioz, uharteko biodibertsitatea asko hondatu da XX. mendearen bigarren erdialdetik, eta bertako espezie asko arriskuan jarri dira."}
{"id": "395015", "revid": "1545", "url": "https://eu.wikipedia.org/wiki?curid=395015", "title": "Trindade eta Martim Vaz uharteak", "text": ""}
{"id": "395016", "revid": "1545", "url": "https://eu.wikipedia.org/wiki?curid=395016", "title": "Trinidad uhartea", "text": ""}
{"id": "395017", "revid": "1545", "url": "https://eu.wikipedia.org/wiki?curid=395017", "title": "Turk eta Caico uharteak", "text": ""}
{"id": "395018", "revid": "95298", "url": "https://eu.wikipedia.org/wiki?curid=395018", "title": "White ibaia", "text": "White ibaia (euskaraz: Ibai zuria) hainbat ibaien izena da:"}
{"id": "395019", "revid": "105290", "url": "https://eu.wikipedia.org/wiki?curid=395019", "title": "White ibaia (Arkansas)", "text": "White ibaia (ingelesez: \"White River\") Arkansasko ibaia da. 1.162 kilometro luze da eta 71.911\u00a0km2-ko ibai-arroa du. Mississippi ibaiaren ibaiadarra da."}
{"id": "395024", "revid": "105290", "url": "https://eu.wikipedia.org/wiki?curid=395024", "title": "Zainketa aringarrietako glosarioa", "text": "Zainketa aringarrietako terminologia alfabetikoki ordenatuta azaltzen da jarraian:\nA.\nGaixotasun endekatzailea da, ahultasun progresiboa, gihar-atrofia, faszikulazioak eta espastizitatea, disartria, disfagia eta arnasestua dakartzana.\nOxigeno maila baxuegia agertzen den egoera klinikoa da, arnasestua eragiten duena eta irizpide analitikoek definitzen dutena.\nPertsona batek ze nolako osasun laguntza hartu nahi duen bere borondatea aditzera emateko gauza ez den unean adierazteko idatzi dezakeen dokumentua da.\nB.\nPaziente bati etengabean tratamendu medikoa ematea, zentzuzko moduan sendatzeko edo onurarik emateko itxaropenik ez dagoenean.\nDesagertuta edo kontrolpean zegoen gaixotasun bat berriro agertzea, aurretik zegoen tokian edo beste batean, leku bakar batean edo gehiagotan. Sarritan minbiziarekin erabiltzen den hitza.\nBetetze bolumen normal batetik abiatuz behar tisularrei erantzuteko bihotzaren ezintasuna da.\nEragozpen iraunkorra eta motelki aurrera egiten duen arnas eritasun kronikoa da, arnas bideetako fluxuaren murrizketak eraginda.\nC-D.\nBizitzaren krisialdiekin lotutako liskarrak artatzeko eta prebenitzeko psikologia-tekniken multzoa da.\nHeriotza agertzeko era txarra oro har.\nEzaugarri askotako erantzuna da galera baten aurrean, lotura zuten pertsonen artean gertatutakoa bereziki.\nHeriotza batek eragindako mina duen pertsona bati egindako enpatia edo sinpatia adierazpena da.\nE.\nBeste pertsona baten egoera edo sufrimendua ulertzeko gaitasuna. \"Bestearen larruan ipintzea\".\nPertsonen gaitasuna da min emozionala edo aurkako egoerak gainditzeko eta aurrera segitzeko.\nBesteek pairatutako nahigabeekin jasotako lastima edo pena sentimendua.\nPertsona baten heriotzaren berri publikoa ematen duen oharra, kalean edo hedabideetan argitaratutakoa.\nNerbio sistemako gaixotasun kronikoa da, sendabiderik gabekoa, mielinaren galerak eragindakoa.\n\"Heriotza ona\" etimologikoki, muturreko sufrimendu egoeretan heriotza eragitean datza.\nG.\nSendatzerik edo modu egokian tratatzerik ez daukan eritasuna, denbora tarte labur batean pazientearen heriotza ekarriko duena.\nGiltzurrunak egiten duen funtzioa gutxitu edo galtzea odola filtratu eta garbitu ahal izateko.\nH.\nHeriotzaren aurreko tarte laburra da edo bizitzaren azken egunak dira, sufrimenduarekin batera edo hura gabe etor daitekeena.\nIkus, \"hilzori\".\nZainketa aringarriekin bat egiten duen filosofia edo baliabide multzoa, gaur egun bereziki herrialde anglofonoetan zabalduta dagoena. Halaber, zainketa hauek egiteko tokiari edo eraikin fisikoari aplikatzen zaio.\nL.\nTratamenduak ipintzeko modu erraza, larruazalaren azpian ipintzen diren gailu txikien bitartez.\nM.\nMinbiziak gorputzean zehar egindako hedadura edo aurreratzea da, beti ere jatorrizko lekutik beste organo batzuetara.\nKontrolik gabe eta modu autonomoan sortzen diren zelula multzo batek eragindako gaixotasun larria da, tratamendu egokia eman ezean hilgarria dena.\nOrainaldian ditugun sentipenak, pentsamenduak eta emozioak bizitzeko eta horietan kontzentratzeko teknikak, meditazioa barne.\nS.\nHilzoria sufrimenduarekin batera datorrenean ematen den tratamendu mota bat da, beste modu batean kendu ezin diren sintomak arintzeko eta heriotza eragitea helburu ez duena.\nZ.\nGaixotasunak sendatzen baino sintomak eta sufrimendua murrizten edo kentzen ahalegintzen duen edozein bidea da."}
{"id": "395025", "revid": "512", "url": "https://eu.wikipedia.org/wiki?curid=395025", "title": "Brian Dennehy", "text": "Brian Mannion Dennehy (1938ko uztailaren 9a, Bridgeport, Connecticut - New Haven, 2020ko apirilaren 15a) estatubatuar aktore bat izan zen."}
{"id": "395026", "revid": "201", "url": "https://eu.wikipedia.org/wiki?curid=395026", "title": "Bristolgo ubidea", "text": ""}
{"id": "395027", "revid": "90523", "url": "https://eu.wikipedia.org/wiki?curid=395027", "title": "Muskulu-uzkurdura", "text": "Muskulu-uzkurdura edo gihar-uzkurdura muskulu-zuntzak laburtzearen ondorioa da, estimulu egoki batek, nerbio-bulkadak normalean, sortua. Bi eratakoa izan daiteke uzkurdura: isotonikoa, gihar-zuntzek, uzkurtzeaz gain, beren luzera aldatzen dutenean, eta isometrikoa, gihar-zuntzen luzera aldatzen ez denean (ez dira luzatzen edo laburtzen). Bigarren kasuan estatikoa izan arren, giharra tentsioan dago (esaterako, pisu bat hartzen dugunean eta higitu gabe atxikitzen dugunean).\nMuskulu-ehunen zelulak luzeak dira, eta zuntz muskularrak edo gihar-zuntzak deritze. Barnean miofibrila izeneko egitura luzeak dituzte, aktina eta miosina proteinez osatuak; miofibrila horiek uzkurkorrak dira.\nHiru gihar-ehun mota bereizten dira ornodunengan:\nAzken bi gihar-ehunei (kardiakoa eta eskeletikoa) gihar ildaskatua deritze, zeharkako ildaskak dituztelako.\nGihar ildaskatuen uzkurdura.\nGiharraren ezaugarri nagusia energia kimikoa (ATP) energia mekaniko bihurtzeko gaitasuna izaten da.\nGihar-ehunak uzkurtzeko gaitasuna du nerbio estimulu bat jasotzen duenean. Uzkurtzerakoan, giharrak bere luzera aldatzen du, eta indar mekaniko bat burutu dezake.\nMikroskopio elektronikoan ikusita, gihar-zuntzen miofibriletan marra argiak eta marra ilunak agertzen dira. Marra ilunak A izenekoak dira, eta argiak I-koak. I marraren erdian eremu ilun bat dago (Z). Bi Z-en arteko aldeari sarkomero deitzen zaio. Era berean, A marraren erdian eremu bat argiagoa agertzen da (H) (ikus irudia).\nA marran -marra ilunean- miosina proteina ugari da, eta I marran aktina ugari dago.\nGiharra uzkurtzerakoan haren luzera laburtzen da. Hori gertatzen da aktinaren harizpiak miosinaren hairzpien artean sartzen direlako; ondorioz A marraren luzera ez du aldatzen, baina I marra laburtu egiten da (eta baita sarkomeroen luzera ere).\nEsan daiteke giharra uzkurtzen denean aktinaren harizpiek -miosinaren harizpiei lotuta daudenak gurpilen moduan jarduten duten zubien bidez- irristatu egiten dutela miosinaren harizpien artean. Harizpien higidura horrek energia asko behar du, ondoan dauden mitokondrio ugariek sortzen dutena (ATP eran).\nUzkurduraren ostean giharra erlaxatu egiten da; aktinaren harizpiak miosinakoarenak banantzen dira, I marra luzatzen da, baita sarkomeroak ere.\nUzkurdurak energia behar du (ATP), eta baita kaltzio ioia ere (Ca+2). Ioi honek funtsezko zeregina burutzen du aktina eta miosina lotzeko.\nBiokimika.\nAhalegina handia eta luzea denean giharrek oxigeno eta glukosa asko behar dute energia eskuratu ahal izateko.\nGiharraren energia-iturri ohikoena glukogenoa da. Glukogenoaren hidrolisia glukosa sortzen du.\nUzkurdurak energia (ATP) behar du. ATP horren sorrera bide metaboliko desberdinetatik etor daiteke:\nFosfokreatina gihar-zeluletan ugaria den molekula da, energia asko duena. Atseden egoeran goiko erreakzioa alderantzizko norabidean doa (ezkerretara), baina gihar-uzkurdura dagoenean eskuinetara jotzen du"}
{"id": "395028", "revid": "98220", "url": "https://eu.wikipedia.org/wiki?curid=395028", "title": "Jeff Goldblum", "text": "Jeffrey Lynn \"Jeff\" Goldblum (1952ko urriaren 22a, Pittsburgh, Pennsylvania) estatubatuar aktore bat da."}
{"id": "395031", "revid": "105290", "url": "https://eu.wikipedia.org/wiki?curid=395031", "title": "Elapidae", "text": "Elapidae (grezieratik, \u1f14\u03bb\u03bb\u03bf\u03c8 \u00e9llops, \"itsas arraina\") mundu osoko eskualde tropikal eta subtropikaletan bizi diren suge pozoitsuen familia bat da.\nGeneroak.\nElapidae Boie, 1827 \"stricto sensu\"\nHydrophiinae Fitzinger, 1843\nLaticaudinae Cope, 1879"}
{"id": "395034", "revid": "448", "url": "https://eu.wikipedia.org/wiki?curid=395034", "title": "Pan paniscus", "text": ""}
{"id": "395035", "revid": "75584", "url": "https://eu.wikipedia.org/wiki?curid=395035", "title": "Gordon Ramsay", "text": "Gordon James Ramsey (1966ko azaroaren 8a, Johnstone, Renfrewshire) eskoziar sukaldari eta telebista aurkezle bat da. Bere sukaldari ibilbide osoan 17 Michelin izar jaso ditu.\nBere sukaldari jardueraz gain, Ramsay sukaldaritzari buruzko telebista saioak aurkezteagatik ere ezaguna da, bai Erresuma Batua nahiz AEBetan. Berak aurkeztutako saio ezagunen artean honako hauek daude: \"Hell's Kitchen\", \"The F Word\", \"Kitchen Nightmares\", \"Hotel Hell\" eta \"MasterChef\" saioaren estatubatuar bertsioa."}
{"id": "395044", "revid": "336", "url": "https://eu.wikipedia.org/wiki?curid=395044", "title": "\u00c2u L\u1ea1c", "text": "\u00c2u L\u1ea1c (\u750c\u96d2/\u750c\u99f1) Vietnamgo antzinako estatua izan zen, K.a. 257tik K.a. 207ra iraun zuena, V\u0103n Lang ondoren eta Nam Vieten aurretik. Haren hiriburua C\u1ed5 Loa gotorlekua izan zen, gaur egungo Hanoitik 35 kilometro iparraldera.\nHerrialdearen sortzailea Th\u1ee5c Ph\u00e1n izan zen, An D\u01b0\u01a1ng V\u01b0\u01a1ng titulua hartu zuena. Berak sortu zuen Th\u1ee5c dinastia, \u00c2u Vi\u1ec7t mendialdea (gaur egungo Vietnameko iparraldea eta Txinako hegoaldeko lurrez osatua) eta Ibai Gorriaren deltako L\u1ea1c Vi\u1ec7t batuz. K.a. 180an, Nam Vietek, gaur egungo Guangzhoutik gertu zegoen Panyu hiriburua zuen estatuak, \u00c2u L\u1ea1c konkistatu zuen. Nam Vieten agintea K.a. 111 arte hedatu zen."}
{"id": "395046", "revid": "336", "url": "https://eu.wikipedia.org/wiki?curid=395046", "title": "Au Lac", "text": ""}
{"id": "395047", "revid": "336", "url": "https://eu.wikipedia.org/wiki?curid=395047", "title": "Nam Viet", "text": ""}
{"id": "395048", "revid": "12788", "url": "https://eu.wikipedia.org/wiki?curid=395048", "title": "Nanyue", "text": "Nanyue (txineraz \u5357\u8d8a, pinyin N\u00e1nyu\u00e8, vietnameraz: Nam Vi\u1ec7t) gaur egungo Txinako Guangdong, Guangxi eta Yunnan probintziatan eta Vietnameko iparraldean hedatzen zen erresuma izan zen. Nanyue K.a. 204. urtean sortu zen Qin leinuaren erorketaren ondotik, Zhao Tuo erregearen eskutik. Haren hiriburua Panyu zen, gaur egun Canton, Txina. Vietnamen, Tri\u1ec7u Dinastia \"izena (Zh\u00e0o\" abizenaren ahoskera vietnamdarrean oinarrituta) Nanyue erregeen leinuari erreferentzia eginez erabiltzen da, eta, Nanyue gobernuaren garaiari.\nHistoria.\nNanyueren istorioa Sima Qian Han Dinastiako \"historialariaren Memoria Historikoetan\" idatzi zen, K.a. 109eta K.a. 91 urteen artean.\nTxinako lehen enperadoreak, Qin Shi Huang-ek, Txina batu eta gero, sei erreinuen konkistaren bidez K.a. 219. urtean, bere jeneralei agindu zien gaur egun Guangdong eta Guangxi diren eskualdeak konkistatzeko. Konkista K.a. 214. urtean amaitu zen. Unitate administratibo berria sortu zuen, Nanhai Komandantzia (\u5357\u6d77\u90e1), gaur egun Guangdong bezala ezagutzen dena gobernatzeko. Zhao Tuo L\u00f3ngchu\u0101n (\u9f8d\u5ddd) armadako postu estrategikoa kudeatzeko izendatu zuten. Qin Shi Huang-i eskatu zion Erdialdeko Txinatik 500 mila pertsona bidaltzeko Nanhaira Yue eta Erdialdeko Txinako kulturak asimilatzeko.\nEzarpena.\nQin Shi Huang hil ondoren, erdialdeko Txinak ezinegon olatu bat jasan zuen Qin dinastiaren aurka, bere kapitulazioa eraginez. K.a. 208 -an, Nanhai Komandoko buruzagiak, Ren Xiao (\u4efb \u56c2), Zhao Tuo izendatu zuen bere kargua ordezkatzeko eta hegoaldean herrialde bat ezartzeko aholkatu zion, Ipar Txinako muga menditsuak aprobetxatuz. Zhaok laster indartu zituen iparraldeko mendateetako defentsak eta Qin-eko ofizialak bere jarraitzaileengatik ordezkatu zituen. K.a. 203-an beste bi komandantzia konkistatu zituen, Guilin (\u6842\u6797 \u90e1, gutxi gorabehera Guangxi dena) eta Xiang \" \"Elefantea\" \" (\u8c61 \u90e1, gutxi gorabehera Yunnan eta Vietnameko iparraldea eta erdialdea), mendietatik hegoaldean. Nanyueko erresuma berria jaio zen horrela, Panyu hiriburua zuela; Zhao Tuok bere burua aldarrikatu zuen Nanyueko W\u01d4 W\u00e1ng (\u6b66\u738b, lit. \"errege martziala\").\nLiu Bang-ek, bere arerioekin urteetako gerraren ostean, Han dinastia ezarri eta Erdialdeko Txina batu zuen K.a. 202an. Liuk eta bere ondorengoek politika baketsu bat hartu zuten inperio honi birsortzeko denbora emateko. K.a. 211. urtean, Liu enperadoreak Lu Jia (\u9678\u8cc8) Nanyuera bidali zuen Zhao Tuo Nanyueko errege izendatzeko. Merkataritza harremanak Nanyue eta Changshako Han erreinuaren arteko mugan ezarri ziren. Nanyue Han-en menpeko estatua bazen ere, autonomia handia mantendu zuen.\nLiu hil ondoren K.a. 195ean, gobernua bere emaztearen, Luko enperatrizaren (\u5442\u540e), eskuetan jarri zen. Changshako erregeak Lu bi erreinuen arteko merkataritza blokeatzeko eskatu zion eta Nanyue konkistarako prestatu zen. Honengatik, Zhao Tuok, haserreak itsututa, bere burua Nanyueko enperadore izendatu zuen eta Changshako erreinuari eraso zion. Luk Zao jenerala (\u7076) bidali zuen hura zigortzera. Klima bero eta hezeak eragin handia izan zuen, soldaduak gaixotu eta armada ezgaituz mendiak zeharkatzeko, erretiratu behar izan zuten. Arrakasta militarrarekin, Zhao Tuok ekialdean Minyue (\u95a9\u8d8a) eta mendebaldean Ouluo (\u750c \u96d2) inguruko estatuak elkartu zituen menpeko erreinuak izateko. Enperatrizak orduan Zhao klana hil zuen Hanen eta arbasoen hilobiak kaltetu zituen.\nKa. 179an Han Liu Heng Inperioaren tronura igo zen, enperatrizaren politika irauli eta gero. Zhending (\u771f \u5b9a) familiaren herrira ofizialak bidali zituen, herrian goarnizio bat jarri zuen eta bere arbasoei eskaintzak ematen zizkien aldian-aldian. Bere lehen ministroak, Chen Ping (\u9673\u5e73), Lu Jia, Zhao Tuoren senide bat, Nanyuera bidaltzea gomendatu zuen. Azken honek, Luren etorrerarekin harrituta, enperadore titulua kendu zion eta Nanyue Han-en menpe geratu zen.\nYue-ak, Hanen menpe, behartu, torturatu eta esklabo bihurtu zituzten Txinako Harresia konpontzeko eta hobetzeko.\nZhao Hu.\nZhao Tuo K.a.137an zendu zen. Nanyueko erregea modura, bere biloba Zhao Huk (\u8d99\u80e1) ordezkatu zuen. Y\u01d0ng X\u00ecng (\u90e2 \u8208), M\u01d0nyu\u00e8-ko erregeak, N\u00e1nyu\u00e8-ri eraso zion. Zh\u00e0o H\u00fa-k Liu Che enperadoreari M\u01d0nyu\u00e8-ren erasoa geldiarazteko, tropak bidaltzeko eskatu zion. Enperadoreak bi jeneral bidali zituen M\u01d0nyuera. Han-ek M\u01d0nyuerantz aurrera egin baino lehen, Y\u01d0ng X\u00ecng-en anaia gazteak Y\u01d0ng X\u00ecng hil zuen eta amore eman zuen.\nLiu Che enperadoreak Zhuang Zhu (\u838a \u52a9) Nanyuera bidali zuen. Zhao Hu-k eskerrak eman zizkion enperadoreari eta bere semea Zhao Yingqi (\u8d99 \u5b30 \u9f4a) Chang'an Haneko hiriburura bidali zuen. Chang'anera ere joateko asmoa agertu zuen baina bere ministroak ez egiteko gomendatu zion, itzuli ezin izateko aukerak zituelako eta erreinuaren existentzia arriskuan jartzen zuelako. Horregatik gaixorik zegoela esan zuen, gezurra esanez, eta Nanyue-n geratu zen. Zhao Hu hamar urtez gaixo egon zen eta gero hil zen. W\u00e9n D\u00ec (\u6587\u5e1d) hil osteko izena jarri zioten.\nZhao Yingqi.\nZhao Yingqi Nanyuera itzuli zen eta errege iendatu zuten. Handan-eko Jiu (\u6a1b) familiako emakume batekin ezkondu zen eta Zhao Xing (\u8d99\u8208) izeneko seme bat izan zuten aita Chang'anen zegoen bitartean. Enperadoreari Jiu erregina eta Zhao Xing printze izendatzeko eskatu zion eta bere bigarren semea Chang'anera bidali zuen. Zhao Yingqi hil zen eta M\u00edng W\u00e1ng (\u660e\u738b) izena eman zioten.\nZhao Xing.\nZhao Xing Zhao Yingqiren oinordekoa izan zen. Gaztea zela, amak hartu zuen erreinuaren kontrola. K.a. 113. urtean, enperadoreak Anguo Shaoji (\u5b89 \u570b \u5c11 \u5b63) Nanyuera bidali zuen erregeari eta bere amari enperadorearen bisitaz galdetzeko. Anguo Shaoji Jiu-ren maitalea izan zen Chang'an-en zegoenean eta harremana berreskuratu zuten, bere menpe zeudenei mesfidantza eraginez. Beren postuak ziurtatzeko, erregea eta bere ama Nanyue Han inperioaren barruan erresuma bihurtzeko modua bilatzen hasi ziren. Anguo Shaojirekin batera L\u00fc Jia (\u5442\u5609) eta beste ministro batzuk haiek jarraitzeko konbentzitzen saiatu ziren. L\u00fc Jiak ezezkoa eman zuen eta gero alde egin zuen, beraz, Jiu hiltzen saiatu zen, baina Zhao Xing-ek gelditu egin zuen.\nL\u00fc Jia-k erregea ezagutzeari uko egin zion eta matxinada bat planifikatzen hasi zen. Erregeak hiltzeko asmorik ez zuela jakinik, hilabetez ez zuen plana gauzatu.\nZhao Jiande.\nL\u00fc Jiak bere matxinada burutu zuen eta erregea eta bere ama erail zituen, gero Zhao Jiande (\u8d99\u5efa\u5fb7), Zhao Yingqiren seme zaharrena, Nanyueko erregea izendatuz. K.a. 112ko udazkenean enperadoreak ehun mila ontziko armada bat bidali zuen erreinua erasotzera. K.a. 111ko neguan, hiriburua, Panyu, erori eta asko errenditu ziren. L\u00fc Jia eta Zhao Jiandek itsasoz ihes egin zuten, baina, laster harrapatu zituzten eta azkenik, Nanyue ofizialki Han inperioan sartu zen.\nGeografia eta biztanleria.\nLurraldea.\nNanyuek Nanhaiko Qin, Guilin eta Xiang komandantziak hartzen zituen hasiera batean. K.a. 179. urtearen ondoren, Zhao Tuok Minyue, Yelang, Tongshi eta beste gune batzuk pertsuadiatu zituen, Nanyueren mende zeudelako, baina ez zeuden erabat kontrolpean. Mendebaldeko Han dinastiak Nanyue garaitu ondoren, haren lurraldea Nanhai, Cangwu, Yulin, Hepu, Jiaozhi, Jiuzhen eta Rinango zazpi komandantzietan banatu zen. Tradizioz, uste zen Qinek hegoaldeko eskualdeak konkistatzean Vietnameko iparraldeko erdia ere hartzen zuela, eta eremu hori ere Nanyueren kontrolpean zegoela. Hala ere, ikertzaileek berriki esan dute litekeena dela Qin-ek inoiz ez konkistatu izana gaur egungo Vietnamgo lurraldea, eta Nanyuek berak menderatu zuela Txinako eremu hori.\nAdministrazio-sailak.\nZhao Tuok Qin dinastiaren konderriko komandantzia-sistemaren jarraipena egin zuen Nanyueko Erresuma antolatzean. Nanhairen komandantzia eta Guilinen komandantzia bere horretan utzi zituen, eta gero Xiang-en komandantzia Jiaozhi eta Jiuzhenen komandantzietan zatitu zuen. Gaur egungo Guangdong probintziaren zati handiena hartzen zuen Nanhaik, eta Qin-ek Panyu, Longchuan, Boluo eta Jieyang-eko konderrietan zatitu zuen eta Zhao Tuok Zhenyang eta Hankuang gehitu zizkien.\nEtniak.\nNanyueko herritar gehienak yue herriak ziren batez ere. Txinako gutxiengoa hegoaldea konkistatzera bidalitako Qin armaden ondorengoek osatzen zuten, baita armadako prostituta gisa lan egiten zuten gazteek, Qin funtzionarioak erbesteratuak, kriminal erbesteratuak eta merkatariak ere.\nYue herria adar, tribu eta klan ugaritan banatuta zegoen.\nNanyueak Guangdongeko iparraldean, ekialdean eta erdialdean bizi ziren, baita Guangxiko ekialdean talde txiki bat ere.\nXi'ou-ak Guangxiren zati handienean eta Guangdong mendebaldean bizi ziren, biztanle gehienak Xun ibaiaren eskualdean kontzentratuta, eta Gui ibaiaren hegoaldean, Xi ibaiaren arroaren bi aldeetan. Yi-Xu-Song-en ondorengoek, Qinen armaden aurkako erresistentzian hilketarik egin ez zutenek, xi'ou-en gobernadore autoinposatu gisa jokatu zuten. Han dinastiak Nanyue garaitu zuenean, ehunka xi'ou zeuden bakarrik Guilinen komandantzian.\nGaur egun Guangxiko mendebaldea eta hegoaldea, Vietnamgo iparraldea, Leizhouko penintsula, Hainan eta Guizhouko hego-mendebaldean bizi ziren Luoyue klanak. Zuo eta You Guangxi ibaien arroetan, Vietnameko iparraldeko ibai gorriaren deltan eta Guizhouko Pan ibaiaren arroan zeuden. \"Luo\" txinatar izena, zaldi zuri bat krin beltzarekin adierazten duena, txinatarrek artigatge-metodoa isurialdeetan ikusi ondoren erabili zuten.\nHizkuntza.\nKolonoek eta funtzionarioek erabiltzen zuten txinatar zaharraz gain, Nanyueko bertakoek ziurrenik antzinako yuea hitz egiten zuten, dagoeneko iraungita dagoen hizkuntza. Batzuek iradokitzen dute ondorengoek austroasiar hizkuntzak hitz egiten zituztela, eta beste batzuek zhuang herri modernoarekin zerikusia duen hizkuntza bat. Esan daiteke yuek hizkuntza bat baino gehiago hitz egiten zutela. Litekeena da eskualdeko txinatar zaharrari yue hizkerak (eta alderantziz) eragin handia izatea, eta ikertzaile modernoek txinatar mailegu asko identifikatu dituzte.\nPolemikak.\nVietnamdarren artean eztabaidak egon dira, Zhao / Tri\u1ec7u dinastiari buruz. Askok Txinaren menderatze garaitzat hartzen dute hau, Txinako jeneral batek gobernatu baitzuen, eta beste batzuek, berriz, independentzia garaitzat jotzen dute, erregeak Yue / Vi\u1ec7t ohiturak bereganatu zituela uste baitute eta baita Han Enperadorearen aurka gobernatu zuelako.\nVietnamgo antzinako analitiko ofizial gehienek, hala nola \u0110\u1ea1i Vi\u1ec7t s\u1eed k\u00fd to\u00e0n th\u01b0, Trieu dinastia vietnamdar dinastia bezala izendatzen dute. Badira iritzi ezberdinak, baina XX. mendera arte ez zen ofizialki onartu atzerriko erasotzaileak zirelaren iritzia. Gaur egun, ofizialki onartutako historia liburu guztiek Trieu dinastia atzerriko aginte garaitzat modura hartzen dute.\nAurkikuntza arkeologikoak.\n1988ko ekainean, Zhao Hu-ren hilobia aurkitu zuten Canton-en. Milaka objektu aurkitu ziren, besteak beste, brontzezko tresna erritualak, musika tresnak, armak, nekazaritzako tresnak, lakak, zetak eta jade, urre, zilar eta bolizko bitxiak. Beste gauza batzuk ere aurkitu zituzten erregearekin batera lurperatuta, Wen Diren urrezko zigilua barne.\nGuangdong eta Vietnam.\nN\u00e1n / Nam (\u5357) \"hegoaldean\" esan nahi du, eta Yu\u00e8 / Vi\u1ec7t (\u8d8a) \"Yueko jendea\" edo \"Yueko jendearem lekua\" esan nahi du. Beraz, Nam Vi\u1ec7t \"hegoaldeko herrialdea Yue herriaren lekuan\" da.\nTxinako karakterea\u8d8a (Yu\u00e8 / Vi\u1ec7t) eta bere aldaera homonimoa \u7ca4 (Yu\u00e8 / Vi\u1ec7t), iraganeko garaietan erabiltzen ziren Txinako hegoaldeko biztanleak izendatzeko. Gaur egun, lehenengo karaktereak Zhejiang probintziako (Txinako ekialdeko kostaldean) edo Vietnameko jendeari, kulturari eta hizkuntzei egiten die erreferentzia; bigarren karakterea, berriz, Guangdong probintziakoei.\nHan etniak 1000 urte inguruz Nanyue kontrolatu ondoren, Vietnamgo iparraldeko jendea linguistikoki eta kulturalki partzialki asimilatu zituen, egungo Guangdong eta Guangxikoak guztiz asimilatuta zeuden bitartean.\nVietnamgo iparraldeko jendeak Han dinastiarekin erabat hautsi zuen harremana 938an, Bach Dang ibaian lortu zuten garaipenaren ostean. \u0110\u1ea1i Vi\u1ec7t (Viet Erresuma Handia) deitu zuten beren erresuma sortu zuten. Erreinu hau biziki garatu zen; hainbesteraino non hegoaldera zabaldu eta Champa erreinua (Vietnam erdialdean) eta Khmer inperioaren zatirik handiena (Vietnam hegoaldean) konkistatu zituen, azken hauek emigratzera behartuz. XIX. mendean, Nguyen Anh, Vietnamgo erregeak, erreinuaren izena Dai Viet izatetik Nam Viet izatera aldatu nahi izan zuen. Baina pertsona batzuk beldur ziren Zhuo Tuo Nam Viet erreinuarekin nahastuko ote zen, beraz, izena Viet Nam bezala aldatu zen.\nKultura.\nKultura ezberdinen fusioa izan zen, Zhao Mo erregearen hilobitik Guangzhoura lurperatutako artefaktuek erakusten dutenez. Guangzhouko Nanyue hilobia oso aberatsa da. Brontzezko gauza asko daude Han, Chu, Yue eta Ordos eskualdeen eragin kulturalak erakusten dituztenak."}
{"id": "395052", "revid": "448", "url": "https://eu.wikipedia.org/wiki?curid=395052", "title": "Miskitia", "text": ""}
{"id": "395053", "revid": "336", "url": "https://eu.wikipedia.org/wiki?curid=395053", "title": "Qin leinua", "text": ""}
{"id": "395054", "revid": "336", "url": "https://eu.wikipedia.org/wiki?curid=395054", "title": "Vietnamen lehen menderaldi txinatarra", "text": "Vietnamen lehen menderaldi txinatarra Vietnameko historiaren atal goiztiarra izan zen. Garai honetan Vietnamen iparraldea Txinaren eraginpeak egon zen. Vietnamen dominazio txinatarraren lau aroetako lehenengoa izan zen, lehen hiruak denboran oso jarraian izan baziren ere. Vietnamdarrek garai hauei B\u1eafc thu\u1ed9c deitzen diote, edo \"iparraldeko dominazioa\".\nK.a. 111. urtean Han dinastiak Han-Nanyue gerran Nanyue erresuma konkistatu zuen, Han dinastiaren hegoalderako espantsioaren garaian, eta gaur egun Vietnamen iparraldea dena bereganatu zuen. Vietnamdarren artean izan zen erresistentzia, eta horien artean Trung ahizpak dira anbarmen, denbora txiki batez txinatarrak kanporatu eta euren gobernua egiteko aukera izan zutenak, 39. urtetik 43ra."}
{"id": "395056", "revid": "336", "url": "https://eu.wikipedia.org/wiki?curid=395056", "title": "Vietnameko historia", "text": ""}
{"id": "395057", "revid": "10891", "url": "https://eu.wikipedia.org/wiki?curid=395057", "title": "Giuseppe Tornatore", "text": "Giuseppe Tornatore (1956ko maiatzaren 27a, Bagheria, Sizilia) italiar zinema zuzendari, ekoizle eta gidoilari bat da.\n1988an \"Cinema Paradiso\" filma zuzendu eta honekin 1989ko Ingelesa ez den hizkuntza batean egindako film onenaren Oscar Saria irabazi zuen."}
{"id": "395058", "revid": "42829", "url": "https://eu.wikipedia.org/wiki?curid=395058", "title": "Trung ahizpak", "text": "Trung ahizpak (\"circa\" 12 - 43) Vietnamen lehen dominazio txinatarraren aurka altxatu ziren liderrak izan ziren, Vietnameko heroina nazionaltzat hartzen direnak. Euren izenak Tr\u01b0ng Tr\u1eafc (\u5fb5\u5074) eta Tr\u01b0ng Nh\u1ecb (\u5fb5\u8cb3) ziren.\nGiaio Chin jaio ziren, Vietnameko iparraldean. Jaiotza urteak ez dira ezagunak, baina Tr\u01b0ng Tr\u1eafc helduena zen. Heriotza data ere ez da ezaguna, baina 43. urtean hil zirela uste da.\nVietnamen kontakizun tradizionala.\nVietnamgo herri txiki batean jaio ziren Trung ahizpak, militar tradizioa zuen familia batean. Euren aita Me Linheko (\u9e8a\u6ce0) prefektua zen, eta beraz ondo ezagutzen zituzten arte-martzialak. Txinatar jauntxoek vietnamdarrak tratatzeko zuten modua ondo ezagutzen zuten. Beste probintzia bateko prefektua zenaren Thi S\u00e1ch semearekin ezkondu zen Tr\u01b0ng Tr\u1eafc, eta honek lehen altxamendu batean hartu zuen parte. Txinatarrek hil zuten eta hortik emazteak lidergoa hartu zuen eta matxinada ernatu zen.\n39an Tr\u01b0ng Tr\u1eafc eta Tr\u01b0ng Nh\u1ecbk euren herrian zegoen txinatarren unitate txikia kanporatu zuten, eta emakumez osatutako armada bildu zuten. Hainbat hilabete pasata Txinaren esku zeuden 65 bat ziudadela hartu zituzten eta Nam Vi\u1ec7t askatu. Erresumaren erregina bilakatu ziren eta bi urtez lortu zuten txinatarren oldarraldiei aurre egitea.\nEuren altxamendua, hala ere, laburra izan zen, Ma Yuan jeneralak armada bildu baitzuen euren aurka joateko. Trung ahizpek euren buruaz beste egin zuten H\u00e1t ibaiaan itotzen, 43. urtean.\nLegendak dio eurekin zegoen Phung Thi Chinh gudaria haurdun zegoela umea eduki, esku batean umea hartu eta bestea ezpata eta borrokan jarraitu zuela ahalik eta bere buruaz beste egin zuen arte, umearekin batera."}
{"id": "395059", "revid": "336", "url": "https://eu.wikipedia.org/wiki?curid=395059", "title": "Vietnamen bigarren menderaldi txinatarra", "text": "Vietnamen bigarren menderaldi txinatarra Vietnameko historiaren atala izan zen. Garai honetan Vietnamen iparraldea Txinaren eraginpeak egon zen. Vietnamen menderaldi txinatarraren lau aroetako bigarrena izan zen, lehen hiruak denboran oso jarraian izan baziren ere. Vietnamdarrek garai hauei B\u1eafc thu\u1ed9c deitzen diote, edo \"iparraldeko dominazioa\".\nTrung ahizpen agintaldi motzaren ostean sortu zen berriro ere txinatar kontrolpeko lurraldea. Bukaera L\u00fd dinastia goiztiarrak eman zion, bost mende beranduago. Trung ahizpen mugimendu independentistaren ostean Han dinastiak bere boterea handitu zuen Vietnamen. Ekialdeko Han dinastia 220an hiru erreinuetan hautsi zenean, Vietnam oraindik Wu estatu txinatarren esku egon zen.\nTri\u1ec7u Th\u1ecb Trinh izeneko emakume errebelde batek 248an ia lortu zuen botere txinatarra bertan behera uztea, baina azkar amaitu zuten berarekin. 544an L\u00fd Nam \u0110\u1ebf boterera iritsi eta garai honi amaiera eman zitzaion."}
{"id": "395061", "revid": "1545", "url": "https://eu.wikipedia.org/wiki?curid=395061", "title": "Giltzurruneko gutxiegitasun", "text": "Giltzurruneko gutxiegitasuna giltzurrunak bere zeregina betetzeko gaitasuna osorik edo zerbait galtzea da. Horren ondorioz, gernuaren jarioa gutxitzen da, odolean nitrogeno gaiak, potasioa, sulfatoak eta fosfatoak neurriz goitik izaten dira, eta oso urriak dira, aldiz, sodioa, kaltzioa eta karbono dioxidoa. Giltzurrun hondatuek renina kanporatzen dute eta odol hodiak ixtea eragiten dute. Giltzurrunaren hondatzea odolaren presio handiak eragina denean, renina horrek hodiak estuarazten ditu aldi berean, eta odolaren presioa areago jaso, eta presio handi horrek berak kalte handiagoak eragiten dizkio giltzurrunari.\nHauek dira giltzurrunaren hodiak hondatzeko arrazoiak: drogen eta disolbatzaile organikoen (azetona, etilen glikola\u2026) eragina, metalezko osagaien eragina (merkurioa, uranioa\u2026), zauriak, odol galtzeak, odol presio handia, erredura larriak eta behar ez den odola sartzea. Era berean, giltzurrun azala honda dezaketen eritasunetatik etor daiteke ezintasuna, bakterioek sortutako infekzio larrietatik, edo barruko aldean kalte egin dezaketen eritasunetatik, diabetesetik, adibidez.\nGiltzurrunetako ezintasunaren ondorioz bihotza honda daiteke, biriketako edemak eratu eta potasio gehiegizkoa sortu gorputzean. Giltzurrunaren parterik handiena hondatu denean, beste zatiak lan handiagoa egiten du, eta giltzurrun bat kentzen denean, bestea handiagoa egiten da. Bi giltzurrunak gaizki badaude dialisia (giltzurrunaren lana egiten duen tresna) behar izaten du gaixoak.\nSailkapena.\nAkutua.\nGiltzurrun-gutxiegitasun akutua (GGA) funtzioaren galera azkarra eta progresiboa da, normalean oliguriarekin datorrena (txizaren ekoizpen baxua, helduengan &lt;400 mL egunean, eta umeengan &lt;0.5-1 mL/kg/h), baita elektrolitoen alterazioekin ere. Zergatiak ugariak izan daitezke, eta lehenik eta behin horiek zuzentzen saiatu behar da. Hala ere, presazko dialisia batzuetan beharrezkoa izaten da edozein modutan.\nKronikoa.\nMota kronikoa (GGK) modu motelagoan garatu egiten da eta, hasieran, sintoma gutxirekin agertu. Izan daiteke atzera bueltarik ez daukan mota akutu batengatik edo gaixotasun baten progresioaren ondorioa.\nZergatiak.\nAkutua.\nNormalean agertzen da giltzurrunetara doan odol-jarioa eteten denean edo toxinen gainkarga dagoenean. Beraz istripu larriak, zauriak edo ebakuntzen konplikazioak izan daitezke arrazoiak, adibidez bihotz bypass ebakuntza batean. Farmakoen gaindosiak ere (antimikrobianoak, kimioterapia edo arruntagoak), nahigabeak edo neurriz kanpoko dosiengatik ohikoak izaten dira. Infekzioak (glomerulonefritis) egon daitezke ere zergatien artean.\nKronikoa.\nGaur egun, hiru arrazoi nagusiak GGKra iristeko diabetesa, (nefropatia diabetikoa), hipertentsioa (HTA) eta arterioesklerosia (nefroangioesklerosis) dira. Beste batzuk polikistosia, beste gaixotasun genetiko batzuk eta eritasun autoinmuneak dira.\nSintomak eta zeinuak.\nUrea mailak odolean altuak direnean uremiaz hitz egiten da, ondorengo sintoma orokor eta inespezifiko hauek eragiten dituena: Goragale, botaka egitea, beherakoa, oliguria (txiza jario txikia) edo poliuria (jario handia).\nFosfatemia edo fosfatoen maila altuak azkura eta muskulu-kalanbreak ekar ditzake. Hiperkalemiak (potasio altua) bihotz arritmia eta gihar paralisia. Beste batzuk edemak hanketan, arnasestua, astenia edo indar falta, zorabioak, buruko asaldurak (delirium barne).\nFaseak.\nGutxiegitasun kronikoan, 5 estadiotan ager daiteke gaixotsaunak aurrera egin ahala:\nGF: Glomerulu filtratua."}
{"id": "395062", "revid": "512", "url": "https://eu.wikipedia.org/wiki?curid=395062", "title": "Loredo", "text": "Loredo Kantabriako herri txiki bat da, Ribamont\u00e1n al Mar udalerrian dagoena. 700 biztanle inguru ditu. Loredo Santanderren aurrean dago. Loredo ondoan Los Tranquilos hondartza dago eta han Elisaren jaia ospatzen da. Urtero Loredon festa bat egiten da. Festa hori (\"derby\"a) zaldietako lasterketa bat da eta hondartzan egiten da. Jendeak bere apustuak egiten ditu. Udan, 10 egunetan modeloen pasarela bat egiten da eta atrakzio parkea ipintzen da.\nJai nagusia (Virgen de Latas), Somo herriarekin batera ospatzen da irailaren 8an.\nSomo eta Loredo arteko mugan kiroldegia dago eta han, bideo jolasak eta puzgarriak jartzen dira umeek jolasteko."}
{"id": "395063", "revid": "2241", "url": "https://eu.wikipedia.org/wiki?curid=395063", "title": "Nasa (argipena)", "text": "Nasa hitzak adiera zenbait ditu:"}
{"id": "395064", "revid": "1545", "url": "https://eu.wikipedia.org/wiki?curid=395064", "title": "Nasa (trenbidea)", "text": "Nasa oro har hormigoi edo zementuzko plataforma da, zurezkoa ere izan daitekelarik, zenbait garraiobidetara sarbidea errazteko eraikia. Batez ere burdinbideetan erabiltzen da, nasen gainetik pertsonak ibiltzen direla, trenbideetatik aldenduz. Nasak geraleku edo geltokian zehar hedatzen dira, eta askotan zenbakituta daude, 1 zenbakitik hasita, 0 zenbakitik hasita edo A letratik hasita.\nNasa motak.\nNasa moten artean hurrengoak aipa daitezke: albokoak, zentralak eta kai nasak.\nAlboko nasa arruntena da, trenak alde batetik heldu eta beste aldera urruntzen dela. Nasa zentralak alde bakoitzera bide bana du, trenbideak bi aldeetatik hedatzen direla. Horregatik ingelesez \"uharte-nasa\" ere esaten zaio. Nasara iristeko zubi, tunel edo pasonibelak egon ohi dira, eskailera, arrapala, igogailu edota horien arteko konbinaketaz hornituta. Kai nasa trenbidea amaitzen den tokian dagoen nasa da. Kai nasara heltzen diren trenek kontrako noranzkoa hartu behar dute.\nZerbitzuak.\nGeltokiko eraikinari atxikita ez dauden nasetan ere normalean geltokiko zerbitzu batzuk eskaintzen dira. Hala, nasek estalkiak, argiztapena, eserlekuak, zakarrontziak eta abarrez hornituta daude, eta zerbitzuen informazioari dagokionez ordutegi panel estatikoak, pantailak edota megafonoak egon ohi dira.\nIrisgarritasuna.\nHasiera batean nasak trenbidearen kota berean kokatutako azalerak ziren, horrek ekartzen zuen irisgarritasun arazoekin, nasa eta trenaren zoruko altuera ezberdintasuna handiegia izateagatik. Gaur egun nasak trenbideetatik gora eraikitzen dira, eta kasu batzuetan trenen zoruko kota berera egiten dira, altuera aldeari dagozkion irisgarritasun arazoak konponduz. Kasu batzuetan nasa trenaren zorua baino gorago gelditzen da.\nEuskal Herrian, Bilboko metroa, Euskotren Trena eta Euskotren Tranbia sareetako geltoki guztietan nasak eta tren edo tranbien zoruak altuera berean daude, eta baita Bilboko Renfeko Aldirietako C-1 eta C-2 lineetan ere. C-3 linean, aldiz, altuera ezberdintasuna dago, gainditzeko trenek eskailerak dituztela. Donostiako Renfeko Aldirietan ere altuera ezberdintasuna gainditu beharra dago.\nBestalde, nasa eta trenaren arteko tartea ere aipatu beharra dago.\nSegurtasuna.\nAbiadura Handiko Trenbideak.\nTrenbide sare askotan, nasaren beheko mailan, ertzean zehar, toki librea dago pertsonaren bat trenbidera erortzekotan bertan sartu ahal izateko, etor litezkeen trenek ez harrapatzeko.\nAbiadura handiko trenbideeetatik gelditu gabe pasatzen diren trenek segurtasun arazoak sor ditzakete, pasatzen den trenaren abiadura zenbat eta handiagoa izanik, nasaren izkinatiko segurtasun distantzia handitu behar delako. Hainbat herrialdetan, segurtasun neurri modura, gelditzen ez diren trenek nasa batetik 200 km/h abiaduratik behera pasatzera derrigortuta daude. Arazoari aurre egiteko beste modu bat geltoki ondoan nasarik gabeko trenbidea eraikitzea da, trenak aurrera jarrai dezan geltokitik pasa gabe.\nMetro automatikoak.\nHainbat metro lineatan nasako ateak daude, nasa eta trenbidearen artean. Oro har metro automatiko lineatan ematen da aipatutako sistema, Mamarigako anezka linean kasurako. Trena geltokira heldu eta bere ateak nasako ateen parean kokatu ondoren, trena gelditu eta ateak automatikoki zabaltzen dira. Hala, trenbidera erortzeko arriskua alde batera uzten da, eta bestalde, geltokian eta trenbideko tunelean airea independienteki girotzea ahalbidetzen da.\nSeinaleak.\nNasek askotan dute pertsonek trenbideetara ez hurbiltzeko abisu edota segurtasun seinale ezberdinak. Oro har nasaren ertzetik gertu ikusterraz den koloreko banda jartzen da, askotan horia, trena geldi dagoenean besterik ez pasatzeko oharra idatzita. Itsuentzako nasaren ertzetik distantzia jakin batera zoru podotaktil deritzona jartzen da.\nKurbak.\nGeltokietako nasak zuzenak izatea izan ohi da onena, baina kasu batzuetan trenbidearen ibilbideagatik ezinezkoa da eta geltokiak kurban egon daitezke. Kurbadura handiak dituzten nasetan, trena gelditzean atea ireki eta trena eta nasaren arteko tartea nabaria izaten da, horrek ekar dezakeen arazoarekin. Askotan geltoki mota hauetan oharrak ematen dira bidaiariak kontuz ibil daitezen. Euskotren Trenaren \"EMU900\" serieko trenek tartea gainditzeko arrapalak dituzte. Bilboko metroan eta Renfeko Aldiriko sareetan megafonia bidezko oharrak ematen dira."}
{"id": "395065", "revid": "336", "url": "https://eu.wikipedia.org/wiki?curid=395065", "title": "Nasai-lore", "text": "Nasai-lore (\"filipendula ulmaria\") arrosaren familiako belar landarea da, belardietan eta erreka ondoetan hazten dena, 1,50 m inguru luzea. Zurtoin zuzena eta albo-adar gutxikoa du. Simetriarik gabeko hosto horztunak ditu, kolorez berde ilunak. Loreak zurtoinaren puntan kokatuak, korinbo modura antolatuak eta zuriak izaten ditu. Lorearekin gripea sendatzeko eta sukarra jaisteko edabe bat egiten da."}
{"id": "395066", "revid": "1545", "url": "https://eu.wikipedia.org/wiki?curid=395066", "title": "Filipendula ulmaria", "text": ""}
{"id": "395067", "revid": "90523", "url": "https://eu.wikipedia.org/wiki?curid=395067", "title": "Geranio", "text": "Geranio edo zaingorria (\"Geranium\") basa landare kotiledoi bikoa da, lore arrosak, gorriak edo zuriak dituena.\nIzena antzinako grezierazko , \"g\u00e9ranos\", edo , \"geran\u00f3s\", hitzetatik dator, buru-hezur esan nahi duena. Generoak guztira 422 espezie ditu: hona hemen nagusiak:\n\"Pelargonium\" generoaren zenbait espeziek izen arrunt hori dute, lehen \"geranium\" generoan sailkatzen zituztelako."}
{"id": "395068", "revid": "1545", "url": "https://eu.wikipedia.org/wiki?curid=395068", "title": "Geranium", "text": ""}
{"id": "395069", "revid": "90204", "url": "https://eu.wikipedia.org/wiki?curid=395069", "title": "Kenneth Griffith", "text": "Kenneth Reginald Griffith (1921ko urriaren 12a, Tenby, Pembrokeshire - 2006ko ekainaren 25a, Londres) galestar antzerki, telebista eta zinemako aktore bat da."}
{"id": "395078", "revid": "1519", "url": "https://eu.wikipedia.org/wiki?curid=395078", "title": "Zamau", "text": "Zamau, dafaila, mahai-zapi edo mahai-oihala mahai gainean apaingarri eta babes jartzen den oihala da. Maiz, otorduetan jartzen da mahaia ez zikintzeko; oturuntzetan zamau dotoreak jarri ohi dira, mahaia modu berezian apaintzearren."}
{"id": "395079", "revid": "17", "url": "https://eu.wikipedia.org/wiki?curid=395079", "title": "Mahai-zapi", "text": ""}
{"id": "395080", "revid": "105290", "url": "https://eu.wikipedia.org/wiki?curid=395080", "title": "Internauta", "text": "Internauta edo zibernauta Internet maiz erabiltzen duen pertsona da. Telebistako ikusleak eta irratiko entzuleak ez bezala, internautek rol aktiboagoa dute, bereziki gizarte-sare zerbitzuen eta haien inguruan Interneteko kultura izenekoa garatu da."}
{"id": "395081", "revid": "17", "url": "https://eu.wikipedia.org/wiki?curid=395081", "title": "Zibernauta", "text": ""}
{"id": "395082", "revid": "1519", "url": "https://eu.wikipedia.org/wiki?curid=395082", "title": "L\u00fd dinastia goiztiarra", "text": "L\u00fd dinastia goiztiarra (vietnameraz \"nh\u00e0 Ti\u1ec1n L\u00fd\") 544tik 602ra Vietnamen agintean gon zen dinastia izan zen. Bere sortzailea, L\u00fd Nam \u0110\u1ebf edo L\u00fd B\u00ed askorentzat Vietnamen lehen enperadorea izan zen, bere izenan jartzen duten \"Nam \u0110\u1ebf\"k adierazten duen bezala (\"Hegoaldeko Enperadorea\"). Garai hartako hiruburua Long Bi\u00ean zen eta herrialdeak V\u1ea1n Xu\u00e2n izena hartzen zuen.\nDinastia hau ez da L\u00fd dinastia berantiarrarekin nahastu behar, 1009tik 1225era agintean egon zena, L\u00fd Th\u00e1i T\u1ed5k sortua.\nTxinak berriro ere dominatu zuen 602tik aurrera, Sui\u2013L\u00fd gerraren ondoren."}
{"id": "395083", "revid": "3861906", "url": "https://eu.wikipedia.org/wiki?curid=395083", "title": "Mansart", "text": ""}
{"id": "395085", "revid": "336", "url": "https://eu.wikipedia.org/wiki?curid=395085", "title": "Ly dinastia goiztiarra", "text": ""}
{"id": "395086", "revid": "1491", "url": "https://eu.wikipedia.org/wiki?curid=395086", "title": "Cecilia Sarasola Iurrita", "text": "Cecilia Sarasola Iurrita (1949a) euskal fisikaria da eta EHUko Kimika Fakultateko irakaslea.\nLanak.\nFisika, kimika eta matematika euskaraz lantzen aitzindarietako bat izan zen. Berak idatzi zuen termodinamikari buruz euskaraz argitaratu zen lehenengo artikuluetako bat.\nNikolai Piskunov matematikari errusiarrak idatzi eta analisi matematikoan mundu osoan klasikoa den Kalkulu diferentziala eta integrala liburu mardula 1992an euskaratu zuen taldean parte hartu zuen honako hauekin: Jose Ramon Aizpurua Sarasola, Patxi Angulo Martin, Victoria Fernandez Gonzalez, Adela Moyua Pinillos, Juanjo Otxoa de Alda Etxebarria, Mari Jose Zarate Azkuna eta Enrike Zuazua Iriondo.\nEuskal komunitate zientifikoaren Inguma datu-basean, bere jarduera akademikoan kokatzen diren 6 lan agertzen dira.\nGoi-mailako aldizkari eta biltzarretan argitaratu dituen artikuluak 20 baino gehiago izan dira."}
{"id": "395087", "revid": "512", "url": "https://eu.wikipedia.org/wiki?curid=395087", "title": "Bouquiniste", "text": "Frantsesez, bouquiniste, euskaraz bukinista ere deitua, bereziki Parisko Sena ibai ondoko pasealekuetan jarritako txosnetan liburu, grabatu eta aldizkari zaharrak saltzen dituzten pertsona da. Parisko pertsonaia tipikoak dira eta berorien jarduera XVI. mendetik dago jasota. Hedaduraz, hitza liburu zaharren saltzailea izendatzeko erabiltzen da Frantzian."}
{"id": "395088", "revid": "17", "url": "https://eu.wikipedia.org/wiki?curid=395088", "title": "Bukinista", "text": ""}
{"id": "395099", "revid": "201", "url": "https://eu.wikipedia.org/wiki?curid=395099", "title": "Trapezoidal", "text": ""}
{"id": "395100", "revid": "448", "url": "https://eu.wikipedia.org/wiki?curid=395100", "title": "Makil", "text": ""}
{"id": "395101", "revid": "1987", "url": "https://eu.wikipedia.org/wiki?curid=395101", "title": "Casco Viejo", "text": ""}
{"id": "395102", "revid": "15795", "url": "https://eu.wikipedia.org/wiki?curid=395102", "title": "Casco Viejo geltokia", "text": ""}
{"id": "395103", "revid": "1987", "url": "https://eu.wikipedia.org/wiki?curid=395103", "title": "EMU 900", "text": ""}
{"id": "395104", "revid": "1987", "url": "https://eu.wikipedia.org/wiki?curid=395104", "title": "EMU900", "text": ""}
{"id": "395105", "revid": "201", "url": "https://eu.wikipedia.org/wiki?curid=395105", "title": "Jose Matia Calvo", "text": ""}
{"id": "395106", "revid": "336", "url": "https://eu.wikipedia.org/wiki?curid=395106", "title": "Villa Oion", "text": ""}
{"id": "395107", "revid": "105290", "url": "https://eu.wikipedia.org/wiki?curid=395107", "title": "Hominini", "text": "Hominini Hominidae familiaren barruko bi leinuetako bat da, gizakia barne hartzen duena. Gizakiaren senide desagertuak diren \"Sahelanthropus\", \"Orrorin\" eta \"Kenyanthropus\" generoak ere talde honetan sailkatu dira.\nAzpibanaketa.\nLeinu honen azpibanaketa egiteko banaketa posible bat baino gehiago daude. Autore batzuek bu talde egiten dituzte, Hominina eta Panina. Lehenengoan egongo lirateke gizakia eta bere ahaide fosil gehienak (\"Australopithecus\" kasu); bigarren taldean txinpanzeak egongo lirateke, eta, agian, \"Sahelanthropus\" eta \"Orrorin\" bezalako generoak.\nBigarren aukeran Panini izeneko leinua legoke, Hominini eta Gorilliniren parekoa. Beraz Homininiren azpian bi azpileinu leudeke:\nAustralopithecina azpileinuaren barruan sailkatuko lirateke gizakiaren aurrekari fosil gehienak, eta baliteke hemen sartzea ere \"Sahelanthropus\" eta \"Orrorin\" generoak ere.\nHominina azpileinuan gaur egungo gizakia bakarrik sartuko litzateke"}
{"id": "395108", "revid": "90523", "url": "https://eu.wikipedia.org/wiki?curid=395108", "title": "Urtubiaga", "text": "Urtubiaga Ean dagoen burdinola eta errota baten izena da, bizitoki- eta ekoizpen-multzo batek osatuta. Hona hemen atal nagusiak: elkarri atxikitako lau eraikin; haiei lotutako sistema hidrauliko bat -presa, ubidea eta erregulazio-biltegia-; eraikinen aurreko harrizko zubia; eta babes-ingurune bat. Burdinolari, errotari eta haien kokalekuari buruzko erreferentzia dokumentalakXVIII. eta XVI. mendekoak dira.\nMultzoa itsasertzetik kilometro erdira dago, gutxi gorabehera, Ea itsasadarraren ezkerreko ertzean, ibaian behera, eta landa-inguru batean, zelaiz eta basoz inguratuta. Multzora heltzeko, bi bide daude: alde batetik, ekialdetik, lehengo paper-lantegiaren ingurutik, ibaia harrizko zubi batetik zeharkatuz; eta, bestetik, iparraldeko \"Olako bidezidorra\" izeneko bidetik -multzoa Eako portuarekin lotzen du bide horrek.\nSistema hidraulikoa.\nPresa burdinolatik 200 m-ra dago, ibaian gora. Nahiko egoera onean dago, harrizkoa da, kurbatua, eta txapadura eta kontrahormak ditu; oraindik ere, arrantza-tokia dauka, ezkerreko ertzean, ibaian behera. Antza dauka Juan Bernardo Villarreal de Berriz lekeitiarrak diseinatutako beste presa batzuekin. Diseinu berritzailea dauka, XVIII. mendekoa dela aintzat hartuta. Egun, urak estalita dago, geroago beste presa bat eraiki baitzen ibaian behera.\nUbidea presan hasten da, eta ezkerreko ertzetik doa, ibaian behera, erregulazio-biltegiraino. Lurrean hondeatuta dago, eta metro batetik gora du sakon; eraikinetara hurbildu ahala ubidearen zabalera handitu egiten da, eta errotaren aurrealdean du zabalera handiena. Lurrez eta landarez estalita dago, eta harri ederrekin egina dago. Eskuinaldea sendotuta dauka. Hustubide bat dauka, bide erdian, eta beste bat, errotaren aurreko antapara betetzeko. Harlanduz bukatuta dago; harriok mehetuta eta zulo bat utzita ditu uhatea sartzeko.\nBurdinola.\nErregulazio-biltegia edo antapara. Ura biltzeko esparru bat da; burdinolako lantegien eta tunel hidraulikoaren altueran dago. Lur-sailean hondeatuta dago, eta haren hormek zabalera handiagoa dute ubidean zehar baino. Nabarmen eroria dago; are gehiago, hormaren zati bat behera etorrita dago hauspoen aldearen gainera. Hortaz, alde horretan lehenbailehen esku hartu beharra dago, eroritako zatiak berreraiki eta horma sendotzeko.\nBurdinolaren eraikina. Sendoa da, eta egoera onean dago. Oinplano angeluzuzena dauka, eta honako atal hauek: tunel hidraulikoa, burdina lantzeko lantegia, ikaztegiak eta bulegoa edo kontrol-gunea.\nBurdinolaren funtzionamendua uraren bideari lotuta dago: presatik, ura ubideetan zehar garraiatzen da erregulazio-biltegi bateraino eta, handik, tunel hidraulikoraino. Tunel horretatik, ura gurpil hidraulikoen gainera erortzen da, mugiarazi egiten ditu, eta, hala, behar adinako indarra sortzen da bai gabia bai labea biziagotzen duen hauspoa mugiarazteko.\nBurdinolan, gorde dira espazioaren antolamendua eta egitura edo horma nagusiak; hala ere, badira hondatze-zantzuak, eta zati batzuk erorita daude.\nErrota.\nUbidearen, ikaztegiaren eta atxikitako beste eraikin baten artean dago errota. Beheko eta goiko solairuak dauzka; goikoaren zati batzuk erorita daude. Bi isuriko estalkia ez da gorde. Fatxada nagusia harlangaitzez eginda eta igeltsuztatuta dago, baina egun landareek estaltzen dute. Atzeko fatxadak antapara eta estolda bereizten ditu: espazio horretan daude turbina eta ehotze-gela, eta, azken horretan, errotarriak. Horma kurbatu bat da, egoera onean gorde dena; ondo landutako harlanduz egina dago, eta, behealdean, deskarga-arku bat dauka. Burdinolan ez bezala, errotako makineriaren atal batzuk gorde dira. Beheko solairuan turbina dago; goikoan, berriz, ehotze-banku bikoitza, errotarri enbutituak, irina biltzeko aurreko tiraderak eta errotarriak pikatzeko besoa, denak ere landareek eta egituraren egur eroriek estalita. Toberak ez dira gorde. Garauak sartzeko erabiltzen ziren toberak, eta errotarrien gainean egon ohi ziren.\nFatxada nagusian, puntu erdiko bao handi bat dago, eta handik estoldara sartzen da. Ehotze-gelara joateko, fatxadari atxikitako eskailera batzuk daude. Gela guztiak ehotze-gelaren albo banatan daude.\nAtxikitako eraikinak.\nIkaztegietako iparraldeko hormari eta lantegiko hormari atxikita dago eraikin horietako bat, gelak barne hartzen zituena, hain zuzen ere. Beheko solairuan, pasabide bat dauka, eta handik igarobide bat zabaltzen da eraikin-multzoko mendebaldearen eta kanpoko eremu nagusiaren artean. Eraikin horrek \"Olagoikoa\" zuen izena, eta errotari atxikitako besteak, berriz, \"Olabekoa\". Bi eraiki horietan, gelak, ukuilua, biltegiak, errotariaren etxea eta beste gelak batzuk zeuden."}
{"id": "395109", "revid": "512", "url": "https://eu.wikipedia.org/wiki?curid=395109", "title": "Kenyanthropus platyops", "text": "Kenyanthropus platyops Hominidae familiako espezie fosil bat da. Duela 3,5 eta 3,2 milioi urte artean bizi izan zen. Espeziearen aztarna ezagunenak Turkanako (Kenia) aztarnategietan aurkitu zuten bikotearenak dira."}
{"id": "395110", "revid": "105290", "url": "https://eu.wikipedia.org/wiki?curid=395110", "title": "Orrorin tugenensis", "text": "Orrorin tugenensis Hominidae familiako espezie fosil bat da. Familia honetako zaharrena da."}
{"id": "395111", "revid": "1545", "url": "https://eu.wikipedia.org/wiki?curid=395111", "title": "Santiago de Compostelako tren istripua", "text": "Santiago de Compostelako tren istripua 2013ko uztailaren 24an gertatu zen arratsaldeko 20:41etan, Santiago de Compostelako Angrois auzoan, Santiagoko geltokitik 3 kilometrora. Renfe Operadora enpresaren Madril - Ferrol ibilbidea egiten zuen Alvia tren bat, bidaiarientzako zortzi kotxez eta kotxe-kafetegi batez osatuta, trenbidetik irten zen. Trenean 218 bidaiari eta 20 langile zihoazen eta gutxienez 79 pertsona hil eta 178 zauritu dira.\nIstripua Espainiar Estatuko abiadura handiko trenbide sarean gertatutako lehenengoa da, eta lehenengo hipotesien arabera gehiegizko abiadurak trena trenbidetik irtetea ekarri zuen. Tren gidariaren esanetan, trena 190 km/h abiaduraz pasa zen 80 km/h abiadura maximoa daukan bihurgunetik. Istripua Espainiako historian jazotako burdinbide istripuen artean larrienetariko bat da.\nGertaeren deskribapena.\n20:41ak aldera, Renfe Operadoraren Alvia 730 tren bat, Madril\u2013Chamartin-Clara Campoamor geltokia jatorri eta Ferrolgo geltokia helmuga zuena, Santiago de Compostelako geltokitik 3 kilometrora dagoen \"A Grandeira\" izeneko bihurgunean trenbidetik irten zen 218 bidaiari eta beste 20 langilerekin, Olmedo-Santiago de Compostela abiadura handiko burdinbideko 80,620. puntu kilometrikoan. Errailetik irtetearen ondorioz trena osatzen zuten bi tren-makinak eta bederatzi kotxeak trenbidetik irten eta hiru kotxek su hartu zuten, gainontzekoak trenbidean barrena sakabanatuta gelditu zirela. Istripu bortitzak gutxienez 80 lagunen heriotza eta 140 zauritu ekarri zituen.\nAurrekariak.\n2011ko abenduan, istripua gertatutako Olmedo-Santiago de Compostela abiadura handiko burdinbideko Ourense-Santiago eta Coru\u00f1a-Vigo abiadura handiko burdinbideko Coru\u00f1a-Santiago tarteetaaren inaugurazioan Espainiako Sustapen Ministerioaren teknikariek \"A Grandeira\" bihurgunea \u00abbihurgune zail\u00bb gisa katalogatu zuten.\nRenfe Operadorak zerbitzu bereziak ezarri zituen Santiago de Compostelan urtero uztailaren 25ean egiten diren ospakizunak ikustera joaten diren ehunka lagunentzako.\nBiktimak.\nHasierako orduetan hildakoak 35 zirela esan zen arren, Miguel \u00c1ngel Cadenas Galiziako Justizia Tribunal Gorenaren presidenteak, eta Alberto N\u00fa\u00f1ez Feij\u00f3o Galiziako Xuntako presidenteak, hirurogeita bederatzira eguneratu zuten hildakoen zenbaketa. Hainbat zaurituren egoera larriagatik hildakoen zifrak gora egin ahal izatea ez zen baztertu, eta hala, orduak pasata, laurogei hildako eta ehun eta berrogei zauritu zeudela baieztatu zen, hildakoen artean euskal herritar emakume bat.\nZergatiak.\nTxosten ofizialik ez dagoen bitartean, hipotesien arabera trenbidetik irtetearen zergatia istripua gertatutako \"A Grandeira\" bihurgunetik trenak zeraman gehiegizko abiadura da. Tren gidariak 190 km/h abiadura zeramala baieztatu zuen, tarte horretan abiadura maximoa 80 km/h-a den arren. Santiago de Compostelako epaitegiaren nagusiak Polizia Judizialari eman zion tren gidariari aitorpena hartzeko betebeharra, istripua leporatuta.\nMaterial mugikorra.\nIstripua pairatutako material mugikorra Renferen 730 Serieko automotorea da, Talgo eta Bombardier enpresek ekoitzia eta 130 Serietik datorrena.\nTrenak mutur bakoitzean tren-makina bat zuen, eta tren-makinei lotuta diesel sorgailu bana. Muturren artean bidaiarientzako zortzi kotxe eta kafetegi-kotxea zeuden, guztira bederatzi kotxe.\nEragina trenbide zerbitzuetan.\nIstripuaren ondorioz trenbidea erabilezinik gelditu zen, eta Olmedo-Santiago de Compostela Ourense-Santiago eta Coru\u00f1a-Vigo abiadura handiko burdinbideetako trafikoa bertan behera utzi behar izan zen. Hamar bat trenek ibilbidea aldatu behar izan zuten 2013ko uztailaren 25ean, beste trenbideetatik pasaz edota errepide bidezko garraio alternatiboz ordezkatuta.\ufeff"}
{"id": "395112", "revid": "512", "url": "https://eu.wikipedia.org/wiki?curid=395112", "title": "Homo antecessor", "text": "Homo antecessor Hominidae familiako espezie (edo azpiespezie) bat izan zen, duela 1,2 milioi urtetik 800.000 urteraino bizi izan zena. Atapuercan (Espainia) aurkitu zen Jos\u00e9 Mar\u00eda Bermudez de Castro, Juan Luis Arsuaga eta Eudald Carbonellek gidatutako indusketa batean. Hauen ikerketek Europako gizakirik zaharrenetakoa dela ebatzi zuten. Homo antecessor fosilen lehenengo agerraldia TD6 Dolina Handia edo Aurora estratua deritzon geruza arkeologikoan izan zen. Espezie (edo azpiespezie) honek zalantzak sortzen ditu arkeologoen artean, ez baitakite ongi zein harreman duen Europako beste \"Homo\" espezieekin.\nEzaugarri fisikoak.\n\"Homo antecessor\"ren edukiera entzefalikoa gaur egungo gizakiarena baino txikiagoa zen. Handi eta indartsuak ziren, baita gihartsuak ere, baina haien hortzak eta ahoa oso primitiboak ziren. 1,70 metro inguru neurtzen zuten eta haien haurtzaro eta nerabezaroak gaur egun ezagutzen ditugunen antzekoak ziren. Aurkitu diren hezurretatik hainbat datu ondorioztatu dira. Ezkertiak ez zirela badakigu. Hortzak asko erabiltzen zituzten, eta oso higatuta zituzten.\nDieta.\n\"Homo antecessor\"rek barazki ugari jaten zituen, baita ehizatzen zituen animaliak ere. Bere dietaren ezaugarririk deigarriena da kanibalismoa praktikatzen zutela, hau da, gizajaleak zirela.\nAtapuercako familia.\nAtapuercako aztarnategian 32 pertsonaren hezurrak aurkitu dituzte, adin eta sexu desberdinetakoak. Haietako 9 gizonezkoak ziren, eta beste 9 emakumezkoak, baina zoritxarrez gainerako hamalauen sexua ezagutzea ezinezkoa da.\nAzken datuak.\nGaur egun, \"Homo antecessor\" espezie bereizia den ala ez eztabaidatzen da. Adituek ikuspuntu desberdinak dituzte; batzuek diote \"Homo heidelbergensis\"en arbasoa dela, eta beste batzuek Atapuercan aurkitutako hezur multzoari emandako izena besterik ez dela.\n2008. urtean \"Homo antecessor\"ren hezur gehiago agertu ziren; 20 eta 30 ute bitarteko gizon baten masailezurra, duela 1,2 milioi urtekoa. 2010ean, Ingalaterran, duela 780.000 urteko tresna batzuk aurkitu ziren, eta adituek diote \"Homo antecessor\"rek erabili zituela."}
{"id": "395113", "revid": "336", "url": "https://eu.wikipedia.org/wiki?curid=395113", "title": "Homo sapiens idaltu", "text": "Homo sapiens idaltu duela 160.000 urte Afrikan bizi izan zen \"Homo sapiens\" azpiespezie bat izan zen. \"\" afarreraz \"adineko\" esan nahi du.\nTim D. Whitek 1997an Etiopiako Herto Bourin, Afarreko triangeluan, topatu zituen aztarnak baina 2003ra arte ez zuen estalgabetu."}
{"id": "395114", "revid": "3862156", "url": "https://eu.wikipedia.org/wiki?curid=395114", "title": "Australopithecus boisei", "text": ""}
{"id": "395115", "revid": "3862157", "url": "https://eu.wikipedia.org/wiki?curid=395115", "title": "Australopithecus robustus", "text": ""}
{"id": "395116", "revid": "119347", "url": "https://eu.wikipedia.org/wiki?curid=395116", "title": "Brigitta Boccoli", "text": "Brigitta Boccoli (Erroma, Italia, 1972ko maiatzaren 5) telebista, antzerki eta zinema aktorea da. Benedicta Boccoliren ahizpa da."}
{"id": "395117", "revid": "23317", "url": "https://eu.wikipedia.org/wiki?curid=395117", "title": "Club de Remo Ares", "text": "Club de Remo Ares Aresko arraun kluba da, gaur egun TKE Ligan ari dena. Aulki mugikorrean zein tosta finkoan lehiatzen du. 2021. urtean Kontxako Bandera jokatzeko sailkatu zen aurreneko aldiz.\nHistoria.\nEstropadak 1933 urtetik aurrera jokatu izan dira Aresen. Francisco L\u00f3pez S\u00e1nchez (Pancho) izan zen 1958an kluba sortu zuena, Galiziako arraun taldeen artea zaharrena da beraz. 1959an jadanik Galiziako batel txapeldun izatea lortu zuen eta Espainiako Traineru Txapelketan seigarren egin zuen. 60. hamarkadaren hasieran ohikoa bihurtu zen Espainiako batel eta traineru txapelketatan, titulurik lortu ez arren. Urteak aurrera egin ahala aulki mugikorrari ekin zion erabat eta 1965ean Espainiako \"yola\" txapeldun izan den.\n1983an egoitza berria inauguratu zuen eta hurrengo urtean berriz ekin zion traineruan aritzeari. 1986an Galizia Iparraldeko txapelketan hirugarrena izan zen eta 1988an bigarrena. 1990an Espainiako Traineru Txapelketarako sailkatu zen eta kontsolazio txanda irabazi zuen. 1991ean Vigoko Corte Ingl\u00e9s Banderan bigarren egin zuen Orioren atzetik.\nGaliziako Traineruen Ligan urtero aritu izan da. 2012an maila galdu zuen baina hurrengo urtean Galiziako B Liga irabazi eta maila berreskuratu zuen. Urtez urte postuak hobetzen joan ondoren 2016an Galiziako Liga irabaztea lortu du eta play-offetan TKE Ligara igo zen. Babeslerik gabe eta ia traineru guztia harrobiko jendeaz ibili zela kontutan harturik lorpen izugarria izan zen. TKE Ligako lehen denboraldian 11.a izan zen eta play-offetan ezin izan zion mailari eutsi.\n2019an bigarren aldiz irabazi zuen Galiziako Liga eta play-offetan TKE Ligara itzuli zen. 2020an maila mantentzea lortu zuen Zarautzekin lehia gogorra izan ondoren. 2021ean lasaiago ibili zen eta 9. postua lortu zuen. Urtea borobiltzeko Kontxako Banderara sailkatu zen estrainekoz. 2022an ordea azken postuan gelditu eta Galiziako Ligan arituko da hurrengo urtean. Azken postuan inoizko puntu gehien edukita jeitsi da, dena dela, 51 puntu.\n2023an Galiziako Ligako traineru indartsuena izan zen eta Espainiako Txapelketa irabazi zuen lehenengo aldiz. Igoera play-offetan ez zuen esperotako maila eman eta beste traineru galiziarrak lortu zuen TKE Ligarako igoera, Bueuk."}
{"id": "395119", "revid": "23317", "url": "https://eu.wikipedia.org/wiki?curid=395119", "title": "Club de Mar Mugardos", "text": "Club do Mar Mugardos Galiziako A Coru\u00f1ako probintzian dagoen Mugardos herriko arraun taldea da. 1962an sortu zen eta gaur egun Ipar-mendebaldeko Traineruen Ligan ari da.\nHistoria.\nMugardosko traineru baten lehenengo garaipena 1948ko Generalisimoaren Kopa izan zen. 1962an elkartea sortu zen eta berehala Galiziako batel indartsuena osatu zuen. Espainiako bi txapelketa ere irabazi zituen eta beste bi urtetan podiumean egon zen.\n1996an berriz ere trainerua osatu zuen A Cabana, Cedeira eta San Felipeko arraunlariekin batera eta \"Cidade de Ferrol\" izena erabili zuten. 1999 arte iraun zuen proiektu honek.\nBeste hamarkada batez trainerurik atera gabe egon ondoren 2011ean egin zuen debuta Galiziako Ligan. 2014an Galiziako A Ligan hirugarren postua lortu zuen eta aurrenekoz Kontxarako sailkapen estropadan aritu zen. 2015ean bigarren izan zen liga, hiru bandera irabaziz gainera. Igoera play-offa jokatu du baina ez du TKE Ligara igotzerik lortu.\n2016an azken unean trainerua ez uretaratzea erabaki zuen eta 2017an B Ligan hasi behar izan zuen arraunean. 2020an Ligan parte hartzeari uko egin zion azken unean. 2021ean itzuli eta bigarren egin zuen B Liga. Ondoren play-offetan A Ligara igo zen.\nAurrez emakumezkoen traineruarekin egin bezala, 2023an A Cabanarekin batera atera dute trainerua.\nEmakumezkoen trainerua.\n2018an aurreneko aldiz emakumezkoen trainerua osatu zuen eta Galiziako Ligan aritu zen. Traineru berdearekin ari da. 2022an A Cabanarekin bat eginda atera zuen trainerua eta hirugarren egin zutenez Euskotren Ligara igotzeko play-offak jokatuko ditu."}
{"id": "395120", "revid": "23317", "url": "https://eu.wikipedia.org/wiki?curid=395120", "title": "Club de Remo Vilaxoan", "text": "Club de Remo Vilaxo\u00e1n Galiziako Pontevedran dagoen Vilagarc\u00eda de Arousako arraun taldea da. Gaur egun Galizako A Ligan ari da.\nHistoria.\n1982an sortu zen taldea. 2008tik aurrera Galiziako Ligan hartzen du parte. Azken bi urteetan bosgarren postuan amaitu du. 2014 denboraldirako Fran Gonz\u00e1lez entrenatzaile-patroia fitxatu du, Galiziako teknikorik ezagunenetakoa.\n2014ko martxoan aurre-denboraldiko bi estropada jokatu zituen euskaldunen aurka, Pasaiakoa (9.a) eta Castrokoa (4.a). Galiziako Ligan ere bikain aritu zen eta laugarren postua lortu zuen, inoizko onena. Ordutik aurrera maila jeitsi du, 2016an adibidez 10. eginez juxtu juxtu salbatu zen. Ordutik aurrera urtero postu hobeak lortu ditu eta 2020an hirugarrea izan da Tir\u00e1n eta Samertolameuren atzean.\nGaliziako A Ligako trainerua izan arren 2022an ez zuen trainerua osatzerik lortu.\nEmakumezkoen trainerua.\n2018an emakumezkoen trainerua osatzea lortu zuen eta Galiziako Ligan aritu zen."}
{"id": "395121", "revid": "23317", "url": "https://eu.wikipedia.org/wiki?curid=395121", "title": "Club de Remo A Cabana", "text": "Club de Remo A Cabana Galiziako Ferrolgo A Cabana parrokiako arraun taldea da. Gaur egun Galizako A Ligan ari da.\nUniformea.\nTrainerua gorria da. Elastikoa ere gorria da baina kolore berdea eta zuria ere baditu.\nHistoria.\n1982an sortu zen taldea. Antonio Bruquetas Sierra izan zen lehen urteetako presidentea. 1996an lehenengo aldiz trainerua osatu zuen Cedeira, Mugardos eta San Felipeko arraunlariekin batera eta \"Cidade de Ferrol\" izena erabili zuten. 1999 arte iraun zuen proiektu honek.\nGaliziako Ligaren sortzaileetakoa izan zen eta A eta B ligak eratu zirenetik beti maila gorenean ibili da, azken postuetan hala ere. Emaitzarik onena 2012an lortutako 7. postua du. 2014 urtean 8. egin eta maila galdu zuen. 2015 urtean ez zuen trainerua uretaratu baina 2016an berriz itzuli da \"A Cabana-Ferrol\" izenarekin eta emakumezkoen trainerua ere atera zuen. Hirugarren postua lortu eta igoera lortu zuen arren 2017an ez du trainerua osatzerik lortu gizonezkoetan, emakumezkoetan bai ordea. 2019an Galiziako B Liga irabazi eta mailaz igo zen arren hurrengo urtean ezin izan zuen trainerua osatu.\nBateletan maila ona eman izan du eta Espainiako txapelketetan bigarren postu bat eta bi hirugarrengo ditu.\n2022an ez zuen trainerurik atera eta aurrez emakumezkoen traineruarekin egin bezala, 2023an Mugardosekin batera atera dute trainerua.\nEmakumezkoen trainerua.\n2016an trainerua uretaratu zuen eta Galiziako Ligan aritu da. 2016an Cabo da Cruz aurkeztu ez zen bi estropadak irabazi zituen. 2017an bigarren postua eskuratu zuen Galiziako Ligan. \nLau urtetako hutsunearen ondoren berriz lortu du trainerua ateratzea, oraingoan Mugardosekin elkarlanean. Hirugarren egin zutenez Euskotren Ligara igotzeko play-offak jokatuko ditu."}
{"id": "395122", "revid": "23317", "url": "https://eu.wikipedia.org/wiki?curid=395122", "title": "Club de Remo Puebla", "text": "Club de Remo Puebla A Pobra do Carami\u00f1algo (A Coru\u00f1a) arraun taldea da. Galiziako B Ligan ari da gaur egun.\nHistoria.\nTaldea 1979an sortu zen eta 1983an Espainiako Traineru Txapelketarako sailkatu zen. Seigarren postua eskuratu zuen bertan. 80. hamarkadan Coru\u00f1ako traineru indartsuenetakoa bihurtu zen, horrela Galizia Iparraldeko txapelketa irabazi zuen 1988an eta bigarren egin zuen 1986an.\n2005etik aurrera Galiziako Ligan ari da. 2012an bi multzo osatu zirenean Puebla B Ligan egokitu zen. 2013an igoera lortu zuen, 2014an seigarren egin zuen A Ligan eta 2015ean laugarrena izan zen eta hurrengo urteetan postua hobetuz joan da, 2017an bigarren egin eta TKE Ligarako play-offetan sartuz. Ez zuen ordea mailaz igotzerik lortu. 2019an ez zuen trainerua osatzerik lortu, Galiziako A Ligan aritzekoa bazen ere. 2020an B mailan berrekin behar izan zion eta txapelduna izan denez A mailara igo da.\nB trainerua.\n2016an Pueblak bigarren traineru bat atera zuen harrobi lana bultzatzeko. Galiziako B Ligan aritu zen eta zazpigarren postuan amaitu zuen. 2017an ezin izan zuen bigarren trainerua osatu. 2021. urtean lortu du berriz ere bigarren trainerua uretaratzea.\nEmakumezkoen trainerua.\n2018an Cabo da Cruz taldearekin batera A Pobra-Cabo trainerua osatu zuen eta Galiziako Ligan aritu zen. Bigarren egin zuen. Kontxako Banderara sailkatzear egon zen, baina zortzigarren egin zuen eta ez zuen helburua lortu.\n2021. urtean traineru propioa atera zuen."}
{"id": "395123", "revid": "1545", "url": "https://eu.wikipedia.org/wiki?curid=395123", "title": "Osteoblasto", "text": "Osteoblastoak (grezieratik: \u03c3\u03c4\u03ad\u03bf\u03bd, \"osteon\" = hezurra, eta \u03b2\u03bb\u03b1\u03c3\u03c4, \"blastos\" = hozia) hezurretako zelulak dira, hezur-matrizea eratzen dutenak. Funtsezko zeregina burutzen dute hezurretako garapen eta hazkuntza prozesuetan. Paratohormonak eta D bitaminak eragina handia dute ostoblastoen eraketan. Zahartzerakoan ostoblastoen kopurua jaitsi egiten da, eta horrek zer ikusi handia du hezurren endekapen prozesuarekin.\nHezur-ehuna ehun dinamikoa da, etengabe birmoldatzen dena. Birmoldaketa horretan osteoblastoek hezur-matrizea eta hezurren osagai minerala eratzen dute, eta osteoklastoek matrizearen alde organikoa degradatu eta sortutako ehunaren zati bat suntsitu egiten dute."}
{"id": "395124", "revid": "105290", "url": "https://eu.wikipedia.org/wiki?curid=395124", "title": "Athens (Georgia)", "text": "Athens AEBtako Georgia estatuaren ipar-ekialdeko Clarke konderrian dagoen hiri bat da. 2010ean 115.452 biztanle zituen eta 306,2\u00a0km\u00b2-ko azalera du.\n1801an Georgiako unibertsitatearen egoitza izateko sortua izan zen (2004an 33.000 ikasle zituelarik).\nOconee ibaiaren ertzean dago, kotoi ekoiztailea den eskualde batean. Kotoi eta artiletik eratorritako produktuez gain, bertan ongarri, altzari eta pneumatikoak ere ekoizten dira. Bestalde, Ameriketako Estatu Batuetako Gerra Zibila aurreko hegoaldeko etxalde dotoreen kokalekua ere bada."}
{"id": "395127", "revid": "201", "url": "https://eu.wikipedia.org/wiki?curid=395127", "title": "Irina", "text": ""}
{"id": "395128", "revid": "201", "url": "https://eu.wikipedia.org/wiki?curid=395128", "title": "Sanjuanak", "text": ""}
{"id": "395129", "revid": "105290", "url": "https://eu.wikipedia.org/wiki?curid=395129", "title": "Aloktono (argipena)", "text": "Aloktono izenondoak autoktonoa edo bertakoa ez den zerbaiti egiten dio erreferentzia. Hain zuzen, erabilera hauek izaten ditu:"}
{"id": "395130", "revid": "17", "url": "https://eu.wikipedia.org/wiki?curid=395130", "title": "Aloktono", "text": ""}
{"id": "395131", "revid": "146092", "url": "https://eu.wikipedia.org/wiki?curid=395131", "title": "Musika independente", "text": "Musika independentea, indie ere deitua, diskografika edo musika enpresa handien babespean sortu ez den musika da. Indie rock eta indie pop terminoak ere erabiltzen dira, musikaren estiloari buruz ere erreferentzia egiten denean.\n \nMusika independentea edo indie musika (ingelesezko \"independent\" hitzatik eratorria) musika genero, azpikultura eta korronte ezberdinei deitzen zaio, hurrengo ezaugarri estilistikoak izanik:\nBlues, punk rock, reggae, grunge, indie rock, shoegazing, street punk, hardcore punk, grindcore, death metal, rap, besteak beste, musika independentetzat hartzen dira definizio honetako puntu batzuk betetzen dituztenean.\nHasteko, esango dugu musika independentea musikaria askatasunez adierazten den musika dela, musika publizitate-hedapen bati lotuta egon gabe. Era autonomoan eta diskoetxe handien esku-hartzerik gabe jaiotzen diren musikariak edo lanak dira. Musikarien bokazio artistiko hutsak eragozten du horietako gehienak publiko zabal batera iristea, baina euren lanak sortzea eta partekatzea gustatzen zaie.\nAurrekoak bere erara adierazteari egiten dio erreferentzia, bokazio artistiko baten sentimenduz.\nHistoria.\n1980ko hamarkadan, Columbia Records edo RCA Victor bezalako AEBetako konpainia handiek (\u00abmultis\u00bb edo \u00abnagusi\u00bb izenez ere ezagunak) hainbat diskoetxe txiki, \u00abindependente\u00bb deiturikoen aurka jarri ziren. Hauek musika lasterketa (beltzean) merkatuan espezializatuta zeuden, eta horrela sailkatzen ziren orduan blues eta jazz musikaren erosleak, baina 20. hamarkada amaierako krisiak porrotean edo kasurik onenean batek xurgatutako enpresa horiek amaitu zituen. nagusia\".\n\"Independiente\" terminoa 50eko hamarkadan berriro agertu zen Ipar Amerikan, diskoen merkatua abestiek eta haien interpretatzaileek osatzen zutenean. Diskoetxe nagusiek kantautoreei ordaintzen zieten abestiak idazteko eta interpreteak kontratatu zituzten haiek interpretatzeko. Horiek guztiek beren banaketa sistema propioa zuten, eta haien abesti eta disko guztiak herrialdeko toki guztietara iristea ziurtatzen zuen. Banaketa sistema hori gabe oso zaila zen disko bat arrakastarik txikiena ere gozatzea, eta edozein zigilu txikik, bistan denez, ez zuen hori.\nGarai honetan eta 1912az geroztik, ASCAP (American Society of Composers, Authors and Publishers) sortu zen, zeinaren bidez konpositoreek eta argitaletxeek euren musika-interesak babesten zituzten (Espainiako SGAEren antzera) eta komunikabideei interpretazio-eskubideak ere ematen zizkien. irratia. Elkarte honek ez zuen \u00abgustu oneko\u00bb jotzen irratian musika beltza entzun zitekeenik, eta, beraz, zigilu independente baten bitartez hel zitekeen blues edo jazz abestiak sistematikoki zentsuratu zituen. Beraz, dendetan aurkitu ezin izateaz gain, musika \u201cdesberdina\u201d ezin zen entzun maiztasun lizentziadun tokiko irratietan ere. Horrela sortu ziren irrati piratak, antzinako estalpeetatik edo kostaldetik zenbait kilometrotara zeuden itsasontzietatik emititzen zutenak.\n1941ean irrati eta DJ-en elkarte batek ASCAPen aurkari elkarte bat jarri zuen martxan BMI (Broadcast Music Incorporated) izenekoa, ordura arte baztertuta zeuden konpositore eta argitaletxe asko ordezkatzen zituena (hillbilly, country, blues, jazz eta atzerriko). ASCAPek ahal zuen guztia egin zuen tokiko irratiek BMI abestiak igor ez zezaten, abesti asko zentsuratu zituzten, Johnnie Ray-ren \"Such a Night\" adibidez, ustezko sexu-intzidentziagatik, baina birusa jadanik gizartean inokulatuta zegoen. BMIk bizirik iraun zuen eta haien diru-sarrerak eta ospea azkar handitu ziren Rock'n'roll izeneko soinu berria Little Richard edo Chuck Berry bezalako artista beltzen eskutik jaio zenean."}
{"id": "395132", "revid": "17", "url": "https://eu.wikipedia.org/wiki?curid=395132", "title": "Indie", "text": ""}
{"id": "395133", "revid": "15795", "url": "https://eu.wikipedia.org/wiki?curid=395133", "title": "Euskal Herriko disko etxeen zerrenda", "text": ""}
{"id": "395134", "revid": "105290", "url": "https://eu.wikipedia.org/wiki?curid=395134", "title": "Diskoetxe", "text": "Diskoetxea musika-grabazioak ekoiztu, editatu eta merkaturatu egiten duen enpresa da. XX. mendearen bukaeratik artistek euren musika diskoetxe handietatik aparte ekoiztu eta merkaturatzeko joera nabaria izan da, musika independentea delakoa sortuz."}
{"id": "395135", "revid": "17", "url": "https://eu.wikipedia.org/wiki?curid=395135", "title": "Km/h", "text": ""}
{"id": "395136", "revid": "17", "url": "https://eu.wikipedia.org/wiki?curid=395136", "title": "Kazeta", "text": ""}
{"id": "395141", "revid": "58701", "url": "https://eu.wikipedia.org/wiki?curid=395141", "title": "The Searchers", "text": "The Seachers (euskaraz \"Bilatzaileak\") 1956ko John Ford estatubatuar zinema zuzendariaren filma bat da. Filma osoki Utah estatuko Monument Valley kokalekuko paisaia ikusgarrietan filmatu zen.\nNahiz eta Oscar Sari bat bera ere jaso ez izan, maisulantzat jo ohi da, kritikari eta zinemazale askoren iritziz zinemaren historiako filma onenetako bat delarik.\nArgumentua.\nEthan (John Wayne) Ameriketako Estatu Batuetako Gerra Zibila ondoren etxera itzuli eta denbora gutxira komantxeek bere familia osoa erailko dute, bere iloba den neskatoa bahitu eta heurekin batera eramango dutelarik. Ethanek hura askatu eta bere familiaren aurkako erasoan parte hartu zuten indiar guztiak hiltzea zin egingo du. Ethanek bost urte luzez komantxeei jarraituko die; lan horretan, bere ilobaren mutil lagun Martinen (Jeffrey Hunter) laguntza izango du."}
{"id": "395143", "revid": "105290", "url": "https://eu.wikipedia.org/wiki?curid=395143", "title": "Errotabarri (Gizaburuaga)", "text": "Errotabarri Gizaburuagan dagoen errota da, Lea ibaiaren ibilguan, herrigunetik Aulestirantz dauden lehenengo etxeetatik hego-mendebalderantz. Errota honi \"Asenzibia\" edo \"Aranzibia\" ere esaten zitzaion. Errotabarriz gainera, aipatu ibaiak baditu beste zenbait presa, garai bateko burdinola-errota ugarik ustiatzen zituztenak. Eraikin hidrauliko hauen funtzioa zen ibaiaren ur-maila igoaraztea, errotak eta burdinolak mugiarazteko ura desbideratzeko.\nErrotaren presa, 2013ko ekainaren 11n, Eusko Jaurlaritzak \"monumentu\" izendatu zuen, Sailkatutako Kultura Ondasuna.\nEzaugarriak.\nErrotabarrin, ezkerraldean sortzen den eta 300 metrotik gora dituen ubide batek, ibaiarekiko paraleloak, ura antepararaino garraiatzen zuen. Ubidea, gaur egun, lohiz ia betea dago, landaretzak janda, eta apenas ikusten den hasieraren zatia. Errotaren eraikina, aldiz, egoitzarako egokitua dago.\nPresak angelu txiki du ibaiaren ibilguarekiko, eta tamaina ezberdineko hiru arku eskartzanoz osatuta dago. Alboko bi hormabular sendo prismatikotan bermatzen da, eta, erdiko hormabularrik ezean, ibaiko harkaitzetan ahokaturiko harlandu puntadunetan, zeinetan presako arkuak egituratzen baitira. Lehen begi-kolpean, nola ezkerreko eta erdiko arkuak zabalera laburrekoak diren eta harkaitz gaineko harlandu giltzarriak erpina higatu samartuta duen, ematen du bi arkuko presa bat dela. Alabaina, arreta zorroztuz gero, egituraren hiru arkuak ikus daitezke.\nPresak ikusgai duen zatia (alboko hormabularrak eta aurreko paramentua) kalitate oneko eta tamaina ezberdinetako kareharrizko harlanduz moldatua dago, eta azalera bertikal lau eta tankera dotorea erakusten du. Atzealdea harlangaitzezkoa da, eta zehar-sekzio bertikala trapezoidala du, zabalagoa oinarrian -ez dakigu sekzioaren zabalera zenbat den-, morteroz betea.\nPantaila baxua da -1,50 m inguru, ikusgai dagoen zatian-; gainaldeko kotako zabalera 1 m inguru da; beraren luzera, guztira, 16 m inguru. Arkuen zabalera eta gezi neurriak honako hauek dira, hurrenez hurren: eskuin ertzean bermatzen den arkua 7,80 m eta 1,05 m; erdiko arkua 3,90 m eta 0,50 m, eta ezker arkua 5 m eta 0,60 m.\nEzkerreko hormabularraren bitartez kanalaren abiaburua irekitzen da, lurrean zulatua, 1,5 m inguruko zabalerarekin eta eskuin ertzean harlangaitzezko indargarria duela.\nErrotabarriko presaren tipologia arkuz eta kontrahormaz eraturikoen taldekoa da, alegia, uraren presio horizontala arrokan zimendatutako kontrahormetara bideratzen da arku eskartzanoen bitartez. Presa mota hauen diseinua, garapena eta hedapena Pedro Bernardo Villarreal izeneko XVII. mende bukaerako eta XVIII. hasierako pertsona ospetsuari zor zaio (1669-1740). Gizon hau Euskal Herriko \u00abnovatore\u00bb nagusietako bat izan zen; esperientzia eta aurrerabide ugari egin zituen presa hidrauliko, burdinola eta erroten alorrean, eta \"Maquinas hydraulicas de molinos, y herrerias, y govierno de los arboles, y montes de Vizcaya\" izeneko liburua idatzi zuen (1736). Liburuan, ohiko grabitate-presak irizpide zientifikoez deskribatzeaz gainera, eta horiek eraikitzeko aholkuak emateaz gainera, presa-mota berriaren diseinua aurkeztu zuen.\nSistema honek, erromatarren garaian erabilitako aurrekoen aldean -hau da, kontrahormadun paramentu laukokoak eta arku bakarrekoak- hainbat abantaila ditu: kontrahormen eta arkuen arteko konbinazioa erabiltzen du, estriboen edo kontrahormen arteko banaketa handiagoa izateko aukera du, presaren gorputza arinagoa, kostea ere txikiagoa, eta erraz eta segurtasunez proiektatzeko moduko presak egitea ahalbidetzen du, eta halaxe asko zabaldu ziren. Hori dena Berrizko Villarrealek egindako diseinu-irizpideei esker (zimenduari buruzko gomendio enpirikoak, gainaldeko lauzak burdinazko grapen bidez lotzea, arkuen sokak presaren garaierarekin dituen neurrien erlazioa, hormabularren neurria, dobelen tamaina..., junturen betuneztatzea, lehenengo urtegietako presak babesteko zurezko estalkiak...). Eredu berriek, berrikuntza teknikoa ez ezik, estetika aldetik tankera nabarmena ere ekarri zuten, alegia: proportzio zainduak, harlanduzko paramentuak (horrek egituraren iragazgaiztasun hobea bermatzen du) eta, oro har, eraikuntza-kalitate hobea.\nPresa mota hau, beraz, prototipo bat, mugarri teknologiko bat da eraikuntza hidraulikoaren historian; eta haren egilea, halaber, esperimentu praktikoetan oinarrituriko irizpide zientifiko eta berritzaileen bitartez presa eraikitzeko harreman enpirikoak eta diseinu-irizpideak eskaini zituen lehenengo ingeniari hidraulikoa.\nErrotabarriko presaren kasuan, azpimarratzekoa da haren bereizgarritasuna, hots, ur-mailatik goiti dauden bi harkaitzen gaineko harkantoiak, zeinetan arkuak bermatzen diren, ohiko kontrahorma prismatikoen ordez. Sistema eta presa mota hau bat dator aipaturiko egilearen liburuan deskribatutako eredu batekin, hain zuzen ere berak gehien balioztatzen duen ereduetako batekin. Nabarmentzekoa da, baita ere, eraikuntzaren gauzatze bikaina eta haren proportzio orekatuak, presa arintasunez eta adierazkortasunez hornitzen dutenak.\nBeste alde batetik, presak ibaiaren ikuspegia integratu, taxutu eta aberastu egiten du, halako moduz non ur-bildua, arroka gaineko jauzia eta, oro har, egituraren eta ibaiaren paisaia naturala, bihurtzen baitira osagai naturalak eta artifizialak era bikainean uztartzen dituen espazio bikain bat. Alde horretatik, gainera, presa ez da elementu isolatu bat, ezpada ere Lea ibaiaren ibilgua eta ertzak betetzen dituzten instalazio eta eraikin hidraulikoetako bat, ibaiaren paisaia historiakoaren atal bat."}
{"id": "395146", "revid": "119347", "url": "https://eu.wikipedia.org/wiki?curid=395146", "title": "1895 zineman", "text": ""}
{"id": "395147", "revid": "512", "url": "https://eu.wikipedia.org/wiki?curid=395147", "title": "Chamartingo Clara Campoamor geltokia", "text": "Madril\u2013Chamartin-Clara Campoamor Madrilgo Erkidegoko tren eta metro geltoki bat da, Madril udalerrian kokatuta dagoena.\nEgoera.\nGeltokia honako burdinbide hauen ibilbidearen zati da:\nHistoria.\nEraikuntza.\nChamartingo geltokiaren jatorria \u2013 nahiz eta oraingoa baino hegoalderago dagoen kokaleku batean \u2013 Indalecio Prieto Herri Lan ministroak Espainiako Bigarren Errepublikan egindako planetan dago, Atochako geltokia Madril eta Burgos artean aurreikusitako zuzeneko trenbide-lotura berriarekin lotzeko, zeinak bidaia laburtzen baitzuen Madril-Hendaia burdinbidea orokorrarekiko. Lehen lur-berdinketak 1933an hasi ziren arren, Espainiako Gerra Zibilak Chamartini eta Burgosko zuzeneko burdinbide berriari lotutako trenbide proiektu guztiak geldiarazi zituen. Geltoki berria \"Chamartin de la Rosa\" herriko hilerri zaharraren gainean eraiki zen.\n1967 arte ez zen geltokia berriz erabili. Halaber, Espainiako Gerra Zibiletik gelditutako trenbide-proiektuen amaierarekin batera inauguratu zen: Madril-Burgos burdinbidea zuzena, Atocha eta Chamartin arteko trenbide-tunela, Recoletos eta Ministerio Berrietako lurpeko geralekuak barne hartzen zituena, eta konplexu berria Madril-Zaragoza burdinbidearekin Cosladan eta Madril-Irun burdinbidearekin Las Matasen lotzen zuten trenbide-lotura berriak. Espainiako Bigarren Errepublikatik planeatutako linea sare hau guztia, gaur egun, Madrilgo iparraldeko trenbide ingurabidea da.\nBilakaera.\nApurka-apurka, geltoki berriak Iparraldeko geltokiko (egungo Pio Printzea) trafikoak xurgatuko lituzke, azken honetan ibilbide luzeko zerbitzuak desagertzea eragin arte. Bidaiari kopuruaren igoera azkarrak laster utzi zuen txiki behin-behineko geltokia, 1. trenbidearekiko paralelo zegoen eraikin txiki bat zena, eta, ondorioz, behin betiko eraikin berri bat eraikitzea planteatu behar izan zen. 1970 eta 1975 artean, egungo geltokia eraiki zen Alonso, Corrales eta Molezun arkitektoen eta Rafael Olakiaga ingeniariaren proiektuari jarraituz. Proiektu horretan, gainera, gaur egun dituen merkataritza- eta aisialdi-gune zabalak sartzen ziren.\n1979ko uztailaren 29an, Euskadi Ta Askatasuna talde terrorista eta politiko-militarrak jarritako bonba batek eztanda egin zuen Chamartingo geltokian, eta pertsona bat, zauritu ugari eta kalte material handiak eragin zituen. Bonba geltokiko kontsignen gunean zegoen. Chamartinez gain, beste bi bonba lehertu ziren Atochako geltokian eta Barajasko aireportuan, hurrenez hurren.\nHala ere, konplexuaren diseinuaren tamaina ez zen bat etorri Espainiako trenbidearen egoerarekin hurrengo hamarkadan. 1980ko hamarkadan, Espainiar Estatuko trenbide-sarean sarearen saneamendu-prozesua hasi zen, eta, horren ondorioz, hainbat linea itxi eta zerbitzuak kendu ziren. Horregatik, Chamartin Madrilgo tren geltokirik handiena bihurtu zen, eta oraindik ere garai bikaina izan zuen. 1986an Atochako itxierak, Madril-Sevilla abiadura handiko burdinbidearen etorrerara egokitzeko, Chamartin Madrilgo geltoki bakarra bihurtu zuen, hiriko tren trafiko guztia xurgatuz, Iparraldeko geltokira itzuli ziren Galiziako trenak izan ezik. 1992an Atochako Atea trenbide berria inauguratu ondoren, Chamartin bigarren maila batean geratu zen, abiadura handiko sarearen planetan sartuta egon gabe eta pixkanaka Atochara pasatzen ziren ibilbide luzeko zerbitzuekin, burdinbide berrien inaugurazioarekin. Hala ere, 2004tik eraldaketa prozesu bati aurre egin beharko dio estazioak, eta Espainiako trenbidearen lehen planora itzuliko da.\nIldo horretako lehen jarduera 2007ko abenduaren 23an Madril eta Valladolid arteko abiadura handiko burdinbie berria irekitzea izan zen. Lan honekin, nasak zerbitzu berrietara eta nazioarteko zabalerako azpiegituraren ezaugarrietara egokitu ziren, eta geltokiaren seinalektika berritu zen, Adifen irudi korporatiboari jarraitzen diona, RENFEren antzinako kartel korporatiboak desagertuz.\n2007ko udan, trenbideak berrantolatu ziren hegoaldean, zati bat Chamartin eta Atochako geltokia lotzen dituen tunel berrira desbideratzeko, Puerta del Soldik igaroz. Bigarren tunel hau 2008ko uztailaren 9an inauguratu zen eta hurrengo egunean ireki zen.\n2020ko irailaren 29an, Espainiako Gobernuak, Espainiako Langile Alderdi Sozialistak eta Ahal Duguek osatua, geltokiaren izena aldatzeko tramiteak hasi zituen, \"Madril\u2013Chamartin\" izenatik \"Madril\u2013Chamartin-Clara Campoamor\" izenara, Clara Campoamor politikari espainiarraren omenez. Abenduaren 23an Espainiar Estatuko Aldizkari Ofizialan argitaratutako izen-aldaketa eraginkorra izan zen.\nEtorkizuna.\nEgiten ari diren jarduketen artean, honako hauek daude:\nBestalde, proiektuan dago, baina obren lizitaziorako iragarki ofizialik gabe:\nGainera, metro geltokian geroko metro linea bat geltokitik igaro ahal izateko lekua utzi dute, horrela, Madrilgo garraio tru"}
{"id": "395148", "revid": "105290", "url": "https://eu.wikipedia.org/wiki?curid=395148", "title": "New Kids on the Block", "text": "New Kids on the Block edota NKOTB (euskaraz \"Mutil Berriak Solairuan\") AEBtako Boston hiriko pop musika talde bat da."}
{"id": "395149", "revid": "98220", "url": "https://eu.wikipedia.org/wiki?curid=395149", "title": "Westlife", "text": "Westlife (euskaraz \"Mendebaldeko Bizitza\") Irlandako pop musika talde bat da."}
{"id": "395150", "revid": "17", "url": "https://eu.wikipedia.org/wiki?curid=395150", "title": "Erre", "text": ""}
{"id": "395151", "revid": "105290", "url": "https://eu.wikipedia.org/wiki?curid=395151", "title": "Xigortze", "text": "Xigortzea zerbait su edo beste bero-iturri baten ukipenez zerbait, askotan elikagai bat, berotu eta lehortzea da, erre gabe, kolorea aldatzen denera arte. Ohikoa da gosarietan ogi-xigorkiak jatea, horien gainean gurina, marmelada edo olioa jarririk. Kafe-aleak ere xigortu egiten dira, kafearen zaporea indartzeko."}
{"id": "395152", "revid": "17", "url": "https://eu.wikipedia.org/wiki?curid=395152", "title": "Xigortu", "text": ""}
{"id": "395153", "revid": "1545", "url": "https://eu.wikipedia.org/wiki?curid=395153", "title": "Ogi-xigorki", "text": "Ogi-xigorkia edo xigorkia ogi-xerra xigortua da. Bereziki, gosarietan hartzen da, gainetik olioa, gurina edo marmelada hartuz. Pintxo askoren oinarri moduan ere erabiltzen da.\nMurphyren legearen adibide moduan erabiltzen da, gurinez igurtzitako xigorkia erortzean, gurinaren aldea azpian erortzen dela baieztatuz."}
{"id": "395154", "revid": "105290", "url": "https://eu.wikipedia.org/wiki?curid=395154", "title": "Daiquiri", "text": "Daiquiria ron, azukre eta lima-zukuz prestatzen den koktela da."}
{"id": "395155", "revid": "17", "url": "https://eu.wikipedia.org/wiki?curid=395155", "title": "Murphyren lege", "text": ""}
{"id": "395156", "revid": "8495091", "url": "https://eu.wikipedia.org/wiki?curid=395156", "title": "Tour Total", "text": "Tour Total (lehenago Tour Elf izenaz ezaguna 1985etik 1999ra, eta Tour TotalFinaElf izenaz 1999tik 2003ra) La D\u00e9fense negozioguneko etxe orratzik garaiena da, 190 metro luze baita."}
{"id": "395157", "revid": "448", "url": "https://eu.wikipedia.org/wiki?curid=395157", "title": "Tour TotalFinaElf", "text": ""}
{"id": "395158", "revid": "448", "url": "https://eu.wikipedia.org/wiki?curid=395158", "title": "Tour Elf", "text": ""}
{"id": "395159", "revid": "201", "url": "https://eu.wikipedia.org/wiki?curid=395159", "title": "Daikiri", "text": ""}
{"id": "395160", "revid": "512", "url": "https://eu.wikipedia.org/wiki?curid=395160", "title": "Androginia", "text": "Androginoa gizon nahiz emakumeen ezaugarriak biltzen dituen gizabanakoa. Bere egoerari androginia deritzo. Pertsona androgino batek ez du garbi kanporatzen zein den bere sexua. Androginia batzuetan intersexualitatearekin lotu daiteke. Androginoak genderqueer, pertsona ez-binario edo genero neutral bezala identifika dezakete beraien burua."}
{"id": "395161", "revid": "17", "url": "https://eu.wikipedia.org/wiki?curid=395161", "title": "Androgino", "text": ""}
{"id": "395162", "revid": "17", "url": "https://eu.wikipedia.org/wiki?curid=395162", "title": "Adierazle", "text": ""}
{"id": "395163", "revid": "512", "url": "https://eu.wikipedia.org/wiki?curid=395163", "title": "Savannah (Georgia)", "text": "Savannah (ingelesez ahoskatua) AEBtako Georgia estatuko Chatham konderrian dagoen hiri bat da. 2012an 142.022 biztanle zituen. \"Hegoaldeko Hiri Abegikorrena\" ezizenez ezaguna da. 1733an eratua, bere garaian britainiar koloniako hiriburua izan zen."}
{"id": "395164", "revid": "512", "url": "https://eu.wikipedia.org/wiki?curid=395164", "title": "Australopithecus sediba", "text": "Australopithecus sediba Hominidae familiako \"Australopithecus\" generoko espezie fosil bat da. Hau izen zen \"Australopithecus\" generoan lehen aurkitu zen espeziea. Lehen aurkikuntzetan, Hegoafrikako hegoaldean, baraila handi batzuk aurkitu zituzten."}
{"id": "395166", "revid": "58701", "url": "https://eu.wikipedia.org/wiki?curid=395166", "title": "Stagecoach", "text": "Stagecoach (euskaraz \"Diligentzia\") 1939ko John Ford estatubatuar zinema zuzendariaren filma bat da. Western generoko klasikoa eta Forden maisulantzat jo ohi da. Zazpi Oscar Sarietarako izendatua izan zen, azkenik bi irabazi zituelarik: Gizonezko bigarren aktore onenaren Oscar Saria (Thomas Mitchell) eta Jatorrizko soinu banda onenaren Oscar Saria.\nArgumentua.\nHainbat izaera eta bizimodu ezberdineko pertsonek bidai luze eta latz bat egiteko asmoz diligentzia batean bat egiten dute: mendeku bila dabilen legezkanpokoa, herritik bota berria duten emagaldua, apostularia, haurdun dagoen militar baten emaztea, sheriffa... Talde anitz honetako kideen arteko harremanak zailak eta tentsioz beterikoak izango dira. Bidai honetako une arriskutsuena apatxeek diligentzia erasotu eta bidaiariek aurre egin beharko dietenean izango da."}
{"id": "395167", "revid": "119347", "url": "https://eu.wikipedia.org/wiki?curid=395167", "title": "Universidade Federal do Rec\u00f4ncavo da Bahia", "text": "Universidade Federal do Rec\u00f4ncavo da Bahia (UFRB) Cruz das Almas goi-mailako hezkuntza zentroa da.\nCruz das Almas hirian sortu zuten 2006an. 2010an bere ikasle kopurua 8.514koa zen."}
{"id": "395168", "revid": "3862463", "url": "https://eu.wikipedia.org/wiki?curid=395168", "title": "UFRB", "text": ""}
{"id": "395169", "revid": "512", "url": "https://eu.wikipedia.org/wiki?curid=395169", "title": "Anita Ekberg", "text": "Kerstin Anita Marianne Ekberg (Malm\u00f6, 1931ko irailaren 29a-Rocca di Papa, 2015eko urtarrilaren 11) suediar aktore eta modeloa izan zen. Federico Felliniren \"La Dolce Vita\" filmean Fontana di Trevin eszena bat egiteagatik ospetsu bilakatu zen.\nBiografia.\nSuediakoa zen baina 1960ko hamarkadatik bizi zen Italian. Suediako miss izan zen 19 urte zituenean eta tankera horretako lehiaketetara aurkeztu zen AEBetan. Arraskatarik ez zuen izan eta horregatik, zenbait filmetan parte hartzen hasi zen rol txikiak jokatuz. Bestalde, hainbat moda aldizkaritako lehen orrian ere agertu izan zen.\nBaina Federico Fellinik Sylviaren rola eman zion eta 1960ko hamarkada hasierako Italian sekulako arraksta izan zuen. Horregatik, hango beste bi zinemagile ezagunekin ere lan egin zuen: Alberto Sordirekin \"Scusi, lei \u00e8 favorevole o contrario?\"n (1966) eta Vittorio De Sicarekin \"Sette volte donna\"n (1967).\nFellinik beste hiru lan egiteko ere deitu zion: \"Boccaccio '70\" (1962), \"Clowns\" (1970) eta Ekbergen azken filma izan zen \"L'intervista\"rako (1987). Pertsona zakar eta zailaren ospea zuen, eta behin esan zuen berari esker egun zela famatu Fellini, \u00abeta ez alderantziz\u00bb."}
{"id": "395173", "revid": "119347", "url": "https://eu.wikipedia.org/wiki?curid=395173", "title": "S\u00e3o Paulo\u2013Guarulhos nazioarteko aireportua", "text": "S\u00e3o Paulo-Guarulhos nazioarteko aireportua (portugesez: Aeroporto Internacional de S\u00e3o Paulo/Guarulhos\u2013Governador Andr\u00e9 Franco Montoro) Sao Paulo hiria zerbitzatzen duten bi aireportuetako bat da.\n2012an 32.777.330 pertsonek erabili zuten."}
{"id": "395174", "revid": "4380", "url": "https://eu.wikipedia.org/wiki?curid=395174", "title": "Guarulhos nazioarteko aireportua", "text": ""}
{"id": "395177", "revid": "119347", "url": "https://eu.wikipedia.org/wiki?curid=395177", "title": "Congonhas-S\u00e3o Paulo aireportua", "text": "Congonhas-S\u00e3o Paulo aireportua (portugesez: Aeroporto de S\u00e3o Paulo/Congonhas) Sao Paulo hiria zerbitzatzen duten bi aireportuetako bat da.\n2012an 16.775.785 pertsonek erabili zuten."}
{"id": "395178", "revid": "98220", "url": "https://eu.wikipedia.org/wiki?curid=395178", "title": "Rio de Janeiro-Gale\u00e3o nazioarteko aireportua", "text": "Rio de Janeiro-Gale\u00e3o nazioarteko aireportua (portugesez: Aeroporto Internacional do Gale\u00e3o - Ant\u00f4nio Carlos Jobim) Rio de Janeiro hiria zerbitzatzen duen aireportua da. Governador uhartean dago.\n2012an 17.495.737 pertsonek erabili zuten."}
{"id": "395179", "revid": "4380", "url": "https://eu.wikipedia.org/wiki?curid=395179", "title": "Gale\u00e3o nazioarteko aireportua", "text": ""}
{"id": "395184", "revid": "336", "url": "https://eu.wikipedia.org/wiki?curid=395184", "title": "Eltzeitsu", "text": "Eltzeitsua, halaber itsulapikoa, txanponak gordetzeko ontzi bat da, horiek zirrikitu batetik sartuz. Antzinako eltzeitsua buztinezkoak ziren eta itxulapikoa puskatu behar izaten zen barruko dirua eskuratzeko. Egun, bestelako materialez ere egiten dira eta maiz giltza batez ixten dira, dirua behar denean eltzeitsua puskatu behar ez izateko."}
{"id": "395186", "revid": "105290", "url": "https://eu.wikipedia.org/wiki?curid=395186", "title": "Aingira (argipena)", "text": "Aingira hitzak adiera zenbait ditu:"}
{"id": "395196", "revid": "58701", "url": "https://eu.wikipedia.org/wiki?curid=395196", "title": "Fort Apache", "text": "Fort Apache (euskaraz \"Apatxe Gotorlekua\") 1948ko John Ford estatubatuar zinema zuzendariaren filma bat da. \"Zalduneriaren Trilogia\" delakoa osatzen duten hiru filmetako lehenbizikoa izan zen (beste biak \"She Wore a Yellow Ribbon\" eta \"Rio Grande\"), bestalde Hollywooden filmatu eta indiarrekiko nolabaiteko atxikimendua agertu zuen aurreneko filma ere izan zen.\nArgumentua.\nOwen Thursday (Henry Fonda) Arizonako Fort Apache gotorlekura lekualdatua izan da. Bere lorpenak izango diren ekintzen bidez ohore militar handiak lortu nahi dituen gizon handigura bat da. Militar harroputz eta xehetasun zalea, arauekin erabat obsesionatua, Cochise indiar buruzagiarekin amaitzeko plan bat du, aurretik jada, Mexikoko mugararte jarraitu duelarik."}
{"id": "395197", "revid": "13403", "url": "https://eu.wikipedia.org/wiki?curid=395197", "title": "Stagecoach (1939ko filma)", "text": ""}
{"id": "395198", "revid": "58701", "url": "https://eu.wikipedia.org/wiki?curid=395198", "title": "She Wore a Yellow Ribbon", "text": "She Wore a Yellow Ribbon (euskaraz \"Zinta Horia Zeraman\") 1949ko John Ford estatubatuar zinema zuzendariaren filma bat da. \"Zalduneriaren Trilogia\" delakoa osatzen duten hiru filmetako lehenbizikoa izan zen (beste biak \"Fort Apache\" eta \"Rio Grande\").\nFilma Monument Valley kokalekuan filmatu zen, Utah eta Arizona estatuen arteko mugan dagoen Navajo erreserbako eremuan.\n1949ko Argazkigintza onenaren Oscar Saria irabazi zuen (kolorezko filmeen atalean).\nArgumentua.\n1876: Custerrek Little Big Horngo guduan izandako porrota eta heriotzaren ondoren, Mendebalde Urrunan tentsioa areagotu eta indiar tribuak gerrara joateko asmoz elkartu egingo dira. Eremu honetako gotorleku batean, erretiroa jasotzera doan Nathan Brittles tenienteak (John Wayne) egoera honi aurre egin beharko dio. Indiar buruzagi baten aspaldiko laguna izanik, gatazka eta odola ekidin nahizik espedizio ausart baina hotzan bat burutuko du. Bienbitartean, gotorlekuaren eguneroko bizimoduaren lekuko ere izango gara, bertan, bi gaztek komandantearen alaba gazte ederraren (Joanne Dru) mesedea lortzeko asmoz elkar lehiatuko direlarik; neska gazte honek zinta hori bat darama (izenburuaren \"yellow ribbon\" delakoa), amerikar zalduneriaren usadioaren ikut eta neskaren bihotzak jada jabea duenaren adierazle."}
{"id": "395199", "revid": "105290", "url": "https://eu.wikipedia.org/wiki?curid=395199", "title": "Oblatu", "text": "Kristautasunean, oblatua bi adiera desberdin ditu. Alde batetik, Erdi Aroan monasterio batera bidaltzen ziren haurra zen, gurasoek erlijio-ordena bati eskaintzen ziotena. Egun, erlijio-erregela bati edo monasterio bati lotuak bizi diren pertsonak dira, sekularrak nahiz erregularrak, baina botoak egin gabe."}
{"id": "395200", "revid": "17", "url": "https://eu.wikipedia.org/wiki?curid=395200", "title": "Rossettiren obsesioa", "text": ""}
{"id": "395201", "revid": "1712", "url": "https://eu.wikipedia.org/wiki?curid=395201", "title": "Garaztapen", "text": ""}
{"id": "395202", "revid": "1028", "url": "https://eu.wikipedia.org/wiki?curid=395202", "title": "Ureztaontzi", "text": "Ureztaontzia gai iragazgaitzean egindako ontzi eramangarri bat da, likidoa garraiatu eta leku jakin batean botatzeko prestatua. Gehienetan landareak ureztatzeko erabiltzen da, lorezaintzan.\nTerminoa.\nEuskaltzaindiaren Hiztegiak honela definitzen du \"ureztaontzi\" hitza:\nHitzak forma zehatz hori du, ez \"ureztontzi\". Izan ere, \"-ontzi\" osagaia duten hitz elkarteetan, lehen osagaiak amaieran \"-a\" berezkoa baldin badu, elkarketan ez du galtzen. Halakoak dira, besteak beste, \"belaontzi\", \"frutaontzi\", \"gerraontzi\", \"gurutzaontzi\", \"kargaontzi\" edo \"zamaontzi\".\nEuskalterm datu base terminologikoak \"ureztagailu\" ematen du, frantsesezko \"arrosoir\" edo gaztelaniazko \"regadera\" terminoetarako, normalizazio marka eta guzti. Alabaina, Euskaltzaindiaren Hiztegiak definizio laburrago bat ematen dio hitz horri (iz. Ureztatzeko gailua. \"Ureztagailu automatikoak\"), eta adibideak iradokitzen du \"-gailu\" amaiera duen hitz hori ureztatze sistema automatikoak aipatzeko izan daitekeela baliagarriago, eskuzko ontzi soil baterako baino.\nAzkenik, \"ureztailu\" forma ez da egokia, Euskaltzaindiaren Hiztegiak ez baitu jasotzen. Gainera, badirudi ez duela tradiziorik izan euskal literaturan.\nHistoria.\nXV. mendean erabiltzen hasi ziren lehen ureztaontziak buztin egosiz, zeramikaz edo beiraz eginak ziren. Lepoaren mokoan zulo tipiak izan ohi zituzten, ur emaria gainazal zabalago batean barreiatzeko, eta ur zorrotada zuzenak ez zitzan landare mehe edo sortu berriak hondatu.\nUreztaontzi baten lehen erreferentzia ezaguna, ingelesez (\"watering can\"), Kornualleseko Timothy George lorezainak idatzi zuen bere egutegian, 1692. urtean. XVIII. mendean hasi ziren metalezko ureztaontziak egiten.\nJohn Haws fabrikatzaileak ureztaontzi berri bat patentatu zuen 1886an, ontziaren bizkarrean kirten biribil bat jarrita, ordura arte eskuleku bakarra izaten baitzuten, soilik goitik heldu ahal izateko. Jakina, moldaera berria askoz erosoago gertatzen zen landareak ureztatzerakoan. Patenteak hala zioen: \u00abAsmakizun berri honi esker, ureztaontzia aiseago garraiatzen eta makurtzen ahal da, eta, horren ondorioz, askoz ere garbiago eta egokiago da, jende aurrean erakusten den beste edozein baino\u00bb. Haws Maurizio uhartean egona zen, Madagaskarreko kostan, bainila lantzen, eta han sortu zuen bere asmakizuna; Ingalaterrara itzuli zenean, XIX. mendearen amaieran, lorezaintza garapen betean zegoenez, ureztaontzi berriak arrakasta handi bat ukan zuen. Hala, esan daiteke Viktoriar Aroan hedatu zela ureztaontzien erabilera.\nErabilerak.\nUreztaontzi bat lorezaintzan erabiltzen da batez ere, landareak edo landaretxoak eskuz ureztatzeko, baina likidoa garraiatu eta modu zehatzean botatzeko gaitasuna beste testuinguru batzuetan ere erabil daiteke (eraikuntza, zementu lanak eta abar).\nUreztaontzi batek biltegi bat dauka beti, batez beste 0,5 litro inguru ur edo beste tratamendu produktuak har ditzakeena, etxe barruko landareak ureztatzeko, edo 13 litrorainokoa kanpoaldeetan erabiltzeko; lepo bat dauka, hau da, likidoa isurtzeko aho bat; lepoaren muturrean ureztatzeko moko bat, zulo txiki ugariz ziztatua, ureztatze fin eta lausoa egin ahal izateko; eta, oro har, kirten edo eskutoki bat, gehienetan biribildua, tresna heldu eta moko aldera makurtu ahal izateko.\nLorezaintzan erabiltzen den ohiko ureztaontzia beroan galvanizatutako altzairuz egina dago; beroko galvanizazioa egiteko, altzairuzko pieza zink urtuan murgiltzen da.\nErabilera horretarako aproposa gertatzen da, materialaren ezaugarri hauengatik: lehenik, sendotasuna, altzairu galvanizatuak iraupen luzea baitu; bigarrenik, zinka gizakiarentzat ezinbesteko oligoelementua dela; eta, azkenik, zink oxidoak onddoen aurkako propietatek ditu eta antiseptikoa da.\nLorezainak, askotan, bi moko erauzgarri izaten ditu: bata, ureztatze klasikorako, zulo handi samarrekin (1,4 mm-ko diametroa); eta, bestea, zulo txikiz egindako sareta batekin (0,8tik 1 mm-ra bitarteko diametroa). Horri esker, ureztatze fin bat egin daiteke, landareen beharren araberakoa. Moko horiek altzairu galvanizatuzkoak edo plastikozkoak izaten dira, eta zink-altzairuzko edo letoizko saretak izaten dituzte.\nAskotan, nahiago izaten dira plastikozko ureztaontziak gai kimikoak aplikatzeko, hala nola herbizidak. Kasu horretan, mokoaren ordez ureztatzeko arrapala erabili ohi da.\nEtxe barruko landareetarako ureztaontziak txikiagoak izaten dira, eta gutxitan izaten dute moko aldagarririk. Metalezkoak edo plastikozkoak izan ohi dira.\nTeknika lorezaintzan.\nLorezaintzan, hobe da ureztatze ugari bat egitea, maiztasun handirik gabe, ureztatze arin eta maiztuagoen ordez. Lurzorua ez itotzeko, komeni da beti ureztaontzi mokodun egoki bat erabiltzea, ura berdintasunez barreiatzeko, apurka-apurka, azalera guztian. Euri jasa moduko ureztatze are finagoa lortzeko, mokoaren zuloak gorantz begira jar daitezke, zeruari begira. Lurzorua gogorturik baldin badago, agian komeni da zulo batzuk egitea, makila sendo batez, ura hobeki xurga dezan. Zuhaitz gazteen eta zuhaixken inguruan, hobe da sakonune leun bat egitea lurrean; horrela, ura azkarrago bideratuko da sustraietara.\nAhal dela, ilunabarrean edo egunsentian ureztatzea da egokiena, eguzkiaren indarrak ez dezan ura berehala lurrundu, kaltegarria izan baitaiteke landareentzat: urak eta eguzkiak, luparen eraginez, landareen ehun epidermikoak erretzen dituzte, eta, gainera, landareek beren estomak ixten dituzte izerdia mugatzeko. Eguzki berotan egindako ureztatze baten ondorioz, aski azkar ixten ez diren estomak ireki egiten dira, eta, horren ondorioz, landarea hil egiten da, lehortuta.\nLurzoruaren egitura ez suntsitzeko, ez da landu behar ureztatu berri baldin bada.\nEuri ura oso egokia da ureztatzeko, gogoan izan behar baita ez duela klororik eta gatz mineral gutxi duela. Hala ere, ureztatzeko erabili aurretik, ordu batzuetan utzi behar da giro tenperaturan. Zisterna bateko ura ere erabil daiteke. Aldiz, etxeko txorrotatik hartutako ura zuzenean erabiltzea ez da egokia, bereziki tenperatura hotza dagoenean giroan, ur hotzegiak landare gazteak ahultzen baititu. Gau bat utzi behar da, gutxienez. Horretarako, onena da ureztaontzia sistematikoki beteta lagatzea, ureztaketaren amaieran.\nEgutegia.\nFrantziako egutegi errepublikano iraultzailearen berolis hilabetearen hamargarren eguna \"ureztaontzi\" izendatua izan zen; oro har, egutegi gregorianoko uztailaren 28an.\nMuseoa.\nAlemaniako Gie\u00dfen hirian ureztaontziaren museo bat dago, 2011z geroztik. Museo gisa sortu zen, baina proiektu oraktiko bat izan nahi zuen, hirian Baratzezaintzaren Urteko Erakusketa egin behar baitzen 2014an. Museoaren gai bakarra da ureztaontzia. Bertan erakusten diren pieza gehienak inguruko nekazariek eta lorezainek emandakoak dira.\nKultura.\nUreztaontzia zenbait arte eta kultura obratan agertu izan da. Horien artean daude, besteak beste:"}
{"id": "395203", "revid": "15795", "url": "https://eu.wikipedia.org/wiki?curid=395203", "title": "Garaztontzi", "text": ""}
{"id": "395204", "revid": "59723", "url": "https://eu.wikipedia.org/wiki?curid=395204", "title": "Miguel Grau", "text": "Miguel Mar\u00eda Grau Seminario (\"El Caballero de los mares\" izengoitiaz ere ezaguna; Piura, Peru, 1834eko uztailaren 27a \u2013 Punta Angamos, 1879ko urriaren 8a) perutar politikari eta militarra izan zen.\nAita Juan Manuel Grau y Berr\u00edo eta ama Mar\u00eda Luisa Seminario y del Castillo izan zituen."}
{"id": "395205", "revid": "28439", "url": "https://eu.wikipedia.org/wiki?curid=395205", "title": "FC Torino", "text": ""}
{"id": "395206", "revid": "1491", "url": "https://eu.wikipedia.org/wiki?curid=395206", "title": "Tartean teatroa", "text": "Tartean teatroa antzerki-Konpainia bilbotarra da, 2001an sortua. Jokin Oregi, Patxo Telleria eta Mikel Martinez dira taldearen sortzaileak eta arduradunak.\nTartean teatroaren barruan bi lerro desberdin jorratzen dira: batetik \"Tartean\" zigiluarekin doazen antzezlanak (Pankreas, Ghero, Simplicissimus...); bestea, \"Ez dok hiru\" sailekoak (Euskera sencilloaren manifiestoa, Lingua Nabajorum, Ez dok hiru-euskal musikaren benetako istorioa...).\nAntzezlanak.\n\"Ez dok hiru\".\nMikel Martinez eta Patxo Telleriak hartzen dute parte. Urteak daramatzate \"bikote artistiko\" bezala lanean. Aktore-pertsonaia biren elkarrizketetan oinarritutako hitzezko umorea lantzen dute. Obra guztiak euskaraz sortu eta eskaintzen dituzte, formato txiki-arinean edozein txokotara heldu ahal izateko modua., Gertuko gizajendea da beti mintzagaia (euskara, euskal gizartea, kultura...).\nTartean.\nZigilu edo izen honekin Tartean teatroak estilo askotako lanak ekoiztu eta banatu ditu:\nSariak.\nAzken urteotan, sari ugari jaso ditu, hala nola:"}
{"id": "395207", "revid": "105290", "url": "https://eu.wikipedia.org/wiki?curid=395207", "title": "Osteozito", "text": "Osteozitoak hezur-ehuneko zelulak dira, osteoblastoen eraldatze prozesutik sortutakoak. Bi zelula mota horiek, osteoklastoekin batera, hezur-ehuneko osagai zelularrak osatzen dituzte.\nHezur-matrize kaltzifikatuan daude, horrek dituen hutsune edo barrunbeetan.\nOsteozitoak urrun daude elkarrengandik, baina haien arteko harremana mantentzen dute hezur-ehunean dauden kanal txiki batzuen bidez (ikus irudia). Osteozitoen arteko komunikazioa garrantzitsua da hezurraren eraketa eta suntsiketa prozesuak kontrolatzeko.\nOsteozistoen zitoplasma basofiloa da, eta glukogenoa du.\nOsteozitoak hezur-ehunaren zelula ugarienak dira (ehun horren zeluletako %95 izanik). Haien funtzioari dagokionez gai dira ehun-matrizearen osagaiak sintetizatzeko eta -era berean- birxurgatzeko ere"}
{"id": "395208", "revid": "46380", "url": "https://eu.wikipedia.org/wiki?curid=395208", "title": "Christoph Waltz", "text": "Christoph Waltz (1956ko urriaren 4a, Viena) austriar-alemaniar aktore bat da. Birritan Taldeko gizonezko aktore onenaren Oscar Saria irabazia da, \"Inglourious Basterds\" eta \"Django Unchained\" filmetan burututako antzezpenengatik, biak ere Quentin Tarantinoren zuzendaritzapean. Beste sari ugari gehiago ere irabazi izan ditu, tartean Urrezko Globo Saria, BAFTA Saria, bai eta Canneseko Zinemaldiko aktore onenaren saria ere."}
{"id": "395210", "revid": "512", "url": "https://eu.wikipedia.org/wiki?curid=395210", "title": "Santiago de Compostelako geltokia", "text": "Santiago de Compostela Galiziako Santiagoko eskualdeko tren geltoki bat da, Santiago de Compostela udalerrian kokatuta dagoena.\nEgoera.\nGeltokia honako burdinbide hauen ibilbidearen zati da:\nHistoria.\nSantiago de Compostelara trenaren etorrera Galizian martxan jarritako lehen burdinbidearekin lotuta dago, Santiago de Compostela eta O Carril lotzen zituena eta handik gutxira Pontevedraraino luzatuko zena. Horrela eraiki zen \"Santiago-Cornes geltokia\", 1873ko irailaren 15ean J.S. Mould enpresari emakida-erregimenean zegokion enpresak inauguratua. Enpresa horren jatorrizko izena \"Compa\u00f1\u00eda del Ferrocarril de Cornes a Carril de la Infanta Do\u00f1a Isabel\" da. 1928an, MZOVk konpainia ingelesa xurgatu zuen, urte bat beranduago Mendebaldeko Trenbideen Konpainia Nazionalak bere txandara xurgatua izateko. 1941ean, Espainiar Estatuko trenbidearen nazionalizazioak sortu berri zen RENFEn zeuden konpainia guztiak integratu zituen.\n1943ko apirilaren 14an, Coru\u00f1a-Santiago de Compostela trenbidea ireki zenean, geroago Zamora-Coru\u00f1a burdinbidean sartuko zena, Renfek Cornesko geltokia itxi eta gaur egungo eraikina ireki zuen.\n2004ko abenduaren 31tik Renfe Operadora linea ustiatzen ari da eta Adif da tren instalazioen titularra.\n2011ko abenduaren 10ean Santiago de Compostela-Ourense zatia inauguratu zen Olmedo-Santiago abiadura handiko burdinbidearen zati gisa.\n2013ko istripua.\n2013ko uztailaren 24an, Madrildik Ferrolera zihoan Alvia tren bat errailetik atera zen Santiago de Compostelako Angrois auzoko A Grandeira auzuneko bihurgunean, Santiago de Compostelako geltokitik hiru kilometrora. 224 bidaiarietatik (218 bidaiari eta sei tripulatzaile) 144 zauritu ziren eta 80 hil. Iberiar Penintsulako tren istripu larrienetako bat da, 1944an Leongo Torre'l Bierzu udalerrian gertatutako hondamendiak bakarrik gainditu zuena.\nGeltokia.\nHiriaren hego-ekialdean dago, katedraletik eta AP-9 autobidetik kilometro batera, Sar ibaitik gertu.\nInguruko geltokien estiloari leial, eraikinak pazo baten eskema jarraitzen du. Bi solairuko pabiloi nagusi batek osatzen du, alboetan alboetako bi hegal dituela. Hegal horien muturretan oinplano karratuko bi dorre daude. Multzoa asimetrikoa da, dorreetako bat hiru solairura iristen den bitartean, bestea alboko hegalen altuera baino ez baitu gainditzen. Fatxada nagusia, bost arku frontal eta 2 alboko galeria batez osatuta dagoen arkupe batez ornatuta dago.\nHiru nasa, alboko bat eta erdiko bi ditu, eta bost bide sartzen dira bertara. Horiek guztiak metalezko markesina batek babesten ditu. Markesina horrek bi isurialde ditu, proportzio dezentekoak eta multzoan nekez integratzen direnak. Bere irismenetik kanpo, zamalanetarako, apartaturako edo garajerako zerbitzu-bide gehiago geratzen dira). Nasa-aldaketak lurpeko pasabideei esker egiten dira.\nBezeroarentzako arreta, informazio gunea, txartelen salmenta, komunak, kioskoa, bagajeak gordetzeko leihatilak, kafetegia eta autoen alokairua ditu. Esparru osoa desgaitasunen bat duten pertsonentzat egokituta dago. Kanpoaldean aparkaleku handi bat eta taxi geltoki bat daude."}
{"id": "395215", "revid": "119347", "url": "https://eu.wikipedia.org/wiki?curid=395215", "title": "Trabzonspor", "text": "Trabzonspor A.\u015e. Turkiako futbol taldea da, Trabzon hirikoa. Turkiako 6 Liga eta 8 Kopa irabazi ditu besteak beste.\nFutbolaz gain beste hainbat kirol ere baditu, baina nagusiki futbolarengatik da ezaguna.\nHistoria.\nTrabzongo lehenengo futbol taldeak 20. hamarkadan sortu ziren. Lehenengoa \u0130dmanoca\u011f\u0131 izan zen, 1921ekoa. 1966an \u0130dmanoca\u011f\u0131, \u0130dmang\u00fcc\u00fc, Mart\u0131spor eta Karadenizg\u00fcc\u00fc taldeek bat egin zuten Trabzongo talde indartsua sortzeko eta \"Trabzonspor\" izena ezarri zioten.\n70 hamarkadaren bukaeran eta 80 hasieran bolada bikaina izan zuen eta 6 Liga eta 3 Kopa eskuratu zituen. ordutik puntako taldea izan da Turkian. 2011 urtean bigarren egin zuten Fenerbah\u00e7erekin berdinduta. Ustelkeria kasuak azaleratu zen orduan eta Fenerbah\u00e7eri Liga kendu ez zioten arren Trabzonspor izan zen Txapeldunen Ligan jokatu zuen taldea.\nEuskal taldeen aurkako partidak.\nHauek dira Europako txapelketa ofizialetan Trabzonsporrek euskal taldeen aurka jokatu dituen partidak:"}
{"id": "395567", "revid": "105290", "url": "https://eu.wikipedia.org/wiki?curid=395567", "title": "Pedal (argipena)", "text": "Pedala (latinezko \"pes\" hitzetik, \"oin\") edo oinpekoa oinaren bidez aktibatzen den palanka bat da. Zenbait erabilera dituen hitza da:"}
{"id": "395568", "revid": "17", "url": "https://eu.wikipedia.org/wiki?curid=395568", "title": "Pedal", "text": ""}
{"id": "395569", "revid": "1712", "url": "https://eu.wikipedia.org/wiki?curid=395569", "title": "Oinpeko", "text": ""}
{"id": "395570", "revid": "336", "url": "https://eu.wikipedia.org/wiki?curid=395570", "title": "Patrizioak", "text": "Patrizioak () Antzinako Erroman pribilegio politiko eta pribatuak zituen gizarte klasea izan zen, plebeioen aldean. Kondairaren arabera, Erroma sortu zuten lehenengo familien ondorengoak ziren. Erromako Errepublikan, patrizioak bakarrik izan zitezkeen Erromako Senatuko kideak. Halaber, patrizioak ziren kontsulak eta epaileak. Plebeioen aldean zeuzkaten pribilegioen aurka, patrizioen eta plebeion arteko gatazkak eta borrokak gertatu ziren. Horien artean, ezaguna da plebeioen Aventinoko matxinada; gatazka horren konponbide gisa, plebearen tribunoen figura sortu zen, Senatuak hartutako erabakiei buruz beto eskubidea zuena."}
{"id": "395571", "revid": "17", "url": "https://eu.wikipedia.org/wiki?curid=395571", "title": "Patrizio", "text": ""}
{"id": "395572", "revid": "98220", "url": "https://eu.wikipedia.org/wiki?curid=395572", "title": "World War Z", "text": "World War Z (euskaraz \"Z Mundu Gerra\") 2013ko Marc Foster alemaniar-suitzar zinema zuzendariaren film bat da. Filma Max Brooks idazlearen \"World War Z\" eleberrian oinarritua dago. 2013ko ekainaren 2an Londresen estreinatu zen.\nIpar Euskal Herrian 2013ko uztailaren 5an estreinatu zen, aldiz, Hego Euskal Herrian abuztuaren 2an.\nArgumentua.\nGizateria osoa pertsonak zonbi bilakatzen dituen bapateko pandemia oldarkor batek erasotzen duenean, NBEko Gerry Lane ikertzaile adituak (Brad Pitt) denbora eta ia ziurra den patuaren aurkako lasterketa bizi batean zibilizazioaren desagerpena ekiditen saiatuko da. Gizakien behin betiko desagerpenaren mehatsua dakarren pandemia beldurgarri hau geldiarazteko erantzunaren bilaketan Gerry munduko hainbat herrialdeetatik igaroko da, honela milioika ezezagunen bizia eta baita bere familia berarena ere salbatu asmoz."}
{"id": "395574", "revid": "13403", "url": "https://eu.wikipedia.org/wiki?curid=395574", "title": "Twelve Monkeys", "text": ""}
{"id": "395578", "revid": "1545", "url": "https://eu.wikipedia.org/wiki?curid=395578", "title": "Sukar erreumatiko", "text": "Sukar erreumatikoa hanturazko gaixotasun akutua da, A taldeko estreptokoko baten infekzioaren ondorioz agertzen dena, baina jatorri autoimmunea duena. Ume eta gazteengan agertu ohi da, faringitis edo amigdalitis bat izan eta 3 edo 4 aste geroago. Artikulazioak eta bihotza kaltetu ohi ditu, artritis eta perikarditis (edo miokarditis) eraginez.\nSukar erreumatikoa Streptococcus pyogenes bakterioak sortutako infekzio baten ondorio berantiartzat jo daiteke. Tratatu gabeko eztarriko infekzioek arrisku handiagoa dute sukar erreumatikoa eragiteko. Faringitis eta amigdalitis guztiak, beraz, egoki tratatu behar dira ondorio berantiar gaiztoak ekiditeko.\nGaitza askoz ugariagoa da garapen bideetan dauden herrialdeetan Europan edo Ipar Amerikan baino.\nEtiologia.\nSukar erreumatikoaren atzean immunitate-sistemaren funtzionamendu okerra dago. Streptococcus pyogenes-ek infekzioa sortzen duenean, gaixoaren organismoak bakterio horren aurkako antigorputzak ekoizteari ekiten dio. Ustez, bakterioaren antigeno eta ostalariaren ehunetako antigenoen artean antzekotasun molekular handia dago. Mimetismo antigeniko horren ondorioz gaixoaren antigorputzek mikrobio patogenoari ez ezik, gaixo beraren ehunetako zelulei ere eraso egiten diete, ehunak suntsituz (ehun konektiboa, batez ere).\nGaitza 5 eta 15 urte bitarteko umei eragiten die batik bat. Ume eta gazteen kardiopatien atzean dagoen eragile nagusia da sukar erreumatikoa.\nSintoma klinikoak.\nFaringoamigdalitis izan eta 3 edo 4 aste geroago sukar erreumatikoaren zantzuak agertzen dira: artritisa (artikulazioen mina eta hantura), sukarra, astenia, bihotzeko kalteak (perikarditis, miokarditis edo endokarditis agertuz), nerbio-sistemaren asaldurak, eritema (orban gorriak larruazalean)...\nArtritisa eta sukarra ohiko sintomak dira. Gaixoen erdiak baino gehiagok ere bihotzeko kalteak dituzte. Eritema kasuen %20an besterik ez da agertzen.\nTratamendua.\nEstreptokoko eragilea akabatzeko gehien erabiltzen den antibiotikoa penizilina da. Penizilinari alergia diotenei eritromizina eman ohi zaie.\nArtritisari eta bihotzeko kaltei aurre egiteko antiinflamatorioak (hanturaren aurkako botikak) eta kortikoideak erabiltzen dira. Azken hauek gaixoaren erantzun immunea ere kontrolatzen dute.\nGaitzaren eboluzioa.\nAgerraldiak 2 edo 3 hilabete irauten du, artritisa eta bihotzeko kalteak desagertu arte. Denbora tarte horretan gaixoak atsedena hartu behar du.\nSukar erreumatikoa behin harrapatu duenak %50eko probabilitatea dauka berriz harrapatzeko estreptokokoak eragindako faringitis berri bat hartuz gero. Hori dela eta, pertsona horiek tratamendu profilaktikoa jarraitu ohi dute urte luzeetan (penizilina hartuz hilean behin, esaterako)"}
{"id": "395579", "revid": "1987", "url": "https://eu.wikipedia.org/wiki?curid=395579", "title": "Atocha geltokia", "text": ""}
{"id": "395580", "revid": "1987", "url": "https://eu.wikipedia.org/wiki?curid=395580", "title": "Alikante", "text": ""}
{"id": "395581", "revid": "15795", "url": "https://eu.wikipedia.org/wiki?curid=395581", "title": "Madril-Chamartin geltokia", "text": ""}
{"id": "395582", "revid": "1987", "url": "https://eu.wikipedia.org/wiki?curid=395582", "title": "Madrid-Atocha geltokia", "text": ""}
{"id": "395583", "revid": "15795", "url": "https://eu.wikipedia.org/wiki?curid=395583", "title": "Barcelona-Sants geltokia", "text": ""}
{"id": "395584", "revid": "119347", "url": "https://eu.wikipedia.org/wiki?curid=395584", "title": "Coru\u00f1ako geltokia", "text": "Coru\u00f1a (galizieraz: A Coru\u00f1a edo A Coru\u00f1a-San Cristovo) Galiziako Coru\u00f1ako eskualdeko tren geltoki bat da, Coru\u00f1a udalerrian kokatuta dagoena.\nEgoera.\nGeltokia honako burdinbide hauen ibilbidearen zati da:\nHistoria.\nTrenbidea Coru\u00f1ara heldu zen 1875ko urriaren 10ean, Coru\u00f1a eta Lugo arteko trenbide tartea ireki zenean, Palentzia hiriraino luzatzea espero zena. Lanak \"Asturias, Galizia eta Le\u00f3ngo Trenbideen Konpainiak\" (\"A.G.L.\") burutu zituen, zeinak \"Noroeste\" konpainiaren lanak jarraitu baitzituen, azken honen porrotaren ondoren. Dena dela, \"A.G.L.\"k ere zailtasun ekonomikoak izan zituen eta 1885ean Norteko konpainiak trenbidea bereganatu zuen. Urte horretan Villagat\u00f3ngo Bra\u00f1uelas herria eta Ponferrada arteko trenbide tartea ireki zen, Coru\u00f1a eta Madril lotuz, Venta de Ba\u00f1os bitartez. Lotura hori eginda, Norte konpainiak Coru\u00f1an geltokia eraikitzea erabaki zuen, garaiko azpiegiturak behin-behinekoak zirelako. Hala, oin laukizuzeneko eraikin bat egin zen, bi altuerakoa eta albo batera trenbideak kokatu zirela, markesina batekin.\nXX. mendearen hasieran Norteko konpainiaren monopolioa arriskuan zegoen, Miguel Primo de Riverak 1926an bultzatutako Guadalhorce plana zela eta. Plan honen helburua espainiar trenbide sarea handitzea zen, garaian erradiala zena. Eraiki nahi ziren trenbide berrien artean Zamora-Ourense-A Coru\u00f1a arteko linea zegoen, Galiziara hegoaldetik sartzea ahalbidetuko zuena.\n1935ean Antonio Gascu\u00e9 Etxeberriak trenbide berriko geltokiaren eraikina bukatu zuen. Zeuden bi geltokiak bereizteko, Norte konpainiaren geltokiari \"La Coru\u00f1a-T\u00e9rmino\" izena jarri zioten, eta geltoki berriari, beste geltokitik 400 metrora, \"La Coru\u00f1a-San Crist\u00f3bal\" izendatu zitzaion. Trenbideen ezartzeak atzerapenak jasan zituen, gerra zibila eta zailtasun teknikoengatik. 1943ko apirilaren 14an, RENFE 1941tik trenbideen ustiatzaile bakarra zela, Santiago de Compostela eta Coru\u00f1a arteko trenbidea bukatzea lortu zen, eta lehenengo trenak heltzen hasi ziren San Crist\u00f3balgo geltokira. Hala ere, Zamorarainoko trenbidea ez zen bukatu 1957ra arte. Ordutik, eskualdeko tren geltokia izatetik distantzia luzeko trenak jasotzera ere pasa zen, batik bat Madrildik zetozen trenak jasoz. Horregatik, trafiko guztia geltoki bakarrean biltzea erabaki zen, eta geltoki berriak zuen modernotasuna, ekipamendu hobeekin eta dimentsio handiekin, Norte konpainiaren geltokia ordezkatu zuen. 1958an Norteren trenbidea trenbide berriarekin lotzeko zatia eraiki zen, eta 1964an Norteko geltoki zaharrak sutea izan zuen eta suntsituta gelditu zen.\n80ko hamarkadan geltokiko fibrozementuzko markesina ordezkatu zen, nasei argitasun gehiago ematen dizkioten beste batengatik.\n2000ko hamarkadan geltoki intermodala eraikitzeko lehiaketa proposatu zen, aurkeztutako proiektuen artean zazpi hautatu zirela, 2011ko maiatzean horien artean bat aukeratzeko. Proposamenak Rafael Moneo, Richard Rogers, MVRDV, Toyo Ito, Juan Herreros, Cruz y Ortiz eta C\u00e9sar Portela arkitektura estudioek aurkeztu zituzten, eta C\u00e9sar Portelaren proposamena hautatu zen. 2012ko amaiera aldera Espainiako Gobernuak proiektuaren irabazleei eskatu zieten proposamen berri bat aurkeztea, kostuak murrizteko asmoz.\nGeltokia.\nEraikinaren oinak U forma hartzen du, \"cul-de-sac\" moduko geltokietan ohiko eskema dena. Eraikuntza granito, altzairu eta beirazkoa da, eta simetria apurtzen duen dorre batekin amaituta dago izkin batean.\nTrenbideak jasotzen dituen espazioa 100 metro luze da. Zabalerari dagokionez, 33 metro ditu, lau nasa biltzen dituelarik, bi izkinekoak eta beste bi zentralak, sei trenbideri zerbitzu emateko. Aurreko guztia egitura metaliko batez estalita dago, eta horren ondoren 160 metro luze den beste babes bat dago.\nBestibulua handia da, itxaron-gela, informazio puntu, txartela-salmenta, kafetegi, liburudenda eta bestelako lokal komertzial, komunak, kotxe alokairua eta kanpo aparkalekuak dituela."}
{"id": "395585", "revid": "103793", "url": "https://eu.wikipedia.org/wiki?curid=395585", "title": "Ferrolgo geltokia", "text": "Ferrol Galiziako Coru\u00f1ako probintziako tren geltoki bat da, udalerrian kokatuta dagoena.\nEgoera.\nGeltokia honako burdinbide hauen ibilbidearen zati da:"}
{"id": "395590", "revid": "119347", "url": "https://eu.wikipedia.org/wiki?curid=395590", "title": "Vigo\u2013Urz\u00e1iz geltokia", "text": "Vigo\u2013Urz\u00e1iz Galiziako Vigoko eskualdeko tren geltoki bat da, Vigo udalerrian kokatuta dagoena.\nEgoera.\nGeltokia honako burdinbide hauen ibilbidearen zati da:\nHistoria.\nGeltokia, 1878an eraikitako jatorrizko Vigo\u2013Urz\u00e1iz geltokiaren lurretan dago, bertatik, 1881eko ekainaren 18an Ourensera zihoan lehen trenetik abiatu zelarik, honela, Vigoko tren zerbitzua inauguratuz.\n2011ko abuztuaren 27an, Vigo\u2013Urz\u00e1iz geltoki zaharrak tren-zerbitzua emateari utzi zion. Zerbitzu guztiak Vigo\u2013Guixar geltokira eraman ziren, eta instalazio guztiak eraitsi ziren, mantentze-lanetako nabeak barne, egungo lurpeko geltokia jatorrizko kotatik 15 metrora eraikitzeko.\nJarraian, geltoki berriaren obrak hasiko dira, eta 2015eko martxoan amaituko dira. Hasiera batean, \"Vialia\" merkataritza-gune bat eraiki behar zen trenbide-kaxoiaren gainean, baina sustatzaile pribatuen interes faltaren ondorioz, atzeratu egin da haren eraikuntza, eta egiturak prest daude etorkizunean eraikitzeko. 2018ko azaroan hasiko dira eraikitzen, eta 20 hilabete iraungo duela aurreikusten da. Hori dela eta, behin-behineko eraikin bat egin behar izan dute geltokiko partzelatik kanpo, tren-zerbitzuak eman ahal izateko, etorkizuneko merkataritza-guneko lanak egin bitartean.\n2015eko martxoaren 30ean, Ana Pastor Julian Sustapen ministroaren bisita jaso zuen geltokiak.\n2015eko apirilaren 18an ireki zen merkataritza-trafikorako geltokia, eta zerbitzu berriak jarri ziren martxan. Abiadura handiko zerbitzuak geltoki berritik egin ziren, eta ohiko zerbitzuei eta Portugalekiko nazioarteko loturari eutsi zitzaien Vigo\u2013Guixar geltokitik. Mantentze-tailerrak 2012ko uztailean eraman ziren behin betiko Redondelako geltokira.\n2018ko azarotik, behin betiko geltokiaren lanetan dago, Pritzker Thom Maynek diseinatua, \"Vialia\" de Adif markako merkataritza-zentro batekin eta Ceetrus enpresak operatua. 2021eko udaberrian jarriko da martxan.\nGeltokia.\nGeltokiak 4 nasa ditu, zabalera iberiarreko 6 trenbideri zerbitzua ematen dietenak, eta, erdialdean instalatutako bretelleekin, aldi berean 9 zerbitzu egiteko aukera ematen dute.\nGeltokia korronte alternoko 25kV 50Hz-ra elektrifikatuta dago."}
{"id": "395591", "revid": "119347", "url": "https://eu.wikipedia.org/wiki?curid=395591", "title": "Vigo\u2013Guixar geltokia", "text": "Vigo\u2013Guixar Galiziako Vigoko eskualdeko tren geltoki bat da, Vigo udalerrian kokatuta dagoena.\nEgoera.\nGeltokia honako burdinbide hauen ibilbidearen zati da:\nHistoria.\nTradizionalki, geltokia hiriko portuko salgaien trafikorako erabili zen. Bidaiarien trafikoa hartzeko berreraiki zen, Vigo\u2013Urz\u00e1iz geltokia desegitearen ondorioz, abiadura handia iristeko eraikin berri bat eraikitzeko.\nLanak 2010eko martxoan hasi ziren, eta urtebete geroago amaitu ziren, 2011ko abuztuan. Geltokia 2011ko abuztuaren 27an inauguratu zen. Hasierako aurrekontua, 11 milioi eurokoa, 17,5 milioi eurora iritsi zen behin lan amaituta.\nHasiera batean behin-behineko geltoki gisa proiektatu bazen ere hiriko geltoki nagusiaren, Urzaizko geltokiaren, lanek irauten zuten bitartean, azkenean bi geltokiak mantentzea erabaki zen, Guixarkoa trenbide konbentzionaleko trenentzat eta Urzaizekoa abiadura handiko zerbitzuentzat gehienbat.\nGeltokia.\nBidaiarientzako eraikinak bi solairuko oinarri angeluzuzena du, eta bakoitzak 1 000 metro koadroko azalera du. Batez ere hormigoiz egindako egitura, fatxada nagusian, kolore anitzeko panelei esker apainduta dago (funtsean, tonalitate berdeak, horiak eta urdinak). Sarrerako solairuan atari nagusia, itxarongela, txartelak saltzeko eta informatzeko guneak eta hainbat merkataritza-lokal daude, baita kafetegi-jatetxe bat ere. Geltoki osoa irisgarria da mugikortasun urriko pertsonentzat.\n100 eta 285 metro arteko luzera duten hiru nasa ditu. Zazpi bide ditu, horietatik bost bidaiariak garraiatzeko.\nKanpoaldean aparkalekuak, taxi geltokiak eta Areatza kalean dagoen autobus geltokia ditu."}
{"id": "395596", "revid": "105290", "url": "https://eu.wikipedia.org/wiki?curid=395596", "title": "Goleta", "text": "Goleta karel baxuko eta bi mastako itsasontzi arina da, biak berdinak edo atzekoa \u2014mesanako masta edo gibel-masta\u2014 aurrekoa \u2014masta nagusia\u2014 baino luzeagoa eta bela aurikoak dituena."}
{"id": "395598", "revid": "1491", "url": "https://eu.wikipedia.org/wiki?curid=395598", "title": "Karel", "text": "Karela itsasontzi bateko bizkar edo kubiertatik altxatzen den ertza da.\nErortzeko arriskua dagoen tokietan jartzen den petril edo baranda moduko babesgarria, bereziki zubi, terraza edo balkoien ertzean edo leihoen oinean jartzen dena eta lurretik gerrirainoko edo bular alderainoko garaiera hartzen duena. (Euskalterm)"}
{"id": "395607", "revid": "512", "url": "https://eu.wikipedia.org/wiki?curid=395607", "title": "Pontevedrako geltokia", "text": "Pontevedra Galiziako Pontevedrako eskualdeko tren geltoki bat da, Pontevedra udalerrian kokatuta dagoena.\nEgoera.\nGeltokia honako burdinbide hauen ibilbidearen zati da:\nHistoria.\n1863an sortu zen Isabel infantaren Compostelano Trenbidearen Elkartea, Santiago de Compostela eta Vilagarc\u00eda de Arousa lotzeko asmoz. Elkarte hau 1866an The West Galicia Railway Company Limited konpainiari saldu zitzaion, talde britainiar honek jarri baitzuen martxan aipatutako zatia 1873ko irailaren 15ean, hamaika urteko lanaren ondoren. 1889 arte ez zen martxan jarri linea Pontevedraraino luzatzea ahalbidetu zuen 42 kilometroko zatia.\nHiru urte lehenago, 1886an, Medina del Campotik Zamorara eta Ourensetik Vigora trenbideen konpainiak (orokorrean MZOV bezala laburtua) Monforte de Lemos eta Vigo lotzen zituen trenbidearen ibilbidea amaitu zuen, Portugalera luzatu nahi zena. Burdinbide honek, sortu berria zen Pontevedrako geltokira iristen zen Redondelatik lotura bat izan zuen.\n1928ko irailaren 9an, MZOVk The West Galicia Railway Company Limited bereganatu zuen. Hala ere, egoera honek urtebete baino ez zuen iraun, Mendebaldeko Trenbideen Konpainia Nazionalak lehenengoa bereganatu ondoren. 1941ean, Mendebaldea nazionalizatu eta sortu berria zen RENFEn integratu zen, eta Adif eta Renfe Operadoraren arteko banaketa 2004ko abenduaren 31n egin zen.\n2000. urtean \"Vialia\" merkataritza-gunea inauguratu zen, trenbide-geltokiaren ondoan, eta bertan 8 zinema-areto daude, Galiziako \"Vialia\" zentro bakarra eta lehena.\n2007an eta 2008an, hiria Coru\u00f1a-Vigo prestazio handien burdinbidearekin lotzen duten zatien lanak esleitu ziren, Pontevedrarekin abiadura handiko konexioak errazteko.\n2013. eta 2015. urteen artean, Pontevedrako geltokiak trenbide-instalazioen erabateko birmoldaketa sakona jaso du, nasa eta trenbide guztiak eraitsi dira, 3 nasa berri eraiki dira eta trenbide-hondartza berri bat egin da, erdiko bi trenbide igarotzearekin eta 5 trenbide nasarekin. Antzinako azpiko pasabidea ordezten duen azpiko pasabide erraldoi bat egin da, gaur egun zerbitzu-galeria bihurtzen dena. Igogailuak jarri dira hiru nasetan, eta 6 eskailera mekanikoetarako aurreinstalazioa egin zen. Azkenean, bi eskailera mekaniko baino ez dira instalatu, gehien erabiltzen diren 2 nasetan igotzeko.\nGeltokia.\nPontevedrako geltokiko bidaiari-eraikina oinplano luze eta angeluzuzeneko bi solairuko egitura da, harriz estalia eta sarrera nagusian triangelu-formako frontoi batean babestutako arku zabal batez apaindua. Hiriaren hego-ekialdean dago, dos Gafos ibaitik gertu, 70eko hamarkadan Campolongo auzoko erdigunea eta antzinako geltokia ordezkatzeko.\nHiru nasa ditu, nagusia eraikinari itsatsita eta bi alboetan bost bide. Nasa nagusiaren eta bi alboen artean bi erdiko bide daude, igarobidean. Nasa-aldaketak lurpeko pasabide bati esker egiten dira.\nTxartel-salmenta, bezeroarentzako arreta, komunak eta kafetegia ditu. Ezinduentzat egokitutako zerbitzuak daude esparru osoan. Kanpoaldean hainbat aparkaleku eta taxi geltoki bat daude.\nBarrutiak, Adifek ustiatutako merkataritza gune bat ere badu, Vialia izenarekin, opari, zerbitzu, aisialdi eta sukaldaritza dendak dituena."}
{"id": "395609", "revid": "512", "url": "https://eu.wikipedia.org/wiki?curid=395609", "title": "Ourense\u2013Elkargunea geltokia", "text": "Ourense\u2013Elkargunea Galiziako Ourenseko eskualdeko tren geltoki bat da, Ourense udalerrian kokatuta dagoena.\nEgoera.\nGeltokia honako burdinbide hauen ibilbidearen zati da:\nHistoria.\nTrenbidea 1881eko ekainaren 18an iritsi zen Ourensera, Vigo-Ourense burdinbidea ireki zenean. Hiru ardatzeko lurrun-makina bat eta zazpi bagoi berri izan ziren geltoki berria estreinatzeko arduradunak, bost orduko bidaiaren ondoren. \"Medina del Campotik Zamorarako eta Ourensetik Vigorako Trenbidearen Konpainia\" edo MZOV, 1880. urtean eratua, izan ziren lanen arduradunak. 1884ko abenduaren 1ean konpainia honek Monforte de Lemosekin lotura egin zuen. 1928an, Espainiako mendebaldeko trenbideak kudeatzen zituzten enpresek pairatzen zituzten arazo ekonomiko larriek estatuak linea horien nazionalizazioa eta Mendebaldeko Trenbideen Konpainia Nazionalean elkartzea eragin zuten. 1941ean, Espainiako Mebdebaldeko tren konpainiak bezala RENFEn integratu zen. Askoz beranduagokoa izan zen Leonerekin lotura, Zamorako probintziako lanen konplexutasun handiagatik. Horregatik 1957ko uztailaren 1era arte ez zen Zamora-Coru\u00f1a burdinbidea osatu ahal izan zuen Ourense-La Viella tartea martxan jarri.\n2004ko abenduaren 31tik Renfe Operadora linea ustiatzen ari da eta Adif da tren instalazioen titularra.\n2011ko abenduaren 10ean Santiago de Compostela-Ourense zatia inauguratu zen Olmedo-Santiago abiadura handiko burdinbidearen zati gisa.\nGeltokia.\nBidaiarientzako eraikina pabiloi nagusi batez osatuta dago, alboetan bi solairuko alboko bi eranskin dituela. Erdiko zatiak beirate zabal bat du. Oro har, multzoak lerro soilak eta funtzionalak erakusten ditu.\nHiru nasa, alboko bat eta erdiko bi ditu, eta bost bide sartzen dira bertara. Trenbidea trenbide gehiagorekin osatzen da. Nasa-aldaketak lurpeko pasabide bati esker egiten dira.\nTxartelak, informazio gunea, kafetegia, liburu-denda eta komunak ditu. Esparru osoa desgaitasunen bat duten pertsonentzat egokituta dago. Kanpoaldean aparkaleku bat, taxi geltoki bat eta hiriko autobusen beste bat daude."}
{"id": "395619", "revid": "103793", "url": "https://eu.wikipedia.org/wiki?curid=395619", "title": "Lugoko geltokia", "text": "Lugo Galiziako Lugoko probintziako tren geltoki bat da, udalerrian kokatuta dagoena.\nEgoera.\nGeltokia honako burdinbide hauen ibilbidearen zati da:"}
{"id": "395620", "revid": "8888", "url": "https://eu.wikipedia.org/wiki?curid=395620", "title": "Oviedoko geltokia", "text": "Oviedo/Uvi\u00e9u Asturiasko Printzerriko tren geltoki bat da, Oviedo/Uvi\u00e9u udalerrian kokatuta dagoena.\nEgoera.\nGeltokia honako burdinbide hauen ibilbidearen zati da:\nHistoria.\n1874ko uztailaren 23an inauguratu zen Gij\u00f3n/Xix\u00f3n-la Pola de \u1e36\u1e37ena tartea ireki ondoren, Gij\u00f3n/Xix\u00f3n eta Leon artean, Asturias Leonrekin lotzea bilatzen zuena. Lanak \"Compa\u00f1\u00eda de los Ferrocarriles de Asturias, Galicia y Le\u00f3n\" konpainiak egin zituen.\nBere kontzepzioan bidaiari eta merkantzien geltoki misto bat zen. 1883an geltokia hazi egin zen Oviedo/Uvi\u00e9u eta Trubia arteko trenbidearen inaugurazioaren ondorioz. Trenaren helburu nagusiak Quir\u00f3s, Teberga eta Proazatik zetorren ikatza jasotzea zen, meatze-trenbide batean Trubiara iristen zena eta Trubiako Ca\u00f1ones fabrika komunikatzea. 1885ean, \"Compa\u00f1\u00eda de los Ferrocarriles de Asturias, Galicia y Le\u00f3n\" desagertu zenean, Asturias eta Galiziara trenbidea sartzeko lan faraonikoen ondorioz porrot egin zuelako, geltokia eta konpainiaren ondare guztia Norteko konpainiaren esku geratu zen. 1941ean, konpainia hori RENFEri eskualdatu ondoren, geltokia enpresa publiko horren esku geratu zen. Espainiako Gerra Zibilak kaltetua, Agustin Ballesteros arkitektoaren planoei jarraituz berreraiki zen. Lan Jos\u00e9 Mar\u00eda Fern\u00e1ndez Ladredak inauguratu zuen 1946ko urriaren 14an.\n1998an geltokian lan garrantzitsu batzuk hasi ziren: hiria kohesionatzeko eta trenbidearen integrazioa hobetzeko, geltokiaren gainetik oinezkoentzako lauza bat jartzea erabaki zen. Halaber, 1999an, \"Oviedo-Jovellanos\" eta \"Oviedo-Econ\u00f3micos\" itxi ondoren, Feveko bi geltokiak, konpainia hau Norteko geltokitik hasi zen lanean.\n2013an, Feveren desagerpenak Renfe Feve utzi zuen geltokiak ematen zituen zerbitzu guztien operadore bakar gisa, eta Adif trenbide-instalazio guztien titular gisa, bide zabalekoak zein bide estukoak.\nGeltokia.\nUriako kale enblematikoa itxiz, Iparraldeko geltokiaren fatxada nagusia dago, 1946an eman zitzaion diseinua gaingiroki kontserbatzen duena. Eraikinak bi altuerako pabiloi nagusi bat du, bi dorre ditu, eta bi alboetan bi hegal. Beheko solairua arkupe luze batez apainduta dago. Arkupe hori zirkuluerdiko arkuez osatuta dago, eta arku horiek guztiek antzeko neurriak dituzte, erdiko hiru arkuek izan ezik. Erdiko arkuek, handiagoak, barrutirako sarrera nagusi gisa balio dute. Itxura soila eta funtzionala duen arren, eraikinak atentzioa ematen du bere orratzezko erloju bereziagatik, erdiko pabilioia koroatzen duen tamaina handiko erloju bat.\nNahiz eta bidaiarientzako eraikin nagusiak ez duen aldaketa nabarmenik izan bere egituran 1946az geroztik, ezin da gauza bera esan nasei eta trenbide-sortari buruz; izan ere, harlauza izugarri batek estali eta estali du, 220 zutaberen gainean, Leonardo Fern\u00e1ndez Troyano ingeniariaren planoei jarraituz. Guztira, harlauzak 38.000 metro koadroko azalera du eta 700 metroko luzera. Irabazitako espazioa, La Losa bezala ezagutzen den pasealeku handi bat da, non nasetara zuzenean sar daitekeen trenbideetako plaza handi baten bidez, iturri eta hainbat eskulturekin apaindua izan dena: Luis Sanguinoren Bakea eta Askatasuna eta Salbatzaile Daliren Gizakia izurdearen gainean. Ez dira barrutiko eskultura bakarrak, eraikin zaharraren aurrean Jos\u00e9 Nojaren Asturias izeneko lan bat ere badagoelako. Harlauzaren ondoan, Erdialdeko Dorreak bezala ezagutzen diren hamaika eraikinez osatutako multzo bat eraiki zen.\nNasetan, geltokiak 13 bide eta 4 nasa ditu. Nasa nagusira 2. bidea sartzen da, eta 4., 6. eta 8. bideak, hirurak toperetan, esparruaren alboetan. Erdiko nasara 1. eta 5. bideak bideratzen dira. Guztiak zabalera iberiarreko bideak dira, nasarako sarbiderik ez duten beste hirurekin osatzen direnak. Bestalde, zabalera metrikoa duten beste lau bide alboko beste nasa batera eta erdiko beste nasa batera iristen dira. Feve inguruan zeramikazko iragarki ugari ikus daitezke, eraitsi aurretik Euskaldungo geltoki zaharretik ekarriak.\nGeltokiak atondoa, txartelak saltzeko makinak, informazio guneak, lokal komertzialak, kafetegia eta jatetxea, kioskoa, autoen alokairua, kutxazainak eta komunak ditu. Kanpoaldean aparkatzeko hainbat eremu daude gaituta."}
{"id": "395622", "revid": "3591", "url": "https://eu.wikipedia.org/wiki?curid=395622", "title": "Australiako zela poni", "text": "Australiako zela ponia, (ingelesez: \"Australian Riding Pony), Australian eta 1970.en hamarkadan zehar garatutako zaldi arraza moderno bat da. Poni hauek eragin handia dute beraz britaniar zela poni, Ingalaterrako odol garbiko zaldi zein arabiar zaldien aldetik.\nBere tamainagatik arraza ponien sailkapen taldean sartzen da.\nEzaugarriak.\nAbere hauek \"Show hack\" delako erakusketa zaldi mota britaniarraren erreprodukzio txikiak dira. Britaniar zela poniaren ezaugarri asko dute \"show hack\" delako zaldi hauek."}
{"id": "395624", "revid": "3591", "url": "https://eu.wikipedia.org/wiki?curid=395624", "title": "Australiako zela ponia", "text": ""}
{"id": "395625", "revid": "3591", "url": "https://eu.wikipedia.org/wiki?curid=395625", "title": "Basuto ponia", "text": ""}
{"id": "395626", "revid": "3591", "url": "https://eu.wikipedia.org/wiki?curid=395626", "title": "Przewalski zaldia", "text": ""}
{"id": "395628", "revid": "6327", "url": "https://eu.wikipedia.org/wiki?curid=395628", "title": "Konick zaldi", "text": ""}
{"id": "395632", "revid": "1545", "url": "https://eu.wikipedia.org/wiki?curid=395632", "title": "Giltzurrun-glomerulu", "text": "Giltzurrun-glomerulua, Malpighiren glomerulua ere deitua, nefronaren ataletako bat da. Pareta meheko odol-hoditxoek eratutako sarea da, Bowmanen kapsularen barnean dagoena. Bertatik igarotzen da, eta bertan iragazten, giltzurrunetara doan odola."}
{"id": "395633", "revid": "12788", "url": "https://eu.wikipedia.org/wiki?curid=395633", "title": "Malpighiren glomerulu", "text": ""}
{"id": "395634", "revid": "512", "url": "https://eu.wikipedia.org/wiki?curid=395634", "title": "Hodi kapilar", "text": "Hodi kapilarra arteriadarren amaieran eta zainadarren hasieran izaten den odol hodi txikietako bakoitza da. Kapilarrek gorputzaren ehunetan hodi sareak osatzen dituzte. Oso txikiak dira: 8-150 mikra neurtzen dute, eta diametroa 3-25 mikra bitartekoa dute. Kapilarretara arteriadarrek eramaten dute odola eta zainadarrek garbitzen dituzte. Kapilarren hormak zelula bakarrekoak dira, eta horri esker oxigenoa, karbono dioxidoa, ura, gatza eta abar sartzen eta irteten dira kapilarretatik, eta odoletik ehunetara igarotzen dira.\nKapilarretako trukea.\nZirkulazioan dabilen isurkariaren eta likido interstizialaren arteko ur eta gai solutuen trukea mintz kapilarraren alde baterako zein besterako difusioz gertatzen da. Izan ere, kapilarren paretak trukea bideratzeko bezain meheak dira. Difusioaren intentsitatea berdintsua da mintzaren alde bietan, eta horrela, bi espazioetako isurkari bolumenak aldagabe irauten du.\nElkarren kontrako bi indar dira fluido horien mugimenduen eragile. Indar horietako bat kapilar barneko odolaren presioaren, hau da, odolak berak bihotzaren taupaden ondorioz kapilarren paretetan eragiten duen presioaren eta likido interstizialaren presioaren arteko diferentzia da. Presioen arteko diferentzia dela eta, odol-plasmaren parte bat kapilarretik ateratzen da, kapilarraren arteria aldeko muturrean batez ere. Beste indarra plasman pilaturiko proteinen presioaren eta likido interstizialak egiten duen presioaren arteko diferentzia da, hau da, presio onkotiko edo koloidosmotikoaren diferentzia. Plasmak proteina gehiago du likido interstizialak baino \u2013presio onkotiko handiagoa du\u2013 eta, desberdintasun horren ondorioz, likido betegarri honen parte bat kapilarraren barnealderantz mugitzen da. Indar hau handiagoa da kapilarraren zain aldean, askoz ere presio hidrostatiko apalagoa baitu alde horretan.\nPresio onkotikoak garrantzi handia du, presio horrek eragozten baitu zirkulazio-aparatutik espazio interstizialera isurkaria etengabe jariatzea. Egoera normalean, oreka dago kapilarretatik likidoa ateratzeko presioa egiten duten indarren eta likido hori barnerantz erakartzeko presioa egiten dutenen artean. Kapilarren lege deritzo oreka horri.\nKapilarretako trukean, garrantzi handiko zeregina du sistema linfatikoak. Izan ere, likido interstizial gehiegi dagoenean, sistema linfatikoak zirkulazio sistemara itzularazten du soberan den likidoa, eta baita kapilarretatik ihes egindako proteinak ere (gutxi izaten dira). Sistema linfatikorik ezean, gero eta isurkari gehiago pilatuko litzateke ehunetan, eta horrek ehunak haztea eta \u2013azkenik\u2013 haustea ekarriko luke, kapilarrak ez baitira gai, beren kabuz, likido interstizial guztia zirkulaziora itzularazteko."}
{"id": "395635", "revid": "12788", "url": "https://eu.wikipedia.org/wiki?curid=395635", "title": "Kapilar", "text": ""}
{"id": "395636", "revid": "105290", "url": "https://eu.wikipedia.org/wiki?curid=395636", "title": "Kapilaritate", "text": "Kapilaritatea isurkari batek igarobide estu batean (hodi bat, oihal baten zuntzak\u2026) egiten duen igoaldia edo jaitsaldia da, itxuraz hidrostatikaren legeekin bat ez datorrena.\nOntziaren hormen ondoan bare dagoen isurkari baten gainaldea ez da erabat laua, bihurritu egiten da, eta bihurgunea ahurra da hormak bustitzen dituen isurkaria denean (ura adibidez) eta ganbila bustitzen ez dituenean (merkurioa adibidez). Era berean, uretan sartzen den hodi estu batean urak gora egiten du, ur molekulek beren artean, eta ur molekulek eta ontziarenek elkar erakartzen dutelako; hodia zenbat eta estuagoa izan, ura orduan eta gorago doa. Merkurioarekin berriz ez da hori gertatzen, behean geratzen da."}
{"id": "395637", "revid": "1545", "url": "https://eu.wikipedia.org/wiki?curid=395637", "title": "Kapsula glomerular", "text": "Kapsula glomerularra nefronaren bukaerako besikula dilatatua da, giltzurrun-glomerulua inguratzen duena. Bowmanen kapsula izena ere ematen zaio, 1842an aurreneko aldiz deskribatu zuen William Bowman anatomistaren omenez."}
{"id": "395638", "revid": "12788", "url": "https://eu.wikipedia.org/wiki?curid=395638", "title": "Bowmanen kapsula", "text": ""}
{"id": "395642", "revid": "1545", "url": "https://eu.wikipedia.org/wiki?curid=395642", "title": "Wolffen hodi", "text": "Wolffen hodia edo Leydigen hodia ornodunen giltzurrunetako hodia da, enbrioiaren gernua giltzurrunetatik kanpoaldera edo maskurira eramaten duena. Wolffen hodiak ornodunen enbrioiaren oinarrizko iraiz-egituratik sortzen dira. Goi mailako ornodunen giltzurrunak heltzen direnean emeenak desagertu egiten dira, eta arrenek ugal aparatuko epididimoa eta hodi deferenteak osatzen dituzte."}
{"id": "395644", "revid": "105290", "url": "https://eu.wikipedia.org/wiki?curid=395644", "title": "Hematokrito", "text": "Hematokritoa odolaren bolumen osoan globulu gorriek duten batez besteko bolumena da. Gizonaren hematokrito normala %43-49 bitartekoa izaten da, eta emakumearena %37-43 bitartekoa."}
{"id": "395645", "revid": "336", "url": "https://eu.wikipedia.org/wiki?curid=395645", "title": "Hematemesi", "text": "Hematemesia odola ahotik botatzea, odol-gonbitoz aritzea da. Urdailaren gastritisa edo ultzera, edo digestio aparatuaren goialdeko minbizia dela erakutsi ohi du normalean. Gibeleko zirrosiak jota dagoen pertsonak ere izaten ditu hematemesiak, baina horrelakoetan odolaren jatorria ez dago urdailean, hestegorrian baizik."}
{"id": "395646", "revid": "105290", "url": "https://eu.wikipedia.org/wiki?curid=395646", "title": "Hematuria", "text": "Hematuria gernuan odola izatea da. Gernu bidez beti jariatzen dira globulu gorri apur batzuk, baina kopurua anormalki handia denean esaten da hematuria dela. Odola begi bistaz ikus daitekeenean (gernu gorrixka) hematuria makroskopikoa dela esaten da. Hematuria mikroskopikoa denean, berriz, gernuaren kolorea normala da eta gernu-analisi edo mikroskopio optikoaren bidez detektatzen da. Hematuria giltzurrunen, gernu-aparatuaren eta inguruko organoen eritasunen baten ondorioz sortzen da."}
{"id": "395647", "revid": "96586", "url": "https://eu.wikipedia.org/wiki?curid=395647", "title": "Ward Bond", "text": "Wardell E. Bond (Benkelman, Nebraska, 1903ko apirilaren 9a - Dallas, Texas, 1960ko azaroaren 5a) estatubatuar aktore bat izan zen.\nBizitza.\nIzaera irmo eta zurruna zuten pertsonaiak antzezten trebe, fisiko bikain eta aurpegikera gogorreko aktorea baitzen. John Ford zuzendariaren adiskidemina zen. Denver hirian jaio eta Kaliforniako Unibertsitatean ikasi zuen. Ikasle garai hartan John Wayne aktoreak jokatu ohi zuen amerikar futbol talde berdineko jokalaria zen. 1929an bapatean eta John Ford zuzendariaren eskutik zinemara heldu zen, hain zuzen ere, hark extra gisa kontratatu zuenean. Ordutik aurrera Forden filmetako ohiko aktoreetako bat bilakatu zen."}
{"id": "395648", "revid": "98220", "url": "https://eu.wikipedia.org/wiki?curid=395648", "title": "Rory McCann", "text": "Rory McCann (1969ko apirilaren 24a, Glasgow) eskoziar aktore bat da. \"Game of Thrones\" telesailaren Sandor Clegane pertsonaia antzeztu zuen."}
{"id": "395653", "revid": "98444", "url": "https://eu.wikipedia.org/wiki?curid=395653", "title": "Lena Headey", "text": "Lena Kathren Headey (1973ko urriaren 3a) britainiar aktore bat da. \"Game of Thrones\" telesailean Cersei Lannister pertsonaia antzeztu zuen."}
{"id": "395656", "revid": "98220", "url": "https://eu.wikipedia.org/wiki?curid=395656", "title": "Jack Gleeson", "text": "Jack Gleeson (1992ko maiatzaren 20a, Cork) irlandar aktore bat da. \"Game of Thrones\" telesailean Joffrey Baratheon pertsonaia antzeztu zuen."}
{"id": "395659", "revid": "12788", "url": "https://eu.wikipedia.org/wiki?curid=395659", "title": "Eritroblastosi fetal", "text": ""}
{"id": "395660", "revid": "1545", "url": "https://eu.wikipedia.org/wiki?curid=395660", "title": "Jaioberriaren gaixotasun hemolitiko", "text": "Jaioberriaren gaixotasun hemolitikoa sortzetiko sindrome hemolitikoa da, amaren eta umearen Rhesus tipoen arteko bateraezintasunak sortua. Amaren antigorputzek jaioberriaren globulu gorriak suntsitzea du ezaugarri nagusi, jaioberriaren Rha positiboa eta amarena negatiboa denean gertatzen den bezala. Normalean, lehen umea normala izaten da eta eritroblastosia bigarren haurdunaldian agertzen da."}
{"id": "395661", "revid": "119347", "url": "https://eu.wikipedia.org/wiki?curid=395661", "title": "Odol-transfusio", "text": "Odol-transfusioa pertsona baten odola beste batengan sarraraztea da.\nLehenbiziko transfusioak XVII. mendean egin baziren ere, odol taldeen arteko elkartezintasuna arautzen duten legeak ezagutzen ez zirenez, bertan behera utzi behar izan ziren, gaixoak hil egiten baitziren. XX. mendearen hasieran, Karl Landsteiner austriarrak odol taldeak eta haiek elkartzeko legeak aurkitu zituenean, berriz egiten hasi ziren, emaitza hobeekin. Gaur egun, ohiko bihurtu da transfusioa eta, gehienetan, odol talde eta Rh bereko pertsonen artean egiten da. Badira, hala ere, edozein taldetako odola jaso dezaketen pertsonak (AB odol taldekoak, hartzaile unibertsalak) eta, orobat, edozein taldetakoei eman diezaieketenak (0 taldekoak, emaile unibertsalak).\nOdol-transfusioak hainbat egoeratan eta gaixotasunetan burutzen dira. Trauma baten ondorioz odol-galera handia gertatzen denean, adibidez. Baita ebakuntza eta kirurgiaren ondorioz odol asko galtzen denean ere. Gaixotasun hematologiko larri batzuek (anemia latza, tronbopenia, leukopenia, hemofilia, leuzemia...) transfusioa eskatzen dute sarritan. Garai batean transfusioak odol guztiarekin egiten ziren baina gaur egun ohikoa da odolaren osagaiak besterik ez erabiltzea (gaixo bakoitzak behar dituenak).\nOdol-transfusioak egin aurretik emailearen odola analizatu behar da bakterio eta birus patogenoak ez dituela ziurtatu ahal izateko. Aspaldian zorigaiztoko gaitzak harrapatzen ziren transfusioak burutu ondoren (HIESa, C hepatitisa, malaria...), odolaren analisiak murritzak zirelako eta, ondorioz, odolaren aukeraketa prozesua okerra zelako. Egun, aldiz, analisiak oso zorrotzak dira eta AEBetan odol-transfusioaren ondorioz gaixotasun infekzioso bat harrapatzeko probabilitatea 1/1,95 besterik ez da. \nOdolaren emaileek pertsona helduak eta osasuntsuak izan behar dute beti, eta ez dira inongo gaitz infekziosoren eramaileak izango. Herrialde gehienetan boluntarioak dira, ez baitago onartua odolaren truke dirua kobratzea."}
{"id": "395662", "revid": "12788", "url": "https://eu.wikipedia.org/wiki?curid=395662", "title": "Transfusio", "text": ""}
{"id": "395664", "revid": "98220", "url": "https://eu.wikipedia.org/wiki?curid=395664", "title": "Peter Dinklage", "text": "Peter Hayden Dinklage (1969ko ekainaren 11, Morristown, New Jersey) estatubatuar aktore bat da. \"Game of Thrones\" telesailan burututako Tyrion Lannister pertsonaiaren antzezpenarengatik Gramy Saria eta Urrezko Globo Saria irabazi ditu."}
{"id": "395665", "revid": "1545", "url": "https://eu.wikipedia.org/wiki?curid=395665", "title": "Cheers", "text": "Cheers () estatubatuar umorezko telesaila bat da. 1982ko irailaren 12a eta 1990eko maiatzaren 20a bitartean NBC katean aireratu zen.\nTelesailaren hasierako \"Where Everybody Knows Your Name\" () abestia oso ezaguna egin zen, telesaila beraren ikur izateraino.\nArgumentua.\nTelesaila Boston hiriko \"Cheers\" tabernan girotua dago. Bertan, ohiko bezero eta zerbitzarien eguneroko gertaerak, euren bizitzen gorabeherak eta istorio bitxiak azaldu ohi direlarik, ia gehienetan modu umoretu edo ironikoan agertuz."}
{"id": "395666", "revid": "3591", "url": "https://eu.wikipedia.org/wiki?curid=395666", "title": "Ameriketako Walking Pony", "text": "Ameriketako walking poni, ingelesez \"American Walking Pony\", Laburpena POA, Ameriketako Estatu Batuetako bertako zaldi arraza bat da. Nahiko arraza berria da, zaldi erakusketetan lehiatzeko sortuta. Galesdar poniaren odol asko dute.\nBere tamainagatik ponien sailkapen taldean sartzen da.\nArrazaren historia.\nAmeriketako walking poniaren jatorrian Tennessee Walking zaldiaren eta galesdar ponien arteko nahasketak daude. Joan Hudson Brownek sortu zuen 1968. urtean.\nKanpo estekak.\n Arrazari buruzko WEB orrialdea\n arrazaren deskribapena"}
{"id": "395667", "revid": "3591", "url": "https://eu.wikipedia.org/wiki?curid=395667", "title": "Ari\u00e9geko poni", "text": ""}
{"id": "395668", "revid": "3591", "url": "https://eu.wikipedia.org/wiki?curid=395668", "title": "Avelignese", "text": ""}
{"id": "395669", "revid": "336", "url": "https://eu.wikipedia.org/wiki?curid=395669", "title": "Bide-puntu", "text": "Bide-puntua geo-lokalizatutako puntu bat da. Gehienetan GPS-gailu batek hainbat sateliteren laguntzaz puntuaren hiru dimentsiotako kokapena triangulazioz zehazten du. Ingelesezko \"waypoint\" terminoaren esanahia du.\nBide-puntuaren oinarrizko informazioa puntuaren longitudea, latitudea eta altitudea da.\nGPS gailu eta programek informazio hori hainbat daturekin osatzen ahal dute: unea, izena, leku-mota, iruzkina, deskripzioa, irudia, ikonoa, sekuentzia...\nSekuentziak bide batean puntu baten aurreko eta ondorengo puntuak zehazten ditu eta era horretan zehazten ahal dira bideak. GPS gailuak ibili ahala graba dezake puntu-sekuentzia eta bide horri arrastoa esaten zaio (ingelesez \"track\"). Grabatutako arrastoak edo mapa baten gainean editatutakoak bide proposamenak bihur daitezke; proposamen horiei ibilbideak esaten zaie (ingelesez \"route\").\nBai bide-puntuak, bai arrastoak eta ibilbideak, lurrekoak -edo lurazpikoak-, itsasokoak zein airekoak izan daitezke.\nBide-puntuek hainbat funtzionalitate nagusi izaten dute: interesgune bat markatzea, argazki bat geoerreferentzia egitea, arrastoak eta ibilbideak osatzea..."}
{"id": "395670", "revid": "98220", "url": "https://eu.wikipedia.org/wiki?curid=395670", "title": "Nikolaj Coster-Waldau", "text": "Nikolaj Coster-Waldau (1970eko uztailaren 27a, Rudk\u00f8vig) danimarkar aktorea da. \"Game of Thrones\" telesailean Jaime Lannister pertsonaia antzeztu zuen."}
{"id": "395671", "revid": "646", "url": "https://eu.wikipedia.org/wiki?curid=395671", "title": "Musuaren gaixotasuna", "text": ""}
{"id": "395672", "revid": "56334", "url": "https://eu.wikipedia.org/wiki?curid=395672", "title": "Karlos Nguema", "text": "Karlos Nguema (Donostia, Gipuzkoa, 1972) euskal aktorea da. Goenkale telesailean Nelson kubatarraren papera egin zuen. ETBko \"Hey Brother\" eta \"Rockibili\" saioetan ere aritua da, aurkezle moduan."}
{"id": "395673", "revid": "336", "url": "https://eu.wikipedia.org/wiki?curid=395673", "title": "Mesohippus", "text": "Mesohippusa generoa txakur baten tamainako zaldia zen, Oligozeno garaikoa. Hiru behatz zeuzkan eta belardietako bizimodura egokitua zegoen. Ipar Ameriketan hedatua zegoen."}
{"id": "395675", "revid": "336", "url": "https://eu.wikipedia.org/wiki?curid=395675", "title": "Pakicetus", "text": "Pakicetus \"Pakicetidae\" familiaren genero bat izan zen, balea anfibioez osaturik. Pakistango endemismo bat ziren Eozenoan."}
{"id": "395676", "revid": "512", "url": "https://eu.wikipedia.org/wiki?curid=395676", "title": "Ambulocetus", "text": "Ambulocetus zetazeo goiztiarren genero bat izan zen. Pakistango endemismo bat ziren Eozenoan."}
{"id": "395677", "revid": "512", "url": "https://eu.wikipedia.org/wiki?curid=395677", "title": "Ichthyostega", "text": "Ichthyostega tetrapodo goiztiarren genero bat izan zen, Devoniarren amaieran bizi zena."}
{"id": "395678", "revid": "512", "url": "https://eu.wikipedia.org/wiki?curid=395678", "title": "Dimetrodon", "text": "Dimetrodon Permiarren hasieran bizi zen sinapsido-generoa izan zen, \"Sphenacodontidae\" familiaren barruan zegoena.\nEspezieak.\nHauxe dira espezie ezagunak:"}
{"id": "395682", "revid": "3591", "url": "https://eu.wikipedia.org/wiki?curid=395682", "title": "Amerikako bisonte", "text": ""}
{"id": "395683", "revid": "336", "url": "https://eu.wikipedia.org/wiki?curid=395683", "title": "Psitakosi", "text": "Psitakosia edo ornitosia \"Chlamydia psittaci\" bakterioak eragindako gaixotasun infekziosoa da, zoonosi bat dena. Loroak, perikitoak, oiloak, indioilarrak eta beste hegazti batzuk dira gizakia kutsatzen dutenak, gorozkien bidez batez ere. Bakterioa airetik hedatzen da.\nGaitz honek loro, perikito eta antzeko maskoten jabeak jotzen ditu batik bat, ohikoa izanik ere albaitari eta hegazti-hiltegietako langileen artean. Bektore moduan jarduten duten hegaztiek ere gaitzaren ondorioak jasaten dituzte maiz.\nPsitakosia ez da pertsonen artean kutsatzen.\nSintoma klinikoak.\nGaitzaren inkubazio epea astebete edo 10 egun ingurukoa da. Sukarra, buruko mina, eztula eta gripearen antzeko sintomak eragiten ditu. Ohikoa da pneumonia ere.\nHegaztiengan psitakosiak goserik eza, begi-jariadurak eta beherakoak eragiten ditu.\nDiagnostikoa eta tratamendua.\nSortzen dituen sintomak oso orokorrak direnez, gaitza froga antigenikoen bidez antzematen da. Chlamydiaren aurkako antigorputzak agertuko dira gaixoen odol-serumean.\nTratamenduari dagokionez tetraziklinak dira aukerako antibiotikoak. Gaitza larria izan daiteke, eta tratatu gabeko gaixo asko pneumoniaren ondorioz hiltzen dira. Eritromizina da bigarren lerroko antibiotikoa.\nNeurri profilaktikoak ezarrita daude psitakosiaren hedapena ekiditeko. Herrialde askotan, esaterako, (baita Euskal Herrian ere) kanpotik datozen loroak berrogeialdian jartzen dira haien salmentaren aurretik. Berrogeialdi horretan tetraziklina eman ohi zaie janarekin batera, psitakosiaren infekzioa saihesteko."}
{"id": "395684", "revid": "646", "url": "https://eu.wikipedia.org/wiki?curid=395684", "title": "Ornitosi", "text": ""}
{"id": "395687", "revid": "688", "url": "https://eu.wikipedia.org/wiki?curid=395687", "title": "Vikings (telesaila)", "text": "\"Vikings\" () Kanada eta Irlandak elkarrekin ekoiztu, eta Michael Hirst gidoigileak The History Channel telebista katerako sortutako telesaila da. 2013ko martxoaren 3an The History Channel katean estreinatu zen. Bigarren denboraldia 2014ko otsailaren 27an estreinatu zen. 2014ko martxoaren 25ean 10 atalez osatutako hirugarren denboraldi bat egongo zela iragarri zen.\nOsoki Irlandan filmatua izan zen, bikingoen kultura eta usadioak ahal bezain fidelki islatzen saiatu ziren. Telesailaren sarrera eta amaierako \"If I Had a Heart\" abestia Fever Ray suediar abeslariak konposatu eta abestu zuen. Aldiz, 2. denboraldiko eskandinaviar mitologian oinarritutako soinu bandaren abestia Wardruna norvegiar musika taldeak konposatu, jo eta abestu zuen.\nArgumentua.\n\"Vikings\" antzinako eskandinaviar kulturako heroi ospetsuenetako bat izan zen Ragnar Lodbrok bikingoari buruzko kondairetan oinarritua dago, itsasgizon honek Northumbria, Frantzia eta Britainia arpilatu zituelarik. Telesaila honek Lodbrok gizasemea baserritar bitxi, handigura eta matxino baten antzera deskribatzen du, honek bere herriko buruzagia den Haraldson kondeari muzin egin eta Eskandinaviako kostaldeetatik haratuagoko herrialdeak arpilatuko ditu. Duelu batean Halraldson bera hil eta konde titulua bereganatuko du, honela pixkanaka-pixkanaka bere anaia eta menpekoa den Rolloren traizioa jasango duelarik."}
{"id": "395688", "revid": "3866492", "url": "https://eu.wikipedia.org/wiki?curid=395688", "title": "Abenderri", "text": ""}
{"id": "395689", "revid": "98220", "url": "https://eu.wikipedia.org/wiki?curid=395689", "title": "Pankatalanismo", "text": "Pankatalanismoa katalana mintzo diren herrialde guztien nazio izaera aldezten duen ideologia politikoa da: Katalunia, Arango harana izan ezik; Valentziako Erkidegoa; Balear Uharteak; Aragoiko Sartaldeko Zerrenda; Ipar Katalunia deitzen dioten Rossell\u00f3, El Conflent eta Cerdanya lurraldeen batasuna; Andorra; eta L'Alguer hiria, Italiako Sardinia uhartean. Ideologia hau herrialde horiek guztiak batu eta Katalan Herriak izeneko Estatu independentea eraikitzearen aldekoa da."}
{"id": "395690", "revid": "119347", "url": "https://eu.wikipedia.org/wiki?curid=395690", "title": "John Mayall", "text": "John Mayall (Macclesfield, Cheshire, Erresuma Batua, 1933ko azaroaren 29a) blues eta pop rock abeslari, instrumentista (batez ere gitarra-jotzailea), eta konpositorea da. Alexis Kornerrekin batean, Britainia Handiko bluesaren inbasioaren aitzindari nagusienetakoa da.\n1955ean bere lehenengo taldea sortu zuen, \"The Powerhouse Four\", eta gero bere bandarik famatuena: \"The Bluesbreakers\". Talde horretan Eric Clapton, Peter Green eta Mick Taylor gitarra-jotzaileak ibili ziren, besteak beste, eta horietako batzuek beste talde garrantzitsuak sortu zituzten gero; \"Fleetwood Mac\", adibidez.\nDisko eder askoak egin zituen \"The Bluesbreakers\" taldeak 60ko hamarkadan, \"Bluesbreakers\" izenekoa, adibidez. Disko horretako azalean, Eric Clapton ageri da \"Beano\" komikia irakurtzen.\nClaptonek taldea utzi egin zuen, Cream blues-rock banda sortzeko, eta bere ordez Peter Green gitarra-jotzailea sartu zen. A hard road diskoa grabatu ondoren, Greenek ere alde egin zuen, \"Fleetwood Mac\" taldea osatzeko. Orduan, Mick Taylor agertu zen. Gitarra-jotzaile gazteak liluratu egin zuen Mayall. Elkarrekin grabatu zituzten \"Crusade\" disko ospetsua, eta 1969an, Bare Wires psikodelikoa. Gero, Taylor \"Rolling Stones\" taldera joan zen Brian Jones ordezkatzera.\n1969tik aurrera, Mayallek bere izenean argitaratu zituen diskoak. Hala ere, zenbaitzutan, \"and The Bluesbreakers\" gehitzen zion bere izenari, berarekin jotzen zuten musikariak ere diskoen eta emanaldien izenetan ordezkaturik ager zitezen.\nBanda behin betiko desagertu zen 2008an, eta egun, Mayallek beste musikari batzuekin jotzen du.\n2009an Hondarribia Blues Saria jaso zuen.\nErreferentziak.\nJohn Mayallek disko batekin ospatuko du 70. urtebetetzea, Berria.\nHondarribia Blues Saria jaosoko du J. Mayallek, Argia."}
{"id": "395691", "revid": "12788", "url": "https://eu.wikipedia.org/wiki?curid=395691", "title": "Sistema immunologiko", "text": ""}
{"id": "395692", "revid": "119347", "url": "https://eu.wikipedia.org/wiki?curid=395692", "title": "Carol Shaw", "text": "Carol Shaw informatikariak Atari enpresan egin zuen lan, eta esaten dute bideo-jokoak diseinatu zituen lehenengo emakumea izan zela, 1978an egindako \"Polo\" jokoarenagatik (argitaratu ez zuten arren) eta 1979ko \"3-D Tic-Tac-Toe\" jokoarengatik. Ondoren, Activision enpresarako egin zuen lan, eta bertan haren jokorik ezagunena programatu zuen: \"River Raid\".\nKeith Brewsterekin sortu zuen Atari kontsolaren oinarrizko eskuliburua.\n1984an utzi zuen Activision, Intellivision kontsolarako \"Happy Trails\" eta Atari 800 eta Atari 5200 kontsoletarako \"River Raid\" jokoa diseinatu ondoren. \"Checkers\" (1981), \"3-D Tic-Tac-Toe\" Atari 2600rako (1980), eta \"Super Breakout\"jokoen garapenean ere parte hartu zuen."}
{"id": "395694", "revid": "105290", "url": "https://eu.wikipedia.org/wiki?curid=395694", "title": "Guruin endokrino", "text": "Guruin endokrinoa, barne-jarioko guruina ere deitua, hormonak jariatzen dituen eta, hauek gorputzean zehar barreiatzeko, hodiak baliatu ordez odol-korrontea erabiltzen duen sistema endokrinoko guruina da. Guruin endokrino nagusiak hipofisia, pankrea, obarioak, testikuluak, tiroidea eta giltzurrungaineko guruinak dira."}
{"id": "395695", "revid": "12788", "url": "https://eu.wikipedia.org/wiki?curid=395695", "title": "Barne-jarioko guruin", "text": ""}
{"id": "395696", "revid": "12788", "url": "https://eu.wikipedia.org/wiki?curid=395696", "title": "Ttu guruin", "text": ""}
{"id": "395697", "revid": "105290", "url": "https://eu.wikipedia.org/wiki?curid=395697", "title": "Eindhovengo aireportua", "text": "Eindhovengo aireportua (NAGE: EIN, NAZE: EHEH), Eindhoven eta Herbehereetako hegoaldeko aireportu nagusia da. Aireportua Eindhovendik zazpi kilometro ekialdera dago.\nHistoria.\n1932an eraiki zen eta zazpi urte beranduago aireportu militar moduan erabiltzen hasi ziren. Hegaldi komertzialak 1980ko hamarkadan hasi arren, 2003. urterarte ez zen hasi aireportuaren benetako hazkundea. 2003tik 2012ra bidaiari kopurua hamarkoiztu egin da eta Transavia, Wizzair edo Ryanair bezalako airelineek hainbat hegaldi eskaintzen dituzten Eindhovendik gaur egun."}
{"id": "395698", "revid": "56334", "url": "https://eu.wikipedia.org/wiki?curid=395698", "title": "Berrogeialdi", "text": "Berrogeialdia edo koarentena ustez gaixotasun infekzioso arriskutsua duen pertsona edo animalia bati ezartzen zaion isolamendu epeari deritzo, ustezko gaixotasun hori populazio batean zabaldu ez dadin. Izenak adierazten duenez, lehen berrogei egunetako isolamenduan zetzan berrogeialdia, gaur egun epe hori askoz malguagoa bada ere.\nGaixoen isolamendua aipatzen da Bibliaren Pentateukoan, duela 3.400 urte. Legenarraren kutsapena ekiditeko erabiltzen zen batez ere. XIII. eta XIV. mendeetan berrogeialdiaren ezarpena ohiko bihurtu zen Europan, garai hartako izurrite latzei aurre egiteko.\nKoarentena gaixotasun infekziosoen aurka erabilitako metodorik zaharrena da, gaixo eta pertsona osasuntsuen arteko harremana galarazten delako. Horren ondorioz kutsapenik ez dago eta gaitzaren hedapena mozten da.\nIsolamenduaren iraupena gaixotasunaren inkubazio epearekin lotuta dago. Esaterako, koleraren aurka 5 egun, izurriaren aurka 6 egun, eta sukar horiaren aurka beste hainbeste. Nazioarteko arauak jarraituz bost gaixotasunen aurka behintzat ezarri behar da beti berrogeialdia: kolera, sukar horia, izurri bubonikoa, sukar tifoidea eta sukar itzulkorra. Hauetaz gain, hala ere, beste gaitz batzuk kontrolatzeko ere erabiltzen da: Ebola sukar hemorragikoa, meningitisa, COVID-19, etab. Gaitz horiek guztiak larriak izan daitezke eta kutsakorrak dira.\nBereiztekoak diren bi kontzeptu: \"berrogeialdi\" eta \"konfinamendu\".\nKonfinamendua: alarma egoera ebazten duen Gobernuaren dekretuak ezartzen du herritar guztientzat. Konfinamenduak irauten duen bitartean baimendutako kasuetarako soilik etxetik atera ahal izango da, hala nola erosketak egiteko, medikuarengana joateko, farmaziara joateko, zaborra ateratzeko, kutxazain automatikora joateko, txakurra paseatzera ateratzeko, eta abar.&lt;ref name = \"Sasieta: konfinamendua/berrogeialdia\"&gt;&lt;/ref&gt;\nBerrogeialdia, aldiz, osasun langileek ezartzen diete pertsona jakin batzuei, gaixotasunen bat (adibidez, COVID-19a dutelako) edo gaixotasun hori dutenekin kontaktu estuan egon direlako. Berrogeialdian diren pertsonek ezingo dute etxetik irten gaixotasunak \u2014edo gaixotasun susmoak\u2014 irauten duen bitartean."}
{"id": "395699", "revid": "646", "url": "https://eu.wikipedia.org/wiki?curid=395699", "title": "Koarentena", "text": ""}
{"id": "395702", "revid": "688", "url": "https://eu.wikipedia.org/wiki?curid=395702", "title": "Kaftoun", "text": "Kaftoun (arabieraz eta ofizialki \u0643\u0641\u062a\u0648\u0646) Libanoko herri txiki bat da eta \"Nahr el Jaouz\" (Intxaur edota Intxaurrondo ibaia) ibaiaren iparraldeko erriberan dago Koura barrutian, ipar Libano. Herriak hirurehun biztanle ditu gutxigorabehera, hirurogeita hamalau etxeetan bereizita. Herriko biztanle gehienak kristau ortodoxoak dira (Eliza ortodoxoa).\n\"Kaftoun\" izenak \"hondeatua\" edota \"zizelkatua\" esan nahi du arameraz.\nAsirieraz, \"Kftuna\" hitzak \"ganga-formakoa\" esan nahi du. Hitzaren jatorri biengatik, herria Theotoseko Monasterioagatik izendatua izan dela ondorioa atera daiteke. Monasterioa, \"Nahr el Jaouz\" ibaiaren erriberako harri gorrizko sakanetan hondeatua izan zen.\nKaftounek hiru eliza historikoak ditu: San Pokas-eko Eliza, San Sergio eta San Bacchus-eko Eliza VI. mendean eraikita eta Theotokos Monasterio ezagunagoa. Monasterioak XI. mendeko alde-bikoitzako ikono bizantziar (Bizantziar arte) bat dauka."}
{"id": "395703", "revid": "119347", "url": "https://eu.wikipedia.org/wiki?curid=395703", "title": "Udaletxe Berria (Wiesbaden)", "text": "Udaletxe Berria () Alemaniako Hesse estatuko Wiesbaden hiriko udaletxea da. Hiri honen erdigunean dagoen Schlossplatz enparantzan kokatzen da. 1883-1887 bitartean eraiki zen. Estilo neogotikoan egindako eraikin handia da."}
{"id": "395706", "revid": "119347", "url": "https://eu.wikipedia.org/wiki?curid=395706", "title": "Guruin exokrino", "text": "Guruin exokrinoa, kanpo-jarioko guruina ere deitua, jariakina, zuzenean edo hodi baten bidez, organismoaren kanpoaldera isurtzen duen guruina da. Jariakina isurtzeko moduaren arabera, hiru taldetan banatzen dira:"}
{"id": "395707", "revid": "12788", "url": "https://eu.wikipedia.org/wiki?curid=395707", "title": "Kanpo-jarioko guruin", "text": ""}
{"id": "395708", "revid": "1545", "url": "https://eu.wikipedia.org/wiki?curid=395708", "title": "Antonio Ramallets", "text": ""}
{"id": "395709", "revid": "59723", "url": "https://eu.wikipedia.org/wiki?curid=395709", "title": "Javier Atutxa", "text": "Javier Atutxa Olabarri (Getxo, 1937ko abenduaren 26a - Bilbo, 2013ko abuztuaren 7a) politikari bizkaitarra izan zen. Eusko Alderdi Jeltzalean ibilbide osoa egin zuen.\n1988-1992 eta 1996-2000 artean, BBBko presidentetzan izan zen, eta ondoren ere EBBko zuzendaritzan. Itxaso Atutxa alaba BBBko presidentea da.\nAreatzarra, leku horretan pasatu zuen haurtzaroa. Lanbidez merkataritza ontzidiko kapitaina izan zen."}
{"id": "395720", "revid": "119347", "url": "https://eu.wikipedia.org/wiki?curid=395720", "title": "Horcasitas dorrea", "text": "Horcasitas dorrea Artzentalesko Traslavi\u00f1a auzoko dorretxea da, Traslavi\u00f1ako geltokia ikusmenean duela. XVIII. mendeko jauregia da, oinplano karratukoa.\n2013ko uztailaren 11n Eusko Jaurlaritzak \"monumentu\" izendatu zuen, Sailkatutako Kultura Ondasuna.\nDeskribapena.\nDorrearen bolumen osoa eta haren eraikuntza guztia sartzen da mugaketan, eta bai planoko mugaketaren barruan kokatutako arboladi autoktonoa ere, baldin eta 100\u00a0cm-ko eta hortik gorako enborra badute arbolek.\nHortaz, mugaketaren eremua honako muga hauek zedarritzen dute: hego-ekialdean: dorreren gorputzaren hego-ekialdeko fatxadarekiko lerro paraleloa, fatxadatik 45 m-ra trazatua; hego-mendebaldean: sarbide-errepidearen eta partzelaren arteko muga; ipar-ekialdean: aldameneko jabetzarekiko muga, zeina eraikuntza-multzoaren ipar-ekialdeko fatxadatik 20 m-ra kokatua baita; eta iparraldean: eraikuntzaren iparraldeko fatxadarekiko lerro paraleloa, fatxadatik 30era trazatua.\nEraikin hau Artzentales udalerrian dago, landa-ingurunean, BI-630 errepidera doan adar baten alboan. Eraikuntza-multzoa trinkoa da, eta muino txiki baten dago kokatua. Inguruan espazio librea du erdi tamainako arboladi txiki batekin.\nErrepidetiko sarbidea zidor batetik egiten da; zidor horrek aldapa leun eta labur bat du, eta gorantz doala eraikuntza nagusiaren aurrealdera ailegatzen da. Artzentaleseko Horcasitas dorreak bolumen original bat osatzen du: gutxi gorabehera 15,10 x 15,10 metroko orubea du, zeinetan 7,90 x 7,90 metroko oina duen dorre bat sartzen den. Emaitza hauxe da: bi gorputzeko bolumen trinkoa, muino txiki baten kokatua, zeinetan dorrearen gorputza nabarmen gailentzen den.\nDorreak hiru solairu eta ganbara bat ditu; lehen eta bigarren solairuetan inpostarekin, eta harri-golaz ebatzitako amaierako erlaitzarekin, zeinaren gainean bermatzen baita lau isuriko estalkia. Harrizko erlaitzaren azpian, bi metrorik behin, gargolatzat harrizko kanoi batzuk daude, izkina bakoitzean bat eta aurpegi bakoitzean bi. Dorrearen bigarren solairuan -bi leihoren artean kokatuta- bada Horcasitas-tarren armarri eder bat, lanketa kultukoa eta barroko joerako akaberaduna.\nBolumenaren gainontzekoa honela dago osatua: altura bat gutxiagorekin; guzti ere, tamaina oneko harlanduez eta kalitate eta lanketa oneko harlangaitzez egina da; horiekin osatzen dira leihoetako eskimalak zein markoak eta bai lehen solairuko inposta-lineak -hegoaldeko fatxadak zeharkatzen dituztenak- eta erlaitz-linea ere, zeina gola-forman egina baita dorrerako erabilitako antzeko aterabidearekin, baina harrizko kainoi barik. Beheragoko gorputz honen estalkia hiru isurikoa da.\nFuntzionalki, ekialdeko fatxadan, sarbide bakarraz ordenatzen da eraikuntza; sarbide hori arku apalduaz egina dago, zeinetatik beheko solairura sartzen baita. Solairu horretan hasten den eskailera bakarretik lehen eta bigarren solairuetara eta teilatu azpikora sar daiteke. Solairu guztiek dute dorrearen gorputz barrurako sarbidea.\nArtzentaleseko Horcasitas dorreren eraikuntza-multzoak balio handiak ditu: morfologikoak -konposiziozkoak eta formalak-, tipologikoak eta eraikuntzazkoak.\nHorretaz gain, baditu balio historikoak; izan ere, 1662. urtean baitu etorkia, eta oraingo egitura baliteke eraikuntza-estratifikazio baten emaitza izatea. Bestalde, egungo bolumenak baditu aparteko balioak, izan ere, landa-lurretako egoitza bat eta zainketa-dorre bat nahastearen ondorioa baita egungo eraikuntza-taxua."}
{"id": "395721", "revid": "119347", "url": "https://eu.wikipedia.org/wiki?curid=395721", "title": "Sodupetarren jauregia", "text": "Soduperen jauregi etxea edo Sodupetarren jauregia Navaridasko jauregia da, Diputazio kaleko 5. zenbakian dagoena. XVIII. mendeko jauregia da, angeluzuzen itxurako zoru batean eraikia. 2013ko uztailaren 11n Eusko Jaurlaritzak \"monumentu\" izendatu zuen, Sailkatutako Kultura Ondasuna.\nEzaugarriak.\nSoduperen Jauregi Etxea bezala ezaguna den Jauretxea Navaridasko herriaren erdian dago (Arabako Foru Diputazioa kalea, 3), Sortze Garbiaren elizaren ondoko lursail batean. XVIII. mendeko egoitza-eraikina da, estilo barrokokoa, hiru kaleren artean dagoen lursail batean kokatua, eta itxura desberdineko harriz osatutako harresi batek babestua.\nDeskribapena.\nArinki trapezoidala den oinplano angeluzuzen batean eraikia dago, zeinaren aldeak, gutxi gorabehera, neurri hauek baitituzte: fatxada nagusiak 12 metro ditu, eta hegoaldeko eta iparraldeko fatxadek, hurrenez hurren, 16 eta 18 metro. Halaber, lau isurialdeko estalkia du. Honako altxaera hauek ditu: beheko solairua, lehen solairua, bigarren solairua eta teilatupea, Diputazio kalerantz, eta beheko solairua, lehenengoa eta teilatupea, Kale Nagusirantz; horrela, bi kaleen arteko desnibela gainditzen da. Sotoan upeltegia dauka. Hasieran, eraikin exentua zen, baina, gaur egun, baditu bolumen erantsi batzuk iparraldeko fatxadaren kontra. Egun, Udalari dagokion eraikin-zatia ez da erabiltzen; bakar-bakarrik erabiltzen da, udako etxebizitza moduan, zati pribatua.\nFatxada nagusiak mendebaldera ematen du, Arabako Foru Diputazioa kalera. Hiru ardatz bertikaletan antolatuta dago, eta hareharrizko harlanduz eginda dago, azalera guztian zehar ezin hobeki landuta. Hiru ardatz bertikal horien gainean, beheko solairuan, zentratuta, honako hauek daude: sarbide-portale handia, zazpi piezako eta giltzarri oso irteneko ateburu dobelatuarekin, eta alboetan, bi leiho dinteldu. Lehen solairuan, hiru balkoi-bao, leihoburu dobelatuarekin, harri molduratuzko mentsula lodidun balkoiarekin (gutxi irtena eta angelu biribilduekin), ardatzen gainean ezarriak; erdiko balkoia alboetakoak baino zertxobait handiagoa da. Azkenik, bigarren solairuan, zentratuta, armarri eder bat, albo banatan, horizontalki, bi leiho dituela. Armarriak erliebe konkortua du; lehoi zutituak eta zortzi lirio-lore dituen saskitxoarekin, eta \u00abde los Sodupe\u00bb hitzekin. Haurrak, kasketa bularrean, armarriari eusten, frontoi zatitua, maskaroia eta girlandak. Oinaldea desberdina da. Gainerako altxaerak ez bezala, fatxada nagusiaren teilatu-hegala landare-motiboz zizelkatutako harburuz osatua dago, eta erlaitza molduratua da. Burdineria ageri da balaustredun burdina forjatuzko karelak dauzkaten balkoietan, burdinesidun leihoetan, eskaileren barandetan eta ateetan. Fatxada nagusian jatorrizko arotzeriari eusten zaio, sarrerako atetzar landu eta guzti. Gainerako fatxadak, nagusiki, harri-hormakoak dira, eta harlanduz inguratuta eta apainduta daude; hegoaldeko fatxada da salbuespena, zeinaren zatirik handiena harlanduz eraikia baitago.\nHegoaldeko luzetarako albo-fatxadaren ezaugarria da puntu erdiko bi arkudun galeria, bigarren solairuko altxaeraren erdiko zatia hartzen duena: albo banatan bi leiho ditu, eta horietako bat, eskuinekoa, lur-arraseko balkoiaren bao bihurtua da. Lehen solairuan, fatxadak hiru balkoi-bao ditu. Ekialderantz kokatuena dagoena, jatorrizko leiho bat da, zeina aldatua izan baita, alegia, etxebizitza pribaturako sarbide bihurtu da, hegoaldeko patiotik zuzenean etxebizitzara sartu ahal izateko. Beraz, etxebizitza horretara Kale Nagusitik sartzen da, baita lursailaren ekialdeko perimetro-hormari atxikitako eskaileretatik eta plataformatik ere. Plataforma horren azpian bao txiki bat dago, zeinak erdisotoko sukaldea aireztatzen baitu. Lehen solairuaren balkoiaren azpian, berriz, erdisotorako sarbidea dago, goiko baoarekiko pixka bat mugitua.\nKale Nagusira begira dagoen ekialdeko fatxadak altuera txikiagoa dauka, lurrazalaren aldea dela-eta. Beheko solairua, lehen solairua, teilatupea eta ardatz nagusiarekiko simetrikoa den fatxada dauzka, zeinean kokatzen baita etxebizitzarako sarbidea, beheko solairutik, ate dinteldu baten bidez (lehen solairutik barrura). Lehen solairuan, tamaina bereko hiru leiho daude, ardatz nagusiarekiko simetrikoak.\nIparraldeko luzetarako albo-fatxada honela dago osatua: beheko solairua, lehen solairua, bigarren solairua; atzealdeko fatxada da, eta harri-horma nagusitzen da. Modu desordenatuan jarritako bao txikiak ditu iparraldeko patioranzko gelak argiztatzeko eta aireztatzeko. Bigarren solairuan, leiho bakar bat dago, sukaldea argiztatzen duena, eta Udalari dagokion zatia da; lehen solairuan, 3 leiho-bao daude, etxebizitza pribatuaren gelak argiztatzeko, eta, beheko solairuan, berriz, ezkerraldean dagoen bao txikiz batez gain, patioranzko sarbide bat dago. Gaur egun, bada horman beste pasagune bat, eranskinek ezkutatzen dutena. Gainera, eskailera nagusian argiztatze-baoak ikus daitezke, zeintzuek inposten jarraitutasunarekin hausten baitute. Atzealdeko fatxadaren irudia areagotu egiten dute jauregiari atxikitako eraikinek, iparraldeko altxaeraren eskuinaldean. Eraikin horiek harri-horma perimetralaren ondoan eraikiak izan dira, zeinak lursaila mugatzen baitu Diputazio kalearekin.\nFatxada guztietan, solairuak banatzen dira forjaketak markatzen dituzten inposta lauen bidez, eta fatxadak amaitzen dira erlaitz batekin -zeina fatxada nagusian molduratua baita, eta, gainerakoan, laua- eta teilatu-hegal handi batekin -zeina fatxada nagusian nabarmentzen baita, bere handitasunagatik-. Gainera, guztiek pilastrak dituzte alboetan. Baoak, bestalde, harlanduzko xafla belarridunez osatutako erliebez inguratuta daude, eta zangoen lerro bertikalak baoburuaren lerro horizontalekin gurutzatzen dira.\nHegoaldean, eraikinak lorategi pribatu bat dauka, etxebizitzaren jabeena, eta bertan dago sakonera handiko ur-putzu bat. Lorategira Diputazio kaletik sartzen da, burdin saredun ate bikoitz bat zeharkatuta.\nEraikinaren barrualdeak, bi zati ditu: ekialdea, etxebizitza pribatuaren jabeena dena, eta hasierako banaketari ia osorik eusten diona; eta beste erdia, Navaridasko Udalarena. Barruko programari dagokionez, Udalari dagokion zatian, sarrera nagusia daukagu, kalearen sestran, eta bertatik ikusten da, barrenean, upeltegirako sarrera. Harrizko lurra eta hormak dituen sarrera horretatik, albo banatan dauden bi gelatara sartzen da: garai bateko aletegira eta biltegira, hain zuzen ere. Eta sarrera horren aurrean, bi eskailera igo eta dinteldun bao bat gurutzatuta, bi zatiko eskailera nagusirantz igarotzen da, zeinak harrizko eta zeramikazko lurra, eta goiko solairuekin lotzen duen burdinazko baranda baititu. Eskailera gure ezkerretara utzita, beste eremu batera iristen gara; hain zuzen ere, garai batean ukuiluak egon zitezkeen eremura, zeinetatik patiora irteten baitzen, eta hortik, lurperatutako upeltegiaren sarrerara. Goiko solairuan gela desberdinak daude, korridore nagusi baten bidez banatuta, eta bigarren solairuan sukaldea dago, eskaileraren beste aldean. Jabetza-banaketaren ondorioz, eraikinaren alde horretatik, ez dago sarbiderik teilatupearen eremura, baina egindako erreformaren ondorioz, ikus daiteke jatorrizko zurezko egituraren zati bat, baita gainerako elementuak ere. Ekialdeak, zeina jabetza pribatukoa baita, oraindik ere jatorrizko banaketa eta garai bateko oheak mantentzen ditu. Etxebizitza lehen solairuan eta bigarren solairuan dago (beheko solairua eta lehen solairua, Kale Nagusitik), eta erdisotoan txoko bat dago.\nTeilatupearen eremuan, jatorrizko zurezko egitura dago, loturekin eta jatorrizko zurezko ziriekin, eta bertan nabarmentzen da arku formako habe nagusi bat. Teilatuaren gainerako zatia erreforma baten ondorio da: gapirio guztiak ordezkatu ziren eta egitura euskarria indartu zen jatorrizko piezen gainean jarritako zurezko habe berriekin. Estalkiak, zeina teilaz amaituta baitago, tirante txiki bat dauka, fatxada nagusiari elkarzut. Garrantzitsua da horren presentzia, eraikinaren eta bere teilatu-hegalaren tamainaren ondorioz. Jauregiaren egiturak karga-horma perimetralak ditu, eta egurrezko egitura du barnealdean. Beheko solairuan, berriz, harrizko horma batzuk ditu. Forjaketek adreiluzko uztaiak dituzte, zurezko gapirioen arteko tarteak kareorez beteta daude, eta garai desberdinetako zeramikazko piezez amaituak daude; badira aspaldiko zeramikadun zolak, baina badira baita ere berriagoak diren zeramikazko piezak, gela batetik bestera marrazki desberdinak dituztenak, eta eraikinean egindako erreformaren baten ondorio direnak.\nEraikinaren azpian, ekialderantz, koba edo kalatu bat dago, zeinetara kanoizko gangatilaz estalitako harrizko eskailera baten bidez sartzen baita. Navaridasko etxe bakanetakoa da, lurrazpian upeltegia duena, eta bere tamaina handiagatik nabarmentzen da. Bi zati ditu: lehenengoa, hondoa baino estuagoa da, harlanduzko puntu erdiko arkuekin estalia dago, euren artean baoak daude, eta arroka ikusten da. Barrenean, sekzio karratuko kanal bat ikusten da, zeinari buruz hainbat argitalpenetan esan baita, beste koba batekin komunikatua dagoela \u00abCerrillo\u00bb-ren irteeran. Baina arkeologoek egindako azterketaren arabera, orain arte, behintzat, amaitu gabe dagoela ikusi da, kanal osoa zeharkatu ondoren.\nMuseoa.\nSodupetarren jauregian Goi Castej\u00f3nen aztarnategian aurkitutako objektuak erakusten dira. Inguru horretan Brontze eta Burdin Aroetan garrantzi handiko beroi herria zegoen. 2017an eraikinaren egoera hobetzeko Navaridasko udalak lan desberdinak jarri zituen martxan. "}
{"id": "395722", "revid": "1545", "url": "https://eu.wikipedia.org/wiki?curid=395722", "title": "Soduperen jauregi etxea", "text": ""}
{"id": "395725", "revid": "105290", "url": "https://eu.wikipedia.org/wiki?curid=395725", "title": "Portillo txaleta", "text": "Portillo txaleta Karrantzako Concha auzoko txaleta da. Indianoen arkitekturaren adibidea da; izan\nere, horren jabea izandako Luis Portillo Rodrigo Kuban dirudun bihurturiko karrantzarra izan zen, kafea txigortzeko negozioari esker.\n2013ko uztailaren 11n Eusko Jaurlaritzak \"monumentu\" izendatu zuen, Sailkatutako Kultura Ondasuna.\nDeskribapena.\nEraikin hau Karrantza udalerrian dago, landa-ingurunean. Bizkaia BI-4642 toki-sareko (sare horia) errepidearen ondoan kokatuta dago, eraikitako partzela baten gainean. Partzela hori zelaigune batean dago, Karrantza ibaiak bere adarretako batekin bat egiten duen lekuan hain zuzen.\nErrepidetik eraikinean sartzeko plazatxo bat dago, ate nagusiaren mailan.\nPortillo Txaleta Jean Batiste Darroquy arkitektoak egin zuen, eta hantxe bertan dagoen turtzioztar baserri baten eraberritze-proiektuaren egilea ere bada; proiektu horrek gaur egungo morfologia sorrarazi zuen.\nEraberritze- eta betearazpen-proiektua 1904 ingurukoa da. Beharrizanen programak bihurtu zuen hasierako landa-etxea familia bakarreko etxebizitza burges, udak pasatzeko egoitza erabilera duena.\nGerora, 1918an, familiak sustatutako eraberritze-lan bat egin zen, nekazaritza-ustiapenerako erabilera sartzeko zena. Horrek zenbait aldaketa ekarri zituen, hasierako eraberritzearen proiektuarekin bateragarri zirenak.\nOndoriozko multzoa 20x20 metroko plantaduna da, eta beheko lehenengo solairua eta teilatupekoa ditu. Bertan, jatorrizko baserriaren multzoa dago, eta hortik oraindik mantentzen dira zama-murruen zati bat, hegoaldeko fatxadatik gaur egungo multzoan sartzeko bidea eta lehenengo eraberritzeak sorrarazitako morfologia berria, batez ere estalki berriak eta ekialdeko eta mendebaldeko fatxadek sorrarazitakoa. Fatxada horiekin eraikitzeko gorputz berriak gehitzen dira, aurrerago deskribatzen den beharrizan-programa konpontzen dutenak.\nMendebaldeko fatxada bat ere nabarmentzen da, eklektizismo klasizista bati atxikitako errepertorio edergarri baten bidez, egoitza-eraikinerako sarbide berria izan dadin.\nBestalde, ekialdeko fatxada frantses jatorriko estilo \u00abneovasco\u00bb delako baten bidez eginda dago.\nSartutako beharrizan-programaren ondoriozko antolamendu funtzionalari dagokionez, lehenengo eraberritzearen egoitza-erabilera batez ere lehenengo solairuan dago, bi alde dituena: jabeena, mendebaldeko fatxada eta hego-mendebaldeko alboko fatxada hartzen dituena: bost logela ditu -nagusia mendebaldeko fatxadako gorputzik erdikoenean dago- eta tximiniadun saloi bat; eta zerbitzarien aldea, honako hauek dituena: sukaldea, bainugela eta bi komun-ontzi. Zerbitzarien gelak ganbaran zeuden.\nBestalde, beheko solairuan etxeko zirkulazio-bide guztiak daude, eta hor eskailera nagusia dago, hasieran diseinu modernista duena eta atondotik sartzen dena, eta garai bateko apaingarrietako batzuk ditu oraindik.\nBigarren eraberriketarekin batera, erabilera aldatu zen. Orduan, sukaldea beheko solairura aldatu zuten, ipar-ekialdeko ertzera, eta gainera, sukalde ondoan jantoki argiztatu bat eraiki zuten, fatxada nagusitik sarbidea zuena. Gainera, hiru logela gehiago jarri zituzten. Hori guztia hasierako antolamenduarekin bateragarria zen antolamendu bat erabiliz eta material egokiak baliatuz, hala nola Gamboa fabrikako baldosa hidraulikoak, kromatismo nabarmeneko diseinu erakargarria duten baldosak.\nEraikinaren balio nagusiko elementuetako bat partzelaren hegoalde eta mendebaldeko itxitura da. Diseinu originala du, bai burdin hesian, bai burdin hesia zedarritu eta Karrantzako kare harrizko zutabeekin errematatzen duten harrizko elementu berezietan. Burdin hesiaren ondoan, espaloi bat proiektatu zen, errepidearen handitzeak aldatu duena.\nPortillo txaletaren eraikuntza-multzoak eta atxikita daukan partzelak balio handiak dituzte: morfologikoak -konposiziozkoak eta formalak-, tipologikoak eta eraikuntzazkoak.\nIzan ere, eraikinaren arkitektura-moldea funtsezkoa da estiloen trantsizioa ulertzeko, jauregi neoklasikotik gaur egungo etxera egoitza-erabilerara gertatu zena, XIX. mendearen erdialdetik erabateko helduarora iritsi arte, XX. mendearen hogeiko eta hogeita hamarreko urteetan.\nGainera, eraikina aurretiaz eraikitako molde baten egokitzapenaren emaitza da, eta horrek halako apartekotasun-balio bat eransten dio berez aparta den arkitektura horri.\nBestalde, ondo kontserbaturik dago, etengabeko egoitza-erabileraren ondorioz, eta horrek eragin du jatorrizko balioak egokiro mantendu direla eta transmititu ahal direla."}
{"id": "395726", "revid": "3591", "url": "https://eu.wikipedia.org/wiki?curid=395726", "title": "Danubioren deltako poni", "text": "Danubioko deltako ponia, edo Danubioaren deltako zaldia Danubioren deltan kokatzen den basazaldiaren populazio bat da. \naparteko arraza bat izateko mailara ailegatzen ez den populazio honen garapenarekin, bere baldintza ekologiko berezietan kokaturik, zaldi mota berezi bat sortu da edozein moduan, Danubioko deltako ponia hain zuzen. Zaldiak Leteako oihanean larretzen dira gehien bat.\nBere tamaina txikia zein gainontzeko ezaugarriengatik, Danubioko deltako zaldi hauek ponien sailkapen taldean sartzen dira.\nArrazaren egoera.\n2000en urtean 3.600 zaldi inguru larretzen ziren libre Letea oihaneko parke naturalean."}
{"id": "395727", "revid": "3591", "url": "https://eu.wikipedia.org/wiki?curid=395727", "title": "Danubioko deltako poni", "text": ""}
{"id": "395728", "revid": "56334", "url": "https://eu.wikipedia.org/wiki?curid=395728", "title": "Jean Batiste Darroquy", "text": "Jean Batiste Darroquy (Donibane Lohizune, ? - ?, ?) lapurtar arkitekto bat izan zen. \"Art Nouveau\" eta euskal estiloko arkitektura bultzatu zituen bere lanetan.\nParisen ikasi ondoren, Luis Aladr\u00e9nekin hasi zen lanean eta Bizkaiko Foru Aldundiaren jauregiaren eraikuntzan parte hartu zuen. Honen heriotzan, ordezkatu eta 1902an Campos Eliseos antzokia eta Montero etxea eta 1904an Portillo eta Hern\u00e1iz txaletak eraiki zituen."}
{"id": "395729", "revid": "1545", "url": "https://eu.wikipedia.org/wiki?curid=395729", "title": "Jean Baptiste Darroquy", "text": ""}
{"id": "395730", "revid": "119347", "url": "https://eu.wikipedia.org/wiki?curid=395730", "title": "San Joan Ebanjelariaren eliza (Zirao)", "text": "San Joan Ebanjelariaren eliza Ziraoko parroki-eliza nagusia da. XXI. mendearen hasieran arriku larrian zegoen baina herritarren presioari esker berreskuratu zuten. 2012ko urriaren 3an Eusko Jaurlaritzak \"monumentu\" izendatu zuen, Sailkatutako Kultura Ondasuna.\nZiraoko San Joan Ebanjelariaren eliza eraikin interesgarria da ikuspegi historiko eta arkitektonikotik, eta, gainera, gangetan eta erretaula nagusian dituen margolanak interesgarriak dira ikuspegi artistikotik. Gangak XVI. mendeko Arabako pintzeladuraren nahiko adierazle garbiak dira; San Joan Ebanjelariaren erretaula nagusia, berriz, bertan jartzeko diseinatu zuten berariaz, XVII. mendean, eta elizaren berezko elementutzat hartu behar da. Bestalde, gurutzadurako erretaula barrokoek (Andre Maria Arrosariokoarenak eta San Prudentziorenak) eta habeartearen alboetan daudenek (San Anton abadearenak eta San Isidrorenak) multzo esanguratsua osatzen dute elizaren barnean, eta, gainera, badira zenbait kalitatetako irudi higigarriak ere, deskripzio honetan zerrendatuko ditugunak. Elementu horiek guztiak direla medio, eliza oso interesgarria da ikuspegi historiko eta arkitektonikotik eta ikuspegi artistikotik.\nEraikinaren deskripzioa.\nKanpoaldean, eraikina harlangaitzezkoa da, baina, eskantzuetan, baoetan eta horma-bularretan, harlanduz eginda dago. Hegoaldean du ataria, nahiko xumea. Portada ateburuduna da, eta ateburuaren gaineko apaingarriek dobelen itxura dute. Portadak pilastrak ditu alboetan, baina harroinek eta kapitelek bakarrik iraun dute zutik. Atariko teilatuak taulamenduaren zati handi bat estaltzen du. Hegoaldean, elizak apaizetxea zuen atxikita, baina, egun, hondatuta dago apaizetxea. Dorrea elizaren hego-mendebaldean dago, oinplano karratukoa da eta, gainean, erdi-puntuko sei arku ditu, karilloia ixteko.\nGurutze latindarraren formako oinplanoa du tenpluak. Habearteak, berriz, bi zati ditu, eta burualde zuzena. XVI. mendeko arku tertzelete eta kopatuko gangek estaltzen dute, zutabe erdietan zurkaiztuta. Epistola eratzen duen gurutzaduraren besoan, erdi-puntuko arkuaren formako leihate molduratu bat dago, arku trilobulatuko trazeriadun bao germinatu baten gainean. Gurutzaduraren besoak motzak dira, eta nerbiodun gangek estaltzen dituzte. Tenpluaren oinaldean bada koru garai bat, nahiko landugabea. Sakristia XVI. mendekoa da, eta arku tertzelete eta kopatuko ganga batek estaltzen du.\nHorma-irudiak eta erretaulak.\nElizaren barnealdean, erdiko habearteko gangak (bai burualdekoa, burualdea bera eta presbiterioa estaltzen dituena, bai habeartearen bi zatiak estaltzen dituztenak) tenpera-pinturaz apainduta daude, eta margolan horietatik asko XVI. mendeko pintzeladuraren barnean daude. XVI. mendeko pintzeladura mende horretako eraikin erlijiosoetako paramentuetan eta gangetan landu zen, eta oso erabilia izan zen Araban.\nPolikromia finak dira, lehen zatikoak (burualdekoak) batez ere, eta horma-atalak apaintzen dituzte, gangetako arku tertzeleteetako nerbioen artean. Lehen zatian zenbait motibo plateresko ageri dira: kupidoak, haur biluziak loreontzietatik irteten, girlandak eta zurtoin okerrak, baita motibo geometrikoak ere. Muturretan, Elizako lau doktoreak daude, eta, giltzarrietan, San Joan Ebanjelaria ageri da erdikoan, eta loreak eta izarrak gainerakoetan.\nErdiko zatiaren dekorazioa antzeko estilokoa da: emakumezkoen irudiak, gizon hegaldunak, hegaztiak eta alegiazko animalien buruak ageri dira. Erdiko giltzarrian, Aita Betikoa ageri da, eta gainerako giltzarrien dekorazioa lehen zatikoenaren antzekoa da.\nOinaldeko zatia (korua estaltzen duena) XVII. mendeko polikromia eskasagoez apainduta dago, eta motibo geometrikoak ageri dira, kasetoi moduko laukiez eratutakoak. Muturretan, lau apostoluen margolanak daude, marko kiribilduen barnean, eta, gangaren erdiko giltzarrian, kaliza bat ageri da, latinezko idazkun baten barnean.\nGurutzadurako gangetako giltzarriak askotariko motiboez apainduta daude, hala nola errosetez, armarriez, motibo sinbolikoez eta pasioko tresnez, eta sakristiakoak, berriz, loreez eta errosetez.\nElizari atxikitako ondasun higigarrien multzoaren barnean, nabarmentzekoa da erretaula nagusia, San Joan Ebanjelariarena eta XVII. mendearen bigarren erdialdekoa. Elizaren burualde osoa betetzen du, urre-koloreko egur polikromatuzkoa da eta basamentuak, hiru kaleko bi gorputzek eta atikoak eratzen dute; kaleen artean, korintoar zutabeak daude, binaka, eta, atikoan, frontoi kurbatu bat. Zenbait eskultore aritu ziren erretaulako eskulturan lanean, eta, tartean, Antonio Alloitiz ibili zen. Eskultura batzuetan Gregorio Fern\u00e1ndezen eskolaren eragina nabari da argi eta garbi.\nBasamentuaren erdialdean, sagrarioa dago, baina haren ateak ez erliebeek ez dute iraun. Lehen gorputzean, erdiko kalean, San Joan Ebanjelariaren irudia dago, hari sagaratu baitzioten eliza, eta, haren gainean, bigarren gorputzean, Maria Sortzez Garbiaren eskultura. Atikoan, kalbarioa ageri da, boluta handien artean. Alboko kaleetan, lehen gorputzean, San Joanen zigorraldiaren eta martirioaren erliebeak daude, eta, bigarrenean, Deikundea eta Ikustaldia.\nGurutzaduraren besoetan, Andre Maria Arrosariokoaren eta San Prudentzioren XVIII. mendeko erretaula barrokoak daude. Egitura nagusiak Martin Luzuriagak egin zituen, eta basamentuak, gorputz batek eta atikoak eratzen dituzte; gorputzek salomondar zutabeak dituzte alboetan -Andre Maria Arrosariokoaren erretaulan, Andre Mariaren beraren eskultura bat dago erdian, eta, San Prudentziorenean, santuaren margolan bat-, eta atikoak pinturaz eta landare-motibo ugariz apainduta daude eta lore handi bana dute gainean.\nBestalde, habeartearen albo bietan, San Anton abadearen eta San Isidroren erretaulak daude, XVIII. mendearen bigarren erdialdekoak. Arrokaiaz apaindutako marko laukizuzenak dira, eta frontoi zatitu bana dute gainean, eta murko bat haren erdian. Hurrenez hurren, San Anton abadearen eta San Isidroren beren margolanak dituzte barnean. Elizaren barnealdean, eskuineko aldean, pulpitua dago. Burdinazko baranda eta egurrezko ahots-islagailua ditu pulpituak, eta eskultura bat du gainean.\nGainera, badira zenbait kalitatetako olio-pintura batzuk, XVII. eta XVIII. mendeetakoak gehienak:"}
{"id": "395731", "revid": "1545", "url": "https://eu.wikipedia.org/wiki?curid=395731", "title": "Barren Aldea", "text": ""}
{"id": "395732", "revid": "105290", "url": "https://eu.wikipedia.org/wiki?curid=395732", "title": "Altzibarko teileria", "text": "Altzibarko teileria Zegamako Barrenaldea auzoko eraikina da.\n2012ko urriaren 3an Eusko Jaurlaritzak \"monumentu\" izendatu zuen, Sailkatutako Kultura Ondasuna.\nDeskribapena.\nAltzibarko teileria Zegamako udalerrian dago, Barrenaldea auzoan. Segura eta Zegama herriak lotzen dituen errepidetik hurbil dago eta, zehazki, Altzibar baserriaren jabetzetan, baserritik 75 metrora.\nTeileriaren zati bat duela gutxi berreraiki da. Teilak eta adreiluak egiteko erabiltzen zen labea da, eta gela batzuk ditu erantsita. Harlangaitzeko eraikin txiki eta angeluzuzena da, lurzoruaren maldara atxikita dagoena, eta beheko aldean eranskina dauka itsatsia. Bi isurialdeko estalki asimetrikoa du, lau zutabe exentuk eta eraikinaren hormak eusten dutena. Eranskineko gelek isurialde bakarreko estalkia dute.\nMendebaldean bao bat du, eta bertatik lau angeluko gela batera sartzen da; dirudienez, gela hau langintzarako eta lehortzeko erabiltzen zen; hortik, erdi-puntuko arku adobelatua pasatuz, labera iristen zen. Mendi-mazelan erauzitako zulo batean dago sartuta, eta arabiarra esaten zaienetakoa da: ganbera bikoitza dauka gainjarria, behekoa sutarako eta goikoa egosteko. Aipatutako erdi-puntuko baotik betetzen zen labea, bertan lagatzen diren teilak edo adreiluak egosteko. Labearen beheko aldean, hegoaldean, erdi-puntuko beste bi bao daude; hortik elikatzen zen erregaia. Labeak kono-enbor forma du pixka bat. Oinplanoa angeluzuzena da, gutxi gorabehera 6,40 bider 5,80 metrokoa eta garaieran 5,70 metrokoa. Barrualdea adreilu trinkoduna da. Behealdean, lurretik goraxeago jarritako plataforma du, erregaia bereizita geratzeko. Labearen bi parteak banatzen dituen zolatak zuloak ditu, beroari pasatzen uzteko eta materiala egosi ahal izateko.\nEranskinean, mendebaldean hori ere, beste gela bat dago; seguruena teilaginen logela izango zen. Gelako hondoko horma luzatua da, suhesi modukoa, eta alboko teilapean, hortxe daude labea elikatzeko arestian aipatu diren baoak.\nTeilaginen jarduna XVII. mendetik aurrera agertzen da dokumentatua Zegamako udalerrian; alabaina, Altzibarko teileria hau dirudienez XIX. mendeko bigarren erdian hasi zen lanean, eta XX. mendeko lehenengo herenera arte egon zen martxan. Adreiluak eta teilak nagusiki eskuz egiten ziren. Itxuraz, buztina instalaziotik hurbil hartzen zuten, eta eralki ostean dekantazio ontziak izeneko biltegi batzuetara isurtzen zuten; gero hor urarekin nahasten zuten, eta oratu. Adreiluak eta teilak fabrikatzeko, moldeak edo markoak erabiltzen zituzten: buztinaz betetzen zituzten, eta kanpoan uzten zituzten lehortzeko, gutxienez zortzi egunez. Piezak lehor zeudenean, labera eraman eta goiko ganberan sartzen ziren, aire beroa igarotzeko moduko tarteak utzita piezen artean. Ondoren lurrez estaltzen ziren. Labearen beheko arkuetatik egurra sartzen zuten. Sei egun inguru uzten zuten buztina egosten. Labea itzaltzean, bertan uzten zuten materiala egun batzuetan, erabat hoztu arte.\nAltzibarko teileria teilagintza tradizionalaren primerako adierazgarria da; gaur egun horren adierazgarri oso gutxi daude-eta. Interes etnografiko handia du teileria honek, jarduera hori dokumentatzeaz gainera, antzinako ekoizpen-tekniken eta dagoeneko desagertu diren lanbideen eta bizimoduen erakusgarri delako. Tipologiari dagokionez, halako industrien erreferentea dela esan daiteke. Gainera, eta artisautzako teila-olen arrasto gutxi geratzen direla aintzat hartuta, gaur egun Gipuzkoan halako elementu bakanetakoa esan daiteke"}
{"id": "395735", "revid": "119347", "url": "https://eu.wikipedia.org/wiki?curid=395735", "title": "San Sebastian eliza (Artxua)", "text": "San Sebastian eliza Artxuako (Kuartango, Araba) parrokia eliza nagusia da, XIII. eta XIV. mendeen artean eraikia. 2012ko apirilaren 17an Eusko Jaurlaritzak kultura ondasun izendatu zuen, \"monumentu\" sailkapenarekin.\nEraikinaren deskripzioa.\nParrokiaren tenplua, Kuartangoko estilo erromanikoaren konfigurazioz taxututa, sala-oinplanoko eraikina da. Nabea bera baino estuagoko abside zuzena du, puntadun kanoi erdiko bi bobeda zatiz estalia, bi bobeda zatien artean arku faxoi handia daukala, puntaduna hau ere, zutabe lana egiten duten barruko kontra-hormetan bermatua. Bobeden aparejua entokatua eta luzitua dagoen arren, azaleraren zati handi batean entokatua hondatuta dago, eta bistan geratzen da. Murruetan, luzetara, apaindu gabeko erlaitza doa.\nMurruetan, iparraldean, sakristia dauka; bai eta kapera, arkupea eta hilerria ere, hegoaldean, eta mendebaldean, kanpai-horma. Ekialdean, goialdeari itsatsia, gaur egun bizitzeko erabiltzen den eraikina dago, garai batean herriko eskola izana. Eraikin horrek ez du babesik izango.\nKapera Erdi Aroko tenpluaren murruetatik kanpora ateratzen da; tenpluaren hegoaldean kokatutako hilerrira zabaltzen zela eraiki zen bere garaian. Juan Ruiz apaiza izan zen kapera eraiki zuena, eta bertan eman zioten lur, 1553. urtean. Alabaina, 1580. urtean Pedro Ruiz de Xarte apaizak mezatarako agindu zuen kapera, ordurako elizara zabaldurik zegoela.\nHegoaldeko fatxadan, estalkiaren hegal azpian, harrian landutako irudi batzuk ikusten dira, Erdi Aroko hargin-lanez eginak.\nMultzoa biribiltzeko, kanpai-horma baxu-baxua dago, aldi berean, arkupearen mendebaldeko horma ere badena. Frontisa mendebaldeko hormapikoaren luzapena balitz moduan dago proiektatuta, puntu erdiko kanpai-arku bi dituela, bi isuriko teilatutxoaz estalia.\nArkupetik dauka sarrera tenpluak, isuri bateko zurezko estalkiaren azpitik (gaur egun estalkia erabat hondatuta dago). Hegoaldeko alboan zabaltzen den aitzinalde urritik ere sar daiteke. Hegoaldeko sarrera puntadun arkua da, ertza bistan dutela ebakitako hiru arkibolta eta guzti; atezangoa ere halaxe dauka ebakita, eta inposta alakatua du.\nKoroaren gainean jarritako leiho altu baten bidez eta bao txiki estuen bidez lortzen da tenplua argitzea. Argibide denak dinteldunak dira.\nTenpluaren barruan, harrizko harlauza handiz dago estalia zorua, eta gaur egun hondatu samartuta badaude ere, hor diraute zurezko erretaula batek (ez urreztatu eta ez pintatua), koru dinteldunak (zutabeen buruak apurtxo bat landuta dituena), eta balaustrada bihurrituak."}
{"id": "395738", "revid": "1545", "url": "https://eu.wikipedia.org/wiki?curid=395738", "title": "Gordogana jauregia", "text": "Gordogana edo Puente Palacio Gordexolako jauregia da, Herrer\u00edas ibaiaren ondoan dagoena. Jauregi barrokoa da.\n2012ko otsailaren 15ean Eusko Jaurlaritzak \"monumentu\" izendatu zuen, Sailkatutako Kultura Ondasuna.\nDeskribapena.\nGordogana jauregia XVIII. mendean eraikitako jauregi-egoitza barrokoa da. Horma trinkoak ditu, 400 m\u00b2 inguruko oinplano errektangeluarra eta lau uretako teilazko teilatua. Eraikinak hiru solairu ditu (beheko solairua, lehenengo solairua eta bigarren solairua) eta ganbara. Horrez gainera, atzealdean, bi garaierako eraikin bat du atxikita.\nEzaugarri nagusia barroko estiloko fatxadak dira. Fatxadak harlangaitzez daude eginda, eta harlanduzko blokeen bidez daude sendotuta izkinetan eta baoetan. Hareharria eta kareharria erabili zituzten fatxadak eraikitzeko, eta, argamasa eta agregakina, egiturari eusteko. Plaka leuneko inposten bidez bereizten dira solairuak kanpotik. Aurrealdea ipar-ekialdera dago begira, apaindura gutxikoa da eta lau ardatz ditu. Beheko solairuan, sarrera dago, eta bao bana, alde bakoitzean. Lehenengo solairuan, lau balkoi-ate daude. Ateek burdinazko karelak dituzte alboetan. Erdiko balkoi-ateek balkoi jarraitu bat dute, harrizko idukia duena. Bigarren solairuan, lau bao daude, beheko solairuko baoen antzeko tamainakoak.\nBigarren solairuan, erdiko ardatzean, armarri bat dago, fatxadaren planotik zertxobait aterata. Armarriaren goialdean, kasketa bat dago, bai eta lumak, girlandak, banderak eta tronpetak ere. Behealdean, girlandak batzen diren lekuan, abarrez apainduriko arrosa-leiho bat dago, mentsula baten gainean. Arrosa-leihoaren azpian, hiru kanoi eta bi danbor daude, eta alboetan bi zuhaitz. Zuhaitz horiei lotuta, bi lehoi daude; ezkerrekoak koroa bat du. Hurtado de Ibarguenen oinetxeko armarrian agertzen diren lehoien plagioak dira lehoi horiek. Armarria hiru zatitan banatuta dago. Lehenengo zatia hirutan dago banatuta: zati batean, bi dorreko gaztelu bat agertzen da; beste batean, eskuineko eskuan makila bat duen zaldun bat; eta bestean, zuhaitz bat: zuhaitzaren oinean otso bat dago. Bigarren zatia bitan dago banatuta: alde batean, bi banda daude, eta bestean, latindar gurutzea, ertz bakoitzean hosto bat duena. Hirugarren zatiaren oinarria harlanduzko lana da. Oinarri horren gainean, kapiteldun zutabe bat dago eta zutabe horren gainean hainbat adar daude. Adarrak alboetara erortzen dira. Adarren gainean, ziur asko, gurutze bat egongo zen, ertzetan hostoak zituena.\nGainerako fatxadak irregularrak dira, eta, aurrealdea bezala, luzitutako harlangaitzez eginda daude. Izkinetako eta baoetako harlanduak, batez ere, fatxadakoak, ez dira aurrealdekoak bezain egikera onekoak. Hego-ekialdeko fatxadak hiru ardatz ditu. Lehenengo eta bigarren solairuetan, hiru bao daude; beheko solairuan, berriz, bi, albo bakoitzean bat. Erdiko ardatzean, teilatupean, txapitula-formako leihotxo bat dago. Atzeko fatxada irregularra da. Hari atxikita, ezkerraldeko erdian, eraikin bat dago, bi solairu dituena (behekoa eta lehenengoa). Eraikin horren alboko fatxadatik, hots, hegoaldera begira dagoen fatxadatik, lorategira sar gaitezke.\nJauregia egoitza bat zen eta da, oraindik ere. Eraikinaren barrualdean eskema funtzionala gorde da. Sarrera nagusitik sartu eta espazio zabal bat dago. \"Hall\" antzeko hori jauregiko geletara joateko pasabidea da. Sarrera nagusiaren aurrealdean eta ezkerraldean ukuiluak daude. Nahiz eta jatorrizko banaketa, harrizko lurra eta lurreko erdiko ildoak bere horretan jarraitu, gaur egun, biltegi eta upategi gisa erabiltzen dituzte ukuiluak. Lehenengo eta bigarren solairuak etxebizitzatzat erabiltzen ziren. Lehenengo solairuan, hego-ekialdera begira, egunez erabiltzeko gelak daude; esate baterako: jangela, egongela eta logela batzuk. Ondoko eraikinean, maila horretan, iparraldera eta hegoaldera begira, zerbitzarien logelak, sukaldea eta komunak daude. Zoritxarrez, ondoko eraikinaren solairu hori kontserbazio-egoera txarrean dago: leku batzuetan, sabaia erorita dago. Bigarren solairua duela gutxi eraberritu dute; etxebizitzatzat erabiltzen dute noizbehinka. Solairu horretan, tximiniadun egongela bat dago, bai eta jangela bat, logelak, komun bat eta sukaldea ere. Solairuetara igotzeko eta jaisteko, eskailera bat bakarrik dago, non eta ipar hegalean. Eskailerak L forma du. Eskaileretan leiho bat dago. Leiho horretatik, teilatupeko gune gardenera sartzen da. Lau uretako estaldurak zurezko egitura bat osatzen du, neurri ertaineko eskuairaldeak dituena. Eskuairaldeek tirante labur bat dute, aurrealdearen paraleloan. Etengabeko aireztapenari esker, zurezko egitura kontserbazio-egoera onean dago; dena den, iragazgaizte-arazoak ditu.\nLehenengo solairuko altzariek jauregiaren kutsu dotorea dute. Aipatzekoa da hallean dagoen errota zatia, aleak zehatzeko erabiltzen zena. Zoritxarrez, ez dago errota zati horri buruzko datu gehiago. Zoruari dagokionez, beheko solairuko zorua harri-blokeez eta -koskorrez dago egina; gainerako solairuetako zorua, berriz, zurez. Sabaiak ez dira oso konplexuak; halere, jatorrizko zurezko gapirioak ikusgai daude. Barruko kontraleihoak zurezkoak dira; beheko solairuko baoak eta lehenengo solairuko balkoiak eta karelak, berriz, burdinurtuzkoak.\nOndoko eraikina duela gutxi eraberritu dute. Bi harri-horma ditu. Horma horiek lursailaren ipar-ekialdea mugatzen dute. Eraikinaren estaldura zurez eta teilaz dago egina. Estaldura horrek espazio ireki eta zabala estaltzen du. Alde batean, garai bateko labea dago. Labearen inguruko hormak trinkotu egin dira, labea eror ez dadin.\nTorre Palacios zubia lursailera iristen da zuzenean. Lursaila Herrer\u00edas errekatik 10 eta 15 metrora dago eta harri-horma batek inguratzen du; eraikinak horma horretatik iparraldera daude. Gainerako lursaila lorategi pribatu antzeko bat da; oso eguzkitsua. Lorategira jauregi barrutik sartzen da. Lorategia handia eta ordeka da; batez ere, belarra dago, eta zuhaitz gutxi. Jauregiaren eskuinaldean bide bat dago, lorategira kanpotik sartzeko balio duena. Bide horrek ate bat zeharkatzen du; harri-blokeez egindako ate bat, ateburua duena. Ate horrek eraikinaren alboko fatxada du euskarritzat. Lorategian ez da beste elementu bereizgarririk gorde."}
{"id": "395739", "revid": "1545", "url": "https://eu.wikipedia.org/wiki?curid=395739", "title": "Puente Palacio jauregia", "text": ""}
{"id": "395740", "revid": "336", "url": "https://eu.wikipedia.org/wiki?curid=395740", "title": "Eritropoietina", "text": "Eritropoietina edo EPOa globulu gorrien ekoizpena (eritropoiesia) eragiten duen hormona glikoproteikoa da. Gizakiengan giltzurrunetan (%85-90) eta gibelean sortzen da ."}
{"id": "395741", "revid": "12788", "url": "https://eu.wikipedia.org/wiki?curid=395741", "title": "EPO", "text": ""}
{"id": "395742", "revid": "77047", "url": "https://eu.wikipedia.org/wiki?curid=395742", "title": "Marqu\u00e9s de Casa Torre jauregia", "text": "Marqu\u00e9s de Casa Torre jauregia edo Sabino Arana kaleko 5. zenbakiko dorretxea Santurtziko jauregia da, XVIII. mendean eraikia.\n2011ko urriaren 6n Eusko Jaurlaritzak \"monumentu\" izendatu zuen, Sailkatutako Kultura Ondasuna.\nDeskribapena.\nSanturtzi erdigunean dago Dorretxe Jauregia, Sabino Arana kaleko 5. zenbakian, Gorka Deuna elizaren, udaletxearen eta parkearen ondoan.\nXVIII. mendean eraikitako etxebizitza-eraikin barrokoa da. Agust\u00edn de la Hormaza y Urquijo eta bere emazteari, Maria Josefa Torrezar y Mascar\u00faa, esleitzen zaio jauregiaren eraikiera. Ondoren, Jose Maria Lizana eta Hormazak, Casa Torreko VI. markesak, konpontzea agindu zuela, udako egoitza izan zedin. Jabetza amak utzitako ondarea zen, Mar\u00eda Josefa de la Hormaza Puente.\nClotilde, Carmen eta Maria Salazar Txabarrik hartu zuten oinordetzan, eta 1933an Maitasun Errukitsua Erlijio Ordenari saldu zioten eraikina. Mojek ikastetxe bilakatu zuten; behar bereziak zituzten neskentzako ikastetxe, hain zuzen ere. Gero, 1980ko urteetan, Udalak eraikina erosi zuen eta, horren ondorioz, Udal ondarearen parte bilakatu zen; udal-bulegoak jarri zituen bertan. Udalak du oraindik jabetza.\nEraikin exentua da; oinplano karratua du eta bolumen kubikoa, oinean 400 metro koadroko azalera eta lau isurkiko estalkia. Inguruan, espazio publiko urbanizatuak daude. Lurra aldapan dago pixka bat. Lorategi pribatua berez handiagoa zen; gero, ordea, parke publiko bilakatu zuten.\nHarlanduzko blokeekin egindako fatxada barrokoak ditu; hori da, hain zuzen ere, Jauregiaren ezaugarri nagusia. Lau solairu ditu: behekoa, lehenengoa, bigarrena eta teilatupekoa. Plaka leuneko inposten bidez bereizten dira solairuak kanpotik.\nAurrealdea hego-ekialdera dago begira. Etxaurre horrek bost bao ditu; baoak harlanduz inguratuta daude. Beheko solairuan hiru sarrera daude eta bi bao alboetan. Lehenengo solairuan, bost balkoi daude; balkoi-ateak dituzte balkoiek. Goiko solairuko baoak izan ezik, gainerako baoak handiak dira. Aurrealdeak ardatz simetrikoa du. Elementu hauek osatzen dute ardatz hori: beheko solairuko sarrera nagusiak, lehenengo solairuko balkoiak eta bigarren solairuko balkoiak. Lehenengo solairuko balkoia baino txikiagoa da bigarren solairuko balkoia eta balkoi-atea. Hiru sarreren inguruan harrizko bozelak daude. Gainerako baoak, berriz, harriz daude inguratuta. Beste balkoiek ez bezala, lehenengo solairuko erdiko balkoiak moldura lerro-nahasia du. Moldura hori hiru sarrera nagusien molduraren antzekoa da. Goialdea, teilatu-hegal azpia, erlaitza konkabo batez eta konbexu batez apainduta dago.\nAurrealdean, ekialdeko izkinan, Hormaza familiaren armarria dago, XVIII. mendekoa; fatxadaren planotik kanpora ateratzen da. Armarria tinbratua da; aurrealdean kasket bat du, luma ugariz apaindua, bularraldean maskor bat, inguruan lanbrekinak, oinarrian maskaroia eta alboetan lehoi bana. Lehoiek armarriari eusten diote. Armarria laurdendua da eta honela dago antolatuta: lehenengo laurdenean, almenadun gaztelu bat ageri da; bigarren eta hirugarren laurdenetan, otso ibiltari bat; eta laugarrenean, bost lerro.\nTeilatu erdian dagoen linterna ez da Jauregia eraiki zuten garaikoa, geroago egin zuten; gaur egun behatoki bilakatu dute. Mendebaldeko fatxadan, beheko eta lehenengo solairuei eranskin bat gehitu zieten, lorategiari begira dagoena. Fatxada nagusiaren aurrean, kareharriz eginiko eskultura bat dago, \u00abItsasgizonek itsasoan pairatzen dituzten arriskuen alegoria\u00bb deritzona. 25 metrora, Jauregira sartzeko harmailadia dago eta, albo banatan, kareharriz eginiko lehoi baten eskultura.\nHasieran, bizilekutzat erabili zuten Jauregia. Gero, bertan bulegoak jarri zituen Udalak. Orain, berriz, herriko kultur etxe bilakatu dute. Aurki irekiko dute.\nEskailera nagusiaren inguruan dago antolatuta eraikinaren barnealdea. Garai batean, argizuloak argiztatzen zuen eskailera hori. Beheko solairuan ukuiluak zeuden. Lehenengo solairuan, berriz, bizilekua; hau da, logelak, egongelak, jantokia, sukaldea, komunak eta jakitokiak. Teilatupean, zerbitzu-gelak zeuden. Arotzeria zurezkoa da eta kanpoko kontraleihoen bidez babestuta dago. Beheko solairuko baoek eta gainerako balkoiek burdin-lana dute. Jatorrizko altzariei dagokienez, egur landuz eginiko bi kutxatzar ditugu: batak eserlekuaren itxura du, eta besteak zurezko oinarria. Diseinuak esaten digu ziur asko Jauregia baino berriagoak direla."}
{"id": "395743", "revid": "1545", "url": "https://eu.wikipedia.org/wiki?curid=395743", "title": "Sabino Arana kaleko 5. zenbakiko dorretxea", "text": ""}
{"id": "395744", "revid": "512", "url": "https://eu.wikipedia.org/wiki?curid=395744", "title": "Radia Perlman", "text": "Radia Joy Perlman (Portsmouth, Virginia, AEB, 1951) software-sortzailea eta (konputagailuen) sare-ingeniaria da, segurtasun informatikoan aditua. \"Interneten ama\" gisa ezagutzen dute batzuek, nahiz eta berak ezizen hori ez omen duen gustuko.\nOspetsua da Spanning Tree Protocol (STP) izeneko protokoloa sortu zuelako. Protokolo hori funtsezkoa da sare lokaletan (LAN, Local Area Network) ibilbideen erredundantzia ahalbidetzeko.\nBeste arlo batzuetan ere ekarpen asko egin ditu, hainbat protokolo sortu eta estandarizatu baititu. TRILL protokoloa (Transparent Interconnection of Lots of Links), esate baterako, berak asmatu zuen.\nIkasketak, doktoregoa.\nMassachusetts-eko MIT institutu ospetsuan ikasi zuen.\nKarrera ikasi bitartean MITeko Adimen Artifizialeko Laborategian ibili zen lankidetzan. Bertan Seymour Papert irakaslearekin garatu zuen LOGO programazio-lengoaiaren bertsio txiki bat, TORTIS izenekoa. LOGO lengoaia konputagailuen programazioa ume txikiei irakasteko erabiltzen zen. Radia aitzindaria izan zen umeei programazioa irakasteko gaietan.\nHasieran Matematikako gradua lortu zuen, ondoren masterra, eta gero konputazio-zientzietako doktore-titulua. Doktore tesia sare-sistemetako bideratze-aplikazioen ingurukoa izan zen (\"routing\"), sareko hutsegite maltzurrak gertatzen direnean gertatzen dena aztertu zuen. Berak asmatutako aplikazioak arlo horretan egindako lanaren oinarria izan dira. \nIkerketa, ekarpenak, lanbidea.\nBaina Perlman ospetsuagoa da Spanning Tree Protocol (STP) izeneko protokoloa sortzeagatik. Protokolo hori funtsezkoa da sare lokaletan (LAN, Local Area Network) ibilbideen erredundantzia ahalbidetzeko, begizta infinituak tratatu ditzake eta. Digital Equipment Corporation enpresan (DEC) lan egiten zuen Perlmanek 1985ean STP protokoloa asmatu zuenean. Lan horri esker Ethernet protokoloak jausi kualitatibo bat egin zuen: adabegi gutxirekin eta distantzia oso mugatuan mugitzetik distantzia handian zeuden hainbat sare bildu ahal izatera pasatu zen.\nGaur egun Intel Corporation enpresa handian lan egiten du, ordenagailu gehienek daramaten prozesadorea fabrikatzen dituena.\nErregistratu ditu 70 patente baino gehiago. Gehienek lotura dute segurtasun informatikoarekin.\nLiburuak.\nKonputagailu-sareei buruz testuliburu bat idatzi zuen eta beste bat, Charlie Kaufman-ekin batera, [segurtasun informatiko|konputagailuen segurtasun]]ari buruz."}
{"id": "395745", "revid": "105290", "url": "https://eu.wikipedia.org/wiki?curid=395745", "title": "Villanuevako presa", "text": "Villanuevako presa edo La Mierreko presa Gaubeako Uribarri Gaubea auzoko presa da, Euskal Herrian dagoen bakarra zurez eta harriz eraikia.\n2011ko irailaren 6an Eusko Jaurlaritzak \"monumentu\" izendatu zuen, Sailkatutako Kultura Ondasuna.\nDeskribapena.\nTxostenak aztertzen duen presa Gaubeako udalerriko Uribarri Gaubea herrian dago, Omecillo ibaian, urez hornitzen zuen errotatik 500 metrora HMrantz, zeina XVIII. mendean jada dokumentatuta baitago. Presaren eginbeharra ibaiaren ur-maila igotzea zen, errota kanalerantz indarrean jarri ahal izateko.\nPresak ibaiaren ibilguarekiko angelu txiki bat eginez eraikia dago; zurezko eta harrizko egitura bat da, tamaina eta malda ezberdinetako bi planok eratua. Beraz, urari goiti dagoen arrapala motzagoa da, malda handiagokoa; urari beheiti dagoena, aldiz, leunago jaisten da, presa-oinarria zulatu dezakeen ur-kolpea ekiditeko.\nEraketa honek zurezko estalki baten eraikuntza-moldea gogorarazten du, nahiz eta urari beheiti dagoen zatian egurra harrizko kordoiekin nahasirik agertzen den, kontrahorma moduan. Arrapalak azkentzen dituen gailurra 2,10 metro garai da eta 10,75 metro luze, eta piezaren sekzioa 0,35 metro.\nUrari goiti dagoen aldean, egituraren armazoia babesten duen zurezko estalkia ikus daiteke. Urari beheiti dagoena 3,5 metroko luzerako eta 0,25 metroko sekziodun enborrez osatua dago, tobazko harri-blokeekin nahastuta.\nUrari beheiti dagoen arrapaletik, udaldian, presa ohantzean finkatzen duen zurezko \u00abparrilladura\u00bb ikus daiteke. Gutxi gorabehera metro bateko aldea duen erretikulua da, barnealdea harri-blokez beterik duena. Zurezko erretikulua burdinazko iltze batzuen bitartez tinkatuta dago, edota iltzeok arroka naturalaren irtenguneen kontra bermatuta.\nPresaren gailurretik 1,8 metrora, ezkerraldean, ura kanalera bideratzen zuen uhatea dago, gutxi gorabehera 1,10 metroko zabalera duena.\nPresa zurez eta harriz egindako egitura berezia da, Arabako Lurralde Historikoan dagoen bakarra. Zurezko presak sarri erabili bide ziren garai batean, gelditu diren arrasto ugariei eta dokumentazioari erreparatuz gero, baina gerora harrizkoek hartu zuten haien lekua. Horregatik, ez da ohikoa zur hutsezkoak edo tipologikoa mistoa dutenak -aztergai dugun honetan bezala- aurkitzea. Izan ere, Euskal Autonomia Erkidegoan gaur egun \u00abin situ\u00bb ezagutzen eta kontserbatzen den bakarra dugu. Presa mota hau arkeologia industrialaren benetako erlikia dugu, jada desagertu diren antzinako eraketa eta tekniken testigu bakana. Azpimarratzekoak dira, bestalde, presaren eraikuntza-sistema mistoa -zura eta harria konbinatzen baititu-, haren kontserbazio egoera balekoa baina delikatua, eta haren interes historiko eta etnografikoa."}
{"id": "395746", "revid": "1545", "url": "https://eu.wikipedia.org/wiki?curid=395746", "title": "La Mierreko presa", "text": ""}
{"id": "395747", "revid": "71145", "url": "https://eu.wikipedia.org/wiki?curid=395747", "title": "Santa Maria eliza (Moreda Araba)", "text": "Santa Maria eliza Moredako parroki-eliza nagusia da, herriaren gailurrean dagoena.\n2011ko irailaren 6an Eusko Jaurlaritzak \"monumentu\" izendatu zuen, Sailkatutako Kultura Ondasuna.\nEraikinaren deskripzioa.\nMoredako Santa Maria elizaren egituran hainbat eraikuntza-etapa gainjartzen dira. Lehenengo etapari lotzen zaizkio oraingo elizaren aurreko beste baten aztarnak, seguru asko Erdi Arokoak; bigarren etapan (XVI. mendea) oraingo nabea eraiki zen, haren ganga-formako bi atalak, aurrealdea eta elizako koroa barne; hirugarren fasekoa da dorre-burua; XVII. mende bukaera eta XVIII.aren hasierakoak dira, azkenik, burualdea, gurutzadura eta hormetako pinturak.\nGeroztik egin diren aldaketek ez dute eraginik izan elizaren eite orokorrean.\nEliza harlanduzkoa da. Gurutze latinezko oinplanoa du, bi nabe-atalekin, gurutzadura, burualdea eta dorre atxikia, nabearen oinaldean kokatua. Beharbada aurreko eraikinen baten gainean altxatu zen. Nabearen barnean kontrahormak eta arku zorrotzeko hormak altxatzen dira, non Gotikotik Errenazimentura bitarteko trantsizioko leiho zabalak dauden, berriki zaharberrituak. Hori dela eta, zenbait leiho gotiko biki ikusten dira, arku trilobulatudunak. Gurutzadurak burualdean ganga semiesferikodun kupula bat dauka, petxinetan bermatua eta alboetan ertz-gangak dituena, eta kapera nagusia bezala pinturaz apainduta dago.\nDorrea oinplano karratukoa da, harlanduzkoa. Bi gorputz ditu eta elizaren behealdea erabiliz eraiki zen nagusiki. Goiko gorputzak kanpai-arkuak ditu, eta burualdean kupula semiesferikoak.\nElizaren sarbidea XVI. mende aurreratuxeko portada plateresko bat da. Kapitel korintoarra duten bi koloma ildaskatuk eusten diote arkitrabeari, eta bertan frontoi triangeluarra bermatzen da, Aita Betikoaren figura bat duena hiru pitxar estilizatuz lagunduta. Multzo honek arku erako atalburu bat du, pilastren gainean, gruteskoz apaindurik. Frisoa arkitrabetik aingeru-burudun frontoiraino doa.\nBarruan korua dago, bigarren fasean eraikitako arku kakotu baten gainean. Behe-ganga izardun bat du, lerro makurrak eta giltzarri laua dituena. Handik hara, 1801. urtean, oraingo burdinazko baranda erantsi zitzaion. Sakristia oinplano angeluzuzenduna da, beheratutako kupula obaldun sabaiarekin.\nElizaren mendebaldean gorputz exentu bat dago, agian aurretik eraikitako hiru ferra-arkurekin, inguruko ermita zahar batetik ekarria."}
{"id": "395748", "revid": "119347", "url": "https://eu.wikipedia.org/wiki?curid=395748", "title": "Urkijo jauregia", "text": "Urkijo jauregia Aiarako (Araba) Zuhatza herrian dagoen jauregi neoklasikoa da.\n2011ko uztailaren 19an Eusko Jaurlaritzak kultura ondasun izendatu zuen, \"monumentu\" sailkapenarekin.\nDeskribapena.\nUrkijo jauregiak 2.070 metro koadro inguru ditu eta barruti lorategidunaren barneko bizitegi-multzoa da; jauregia bera nabarmentzen da, eta kotxe-tokia, zerbitzuko langileen etxea eta biltegia edo zalditegia bezalako eraikuntza osagarriek eta, lorategian, harrizko lauzen bideak eta igerilekuak osatzen dute.\nFinkak hainbat sarrera ditu: oinezkoena, fatxada nagusiaren aurrean, A-3641 errepidearen kontra, eta ibilgailuena, eraikin lagungarri batetik, bigarren mailako bidearen aldamenetik, nahiz eta ikusten den sarrera hori ez dela jatorrizkoa.\nEraikin nagusia jauregi-etxebizitza da, eta aldeko 16 metroko oinplano angeluzuzena eta bolumen kubikoa ditu. Beheko solairua, lehen solairua eta teilatupea ditu. Azken horrek teilazko eta zurezko egiturazko lau isurkiko estalkia du, fatxada nagusiarekiko tirante labur perpendikular bat duela. Estalkiak presentzia bolumetriko handia du, teilatu-hegalaren tamainagatik, eta jauregiaren aurreko aldean zabaltzen diren zurezko harburuek eusten dute. Eraikuntzaren gainerakoa ez bezala, fatxada nagusiak hego-ekialdera ematen du eta honako tratamendu hau du bereizgarri: sarrera nagusiarekiko simetrikoa da, eta azalera guztian ondo landutako hareharriko harlanduzko lana du. Oinaldea ez da desberdina. Hierarkia du altueran nahiz horizontalean, eta hiru bider biko sarean antolatzen da. Dekorazio elementuen soiltasuna apurtu egiten da, fatxadaren planoan izkinak nabarmentzen baitira, solairuak bereizten dituzten plaka lauko moldurekin batera.\nGoiko aldea ere plaka lauko erlaitzarekin errematatzen da. Ardatz nagusian dago sarrera nagusia. Horren gainean, lehen solairuan, zutabeen gainean eutsitako balkoi irtena, Urkijo sendiaren armarriak zatitutako frontoia eta, azkenik, estalkian horma piko bat daude, ardatz nagusi hori markoztatzeko.\nSarrera arku zuzeneko ate handia da eta zutabe toskanarrak eta kapitelak ditu alboetan, arkitrabezko taulamenduarekin eta triglifodun frisoekin. Sarreraren alde bietan, simetria markatzen duten bi harrizko banku ere badaude.\nBeheko solairuan, fatxadak bi bao bertikal dinteldun ditu, burdina-hesiz babestuak; aldiz, lehen solairuan, hiru bao balkoidun daude, aldeetan burdinazko karelak eta, erdian, burdinazko barandadun balkoia dituztenak. Sarrera nagusian bezala, beheko solairuko baoek harrizko arku beheratuak dituzte barnealdean. Gainerako fatxadak nagusiaren guztiz desberdinak dira, harlangaitzez entokatuak daude eta antolaketa desordenatuagoa eta asimetrikoagoa dute. Aldeetako fatxadek baoen lau ardatz bertikal dituzte; lehena, zertxobait dotoreagoa da, bao balkoidunekoa, eta jauregiaren aurreko aldeari eta nobleenari dagokio.\nHarlanduzko lana eskantzuetan eta leiho-baoen inguruetan ageri da, nahiz eta atzeko eskantzuetan ez duen hainbesteko kalitaterik. Goiko aldean, lau leiho etzanek argiztatzen dute teilatupeko espazioa. Atzeko fatxadak ipar-ekialdera ematen du eta bao gutxiago ditu, hiru ardatzetan banatuta. Alde batetik du sarrera; lehen solairuan bi leiho ditu eta beheko solairuan nahiz teilatupean bi bao txikiago.\nEraikinak hainbat sarrera ditu. Sarrera nagusiak barnealdean arku beheratua du; beheko solairuan dago eta finkaren kanpoalderako irteera zuzena du, errepidearen aurrera. Gainerakoak lorategirako bigarren mailako sarrerak dira, eraikinaren hainbat altueratan ageri direnak. Nagusiena beheko solairuaren eta lehenengoaren artean dago, alde batean, lorategiaren kota baino hiru eskailera-maila gorago, atearen aurrean eskailera-burua duela.\nFatxada horretan bertan beste sarrera bat dago, erdi ezkutatuta, eta eraikina beheko solairuaren mailan inguratzen duen kanaletik iristen da hara; sarrera horren ondoan, beste zulo bat ikusten da, gaur egun itxita, nahiz eta ateburua eta harrizko inguraketa oraindik ere badituen. Azkenik, bigarren mailako beste sarrera batek -bi ataleko eskailera igota iristen da- lorategia eta lehen solairuaren atzealdean dagoen sukaldea lotzen ditu. Komun txiki bat dago eskailerapean, eta kanpotik sar liteke.\nLorategia eraikinaren beheko solairua baino pixka bat gorago dagoenez, metrobete zabaleko kanalak inguratzen du jauregia, eta, hala, lurra ez da eraikinaren fatxadaren albo-alboan geratzen.\nJauregiaren egiturak karga-horma perimetralak ditu, altueran handitik txikira doazenak, eta egurrezko egitura du barnealdean. Egurrezko sei zutabe dira, eta espazioa banatzen duten hiru hormarte osatzen dituzte. Forjak, berriz, garipioz eta oholtzaz osatuta daude.\nBarruko programari dagokionez, beheko solairuan sarrera nagusia daukagu, kalearen sestran, eta, hortik, bi eskailera igo eta erdi-puntuko harrizko arkua gurutzatuta, gelarik publikoenetara iristen da: egongelara, jangelara, logela batzuetara eta komunetara, baita jangela ondoko bodega batera ere. Solairu hau bi ataleko egurrezko eskailera bidez komunikatuta dago beste solairuekin; egurrezko eskudela eta burdinazko barra pintatuak ditu eskailerak, eta lorategira joateko alboko sarreraren aurrean dago.\nGoiko solairuan, sukaldea eta komuna daude hondoan, eta gainerako logelak erdiko korridorearen bidez banatuta daude; azkenik, teilatupea gune gardena da: egurrezko egitura ikus liteke, baita zutabe, tirante eta jabaloien artean egindako loturak ere, hori guztia egurrezko zirien bidez. Azken solairu horretan espazioa banatu egin da, eta lau gune garden sortu dira. Sarrera nagusia harrizko lauzaz estalita dago, eta gainerakoa egurrezkoa da.\nAltzariei dagokienez, jatorrizkoak ez dira gorde, baina daudenek jauregiaren kutsu dotoreari eusten diote. Arotzeria egurrezkoa da, eta baoak leiho-atez babestuta daude; barrutik, beheko solairuan eta kanpotik (egurrezko xafla orientagarriak), lehen solairuan. Eraikinaren aurrealdeko estalkiari eusten dioten harburuek landareen irudiak dituzte, eta oholtza ere xehetasun handikoa da; nolanahi ere, jabeen arabera, oholtza geroago landu zen, dotorezia handiagoa izan zezan. Burdina-lana beheko solairuko baoetan eta goiko balkoietan ikusten da, baita jauregiaren aurrealdea inguratzen duen perimetro-hesian ere. Gainerakoan, berriz, lursaila harrizko horma altu batez mugatua dago, eta, zoritxarrez, hormigoizko blokez luzatu da horma hori.\nJauregiaz gain, lursailean, mendebaldean, badira kalitate arkitektoniko txikiagoko bi eraikin laguntzaile ere: eraikinik luzeenean, landa-estilokoan, ustez, zerbitzariak bizi ziren goiko solairuan, eta, beheko solairua, berriz, biltegirako edo beste zerbaitetarako erabiltzen zuten. Ikusten denez, eraikinaren inguruko lurretarako sarrera zuten; ziurrenik, jabe berarenak izango ziren lurrok, eta landu egingo zituzten. Beste eraikina garaje gisa erabiltzen zen. Bi eraikinak, eta igerilekua ere bai, bide zuzenen bitartez lotuta daude jauregiarekin; elkarren artean perpendikularrak dira bideok, harlauzaz zolatuak, eta tartean belarrezko parterreak daude, zintarriz mugatuta. Jauregia eta gertuen dagoen eraikina lotzen dituen bidea eta lorategiaren hegoaldean dagoen igerilekura iristeko bidearen zati bat, parra zurkaizteko balio duen arku itxurako armazoi metaliko soil batez estalita daude. Lorategian ez dago landare askorik, baina bada zuhaitz txiki bat edo beste, eta heskai batzuk ere bai."}
{"id": "395749", "revid": "58701", "url": "https://eu.wikipedia.org/wiki?curid=395749", "title": "Larraondoko zerrategia", "text": "Larraondoko zerrategia Zeraingo eraikina da, XIX. mendearen azken hamarkadan Higinio eta Santiago Alustizak eraikia. 1960. urtearen inguruan utzi zioten zerrategia erabiltzeari.\n2011ko uztailaren 19an Eusko Jaurlaritzak \"monumentu\" izendatu zuen, Sailkatutako Kultura Ondasuna.\nDeskribapena.\nLarraondo zerrategia Zerainen dago, Larraondo baserritik metro gutxira. Zerrategia eraikin txiki batean dago eta, bertara iristeko, Lasurrategiko ubidearen paraleloan dagoen bidea hartu behar da mendebalderantz. Antapara pixka bat gorago dago. Antaparak errekako ura jasotzen du, bai eta errekarekin bat egiten duen errekasto baten ura ere.\nEraikin txiki bat da zerrategia; erreka gainean dago eraikita, bi isurkitako teilatua du, mendi-hegalaren kontra eraikitako harri-horma du euskarri eskuinaldean, eta gainerako hormak zurezkoak dira. Aurrealdean, zerrategiaren behealdean, etxetxo bat dago, isurki bakarreko estalkia duena. Bertan dago, hain zuzen ere, turbina txikia. Turbina handia zerrategi barruan dago, behealdean. Turbina handiak mugiarazten ditu makinaren uhalak. Zerrategitik gora, metro batzuetara, antapararekin -hots, ur-biltegiarekin- topo egingo dugu. Hodien bitartez, ura turbinetara eramaten da. Uraren indarrak birarazten ditu turbinak. Ura albotik sartzen da eta erdialdeari loturiko hodietatik ateratzen.\nUhate batetik sartzen da ura ur-biltegira. Ur-biltegia harlangaitzez eginda dago eta hormigoiz sendotuta; hor ubidea estua den arren, zabaldu egiten da poliki-poliki. Antapararen hasieran, hiru maila daude hondoan, eskailera-maila gisara eraikita, uretan dauden adarrak eta bestelako objektuak aurrealdera igaro ez daitezen. Antaparak gainezkabide bat du errekarantz eta aurrealdean metalezko sare bat. Sare horrek irazi egiten du ura, hostorik eta antzekorik igaro ez dadin hodietara, hots, ura turbinetara daramaten hodietara. Giltza-sistema bati esker, ur-jarioa eten daiteke, garbiketa-lanak edo bestelako lanak egiteko.\nZerrategiko etxetxoko turbina txikiak abiarazten du dinamoa. Dirudienez, sortutako elektrizitatea argitarako erabiltzen zen zerrategian, bai eta baserrian ere; izan ere, kontrapisu- eta kable-sistema baten bidez, baserritik abiaraz zitekeen sistema.\nZerrategi behealdeko turbina handiak abiarazten du makina mugiarazten duen uhal- eta polea-sistema. Lekukotasunen arabera, garai batean 14 makina izan zituen zerrategiak. Gaur egun, hiru uhalek abiarazten dituzte erreminta hauen mekanismoak:\na) 1. uhala:\nb) 2. uhala:\nc) 3. uhala:\nZerrategian, sutegi bat eta ingude txiki bat ere badaude. Sutegiak sua zirikatzeko balio du eta aireztapen-sistema du. Ingudea, berriz, metalezko tresnak konpontzeko erabiltzen zen. Horrez gainera, erreminta eta tresna txiki asko jaso ditugu. Zerrategiko lanetarako erabiltzen ziren erreminta eta tresna horiek.\nIndustriaurrean eta lehenengo industrializazioan, energia hidraulikoaz ibiltzen ziren instalazio asko eraiki zituzten. Instalazio horiek hainbat eta hainbat gauzatarako erabiltzen ziren. Instalazio horien adibide da Larraondo zerrategia. Instalazio txikia izan arren, Larraondo zerrategia baserriarekin eta baserriko lanekin lotuta dago. Biak oso ondo zainduta daude; garai bateko makinak ia osorik daude eta martxan ikus daitezke.\n1890 inguruan jarri zuten abian zerrategia eta 1960ra arte erabili. Dena den, baserrian argia izateko erabili zuten 1970eko urteetan. Gero, baztertuta utzi zuten 1993ra arte. Urte hartan, zortzi hilabetez zaharberritze-lanak egin ondoren, jendearentzat zabaldu zuten. Zaharberritze-lanetarako, zerrategiko materiala erabili zuten; zerrategian bertan eta inguruko bordetan aurkitu zutena, hain zuzen ere. Instalazio txiki hori ondare historikoa da; XIX. mendean eta XX. mende hasieran nola lan egiten zuten erakusten digu. Gaur egun, zaharberritze-lanei esker, kontserbazio-egoera onean dago. Interes kulturaleko hainbat elementuk agerian jarri dute Zerainen balioa; besteak beste, Aizpeako meategiek eta museoak. Zerrategia elementu horietako bat da."}
{"id": "395750", "revid": "1545", "url": "https://eu.wikipedia.org/wiki?curid=395750", "title": "Aizpea meategiak", "text": ""}
{"id": "395751", "revid": "448", "url": "https://eu.wikipedia.org/wiki?curid=395751", "title": "Zirkulu Polar Artikoa", "text": ""}
{"id": "395752", "revid": "448", "url": "https://eu.wikipedia.org/wiki?curid=395752", "title": "Zirkulu Polar Antartikoa", "text": ""}
{"id": "395754", "revid": "512", "url": "https://eu.wikipedia.org/wiki?curid=395754", "title": "Portsmouth (Virginia)", "text": "Portsmouth Ameriketako Estatu Batuetako Virginia estatuko hiria da. 2012an hiriak 97.450 biztanle zituen."}
{"id": "395755", "revid": "1545", "url": "https://eu.wikipedia.org/wiki?curid=395755", "title": "Portsmouth, Virginia", "text": ""}
{"id": "395756", "revid": "15251", "url": "https://eu.wikipedia.org/wiki?curid=395756", "title": "Bego\u00f1ako Andra Mari Haur Kolonia", "text": "Bego\u00f1ako Andra Mari Haur Kolonia Sukarrietako San Antonio auzoko eraikina da.\n2011ko martxoaren 28an Eusko Jaurlaritzak \"monumentu\" izendatu zuen, Sailkatutako Kultura Ondasuna.\nDeskribapena.\nBego\u00f1ako Andra Mari Haur Kolonia Sukarrietako kanpoaldean dago, Abi\u00f1ako San Antonio auzoan. Zornotza-Bermeo errepidearen ondoan dago, Gernikako itsasadarraren bokalean, San Antonio hondartzaren alboan. 78.000 m\u00b2-ko lurzati bat okupatzen du, Busturia eta Sukarrieta artean, ekialdetik Gernikako itsasadarra bera muga duena, eta mendebaldetik Zornotza-Bermeo trenbidea eta bi herri horiek lotzen dituen errepidea. Koloniara iristeko hiru bide daude: errepide nagusitik, hondartza eta pasealekutik, edo trenbidetik, Sukarrietako tren-geralekua Koloniarekin lotzen duen bidetik.\nKolonia osatzen duten eraikinak zelai eta lorategiz osaturiko berdegune zabalek inguratuta daude. Bukaera aldean pergola bat duen mailadi batek lotzen du Kolonia pasealekuarekin eta hondartzarekin. Pergolaren alboan 38 m-tik gora duen eukalipto handia dago, Sukarrietako Koloniaren ikur bilakatu dena.\nGune fundatzaileko eraikin guztiak (jagolearen etxea, zuzendariaren etxebizitza eta eraikin nagusia) hegoaldera begira daude, horrela bi helburu betetzen baitituzte: ahalik eta argi-ordu gehien aprobetxatzea eta ingurune osasungarri, ongi aireztatua eta argitsua bermatzea, xede sanitario horretan oinarrituta altxatu baitzen.\nRicardo Bastidak proiektatu zuen Koloniaren eraikin nagusia, kaperarekin, Ramon de la Sotarentzat, 1925ean. Helburua arrantzaleen seme-alabei arreta ematea izan zen. Baina helburu hori alde batera utzi, eta Bilboko Udal Aurrezki Kutxari saldu zitzaion eraikina, zuzendariaren etxebizitzarekin eta jagolearen etxearekin batera, bai eta Busturiaren eta Sukarrietaren arteko inguruko lur-sail handia ere. 1925ean, Bego\u00f1ako Andra Mari Haur Kolonia jarri zen bertan. Oinplano laukizuzena du, luzetara dagoena, eta fatxada nagusia alde handietako batean du, zehazki hegoaldera begira dagoenean. Oinplanoa hiru pabiloik osatzen dute, elkarren artean galeria terrazadunen bitartez lotuak. Laukizuzen honetan kaperaren atala nabarmentzean da, multzoarekiko perpendikularra, iparraldeko fatxadan irteten dena. Erdiko gorputzari atxikia, jatorriz museoa gordetzen zuen tokian, dorrea altxatzen da, zeinak jatorrizko bi pabiloiak eta 1928ko zabalkuntzatik bereizten baititu.\nEraikin osoa hormigoi armatuzko forjatuz egina dago, salbu eta kapera, zurezko egitura baitu. Itxitura-hormak kanpoaldetik paramentu leunez eta bistan dagoen harlangaitzez eginak daude, eta haien eitea bat dator Koloniako gainerako eraikinekin. Pabiloiak lau uretako estaldura batez eta hegalkin komun batez errematatuta daude, hormigoizko armazoi baten gainean eta zenbait teilatutxo perpendikularrez hornituta, zeinek estalkipeko solairuaren aireztapen eta agiztapenerako baoetarako tokia bermatzen baitute. Kaperak bi isuriko teilatua du, oktogonala absidean, barrualdetik igeltsuak estalia, ganga trenkatuaren tankeran. Dorrea, bestalde, estalki piramidal batez amaitzen da.\nEraikinaren kanpoko itxura, bere ezaugarri plastiko eta apaindurazkoei dagokienez, estilo neobaskokoa da, 1920ko hamarkadan eta Ricardo Bastidaren lanean ohikoak ziren parametroen bitartez bikain definitua. Oro har lau bao-erregistro ditu, solairuen banaketarekin bat datozenak. Fatxada nagusian oreka dago zuloaren eta hormaren artean, eta atzeko fatxadan eta alboetakoetan horma nagusitzen da. Baoen eraketa oso aldakorra da: arku eskartzanoak eta puntu erdikoak, batez ere sarbide eta eguteretan; bao karratuak pabiloiak elkartzen dituzten galerietan; ardatz bertikaleko bao laukizuzenak alboko pabiloietan, eta abar.\nKapera eraikin nagusian integratuta dago, eta perpendikularki kokatzen da mendebaldeko hegalaren eta erdiko pabiloiaren artean. Kanpoaldetik, kaperaren oinaldeak eraikinaren atzealdean duen proiekzioa nabaritzen da, absidea eta gela osagarriak begibistan daudelarik, eta burdina forjatuzko kanpai-horma bat ere ikus daiteke higiezinaren fatxada nagusian.\nBarrualdean korua du, nabe nagusiaren oinaldean altxatzen dena, eta bertara iristeko lehenengo solairuan du sarbidea. Argiztapena hormetakoa da, alegia, gangako lunetoen artean (lau luneto, nabearen alde bakoitzean) ireki diren puntu erdiko bao zabaletatik sartzen da, beirate beruneztatuez ixten direnak. Eskuinaldeko alboko nabean arku eskartzanodun leiho zabal bat zabaltzen da, beirate beruneztatuarekin baita ere.\nKaperaren aurrean, mendebaldeko hegala eta erdiko pabiloia elkartzen dituen galerian, erdiko atala mendebaldeko hegalarekin lotzen dituen korridorea dago, elizkizunetarako gunearen atari gisa. Haren baoetan hiru beirate beruneztatu txertatu ziren 1960ko hamarkadan, eraikina eraberritu zenean: erdikoa, kaperaren sarrerari aurrez aurre, gai erlijiosoak dituena, eta albokoak, umeen gaiak dituena. Bilboko Vidrieras de Arte SA enpresak diseinatu eta fabrikatu zituen, 1964an.\nAtezain edo jagolearen etxeak jatorrizko funtzioari eusten dio; Zornotza-Bermeo errepidetik Kolonian sartzeko bide nagusiaren ondoan dago, zehazki bidearen ezkerreko ertzean, Busturiako udalerriko lurretan.\nOinplano laukizuzena duen eraikina da, 75 m\u00b2-ko azalera duena, lurreko maldari egokituta altxatua. Malda hori dela eta, erdisotoa du -fatxada nagusitik ikusten ez dena- behe-solairua, lehen solairua eta ganbara. Zurezko egitura du, harlangaitzezko karga-hormak, eta zurezko armazoian bermatzen den lau isurialdeko estalkia. Estalkia teilatuko hegalean ikus daiteke, fatxaden gaineko hegalkin komun batean.\nGela guztiak bi orriko zurezko leiho atalburudunez hornituta daude eta, horri esker, ez dago aireztapenik gabeko logelarik.\nSarbidea fatxada nagusiaren erdialdean dago. Fatxada horretan bertan hiru mailako eskailera txiki bat dago, eguterara jotzen duena, eta bertatik etxebizitzaren barrualdera sartzen da. Egutera edo arkupe honetan, hormak azulejo txuri eta urdinez xaflaztaturik zeuden garaiera erdiraino, baina gaur egun behealdekoak baino ez dira geratzen.\nZuzendariaren etxebizitza oinalde apur bat laukizuzena duen eraikin exentu batean dago, gutxi gorabehera 110 m\u00b2 dituena, lursailaren kanpoaldetik Kolonia inguratuz jagolearen etxetik hondartzaraino doan alboko bidetik gertu. Lorategiz inguratuta dago, bereziki garatuak fatxada nagusiaren aurrealdean.\nHigiezinaren altxadurak lau solairu ditu: erdisotoa, behe-solairua, lehenengo solairua eta estalkipeko solairua. Solairuen arteko komunikazioa oinalde karratua duen zurezko eskailera baten bitartez egiten da, erdian zuloa duen eta solairuen atzealdean dagoena.\nZurezko egitura du, harlangaitzezko karga-hormak, eta zurezko armazoian bermatzen den lau isurialdeko estalkia, zeina hegalean ikus daitekeen, hegalkin komunean. Estalkian hiru teilatutxo daude, ardatzarekiko perpendikularrak, alegia, bat datozenak fatxada nagusiarekin, alboko eskuinaldekoarekin eta atzealdekoarekin.\nBaoak ditu fatxada guztietan, nahiz eta hormak zuloek baino tarte handiagoa hartzen duen, salbu eta fatxada nagusian, zeina alde horretatik orekatuagoa den. Bi sarbide ditu: nagusia hegoaldeko fatxadan, eta alboko sarbide bat ekialdetik, erdisotora zuzenean jotzen duena.\nAurrealdeko lorategiak konposizio simetrikoa du, ardatza gaur egun igerilekura eta jolasgunera jotzen duen pasealekua duela. Malda arin bat duen lur-zerrenda estu bat dago, ekialdetik mendebalderako norantzan, zuzendariaren etxebizitzatik hondartzaren sarbideraino. Lorategi honek balio ordezkagarri berezia du, are eszenografikoa, halako lotura bat egiten duelako Bastidak eraikin nagusiarentzat diseinatu zuen arkitektura-moldearen eta zuzendariaren etxebizitzaren artean. Lorategiko altzariek indartu egiten dute lotura hori, batez ere hura eta hondartzarako eskailerak tokirik hurbilenean mugatzen dituzten hormigoizko hormatxoek.\nLorategia pergola txukun batean amaitzen da ekialdetik, hondartzarako sarbidearen buru gisa. Oinalde makotua duen eraikina da, hormigoi armatuzkoa, bistako adreiluz estalita dauden sekzio koadroko kolometan egituratua. Kolomak 3 m zabal den korredore baten alboetan daude. Kolomen gainean hormigoizko habexka-sare bat dago, zurezko parralen tankera imitatuz.\nAtzealdeko lorategia, aldiz, oso bestelakoa da, parterrik gabe. Haren taxuketa bidezidor batean ardazten da, kaperaburutik sigi-saga doana lursailaren iparraldeko mugaraino, alboan apaindurazko floroiak dituzten eskailerak mantentzen direlarik. Bidezidorraren buruan begiratoki bat dago, alde batetik lotuta hondartzarako beheranzko bidearekin, eta, bestetik, multzoko eraikin modernoagoen aldearekin. Atzealdeko lorategi honetan bi ur-biltegi daude, Kolonia urez hornitzeko.\nLorategiok eraikinaren luzakin modukoak dira, hura osatzen duten elementuak, eta, horrenbestez, programa arkitektonikotik ezin bereiztuzkoak."}
{"id": "395760", "revid": "119347", "url": "https://eu.wikipedia.org/wiki?curid=395760", "title": "Calero labea", "text": "Calero labea (Karobia izenez ere ezagutua) Langraiz Oka herriko kaltzinazio labea da, kareharria kiskaltzeko eraikia.\n2011ko maiatzaren 2an Eusko Jaurlaritzak \"monumentu\" izendatu zuen, Sailkatutako Kultura Ondasuna.\nDeskribapena.\nLangraiz Okako kaltzinazio labea herrigunean dago; Los Molinos kaletik iristen da bertara. Daukan garaierari esker, hurbileko inguruetatik argi eta garbi ikusten da, eta herriaren erdialdean presentzia ikonografiko nabarmena dauka. Oinplano karratua du eta jatorriz exentua zen. Alde bakoitzak 6 bat m-ko zabalera du eta 15 m-ko garaiera. Harlanduzko hormak ditu, eta eskantzuak harlanduskoz eginak daude. Goialdea zementuz bukatuta dago. Antza denez, goiko alde hori aldatu egin zen; jatorriz bao handiak omen zituen, baina gero itxi egin ziren, eta zementuzko bukaera horrekin altxatu egin zen. Behealdean, erregaia botatzeko zuloa dauka, eta atxikitako eskailera batzuetatik goiko aldera igotzen da. Goian, beste zulo edo irenspide bat dauka, harriak botatzeko. Goiko aldetik barrualdea ikusten da: sekzio zirkularreko ganbara bat da, adreilu erregogorrez estalitakoa.\nKarea egiteko instalazio hau lehenagoko karobien eta instalazio industrialen arteko zerbait dugu. Ez dago dokumentaziorik, baina XIX. mendearen bigarren erdikoa izan daiteke, eta XIX. mendearen azken urteetan eta, beharbada, XX. mendearen hasieran egon zen martxan.\nFuntzionamendua.\nLangraizko labea etengabe egoten zen martxan, ohiko karobiak ez bezala; izan ere, karobiak aldizka pizten ziren, eta erabilera jakin baterako. Langraizko labe honetan kareharria botatzen zen eta karea jaitsi ahala, geruza gehiago bota zitezkeen irenspidetik; horrela, fabrikazioa etengabea zen. Antza denez, lanak urtaroen erritmoan egiten ziren. Horrela, harria inguruko harrobietatik ateratzen zen eta atxikitako lokaletan gordetzen zen. Udazkenean ehoketa- eta kiskaltze-lanak egiten ziren. Horretarako, erregaia -ikatza seguruenik- labearen beheko aldean sartzen zen, eta, harriak, berriz, saskietan igotzen ziren eta irenspidean sartu. Piztu ondoren, harria kiskali egiten zen apurka-apurka. Horretarako, 900-1000\u00a0\u00b0C-ko tenperatura behar zen, eta kiskaltzetik lortutako hautsa instalazioaren beheko aldean jasotzen zen. Karea egiteko prozesuak astebete irauten zuen gutxi gorabehera.\nLabe hauek ohiko karobiak baino handiagoak ziren, bai garaieraz bai zabaleraz. Ondorioz, harri gehiago har zezaketen eta karea egiteko prozesua eraginkorragoa zen. Barruko ganberaren diseinuak materiala, apurka-apurka berotze-gunetik kiskaltze-gunera jaistea ahalbidetzen zuen. Kare hidraulikoa zen prozesuaren azken emaitza, eta eraikuntzan erabiltzen zen.\nLabea, itxura batean, produkzio-zentro garrantzitsua izan zen XIX. mendearen amaieran, eta ikonografian daukan garrantziak eta herrigunean daukan kokapenak erakusten digutenez, Langraiz Okako jardueraren eta iragan industrialaren erreferente historiko garrantzitsua izan zen.\nZaharberritzea.\nLabe hau gordetzeko Iru\u00f1a Okako udalak gauzatutako zaharberritzearen helburuak hurrengo hauek izan dira:\nGainera, dorrea herriko enparantza berriaren ingurunean integratzen ari da."}
{"id": "395762", "revid": "105290", "url": "https://eu.wikipedia.org/wiki?curid=395762", "title": "Baden (Austria)", "text": "Baden \u2014 Baden bei Wien bezala ere ezaguna \u2014 Austriako udalerria da. Vienatik 26\u00a0km-ra kokatzen da Austria Behereko estatuan."}
{"id": "395763", "revid": "105290", "url": "https://eu.wikipedia.org/wiki?curid=395763", "title": "SAPA fabrika", "text": "Sociedad An\u00f3nima Plasencia de las Armas (SAPA) Andoaingo fabrika da, armagintzan dabilena.\n2011ko martxoaren 4an Eusko Jaurlaritzak \"monumentu\" izendatu zuen, Sailkatutako Kultura Ondasuna.\nDeskribapena.\nIndustria-eraikin trinkoa eta sendoa da, oinplano ia karratukoa, hormigoi armatuz egina. Fabrikak luzetarako 9 nabe ditu ekialde-mendebalde ardatzean eta bi pabiloi zeharka jarrita, nabeak itxi eta lotzen, eta, horrez gain, aurrealdeko eta atzealdeko fatxadetako eraikin-atalak osatzen dituztenak. Zeharka jarritako eraikin-atalek estalki laua dute, eta luzetarakoek zerra-hortzen formako estalkia dute. Eraikina argitzeko, argia goitik eta luzetara jarritako baoetatik sartzen da, eraikinaren itxitura-perimetroko baoetatik, hain justu.\nFatxada nagusiak bulegoen eraikin-atala jasotzen du eta ekialdera begira dago; hau da, errepide nazionalera begira, beraz, erraz ikusten da. Loturako pabiloietako bat osatzen du eta bi solairu ditu; goikoak baoen bi zerrenda horizontal ditu. Bigarren plano batean, fatxadatik atzera eta altuera handiagoan, itxitura itsu jarraitu bat dago, nabe perpendikularretako burualdeak, zerra-hortzen forman jarritakoak, hartzeko; horrela kokatuta, ez baitira aurrealdetik ikusten. Fatxada-hormako azala laua eta soila da, eta ez du sarrera-irekierarik behe-solairuan. Eraikin-atal horretan, hiru bao-zerrenda jarraitu daude, horizontaltasun handikoak, eta zabalera ezberdineko lau zerrenda itsu eta zuri, erabat horizontalak (baoen jarrera horizontal hori nabarmendua azaltzen da fatxadaren 95 metroko luzeran). Inposta horizontal batek errematatzen du, erlaitzaren parean, fatxada. Atzealdeko fatxadak Oria ibaira ematen du, eta aurrekoaren antzeko itxura du (estalki laua, nabeen arteko lotura eta horizontaltasuna), baina pabiloia altuagoa da eta nabeetako burualdeak jasotzen ditu.\nEraikinaren albo-fatxadak lauak eta luzeak dira (125 metro dituzte), eta bao horizontalen bi zerrenda handi dituzte. Aurreko eta atzeko itxitura egiten duten pabiloietakoak baino beherago daude bao horiek; hala ere, horien altuera aldatu egiten da ertzetan, pabiloi horiekin bat egitean. Hegoaldera begirako fatxadak horma laua du, eta haren estalkian ez da ikusten zerra-hortzeko forma, eraikinaren gainerako ataletan bezain beste. Fatxada horri ez zaio aldaketa handirik egin eraiki zenetik. Iparraldeko fatxadak ate handiak eta erantsitako eraikin-atalak ditu, eta estalkiak zerra-hortzeko forma nabarmena du.\nArkupedun egitura du eraikinak, hormigoi armatuzko zutabeak eta forjatuak ageriz. Eraikina egiteko, hormigoi armatua, metalezko arotzeriak eta beira erabili da, kanpoaldetik zuriz entokatuta."}
{"id": "395764", "revid": "119347", "url": "https://eu.wikipedia.org/wiki?curid=395764", "title": "Amilleta baserria", "text": "Amilleta Antzuolan (Gipuzkoan) dagoen baserria da, XVI. mendean eraikia.\n2011ko urtarrilaren 26an, Eusko Jaurlaritzak \"monumentu\" izendatu zuen, Sailkatutako Kultura Ondasuna.\nEzaugarriak.\nOinplano angeluzuzeneko baserria, 33,5 x 23,5ekoa. Egurrezko estalkia, hodi-teilez egina, 3 isurkikoa, gailurra hego-ekialdera jotzen duen fatxada nagusiarekiko elkarzut duena. Bi solairu eta ganbara ditu. Horma perimetralak landu gabeko harriz eginak, eta eskantzuak harlanduzkoak. Fatxada nagusiak antolaketa simetrikoa du; beheko solairuan, erdian, erdi-puntuko bi arku daude; arku batetik atondora sartzen da eta bestetik kortara. Lehenengo solairuan sei leiho-hutsarte daude, silarriz hesituta. Hastialean (goiko aldean) oholtza labur bat ikus daiteke, alde hori ixten duena. Hego-mendebaldeko fatxadak zazpi leiho eta ezaugarri desberdinetako balkoiak ditu, beheko solairuan, eta beste zazpi leiho-bao lehenengo solairuan. Lurraren desnibela aprobetxatuz, soto-upategi bat dauka, non zenbait saietera irekitzen diren; azken horiek ere hego-mendebaldera jotzen dute. Ipar-ekialdeko fatxada oso baxu dago lurraren desnibelarengatik, eta handik sotora edo lastategira sartzen da zuzenean. Ipar-mendebaldeko fatxadak leiho-bao bat dauka.\nEraikin honen barneko egitura suhesi batean bermatzen da, hego-ekialdeko fatxada nagusiarekiko elkarzut; suhesiak bi zati simetrikotan banatzen du eraikina. Egurrezko egiturak fatxadetan eta erdiko suhesi horretan bermatzen dira. Bi erdien egiturak pieza bakarreko zortzi zutabe-ardatzetan bermatzen dira; horiek habe, beso eta gapirioekin ahokatuta, baserri honen teilatuari eusten diote. Beheko solairura argi naturala sartu dadin, argizulo bat dauka, forma tronkopiramidala duena. Ipar-mendebaldeko azken hormartea XIX. mendean eginiko zabalkuntzean egina da. Horma zaharraren gainean, gaur egun barruan dagoena, XVI. mendeko arku zorrotza irekitzen da.\nAmilleta XVI. mendeko baserria da. Garai horretako ipar-mendebaldeko murrua eta upeltegia gorde ditu. Beranduago, erabat berregin zen, XVIII. mendean; eta garai hartakoak dira, hain zuzen, barruko murru eta egitura gehienak."}
{"id": "395765", "revid": "98220", "url": "https://eu.wikipedia.org/wiki?curid=395765", "title": "Laskurainaundia baserria", "text": "Laskurainaundia Antzuolan (Gipuzkoan) dagoen baserria da, XVI. mendean eraikia.\n2011ko urtarrilaren 26an, Eusko Jaurlaritzak \"monumentu\" izendatu zuen, Sailkatutako Kultura Ondasuna.\nEzaugarriak.\nPlanta handiko baserria: 22 m zabal eta 27 m sakon. Bi solairu eta ganbara ditu, bai eta sotoa ere, lurzoruaren desnibela aprobetxatuz. Ekialdeko eta mendebaldeko fatxadetara modu simetrikoan atxikitako bi eranskin handi ditu. Luzapen horiei esker, baserriak honako dimentsio hauek lortzen ditu: 27 m zabal eta 33,5 m luze. Jatorrizko eraikinaren estalkia bi isurikoa da, naba-teilekin egina, eta teilatu-gailurra ekialdetik mendebalderako orientazioa du. Eranskinetako estalkia ere naba-teilekin egina da, baina hiru isuri ditu. Baserriaren kanpoko hormak bistako harlangaitzezkoak dira eta junturak berdinduta daude. Bestetik, eskantzu eta bao-inguru gehienak harlanduzkoak dira.\nHutsuneen banaketak, oro har, ez du ordena handiegirik, ekialdeko fatxadan izan ezik. Han, izan ere, bi sarrera-bao eta lau leiho-bao ageri dira. Hutsune horien ardatzen gainean beste sei leiho-bao daude lerrokatuta, goiko aldean egurrezko karga-habeak dituztela. Fatxadaren eskuinaldera lurrezko arrapala bat dago. Harlangaitzezko murru batek eusten dio arrapalari, eta handik, egurrezko atetzar bat igaro, eta zuzenean sartzen da lehenengo solairura. Eraikin nagusiaren horma pikoan aireztatzeko bi leiho-bao irekitzen dira, modu simetrikoan. Fatxada horretatik zazpi metrora, garbitokia dago. Harlangaitzezkoa da eta harrizko aska eta teilaz egindako estalkia, bi isurikoa, ditu.\nHegoaldeko fatxada dezente gorago dago, lurraren desnibela dela-eta. Sotoaren parean aireztatzeko bi hutsune eta saieteraren bat ditu. Halaber, fatxadan zehar modu irregularrean tartekatzen diren baoen ilara bat dago; bao horiek hainbat dimentsiotakoak dira. Goiko solairuan bost leiho-bao ageri dira, lerrokatuta, eta horietako batzuk irekita daude, balkoi kareldunen gisara. Azkenik, estalkiaren azpian, hiru leiho-bao daude, eta horietatik argia sartzen da baserriaren lehenengo solairura. Fatxadaren beheko aldean, zokalo bikoitza du, eraikinaren zimenduak indartzeko babestua. Mendebaldeko fatxadaren eskuinaldean sotora sartzeko atetzarra dago. Lehenengo solairuan, berriz, hiru leiho-bao ikus daitezke, eta horietako batek harrizko ingurua du. Fatxadaren ezkerraldean dagoen eranskinaren alde bati atxikita, ogi labe semizirkularra du. Gainerako fatxadaren oso antzekoa da, eta teilatu txiki batek babesten du. Eranskinaren ezkerretara, bi sarrera-bao eta hiru leiho-bao ikusten dira, eta beste atetzar bat dago han. Gainean, horma pikoan, aireztatze-bao pare bat daude. Azkenik, iparraldeko fatxadan bide publikoaren parean soilik daude leiho-baoak. Fatxada hori oso baxu dago, lurraren desnibela dela eta.\nEraikinaren barruan ekialdetik mendebaldera orientatuta dauden bi karga-horma daude. Iparraldeko aldekoa estalperaino iristen da, hegoaldekoa, berriz, lehenengo solairura iristen da soilik. Bigarren horma hori, hain zuzen, sotoan hasten da, eta hegoaldera dagoen etxebizitzaren zatia bereizten du gainerako zatietatik, kortatik eta lastategitik. Hirugarren karga-horma, bestalde, lehenengo solairuraino iristen da; zeharka kokatuta dago, baserriaren erdian gutxi gorabehera, eta baserriaren planta bi zatitan zatitzen du. Gainerakoan, harlanduzko habeen bidez eusten diren zutoin handiek eta harrizko jarlekuek (baten bat hormigoiaren bitartez indartuta dago) osatzen dute egitura. Horiek, hain zuzen, habeteriari eta gapirio-lanei eusten diete, euste-zapatetan bermatutako jabaloi luzeen bitartez. Zapatak, hain zuzen, irudi geometrikoak dituzte zizelkatuta. Uhalek, tiranteek eta gapirioek osatzen dute estalki-zurajea. Horien guztien gainean jarrita daude lata eta zeramikazko teilak.\nKarga-hormetan hutsune batzuk ikus daitezke. Antzina, burdinazko ateen bidez estali ziren, suteetatik babesteko. Tranpola igaro eta eskailera estu batetik jaitsita, sotora iristen da.\nLaskurainaundia baserria XVI. mendean eraiki zuten, eta XIX. mendean zenbait eranskin jarri zizkioten."}
{"id": "395766", "revid": "105290", "url": "https://eu.wikipedia.org/wiki?curid=395766", "title": "Ibaiondo etxea", "text": "Ibaiondo etxea Astigarragako eraikina da.\n2011ko urtarrilaren 12an Eusko Jaurlaritzak \"monumentu\" izendatu zuen, Sailkatutako Kultura Ondasuna.\nDeskribapena.\nIbaiondo etxea Pablo Zabalo Ballar\u00edn arkitektoaren lana da, eta Carlos Elgezua eskultorearen lantegi-etxea izateko diseinatu zen. Eraikuntza-lanak 1955ean hasi ziren, eta 1961ean bukatu.\nOinalde trinkodun bolumen exentua da, 12 x 12 m-koa gutxi gorabehera, eta profilak dituen hegal bakarrak lehenengo solairuko forjatukoak dira, zeinean galeria, alboko balkoi txiki bat eta atzealdeko fatxadako hegal itxia aurkitzen baitira. Erdisotoa, behe-solairua, solairuartekoa, lehenengo solairua eta estalkipekoa ditu. Behe-solairua lurraren mailatik metro bat gorago dago, gutxi gorabehera.\nErdisotoa, behe-solairua eta solairuartekoa eskultorearen estudioa ziren, eta horretarako behar ziren gela guztiak egokituta zeuden. Hartara, solairuartekoak solairu osoaren zati bat baino hartzen ez duenez, estudioaren bolumenaren garaiera bikoitza da. Goiko solairuek -hau da, lehenengo solairuak eta estalkipekoak- egoitzarako erabilera dute.\nBanaketa dela eta, espazioak zabalak dira eta, etxebizitzen kasuan, gelak kanpoaldera begira daude aireztapen egokia eduki ahal izateko. Etxea lurraren mailatik apur bat gorago eraikita dago. Horregatik, aurrealdetik sartzeko harrizko sei eskailera-maila igo behar dira. Estalkia zeramika-teilaz egina dago, bi isurkikoa, eta gailurra fatxada nagusiarekiko perpendikularra, eta hegalak apur bat irtenak dira.\nFatxaden osaketa dela eta, fatxada nagusia bi zurkaitzek inguratzen dute, lehen solairuko galeriari eusten diotenak, eta sarrerako atea duen portalera bidea erakusten duen arku bat. Materialei dagokienez, harria erabiltzen da behe-solairu osoa inguratzen duen perimetroko oinaldean, bai eta estalkipeko solairua markatzen duen frontoi triangeluarrean ere. Gainerakoan, alegia solairuartean eta lehenengo solairuan, fatxada luzituta eta margotuta dago. Baoak simetrikoki antolatuta daude fatxada nagusian; beste fatxada guztietan gela bakoitzaren eraketaren arabera irekitzen dira. Bao burudunak dira, zurezko arotzeriaz eta leiho-ateez hornituak.\nEgitura aldetik eraikina hormigoi armatuzkoa da, egitura-diseinu berezi batekin, ia ez baita pilarerik ikusten erdisotokoak izan ezik. Estalkipekoak hiru zertxa triangeluar ditu, hormigoi armatuzkoak, solairuko forjatua \u00abeskegiten\u00bb duten tirante batzuekin.\nLorategi itxi batek inguratzen du etxe osoa, baina berriki lorategiaren perimetroa aldatu egin da, Astigarragako Hiri Antolamendurako Plan Bereziaren antolamendu berriak hartaraturik. Barrualdetik, higiezinak ongi kontserbatu ditu materialak: zurezko zoladurak, lauzak, sarrerako beiratea eta abar, \u00aberaikuntza-molde arretatsu bati eta herrian ohikoak diren ereduei jarraituz\u00bb. Tratamendua koherentea da eta bat dator eraikin-motarekin berarekin, eta jatorrizko giroari eusten dio. Behe-solairuko estudio edo erakusgela nabarmentzekoa da, bertako apaindura zainduagatik eta erdi-garaieran hormak estaltzen dituzten zurezko panelengatik.\nHorren guztiaren emaitza egoitzarako arkitektura molde berezi bat da, barruan espazio zabalak dituena, hain zuzen ere lantegi-etxearen beharretarako egokituta, eta kalitate oneko materialez egina, gaur egun arte ongi iraun dutenak."}
{"id": "395767", "revid": "58701", "url": "https://eu.wikipedia.org/wiki?curid=395767", "title": "Indautxu garajea", "text": "Indautxu garajea, baita ere San Mames garajea eta Ellakuria garajea, Bizkaiko Bilboko hiriburuan dagoen eraikin bat da.\nKokalekua.\nIndautxu auzoan dago, Urkixo zumarkalearen 75. zenbakian., eta Jose Maria Eskuza kalearen izkinan.\nHistoria.\n1941ean Jos\u00e9 Mar\u00eda Sainz Agirre arkitektoak egin zuen, eta 1942-1943 urteetan hormigoi armatuz altxatu zen. Arkitektura industrialaren mugimendu modernoan sartzen da. Oinplano angeluzuzena du, eta eraikuntza-profila sotoak gehi alturako bost solairuk osatzen dute, sei solairu kantoi ebakian.\n2011ko urtarrilaren 12an Eusko Jaurlaritzak \"monumentu\" izendatu zuen, Sailkatutako Kultura Ondasuna. 2021 urtearen amaieran garaje gisa itxi egin zen; horren ordez etxebizitzak eta hotel bat eraiki nahi dute.\nDeskribapena.\nHasieratik bertatik, eraikinak izan duen erabilera bakarra hainbat ibilgailutarako garajea izan da. Jatorriz, lehenengo solairuak lantegi, biltegi edo garajeetarako erabili nahi ziren, eta goikoak etxebizitzetarako. Baina higiezina sustatu zuen oinetako-enpresak inoiz ere ez zituen bere lantegiak bertan jarri, tokiz aldatzeak zekarkion deserosotasunagatik.\nForma aldetik sendoa da. Arkitektura aldetik, kokaguneak baldintzatuta baitago, ingurumariko hiri-bilbearekin elkarreraginean dago, halako moldez non taxutu egiten baitu, goitik behera, ingurumari hori. Horrenbestez, eraikina zabalguneko hiri-bilbean txertatzen da; etxadiaren angeluan dagoenez, \u00abertzak\u00bb nabarmenarazi egiten du, toki estrategikoan baitago, eta konposizioari buru ematen dio.\nKanpo aldetik, beheko solairuak, eite \u00abindustrialagoa\u00bb baitute, atzera emanda daude; goiko solairuak mailakatuta daude, agian eguzki-argia hobeto baliatzeko.\nFatxadako horma-atala okertu egiten da kantoi ebakian, horrela konposizioaren horizontaltasunari jarraitasuna emanez, bistako adreilu gorriko horma-atala baita oinarrizko baliabide arkitektonikoa. Kantoi ebakitik abiatuta, hainbat gorputz irtenez osaturiko fatxadek kaleetarantz egiten dute aurrera eta, Urkixo zumarkalearen kasuan, txikitzen doa garaieran aurrera egin ahala.\nUrkixo zumarkalera doan fatxadan, behe-solairuan, sarbiderako ateak bi eremu beiraztatutan erdibitzen du altxadura. Hurrengo bi solairuek irtengune progresibo txiki bat dute, fatxadetan leiho jarraituak dituena. Solairu horien gainean egoitzetarako beste bi solairu daude, balkoi jarraitua osatzen duten bi kanpo-begiratokiren ohiko egiturarekin. Azken solairua, bosgarrena, atzera emanda dago, eta balkoi jarraitua egiten du fatxadaren lerrokadura osoan.\nJos\u00e9 Mar\u00eda de Escuza kalera doan fatxada berdintsu eratuta dago. Hala ere, goiko atalak ez du fatxadaren lerrokadura osoa hartzen, alegia, harian-harian mailakatzen da kantoi ebakiaren alderantz, terrazak osatuz. Angeluak erremate makotua du. Bertan leiho jarraituak daude, bai eta gainerako fatxadek ez bezala solairu bat gehiagoren garaiera duen dorretxo bat ere, oso erremate adierazkorra duena.\nEraikinaren bolumena dela eta, zatikatuta dago programa funtzionalaren beharrizanei erantzuteko, eta bateratasunari eusten dio konposizio eta estetika aldetik.\nMaterialak orekan daude formarekin, eta hartara, kanpo-eite homogeneoa ematen diote eraikinari, non bistako adreilu gorria den nagusi. Balkoi-kareletan bistako adreiluak daude, hodi metaliko zirkularrez egindako baranda batez bururatuak. Harri-tankerako eta krema koloreko eraikuntza-elementu zehatz batzuk daude, esaterako, isurarriak, leiho-isurkian eta bao-markoak. Kantoi ebakiaren azken solairuan, halaber, bistako adreilua tartekatu egiten da harrizko plakadurarekin."}
{"id": "395769", "revid": "201", "url": "https://eu.wikipedia.org/wiki?curid=395769", "title": "Urbizu baserria", "text": "Urbizu edo Urbizugerriko Idiazabalen (Gipuzkoan) dagoen baserria da, XVI. mendean eraikia.\n2010eko abenduaren 1an, Eusko Jaurlaritzak \"monumentu\" izendatu zuen, Sailkatutako Kultura Ondasuna.\nEzaugarriak.\nFamilia bakarreko baserria da, oinplano angeluzuzena duena. Bi isuriko zurezko estalkia dauka, naba-teila mekanikoekin egina. Teilatu-gailurra, berriz, ekialdera begira dagoen fatxada nagusiarekiko perpendikularra da. Bi solairu eta ganbara txikia ditu.\nBost ardatz-zutabek eusten diote fatxada nagusiari. Haien baoak harlangaitzez estalita daude beheko solairuan eta lehenengo solairuko alboetako zati batean. Lehenengo solairuko erdiko aurpegian egurrezko egitura eta harlangaitzezko betegarria dauzka, eta gainaldea apur bat kareztatua. Horma pikoa, bai eta bi alboetako estalkipea ere, irekiak dira. Sarrera nagusia bi orriko zurezko atea da; orri horietako bat zatituta dago. Leiho-bao irregular batzuek osatzen dute fatxada. Halaber, mahats-parra batek fatxada nagusi ia osoa estaltzen du. Hegoaldeko fatxadak harlangaitz-lanak ditu beheko solairuan eta harri-hormak, bilbadurekin, bigarrenean. Egurrez inguratutako leiho-bao txiki bat, estalkipean, eta beste bao bat beheko solairuaren parean: horra hor ikus daitezkeen hutsune bakarrak. Iparraldeko fatxada ere harlangaitzez eraikia dago, eta haren itxura arestian deskribatutakoaren oso antzekoa da. Mendebaldeko fatxada harlangaitz biluzizkoa da; bi orriko sarrera-atea eta leiho txikiren bat ditu beheko solairuan. Bigarren solairuan harriz inguratutako hiru leihotxo simetriko daude.\nZurezko 15 zutoinek osatzen dute eraikinaren zurajea. Horietako batzuek sekzio handia dute, eta oso ongi gorde dira (zutoineko bat dolare gotiko baten bernia berrerabilia da). 15 horiei, fatxada nagusiko bostak gehituta, baserriak, guztira, 20 zutoin ditu. Baserriko zuraje bikainaren muina dira. Hain zuzen, zutoin, habe eta zenbait gapirio-lan eta jabaloik (miru buztanak irudikatzen dituzte) osatzen dute zurajea.\nBaserriko ataria, egun, itxita dago; ekialdeko fatxadan dagoen sarrera nagusitik sartzen da hara. Atariko zorua harrizkoa da, eta zati bat porlanez estalita du. Beheko solairuan, gainerako zorua lur naturalezkoa da. Atariko sektore batek ez du lehenengo solairua gainean, eta, hortaz, estalkipetik lurreraino irekita dago. Beste zati batean (hego-ekialdeko sektorea) gapirio onak eta harri-hormazko barne-murruak ikus daitezke. Zati horrek, hain zuzen, habe bati eusten dio, zurezko friso mihiztatu ederra duela. Ataritik iristen da beheko solairuko hego-ekialdeko aldean dagoen sukaldera. Sukaldeak bi atal ditu. Gaur egun, su txikia du, baina antzina ganbara zuen. Ganbara horrek bi zati ditu, eta hormak ohol mihiztatukoak dira, forjazko iltzez josiak. Bi zati horiek, hain zuzen, oholerian egindako puntu erdiko arku-itxurako baoaren bidez lotzen dira.\nEraikinak Erdi Aroan du jatorria, eta XVI. mendearen lehen laurdenekoa da; habedun dolarea zuen. Geroago aldaketak izan zituen egituran. Dolarearen zati bat galdu zen, eta egun dituen itxura eta banaketa eman zitzaizkion."}
{"id": "395770", "revid": "1545", "url": "https://eu.wikipedia.org/wiki?curid=395770", "title": "Urbizugerriko baserria", "text": ""}
{"id": "395771", "revid": "105290", "url": "https://eu.wikipedia.org/wiki?curid=395771", "title": "Artzalluzonuzkoa baserria", "text": "Artzalluzonuzkoa Errezilen (Gipuzkoan) dagoen baserria da, XVI. mendean eraikia.\n2010eko abenduaren 16an, Eusko Jaurlaritzak \"monumentu\" izendatu zuen, Sailkatutako Kultura Ondasuna.\nEzaugarriak.\nFamilia bakarreko baserria da, planta angeluzuzenekoa (21 m. zabal eta 16 m. sakon). Bi solairu eta ganbara ditu, baita soto txiki bat ere, lurzoruaren desnibela aprobetxatzen duena. Bi isurkiko estalkia, artisauzko teilaz estalia, ekialdeko fatxada nagusiaren planoari elkarzut dagoen goihabearekin. Murru perimetralak landu gabeko harriz eginak ditu, morteroz zarpiatuta eta kareztatzearen hondarrak dituzte.\nFatxada nagusiak sartzeko bi bao ditu, bat erdian, orri zatituarekin, etxebizitzara sartzeko, eta beste bat eskuinean, ukuilura sartzeko. Fatxadaren ezker aldean, baxuago, beste bao bat dago, erdisotora sartzeko. Eskuinaldera, berriz, lurrezko arrapala bat dago, landu gabeko harrizko zenbait murruk eutsitakoa. Arrapalatik, orri biko atetzar bat igarota, zuzenean sartzen da lehenengo solairura. Fatxadan zortzi leiho, sarbideko baoak eta egurrezko karga-habeak ditu. Goiko aldea irekita dago.\nHegoaldeko fatxadan, murruari atxikitako terraza bat dago, beheko solairuan. Albo bakoitzean lurrez eta landu gabeko harri sekoz eginiko arrapala bana dago, eta horietatik sartzen da terrazara. Etxebizitzarako sarbidea egurrezko karga-bao batetik egiten da; bi orriko ate batek ixten du baoa. Fatxadan tamaina desberdinetako zazpi leiho ikus daitezke, dimentsio desberdinetakoak, egurrezko leihoburuekin. Horrez gain, badago egurrezko armazoia, landu gabeko harriz betea, lehenengo solairutik estalkiperaino heltzen dena.\nAtzeko ekialdeko fatxadan, beheko solairuan, leiho-bao bat dauka, egurrezko leihoburua duena, eta beste bi, harlanduz hesituta; horietako bat itsututa dago. Bi eranskinek estaltzen dute fatxadaren zati bat. Ezkerreko eranskinean ogi-labe bat dago. Landu gabeko harriz egina da, eta teilazko estalkiak babestua. Ezkerreko eranskinak, fatxadaren erdian kokatuta, bi solairu eta sarbideko bi bao ditu, egurrezko ateburuak eta horma-atal bakarreko estalkia dutenak. Eranskin horrek, lehenengo solairuan, sagardo-dolare bat dauka, burdinazko torlojua duena. Lehenengo solairura lurrez eta landu gabeko harriz egindako arrapala batetik ere sartzen da, bi orriko atetzar batetik. Goiko aldea (hastiala) irekita dauka. Iparraldeko fatxadak ez du hutsarterik.\nBaserriko barruko egitura pieza bakarreko zutabeetan bermatzen da, estalkiraino heltzen diren harrizko eserlekuetan. Zutabe bi garai gotikoko dolare bateko berniak dira. Orobat, zenbait sobigain eta azpileko oholtzen zati bat dauka. Zutabeek -aho-ziriz eta enara-buztanez mihiztatuta eta habe eta besoekin- solairuen arteko forjatua jasaten dute eta estalkiari eusten diote. Petralek, gapirioek eta enlatatuek osatzen dute estalkia. Beheko solairuko zolataren zati handi bat harlauza handiz eginda dago. Barruan su zentraleko sutondo bat dauka, tximiniarik gabe; haren ondoan gaur egungo sukaldea egin zen, baita zenbait itxitura beheko solairuan, oholtza mihiztatuz, eta hurrondoz gurutzatua, lastategi-ganbaran.\nXVI. mendearen hasieran eraiki zen Artzalluzonuzkoa. Jatorrizko egitura perimetrala egurrezkoa zen. XVIII. mendean eraberritu zenean, gaur egungo landu gabeko harrizko murruak ezarri zizkioten. Jatorrizko barruko armadura, berriz, ez zuten aldatu."}
{"id": "395772", "revid": "105290", "url": "https://eu.wikipedia.org/wiki?curid=395772", "title": "Munotxabal baserria", "text": "Munotxabal edo Mu\u00f1ozabal Donostian (Gipuzkoan) dagoen baserria da, XVIII. mendean eraikia.\n2010eko abenduaren 16an, Eusko Jaurlaritzak \"monumentu\" izendatu zuen, Sailkatutako Kultura Ondasuna.\nEzaugarriak.\nFamilia bakarreko baserria da, oinplano angeluzuzen txikia duena. Hiru solairu ditu: behekoa, lehendabizikoa eta ganbara labur bat. Bi isuriko estalkia dauka, eta gailurra, fatxada nagusiarekiko (hego-ekialdera begira) perpendikularra. Teilatu-hegalaren irteera oso txikia da. Hormak landu gabeko hareharrizkoak dira, eta bistan daude. Alde askotan, harri bitarteetan mortero karga handia ikusten da. Hareharrizko harlandu nabarmenak ditu ertzetan eta baorik gehienetan.\nFatxada nagusiak, hego-ekialdera begira, egitura simetrikoa dauka, eta erdian sarrera nagusia dauka, ateburu eta guzti. Sarrera horrek egurrezko ate lodi bat dauka, burdineria eta burdinazko iltzeak dituena, bai eta behatxulo bat ere erdian. Sarrera horretako baoa harlanduz inguratuta dago, eta behealdean ere harlandu bat dauka, karel gisa jarrita. Ipar-ekialdeko eta hego-mendebaldeko fatxadetan harlanduz inguratutako leiho-zuloak daude, eta fatxada bietan dago egurrezko atez itxitako sarrera bana. Ipar-mendebaldeko fatxada itsua da ia, leiho-zulo bakarra baitago.\nBaserriaren barruko armadura eta dolarea zeharkako hiru habe luzetan bermatzen dira. Aurreko habea dolarearen ardatz-zutabe nagusi bitan dago zurkaiztua. Hirugarrena atzeko horman bermatuta dago eta dolare barrokoaren bigarren ardatz-zutabe nagusiarekin mihiztatuta dago. Bien artean dolare horren azpilari eusten diote. Ardatz-zutabe horietan, alboetan erantsitako eskuairak ikusten dira, aipatutako azpilari eusten dion aldea sendotzeko. Zutabe horietan bermatzen da estalkiaren egitura eta armadura, petral eta gapirioz osatua. Bai gailurra bai alboetako petralak tirante kurbatuen gainean jarrita daude.\nBeheko solairuan sukaldea eta biltegi bat daude, baita eskailera eta upategia eta ukuilua ere, irekita, eraikinaren barrenean. Azken horma-artearen forjatuaren altuera aurreko biena baino txikiagoa da. Lehenengo solairuan, aurreko horma-artean, logelak, ganbarara igotzeko eskailera eta goian aipatutako azpil zabala daude.\nMunotxabal baserria XVIII. mende amaieraren eta XIX. mende hasieraren artean eraiki zuten, eta ez da aldatu eraiki zuten aldiko jatorrizko egitura."}
{"id": "395773", "revid": "1545", "url": "https://eu.wikipedia.org/wiki?curid=395773", "title": "Mu\u00f1ozabal baserria", "text": ""}
{"id": "395774", "revid": "201", "url": "https://eu.wikipedia.org/wiki?curid=395774", "title": "Arantzibia etxea", "text": "Arantzibia etxea Gue\u00f1esko Sodupe auzoko lursaila da, barnean Yermo Jauregia, etxe-zaindarien etxea, ukuiluak eta lorategia dituena.\n2010eko abenduaren 17n Eusko Jaurlaritzak \"monumentu\" izendatu zuen, Sailkatutako Kultura Ondasuna.\nDeskribapena.\nSodupe Goikoa auzoan, Arantzibiako finka itxia dago. Finkaren barruan, eraikin nagusiaz gain, jauregiaz gain, alegia, bigarren mailako eraikin gisa, ukuilu-usategia, jauregiari lotutako etxebizitza txiki bat eta etxe-zaindarien etxebizitza daude; denak ere lorategi-finka zabal batek inguratzen ditu, eta horrek balio handia ematen die paisaia aldetik.\nArantzibiako jauregia bizitzeko eraikin bat da, arkitektura kultukoa; estilo erregionalistako eklektizismoari dagokio, eta xehetasun modernista txiki batzuk ditu. Eraikin exentu bat da, oinplano angeluzuzenekoa eta oso handia; beheko solairua, lehenengo solairua eta txapitula-formako bigarren solairua ditu. Estalkia arabiar teilakoa eta hegal handikoa da, eta oinplano osoa estaltzen du, malda-plano ugarirekin joko konplexu bat egiten duela, fatxaden ingerada agerian utziz.\nFatxada nagusia ekialdera eta sarrerako plazatxora begira dago, eta bi atal bereizten dira hor: sarrerako gorputz nagusia, miru-buztan gailur txertatu tipikoarekin errematatua; eta eskuinaldean, dorretxo-moduko beste gorputz bat, albo banatan estilo modernistako motibo geometriko originalekin landutako harrizko tximiniak dituena.\nFatxada honetan, sarbide nagusi berezi bat dago, arku-zuzena eta alboetan biko zutabe toskanarrak dituena. Sarreraren gainean, zeramikazko plaka bat dago, hitzez hitz honako hau dioena:\nBi tximinia trinkoen artean, lehenengo solairuaren parean, balkoi jarraitu bat dago, forjazko aurrealdea eta inguruan kuxindurak dituen bao arku-zuzenak dituena, eta, erremate gisa, goiko solairuan erdi-puntuko arku-galeria bat dago, adreiluzko hondoaren gainean.\nIparraldeko fatxada bi isurkikoa da, eta miru-buztanaren formako alaka bat du. Beheko solairuan, leihate handiko bolumen bat irteten da, dekoraziozko erdizutabe batzuek banatuta. Gorputz horrek, lehenengo solairuan, terraza handi bati ematen dio bide; terrazak forjazko balkoia du, eta bolazko erremateak beheko solairuko erdizutabeetan. Fatxada horren eskuinaldeko saihetsean, karrerape atxiki bat dago; karrerape horrek arku beheratu bat du beheko solairuan, eta, gainean, Zaballaren armarria nabarmentzen da, bigarren solairuaren parean.\nAlboko eta atzeko fatxadak mendebaldera eta hegoaldera begira daude hurrenez hurren, eta itxura erregularragoa dute, bao arku-zuzenen lerrokaduren bidez eta fatxadarekin paralelo dagoen estalkiko isurki triangeluarraren bidez. Lehenengo solairuko teilatupea bereiziz, inposta molduratu bat dago, eta horren gainean, teilatupeko leihoek erdi-puntuko arkuen forma hartzen dute.\nFatxada landuak dira, zarpiatuak gehienak, eta oso apaingarri aberatsak dituzte: harriz landutako xehetasun ugari, harlanduzko paramentuak izkinetan, inguru landuak baoetan, inpostak, terrazak, adreiluzko bilbadura duten guneak, arkuak, dekoraziozko azulejuak eta kontraleiho vienarrak. Landare-ornamentazioa fatxadari arretaz atxikia dago, eta horrek ere eraikina ederragotzen laguntzen du.\nFinkaren barrualdean, jauregitik 100 metro eskasetara, Arantzibiako ukuiluak daude. Eraikin hori finkaren goiko aldean dago, eraikuntzaren aurreko eta atzeko aldeen artean kokatua, hango malda berdintzen duela. Nahiz eta eraikin funtzionala izan, hau da, nahiz eta ukuiluak, zalditegia eta usategia jartzeko eraiki zuten, estilo eklektizistako arkitektura interesgarri eta landua du, eta eragin neomenditarra du.\nHain zuzen ere, eraikin exentu bat da, oinplano laukizuzenekoa eta dorre atxiki bat duena; beheko solairua, lehenengo solairua eta dorrea ditu. Estalkia teila zeramiko zapalez egina da; bi isurki ditu, gailurra alboko fatxadekin paraleloan dauka, eta dorreak hausten du, zeina nabarmendu egiten baita eraikinean.\nFatxada nagusia iparraldera begira dago. Hiru atal bereizten dira hor: ezkerreko saihetsean, lau isurkiko estalkia duen dorre bat dago; eskuineko saihetsean, harlangaitzez luzitutako eta izkinak harlanduzkoak dituen gune bat; eta bi atal horiek elkartuz, erdigunea, itxura arinagokoa, beheko solairuko karrerapeari esker; karrerape horrek zutabe toskanar bat du erdian, eta horren gainean bermatzen da lehen solairuko forjatua, egurrezkoa eta egurrezko bilbatura duen itxiturakoa.\nDorrearen paretak harlangaitzezkoak dira, eta harlandua izkinetarako eta baoen erremateetarako gordetzen du. Beheko solairuan, sarrera gisa, erdi-puntuko landa-arku handi bat du, harrizko lauzaz egina. Dorrearen azken solairuan, \u00abusategiko\u00bb hiru leiho \u00f1imi\u00f1o dituen bistako adreiluzko gune bat dago, adreilu-dentikuluzko hiru ilararekin egindako leiho-barrenaren gainean. Dorrearen saihets baten parean irteten den elementu originala nabarmentzen da, gainean pinakulu bat duen dorretxo zirkular batekin errematatua.\nEkialdeko fatxadan, albo-sarrerako atearen burua nabarmentzen da; hiru piezaz osatua dago, eta fatxadarekin paraleloan ipinitako petxinazko bi albo-mentsularekin zurkaiztua dago.\nFinkako hormari atxikia, jauregiaren atzeko aldean, villari lotutako beste eraikin berezi bat dago: etxe-zaindarien txaleta, finkako zaindariei eta haien familiei ostatu emateko egina.\nTxaleteko fatxada nagusia finkaren barrualdera begira dago; fatxada zaindua da, asimetrikoa, bi isurkiko estalkia du, eta arku beheratua duen sarbide zentratu bat. Lehenengo solairuan, balkoi handi bat dago, fatxadaren arrasean, eta egurrezko mallorkina pertsianak ditu. Estalkia teila zeramiko zapalez egina da, eta gainerako fatxadetako isurki triangeluarrak horiekin paraleloan daude.\nHego-ekialdeko fatxada hormari atxikia dago, eta errepidearekin egiten du muga; zerbitzu-patio txiki batetik ere sar daiteke horra. Bigarren mailako sarbide hori dekoratuta dago horman, estilo modernistako xehetasun kurbatuak dituen forjazko arku baten bidez. Finkaren kanpoaldetik, teila zapalezko estalkiak izkinan egiten duen kurbatura originala begiztatzen da.\nFatxadak adreiluz eginak dira, eta luzituta eta okre koloreekin margotuta daude; bao ugari dituzte, irtenguneen bidez markoztatuak, zokaloen gisan, beheko solairuan.\nArantzibia etxeko lorategia itxia eta zabala da (3,1 ha. gutxi gorabehera), paisaia-izaerakoa, eta zuhaitz handi eta ertainek markoztatzen dute paisaia. Jauregiko lur-zatiaren egitura zuhaitz-multzoen eta horien arteko tarteen bidez antolatuta dago. Espezie botaniko ugari daude, hala hemengo espezieak nola kanpo-espezieetako zuhaitz exotikoak.\nLorategia hainbat eremutan antolatuta dago: jauregiaren atzeko aldeak konposizio formalista du, eta bideen eta landarezko forma geometrikoen bilbe batek egituratzen du; jauregiaren saihetsean, egoteko leku bat dago, zoladura gogorrekoa; finkaren barruko aldea jolastoki gisa antolatua dago, eta tenis-pista txiki bat du; fruta-arbolak landatuta daude gune batzuetan, eta gainerakoa gune ireki bat da eta soropilak eta zuhaitzak daude. Hori dena bidezidorrek, zuhaixkek eta zuhaitzek egituratzen dute.\nLorategian elementu bereziak kontserbatzen dira, erabateko bizitegi-giroa lortzeko diseinatuak, hala nola harrizko elementuz jantzitako altzariak, harrizko banku jarraituak, pasealekuaren amaieran platano izugarrien lerrokaduraren artean dagoen egontokia, terrazak, iturria, urmaela, eskultura, ukuiluen saihets bateko putzua, bai eta harri-zolazko bideak ere.\nFinkaren itxiturari dagokionez, esan daiteke harlangaitzezko pareta eder bat dela eta errepidearen maldari egokitzen zaiola. Horma horretan daude finkara sartzeko hiru sarrerak, eta horien artetik sarrera nagusia nabarmentzen da, sarrera plazatxotik daukana: sarrera bat dator jauregiaren konposizioarekin; bi zutabe ditu egurrezko ate handiaren albo banatan, eta Muxikaren armarria saihets batean, tenplete batean kokatua, bi ostiko dituen erlaitz baten gainean."}
{"id": "395775", "revid": "98220", "url": "https://eu.wikipedia.org/wiki?curid=395775", "title": "Goardia baserria", "text": "Goardia Idiazabalen (Gipuzkoan) dagoen baserria da, XVIII. mendean eraikia.\n2010eko azaroaren 8an, Eusko Jaurlaritzak \"monumentu\" izendatu zuen, Sailkatutako Kultura Ondasuna.\nEzaugarriak.\nSegurako mugetatik hurbil dagoen muino txiki batean eraiki zen Goardia baserria; San Adriango garai bateko errege-bidea ikusten da bertatik. Oinplano karratukoa da (18,6 x 18,6 metro). Malda txikiko egurrezko estalkia dauka, 4 isurkikoa, artisau erako hodi-teiladuna. Beheko solairua eta ganbara baino ez ditu. Fatxadak zarpiatuak ditu. Beheko solairuan sarrera nagusia dago, hegoaldeko fatxadan. Lau fatxadetan ditu leiho-zuloak, era desberdinetakoak. Batzuk, zaharrenak, harlanduz eginak dira. Iparraldeko fatxadan hainbat teilape ditu erantsita, eta, beraz, fatxada horren zatirik handiena ez da ikusten. Hegoaldeko fatxadaren ekialdean etxebizitza-eranskin bat dauka, 7,9 x 6,2 m-koa. Baserriaren ondoan, mendebaldean, bi eraikin lagungarri daude. Eranskin horiek ez dira monumentuaren zatitzat hartzen.\nBaserri honek duen egurrezko egitura oso berezia da. Beheko solairuan bi habe luze ditu, pieza bakarrekoak (18,6 m-koa bakoitza). Habe horiek hiru horma-artetan banatzen dira. Beheko solairuaren erdian harrizko horma bat dago, aipatutako habeekiko perpendikularrean kokatuta. Horma horrek erdibitu egiten du eraikina; jatorrian, etxebizitza bat zegoen alde banatan. Baserriaren erdi-erdian pieza bakarreko zutoin itzel bat dago; zutoin hori zentratuta dago pieza bakarreko beste 8 zutoinekiko. Denak heltzen dira estalkira. Elkarren artean habe, gapirio eta besoz lotuta daude, egitura berezia osatuz; ohikoagoa da egitura mota hori jauregi batean, baserri batean baino. Zureria kalitatea handikoa da eta ondo kontserbatuta dago.\nDuela gutxi zenbait lan egin dira bertan, bi etxebizitza kokatzeko. Bi etxebizitza horiek antzeko egitura dute. Bakoitzak beheko solairuaren erdia betetzen du, eta eskailera bana daukate goiko solairura igotzeko, goiko solairu horretan baitaude logelak. Estalkiaren egitura ez da aldatu, baina etxebizitzek ganbararen zati bat hartzen dute. Baoetan arotzeria metalikoa jarri da. Fatxada zarpiatu eta pintatu egin dute. Sarrerako atearen aurrean bi isurkiko teilatutxo bat jarri da, eta hegoaldeko fatxadaren eranskinaren goiko solairuan egutera bat egin da, egurrezko egitura batek eusten diola.\nGoardia XVIII. mendearen erdialdean eraiki zuten. XIX. mendean hegoaldean kokatutako eranskina gehitu zitzaion, eta azken urteotan goian adierazitako lanak egin dira bertan."}
{"id": "395776", "revid": "119347", "url": "https://eu.wikipedia.org/wiki?curid=395776", "title": "Idarreta baserria", "text": "Idarreta Asteasun (Gipuzkoan) dagoen baserria da, XVI. mendean eraikia.\n2010eko urriaren 6an, Eusko Jaurlaritzak \"monumentu\" izendatu zuen, Sailkatutako Kultura Ondasuna.\nEzaugarriak.\nFamilia bakarreko baserria, planta angeluzuzenekoa, honako egitura duena: beheko solairua, lehenengo solairua eta ganbara. Bi isuriko estalkia dauka, naba-teilekin egina, gailurra fatxada nagusiarekiko elkarzut dagoela, eta fatxada hegoalderantz orientatua. Hareharriz egindako harlangaitzezko perimetro-paretak, eta eskantzuak, harlanduzko kareharriz eginak. Mendebaldeko horma-atalak hareharriz egindako harlanduzko murruak ditu.\nFatxada nagusia porlanez errebokatuta dago eta konposizio erregularra dauka. Lehenengo solairuaren parean, lau leiho ditu, karez zuritutako ertzekin, eta horien gainean beste lau leiho txikiago, ganbaran. Beheko solairuan, ikusgai zirkulu erdiko hiru arku, itsututa. Orobat, ekialdeko fatxadak ere beste arku itsutu bat dauka, aurrekoen antzekoa. Eraikineko fatxada nagusian kokatutako ataripe zahar baterako sarbidea ematen zuten arku horiek. Ekialdeko fatxadan, beheko zatian, metalezko portalea dago, ate labainkorra duena. Lehenengo solairuaren parean, habe etzan bat erakusten du, eta haren gainean alde horretan dituen egurrezko bilbadurak bermatzen dira, hutsarteak harlangaitz-lanez mukuru daudela. Beheko estalkia irekita dago, ganbara aireztatzen laguntzeko. Belarra biltzeko silo bat dauka fatxadari atxikita.\nIparraldeko fatxadak, atzealdekoak, erantsitako eraikintxo bat dauka, gainerako eraikinaren antzeko murru-atalekin, eta hantxe lau saietera txiki irekitzen dira. Erantsitako eraikin horren estalkia, hori ere naba-teilez egina, isurialde bakar batekoa da, eta iparraldeko fatxadan dauka euskarri. Mendebaldeko fatxadak, beheko plantan, sarbideko portale bat dauka, harlanduz inguratutako leihoburu handi batekin; eta, lehenengo solairuaren parean, leiho-bao bi, harlanduz inguratuak, bai eta harriz eta lurrez egindako malda baten bitartez ganbararako sarbidea ematen duen portale bat ere.\nAtal bateko zortzi zutoik osatzen dute eraikin honen barruko egitura, eta zutoi horiek estalkiraino heltzen diren harrizko oinarrietan edo jarlekuetan dute euskarri. Lehenengo solairuko eta ganbarako forjatuak sendotzen dituzten besoen eta habeen bidez lotzen dira zutoiok. Ganbarak urkilak ditu eta haien gainean baserriko teilatuari eusten dioten uhalak bermatzen dira. Teilatua gapirio luzeek, latorrizko lanek eta teilek osatzen dute. Atal bateko zortzi zutoi horietatik bi bikoitzak dira, eta baserri honek dituen garai gotikoko dolarearen berniei dagokie.\nIdarreta oinetxe garrantzitsua da, Aiztondo harana jendeztatu zuena. Gaur egungo eraikina XVI. mendearen erdialdeko Gipuzkoako dolare-baserriaren eredu klasikokoa da. XVII. mendearen erdialdean zabaldu zen, hegoaldean habearte bat jarrita, lau arkuko portikoa duena. Garai berean berregin zuten, eta altuera gehitu zioten, alderantziz jarritako arbolazko urkila naturalak jarrita, gaur egun estalkiaren armadura jasaten dutenak."}
{"id": "395777", "revid": "12788", "url": "https://eu.wikipedia.org/wiki?curid=395777", "title": "Jugendstil", "text": ""}
{"id": "395778", "revid": "105290", "url": "https://eu.wikipedia.org/wiki?curid=395778", "title": "Mimbredoko errota", "text": "Mimbredoko errota Erriberagoitiako Mimbredo auzoko errota da.\n2010eko uztailaren 1ean Eusko Jaurlaritzak \"monumentu\" izendatu zuen, Sailkatutako Kultura Ondasuna.\nDeskribapena.\nMimbredoko errota Mimbredon dago, Anuzita herrian, Erriberagoitia udalerrian (Araba). Zehazki, Pobesetik Manzanosera doan A-3310 errepidearen ondoan; errepidearen eta Baia ibaiaren artean.\nPresako errota tipikoa da eta funtsezko elementu guztiak mantendu ditu, hala azpiegitura hidraulikoa nola errotaren makineria. Hala, grabitate-presa dauka, aurrealdea apurtxo bat makotuta duena, eta, gutxi gorabehera 40 metroko luzera eta 1,5 metroko garaiera. Ibaiaren ezker-aldean, gainezkabidea dauka, eta alde horretan bertan ubidearen ahokadura dago; ubideak metalezko ataka gordetzen du, harikoa.\nUbidea 300 metroko luzerakoa eta 2 metroko zabalerakoa da, batez beste. Errepidearekiko paraleloa da eta alde handiena induskatuta dago; fabrika-obra azken zatian baino ez. Azken zona horretan gainezkabide zabala dauka.\nErrota eraikin xumea da, harlangaitz-hormaz egina, oinplano angeluzuzenekoa, eta etxola bat du erantsia atzealdean. Estalkia bi isurialdekoa da, gailurra fatxadarekiko paralelo dauka; iparraldeko aldean atxikitako etxolan, berriz, isurialde bakarrekoa da. Fatxada hegoaldera begira dago, eta sarbide dinteldun bi ditu: ukuilu-aldera eskuinekotik sartzen da eta ehotze-aretora ezkerretik. Ukuilua lau angeluko gela da, eta eskuin aldean aska bat dago erantsita. Ehotze-aretoa ere lau angelukoa da, eta errotako makinaria duen bankuaz gain, eskuin aldean, beheko sua dago, eta harrizko banku bat hegoaldeko murruari atxikia.\nErrotak ez du ontzirik edo antepararik, eta ubidea atxikitako etxolatxotik ahoratzen da, bertan baitaude uhateak, estoldara zenbat ur sartzen zen erregulatzeko erabiltzen zirenak; halaber, estoldan, errota martxan jartzen zuten metalezko errodete bi daude. Estoldak hustubide dintelduna dauka, deskarga-arku baten azpian eta egurrezko burdinazko sareaz. Ubide labur batek eroaten zuen ura ibaira.\nEhotze-aretoaren barruan, fabrika-banku baten gainean (eskaileratxoetatik sartzen da), bi errotarri pare bat asentatzen dira, hauts-babesak, asto gaineko toberak eta garabi-besoak dituztenak. Bankuaren albo batetik estoldara sar daiteke, eskailera-maila zahar batzuen bidez.\nMimbredoko errotak osorik mantentzen du bere azpiegitura hidraulikoa: presa on bat, ubidea, hustubide-ubidea; errotaren makineria ere hantxe dago. Horrenbestez, Araban dauden mota horretako eraikinen adibide nahikoa osoa eta erakusgarria dugu."}
{"id": "395780", "revid": "119347", "url": "https://eu.wikipedia.org/wiki?curid=395780", "title": "La Puente dorrea", "text": "La Puente dorrea edo Balparda dorrea Sopuertako Carral auzoko dorretxea da.\n2010eko apirilaren 20n Eusko Jaurlaritzak \"monumentu\" izendatu zuen, Sailkatutako Kultura Ondasuna.\n\u00abLa Puente\u00bb dorrea edo Balpardakoaz, bere inguru urbanizatuaz eta lorategi-eremu batez osaturiko multzoa da.\n\u00abLa Puente\u00bb dorrea edo Balpardakoa.\nBalpardako dorrea El Carral auzoko sarreran dago, Sopuertako udalerrian, gaur egungo errepideak estalita geratu den Balmaseda eta Castro Urdiales galtzadaren ondoan.\nGaur egun, bolumen kubikoa da gutxi gorabehera, baina hasiera batean, askoz ere baxuagoa izan zen. Etxeak hiru oin dauzka: beheko oina, bizilekutarako oina, eta azken horrek hainbat jasodura dauzkala-eta hirugarren oina osatzen duen ganbara bat ere badu. Lau isuriko teilatuz estalia dago.\nFatxadaren hainbat fabrika ikus daitezke, esku-hartze anitz izan dituela adierazle. Lehenengo bi oinak uniformeak dira eta harearrizko harlangaitza eta tuparria dute akaberan. XVII. mendean egin zitzaion zabalkundean, zabalkunde garrantzitsuenean, ia beste metro bat harlangaitz oso irregularra erantsi zioten, mortero oso buztintsua zuela. Harlanduak, hareharrizkoak eta ondo eskuairatuak, baoetako eskantzu eta uztaietan daude, eta bai saloiko leihoen horma-ataletan ere.\nBehean, arku formako sarbidea egon zen, oraingo alde nagusian, baina haren dobelak atera egin zituzten berritu zutenean, haren ordez ateburu dobeladuneko pasabide bat instalatzeko. Oin horretako argiztapena osatzeko gezileiho bat dago, oso alboratua, hainbat argi-zulo eta hiru leiho.\nEgoitzetarako oina izan zen berrituena XVII. mendean. Gaur egun, bederatzi leiho dauzka alboetako eta atzeko aldeetan eta fatxadarekin arras dauden bi balkoi aurreko aldean. Hasierako multzotik bi gezi-leiho alboratu mantentzen dira atzeko aldean, eta beste bat eskuinean, eta baita bi argi-zulo altu ere, batzuk bitxiak benetan: paldozko bost kanoi-zulo eta bi gezi-leiho.\nBao horien gainean dago lehenengo aparailu-aldaketa, hiru eraikuntzekin hazita dago-eta. Jatorriz saloirik gabeko dorrea zela dirudi eta, geroago, atalik altuena erantsi zitzaiola. Jasodura horietatik lehenengoa ganbararen zabalkuntza da. Kanpotik harburu-ilara batera heltzen da bozel laurdenean, eta horrek adierazten du une batean hori izan zela etxearen goiko muga. Gune horretan, argi-zulo zabal bat era bi kanoi-zulo berri daude.\nBigarren eranskinean, hormak estutu egiten dira. Ganbara saloi bihurtu zuten, zalantzarik gabe. Orduan irekitako baoak bi konopio eder dira, aurrealdea eta arkugainera bi baketoiez zeharkatua, barneratzeko oinarritxo baten gainean. Horien artetik pasatzen da tetrafoliak dituen tutuerdia. Barlasaiek moldura konkaboa dute, lore eta pometarako. Alfiz konopialez inguratuta dago, baso poligonaleko mentsulen gainean, eta dena lore apaingarri gehiagorekin osatuz. Albanegetan, eskudete konopialak daude, IHS anagrama dutenak, letra gotikoetan, eta behean, Alcedotarren armak. Hori guztia ondo eskuairatutako harlanduzko horma-atalean sartzen da. Leiho aipagarri horren gainean, beste harburu-ilara bat dago, teilatuaren hegalari eutsiko ziona -alde honetan teilatua luzeagoa da eta- leihoa babestu ahal izateko.\nHirugarren jasodura, harlangaitzezkoa, XVII. mendean eraiki zuten. Orduan, berritu zuten baita barruko egitura ere: egoitzetarako oinak altuera galdu zuen, saloitik zorua jaitsita, eta behin betiko ganbara bihurtu zuten.\nBalpardako dorrea estilo gotiko-errenazentistako eraikina da, XVI. mendean egindakoa. Jatorrian, saloirik gabeko dorrea izango zen, baina, hainbat obraren ondoren, benetako saloi eta guzti gelditu zen, bi leihoz argiztatutako saloia. Esan daiteke leiho horiek Bizkaiko dorreetan aurkitutakoen artean ikusgarrienetakoak direla. XVI. mendeko lehenengo hamarkadetakoak dira.\nBalpardako jauregia.\nEraikin isolatua da, oinplano angeluzuzenekoa (14 x 17 m). Beheko solairua, bi solairu gehiago eta teilatupeko solairua ditu eta errepidearen ertzean dago. Eraikinaren alde laburretako batek -ekialdeko fatxada- muga egiten du errepidearekin.\nFatxada horretan, hiru bao-ardatz bertikal daude, eta erdian ate bat, nahiz eta hori sarrera nagusia ez izan.\nFatxada nagusiak lau bao-ardatz ditu eta iparraldera begira dago, lorategiaren iparraldeko atalera. Hain zuzen, atal hori ikusten da lehenbizi hirigunetik etortzean. 90\u00a0cm-ko lodierako karga-hormez eraikita dago, ia eraikinaren altuera osoan. Zenbait ataletan, harlandua erabili da.\nTestura nabarmena du fatxada guztietan, eta nahita egin da horrela. Horretarako, mortero-emokadura erabili da, harlandu kuxindu nabarmenaren itxura duena. Elementu hori eklektizismoko zenbait eraikinetako fatxadetako elementu bereizgarria da.\nEstalkia karel batek ezkutatzen du. Fatxaden goiko aldean, erremate perimetral batek jauregiaren inguru osoa hartzen du. Erremate hori hauek osatzen dute: erlaitz batek (toru erdiko 15\u00a0cm-ko inposta baten gainean) eta zuburuek (50\u00a0cm-ra).\nHutsarteak erregularki tartekatuta daude fatxada guztietan, Dinteldunak dira. Goiko solairuetan, balkoiak dira, kaxetan forraturiko soliberia-hegaden gainean, eta hormara ainguraturiko karelak dituzte, eskudelak eta galdaketazko babesak dituztenak. Teilatupeko solairuko hutsarteak etzanak dira, eraikin mota horretako goiko aldeetan erabiltzen direnen motakoak. Halaber, hutsarte guztiek harlandua dute inguruan, fatxadaren testura orokorrean erabilitakoa baino lodiagoa. Elementu hori bereizgarria da XIX. mendearen amaierako bizitegi-eraikinetan.\nJauregiari lotuta, kotxetegiaren eraikin txikia dago. 10x5 m-ko oinplanoa du, gutxi gorabehera, eta errepidearen eta XVI. mendeko dorrearen ondoan dago. Hain zuzen, harriz zolaturiko galtzada batek bereizten ditu dorrea eta kotxetegia. Azken hori gurdia gordetzeko erabiltzen zen.\nBalpardako jauregiko lorategia.\nBalpardako jauregiko lorategia zenbait zuhaitz-multzok eta zuhaitz horien arteko eremuek osatzen dute. Horien guztien bidez, jauregiaren eta dorrearen partzela antolatzen da. Lorategi paisajista da, landare-konposizio geometrikoetan oinarrituriko konposizio formalista baino gehiago, eta tamaina ertaineko zuhaitzek osatzen dute paisaia. Lorategi-mota horren helburua lotzen dituen hiru elementuak (zuhaixkak, zuhaitzak eta horien arteko eremuak) partzela batean integratzea da. Partzela horren baitan, lorategiak barne-perspektibak sortzen ditu, eta, batzuetan, perspektiba zabalagoak irekitzen dira.\nHorretarako, Balpardako lorategian, jauregiko zuhaitz-multzoen antolaketan ezarritako ordenak partzela batean integratzen ditu eraikinak, zuhaitzak eta larredia. Partzela horretan, oraindik ere hauteman daitezke jauregitik alde batera eta bestera zein gora eta behera zihoazen bidezidorrak, lurraren orografia naturalari jarraiki, antolaketan zenbait aldaketatxo eraginda.\nLorategiko elementuek, nabarmendu beharrean, integrazioa dute helburu: iradoki egiten dute, erakarri, perspektiba irekien bidez, goitik itxi gabe. Besteak beste, hormatxodun landare-itxiturak daude, landareak, eta zuhaitz-multzoak, partzelaren alboko mugetan iparraldean eta hegoaldean. Iparraldeko mugan, landare-itxiturak zuhaitz-multzo bat du erdian. Ekialdeko mugan, errepidearen ondoan, zuhaitz baxuak daude: tamaina ertaineko hurritzak.\nAntolaketan, elipse formako urmael bat dago, 15 x 5 m-koa. Partzelaren goiko erdialdean dago, XVI. mendeko dorrearen aurrean, 100 m ingurura, partzela bera ikusmenean duela. Ur-hornidurari dagokionez, zenbait hartune daude atzealdeko baso-eremuan. Halaber, iturri bat zegoen urmaelaren beheko aldearen parean (egun ez dago).\nPartzela osoak zehar-drainadura du (hegoalde-iparralde), basotik sartuta larredia putzuz bete zezaketen urak irten zitezen.\nLorategiko zuhaitzak tamaina ertain/handikoak dira, espezie hauetakoak:"}
{"id": "395781", "revid": "1545", "url": "https://eu.wikipedia.org/wiki?curid=395781", "title": "Balparda dorrea", "text": ""}
{"id": "395782", "revid": "98220", "url": "https://eu.wikipedia.org/wiki?curid=395782", "title": "Altzaga baserria", "text": "Altzaga Azpeitian (Gipuzkoan) dagoen baserria da, XVI. mendean eraikia.\n2010eko martxoaren 18an, Eusko Jaurlaritzak \"monumentu\" izendatu zuen, Sailkatutako Kultura Ondasuna.\nEzaugarriak.\nFamilia bakarreko baserria, L formako planta duena. Atal handiena 17,2 x 17,4 metrokoa da, eta txikiena, 7,3 x 10,8koa. Atal handienak bi altuera ditu: beheko solairua eta lehenengo solairua. Atal txikia lehenengotik ipar-mendebaldera orientatuta dago, eta bi solairu eta ganbara txiki bat ditu. Atal handiak hiru isuriko estalkia dauka, naba-teilekin egina, gailurra fatxada (hegoalderantz orientatuta) nagusiarekiko elkarzut dagoela. Atal txikiko estalkia, berriz, estalki nagusiko horma-atal baten luzapena da.\nHarlangaitz-lanez eginiko inguruko murruak, zati batzuk, beheko solairuan, ageriko silarrixkazkoak badira ere. Lehenengo solairuko forjatutik aurrera, egitura egurrezkoa da, atal bateko sei zutoin ditu, eta bi eskantzu, estalkiaren egiturara heltzen direnak. Zutoinen arteko baoak harlangaitz-lanez beteta daude, porlanez zarpiatuta eta zuriz pintatuta. Han sei leiho-hutsarte irekitzen dira, egurrezko markoa dutenak. Hormapikoa irekita dauka. Atal txikiaren fatxada nagusia, Hegoalderantz orientatua, ageriko harlangaitz-lanezkoa da, eta silarrezkoa beheko solairuan; mendebaldeko eskantzuan, harlanduzko haize-babesa dauka, eta, lehenengo solairuan, berriz, egurrezko bilbadurak, hutsarteak ageriko zeramikazko adreiluez itxita dituztenak. Solairu horretan, gainera, balkoi irtena ikus daiteke, alderik alde egurrezko eskudelak dituena, eta egurrezko bi besok irmotzen dute estalkiaren teilatu-hegal zabala. Fatxada horren ondoan ikusgai, atal nagusiaren mendebaldeko fatxadaren zati bat, silarrixkazkoa beheko solairuan, eta, lehenengo solairuan, berriz, egurrezkoa, hutsarteak harlangaitz-lanez beteak, porlanez zarpiatuak eta zuriz margotuak. Alde horretan bao bat irekitzen da, dintelatua eta silarrez inguratua, orri zatitutako ate batekin; horrez gain, beste leiho-bao bat ere badago, silarrez inguratua ere bai. Lehenengo solairuan triangelu-formako usategiak ikusgai. Mendebalderantz orientatutako gainerako fatxada, atal txikiari dagokiona, harlangaitz-lanez egina dago, porlanez zarpiatua eta zuriz margotua.\nIparraldeko fatxadaren zati batzuk gotiko-estiloko silarrixkazko murruz eginak dira, eta gainerakoa ageriko harlangaitz-lanez; hantxe hiru hutsarte irregular ditu. Ekialdeko fatxada baxua da, lurraren desnibela dela-eta, eta, hantxe, hau baino ez ikusgai: beheko solairuan eta iparraldeko aldean, hutsarte dintelatu bat, ukuilurako sarbidea ematen duen silarrixkaz egindako murruan irekia. Porlanez eginiko eraikintxo erantsi batek estaltzen du erdialdeko zatia. Ezkerreko aldean, atetzar batek lehenengo solairurako sarbidea ematen du, malda (lur eta harrizkoa) baten bidez. Fatxadaren gainerakoa harlangaitz-lanez egina dago, zarpiatua eta zuriz margotua. Atal nagusiaren inguruko murruak, batez beste, 0,95 metroko lodierakoak dira.\nAtal nagusiaren barruko egitura egurrezkoa da, pieza bakarreko lau zutoin ditu, eta zutoin horiek eraikinaren estalkira heltzen diren harrizko oinarrietan edo jarlekuetan dute euskarri. Zutoinok egitura muntatzen dute: gapirio luzeekiko teilatuari eusten dioten zutoinez eta beso luzez osaturiko egitura. Ageriko mihiztatzeak ere ikusgai, enara-buztanaren formako profila dutenak. Hegoaldeko fatxadan hasita, eta lehenengo hormarteraino, lehenengo solairuko forjatuan, oholeria dauka -kolomia-, egurrezkoa, hamar eta hamahiru zentimetro arteko ohol handiz egina. Lodiera ertainekoa, baserriaren atal txikiaren egitura ere egurrezkoa da.\nAltzaga oinetxe garrantzitsu eta antzinakoa da, Azpeitiako Elosiaga auzokoa, XVI. mendekoa, eta garai hartakoa ditu atal nagusiko inguruko murruak, gotiko-estiloko silarrixkazkoak. XVII. mendean berreraiki zen erabat, eta garai hartakoa da oraingo egitura. Lehen lehenengo solairutik aurrerako fatxada oholtzazkoa zen, eta, haren ordez, orain dagoen harlangaitz-lana jarri zen. Atal txikia XVIII. mendean eginiko handiagotzea da, egun etxebizitzarako erabiltzen dena."}
{"id": "395783", "revid": "15251", "url": "https://eu.wikipedia.org/wiki?curid=395783", "title": "Teofilo Guiard kaleko 1. zenbakiko etxebizitzak", "text": "Teofilo Guiard kaleko 1. zenbakiko etxebizitzak edota Anduiza etxea Bizkaiko Bilbo hiriburuan dagoen etxebizitzez osatutako eraikin bat da.\n2010eko martxoaren 18an Eusko Jaurlaritzak \"monumentu\" izendatu zuen, Sailkatutako Kultura Ondasuna.\nKokalekua.\nIndautxu auzoan dago, Teofilo Guiard kalearen 1. zenbakian, kale hori eta Maximo Agirre kalea eta Kolon Larreategi kalearen arteko elkargunean, eta Casilda Iturrizar parkea eta Bilboko Arte Eder Museoaren alboan.\nHistoria.\n1928an Rafael Garamendi eta Jos\u00e9 Mar\u00eda Basterra arkitektoak proiektatu eta eraiki zuen.\nEraikina.\nEstilo eklektikoa eta itxura bikain eta dotorea duen eraikina da.\nTamaina handiko eraikin erdi-exentua da eta do\u00f1a Casilda parkearen sarreretako batean dago. Eraikinak sotoa, beheko solairua eta zazpi solairu ditu. Sarrera fatxada nagusian dago eta kiribildurez azkendutako konposizio monumentalak edertzen du; erdiko ardatzari binakako hutsarte batzuek ematen diote hasiera. Horrela, alaken begiratokien bertikaltasuna nabarmentzen da. Begiratokiak diseinu desberdineko dorreetan daude eta dorreek pinakuluz marraztutako profila dute. Sarrera bi mentsula handiko erlaitzak errematatzen du; erdian txirla bat du eta loreontzi bat goi-erliebean. Alde bakoitzean mentsula eta apaindura edo zintzilikarioa duen lerronahasiko balkoi bat du. Bigarren solairuan bi mentsula handik eusten dituzten harrizko balaustreak agertzen dira. Hirugarrenean mentsula handiz inguratutako leihoak daude eta horien artean armarri barroko bat dago. Laugarren solairuan burdinezko karelak dituen balkoiak, ukondutako ertza duten hutsarte dintelduak elkartzen ditu. Bosgarrenean, puntu erdiko lau hutsarte dituen begiratoki gisako harrizko gorputza harrizko mentsuloi handiek eusten dute. Seigarrenean harrizko balaustreak dituen erdiko balkoia gailentzen da eta alboetan bi mentsula handi dauzka. Azken bi solairuak fatxadaren lerroa baino barrurago daude eta biak terrazen atzean ezkutatzen dira. Hutsarteen tipologia eta dekorazioa era askotakoa da: eskartzanoak, kaxeatutako pilastrez edo txirlaz inguratutako leiho abalkonatuak; harrizko begirategiak, puntu erdiko hutsarteak, angeluak apaintzeko ezarkin ugari... Maximo Aguirre kaleko alakadun fatxada poligono itxurako dorre batez amaitzen da. Dorrearen koroan harrizko txakurrak eta pinakuluak daude eta Anduizako armarria agertzen da. Fatxadaren lerroa Casilda Iturrizar parkean eta Maximo Aguirre kalean luze dago. Eraikinak jauregi itxura du. Beheko solairuak eta lehenengoak basamentu sendoa dute oinarri eta lehenengoak gorputz nagusiari eusten dio. Gorputz nagusiak, aldiz, bigarrenetik bosgarrenera arteko solairuak gain hartzen ditu eta, amaitzeko, horien guztien gainean goiko solairu irekia dago. Eraikinaren osotasunean harlanduen erabilera gailentzen da.\nAtaria berezia da. Sarreraren aurrean dagoen atariaren ingurua toskanar ordenako marmol gris, berde eta erre koloreko bi zutabek osatzen dute. Zutabeak ataria baino gorago altxatuta daude eta material bereko eskailera-mailak dituzte euren artean. Zutabeen artean eraikinera sartzeko egurrezko ateak daude. Ateen beste aldean egurrezko zutabeak daude. Alboek aurrealdearen eskema bera errepikatzen dute: zutabeen ordez pilastrak daude eta ertz bakoitzean pilastra bat dago. Ordena klasiko horiek triglifoak eta metopak dituzten frisoari eusten diote. Sabaia eskaiolazko zerrenda lerronahasi batek apaintzen du eta zerrendak erdiko plafoia zeharkatzen du; metalezko lanpara bat dago bertatik zintzilik. Zorua marmolezko figura geometrikoek osatzen dute. Sarrerako atearen ondoan eta alboetako hutsune bakoitzaren azpian harrizko bankuak daude eta bizkarraldean marmolezko figura bat dute.\nEraikinak bi eskailera dauzka, bata nagusia eta bestea zerbitzukoa. Patio baten inguruan antolatuta daude eta bertatik iristen zaie argia. Eskailera nagusia hegoaldean dago eta zerbitzukoa iparraldean, alboko lursailarekin mugan. Horrez gain, bigarren mailako beste bi patio daude. Txikiagoak dira eta sukalde edo komunen gisako gela osagarrietarako bidea ematen dute. Eraikinak bi etxebizitza ditu solairu bakoitzean.\nEraikinaren egileak Jos\u00e9 Mar\u00eda Basterra eta Rafael Garamendi dira eta 1928 urtean eraiki zen. Bere estiloa eklektikoa da, eta horren barruan regionalista hain zuzen ere."}
{"id": "395784", "revid": "105290", "url": "https://eu.wikipedia.org/wiki?curid=395784", "title": "Subilla Morillasko jauregia", "text": "Subilla Morillasko jauregia Erriberagoitiako Subilla Morillas herriko jauregi da.\n2010eko otsailaren 24an Eusko Jaurlaritzak \"monumentu\" izendatu zuen, Sailkatutako Kultura Ondasuna.\nDeskribapena.\n\u00abJauregi\u00bb izendatutako etxea, ikus-presentzia handikoa, Subilla Morillasko herrigune betean kokatua, 624 toki-errepidearen ondoko hiri-zabalgune nabarmenean eta XVI. mendeko harlanduz eraikitako zubi bikainaren parean.\nOndasun higiezina elkarri ondo lotutako bi elementu nagusik osatzen dute: etxeak eta hari lotutako lorategia mugatzen duen perimetro-paretak. Etxeko perimetro-paretatik bertatik sortzen da horma hori, harri-fabrika mota berberarekin, eta ezkerraldeko atzeko saihetsetik zabaltzen da, Kuartango aldera doan errepidearekin paraleloan. Etxea lurreko mailaketa baten kontra sakon sartuta dago; hala, bada, atzeko fatxadan ia solairu nagusiaren parera iristen da. Horma horren barnealdean, lorategi egituratu bat dago, eta hor, eraikin mota horrek berezko dituen elementuak daude: ur-tanga, labea, baratzea eta estalpea.\nJauregiak estilo barroko eta landako jauretxeen tipologia du. Eraikin nagusia XVIII. mendekoa da, bai eta lorategia ixten duen harriaren pareta ere.\nJauretxe armarriduna eraikin exentu handi bat da; oinplano laukizuzeneko bolumen garbia du, eta bi solairu eta teilatupea ditu. Estalkia lau isurkikoa da, arabiar teilak ditu, eta hegal zabal bat, egurrezko modiloi landuen gainean bermatua. XVIII. mendean ohi zenez, erabilitako materiala harlangaitzezko aparailu bat da, eta, horrekin batera, hormatal luzitu tradizionala eta karezko juntura ugari erabili dira; harlandua, berriz, eskantzuetarako, bao eta sarbideen erremateetarako eta fatxada nagusiko errematearen erlaitzerako gorde da.\nFatxada nagusia hegoaldera eta plazatxora begira dago, eta gainerakoen artean nabarmentzen da. Ezerezaren gainean nabarmen nagusitzen da horma, eta ezin hobeto antolatua eta erdiratua dago, armarriak ezartzen duen ardatzaren bidez. Baoak modu simetrikoan antolatuta daude: beheko solairuan, sarbide nagusia dago; erdian, arku zuzen hirukoitz interesgarri bat du, alboetan laukizko eta burdin hesizko bi leiho pare dituena; lehenengo solairuan, arraseko balkoiak ditu alboetan, eta erdian, balkoi jarraitu bat, bi bao lotzen dituena; ganbaran, leiho karratu txiki batzuk daude. Beheko eta lehenengo solairuetako baoek moldura dute inguruan, eta belarriekin nabarmentzen da angeluetan.\nBalkoi nagusia egitura metaliko bat da, fatxadan bermatua, metal bereko bost itsas potxu dekoraturen bidez. Forja-lanak ditu balkoiko barandan, bai eta txapazko eskudelak eta sagarrak ere, angeluetan nahiz hegal-irteeraren aurrealdea dekoratzeko zerrenda apaingarrian.\nBalkoiaren erdian, armarria nabarmentzen da. Honako hau ikusten da armarrian: zuhaitz bat harkaitzaren gainean, bi otso zutitu, eta izkinetan San Andresen gurutzeak. Armarriaren albo banatan, bi irudi-eusle daude, eta maskara bat puntan.\nEkialdeko fatxada saihetseko bidearen aldapari egokitzen zaio; hori ere ondo antolatuta dago, baina desoreka handiagoa da hutsuneen eta gune beteen banaketan. Fatxada horretako solairuartean, bi bao daude, eta agerian uzten dute eskailera-zuloa.\nMendebaldeko fatxadan, iparraldeko fatxadan bezala, beheko solairua erdi estalita gelditzen da lorategiaren lurraren kontra. Mendebaldeko fatxadan, bigarren mailako sarbidea dago, lorategitik etxeko lehenengo solairuaren parera doana, eta baoetako baten \u00abkaiolako\u00bb sarea, alboetan erroleoak dituen gurutze bat erdian duela. Leiho bitxi eta txiki bat ageri da lurraren arrasean, barrualderantz txaranbeldua eta beheko planoa makurtua duela, beheko solairuan sortzen den erdisotoa argiztatzeko.\nBurdin lana, balkoi nagusian ez ezik, bao askotan ageri diren horma barruko sareetan aurki dezakegu, bai eta arraseko balkoietako barandan eta ateko aldaban ere.\nPerimetro-karga duten paretekin eratu da arkitektura, eta horien barruan egurrezko egitura sendo bat dago. Beheko solairuan, lursaileko harkaitza iparraldeko paretako beheko eremuetan agertzen da, eta horietatik abiatzen dira harrizko paretak. Forjatuen sarea sekzio handiko habe eta habexkekin eratua dago. Forjatuak solidoak dira, eta hagaxken artean ganga formako bide bat dute, lur egosiko lauzaz bukaturikoa. Estalkiko armadurak egitura konplexu bat du; egitura horren barruan daude hagak, korbak, tiranteak, besoak eta pieza bakarreko gapirioak, egurrezko ziriz eginiko lotura interesgarriekin.\nEtxe barruko banaketa sarrerako ezkaratz handi baten bidez antolatuta dago. Harreraleku hori oso ondo zainduta dago; nabarmentzekoak dira harlanduz inguratutako ateetako lau bao dotoreak; ate horiek alboko bi egontokietara, atzealdeko zalditegietara eta lehenengo solairura nahiz oin nagusira igotzeko eskailera-hallera ematen dute. Eskailera handi horiek egongela handi batera ematen dute; egongela hori lehenengo solairuaren erdian dago, eta horren inguruan antolatzen dira gainerako egontokiak: logelak, hegoaldeko eta ekialde-mendebaldetako fatxadetarantz, bainugela handiak barruan dituztela; iparralderantz, sukaldea eta jangela, bakoitza bere tximiniarekin eta lorategirako zuzeneko irteerarekin. Banaketa horrek posible egiten du egontoki guztiek kanpoaldera ematea, erdiko egongelak izan ezik; hain zuzen ere, egongela horrek, bitxitasun gisa, argi-zulo bat du beirazko sabaian, eta estalkian dagoen beste aho-zulo batetik hartzen du argia zuzenean. Estalki azpiko solairuak edo ganbarako solairuak espazio ireki handi bat du; solairuarte bat du alderik garaienean, usategi gisa erabiltzen dena; oraindik ere gordetzen ditu landako kareorez eta hormari atxikita eraikitako habiondokoak.\nBarrualdea osatzen duten espazio eta elementu handiak bat datoz eraikinaren kalitatearekin. Barruko zur-lanak kalitate handikoak dira, eta pareta lodiko tutu-itxurako leihoek barne-kontraleiho ederrak dituzte, eta ireki daitezke. Jangelan, honako hauek nabarmendu behar dira: harriz landutako tximinia, egurrez landutako baranda duten eskailera zabalak, buztin egosiz eginiko zeramikazko zoruak eta bainugeletako eta sukaldeko lauzak.\nLurzatiaren muga gisa eta errepidearen gainean, lorategia oso ondo itxita dago; errepidearen aldapari egokitzen zaio, etxeko fatxadan erabilitako eraikuntza eta material berberekin. Pareta hori metro bat lodi da alderik lodienean, eta lau eta metro bitarteko garaiera du; aurreko fatxadan, kontrahorma du. Lodiera hori paretak dituen bi funtzioen ondorio da: itxiturarena eta lurrari eustekoarena. Horma horretan, ate bat dago -gaur egun ezin da erabili-; markoa eta harlanduzko ateburua ditu, eta jauregira pasatzeko lurpeko pasabidea zen.\nHormaren barrualdean, terraza-lorategia dago, hainbat kotatan planifikatua, lurraren aldapari egokitua eta Kuartangoko bideari, atzeko kaleari, egokitua. Hasieran, garia jotzeko larrain gisa eta baratze gisa erabiltzen zen; XIX. mendean egin zen lorategien gaur egungo konposizioa eta ornamentazioa. Lorategia antolatzen duen trazak forma geometrikoko hainbat berdegune sortzen ditu; zuhaitz txikiak daude berdegune horietan, eta alerik handienak fatxada nagusi aldera daude. Lorategira etxetik bertatik sartzen da, lehenengo solairutik eta errepidetik, atzealdeko ate altxagarritik eta arrapala baten bidez.\nHormari atxikita, atzeko aldean, etxebizitzari lotutako bi eraikin daude: labea eta estalpea. Lehenengoa harrizko eraikin txiki bat da, paretaren kanpoko aldeari erantsita dagoena; estalpea, berriz, hormaren barruko aldean dago, eta ate altxagarriaren atzeko sarrera estaltzen du; egurrezko egitura estali bat da, harrizko hormaren gorenean bermatua.\nNabarmentzekoa da ur-tanga, hor biltzen eta gordetzen baita etxeko estalkiko euri-ura. Tanga hori harriz egina dago, oinplano angeluzuzena du, bai eta grabitate-pareta bat ere, ezpondan kanpoko plano bat duena.\nHigiezin osoa egoera bikainean dago, bai eta barneko ingurunea eta gaur arte gorde duen dekorazioa ere. Emaitza etxe eta jauretxe estiloko arkitektura bat da, kalitate handikoa, eraikin erregular eta ordenatua eta oso ongi antolatua."}
{"id": "395785", "revid": "105290", "url": "https://eu.wikipedia.org/wiki?curid=395785", "title": "Balkoi", "text": "Balkoi (italierazko \"balcone\" hitzetik ekarria) gela baten kanpoko horman solairutik gora egindako irekidura barandaduna da, gehienetan aurrean irtengune hesitua izaten duena. Bertara ailegatzeko ate bat egiten dute horman.\nGehienak kanpoan egon arren, badaude barnekoak ere. Ohikoa, Maltakoa deritzona, hormatik proiektatuta dago baina badaude horrelakorik egiten ez dutenak, logia txiki baten moduan."}
{"id": "395786", "revid": "336", "url": "https://eu.wikipedia.org/wiki?curid=395786", "title": "Inpetigo", "text": "Inpetigoa estreptokokoek eta estafilokokoek sortzen duten larruazaleko gaixotasun kutsakorra da, batez ere umeek pairatzen dutena. Babak eta besikulak agertzen dira larruazalean, gero zarakar bihurtzen direnak. Gaitzak ez ditu orbain iraunkorrak uzten, epidermisaren goiko zelulak besterik ez baitu kaltetzen.\nEtiologia.\nBi bakterio izan daitezke inpetigoaren sortzaileak: Streptococcus pyogenes (A taldeko estreptokoko patogenoa) eta Staphylococcus aureus. Bigarren honek lehenengoak baino kasu gehiago eragiten ditu.\nUmeen artean erraz kutsatzen da fomite edo kontaktu zuzenaren bidez. Agertzen diren babek gorputzean zehar zabaltzeko joera handia dute.\nSintoma klinikoak.\nInpetigoa larruazaleko edozein tokitan ager daiteke, baina ohikoagoa da aurpegian, besoetan eta hanketan. Infektatutako tokian gorritasuna, azkura eta babak agertzen dira, erraz puskatzen direnak. Puskatzerakoan likido gardena edo zornetsua darie, mikrobio sortzailearen arabera (Staphylococcus aureus-ek zornea sortzen du, adibidez). Likido horrek erraz kutsatzen du gaitza.\nLikidoa galtzerakoan babak lehortu eta zarakarrak bilakatzen dira, ezti kolorekoak.\nOndo tratatzen ez denean konplikazio larriak azal daitezke: glomerulonefritis posestreptokozikoa, esaterako, giltzurrun-gutxiegitasuna eragiten duena. Hala ere, konplikazio hau urria izaten da.\nTratamendua.\nSintomak aztertzean egiten da gaitzaren diagnostikoa. Kasu gutxitan beharrezkoa da lagina hartzea babetatik, bakteriar-kultura bat egiteko.\nTratamendua antibiotikoen erabileran datza, era topikoan (kasu gehienetan) edo aho-bidetik. Bazitrazina eta mupirozina dira erabilienak. Erantzuna ona eta azkarra da kasu gehienetan."}
{"id": "395788", "revid": "512", "url": "https://eu.wikipedia.org/wiki?curid=395788", "title": "Homo rhodesiensis", "text": "Homo rhodesiensis \"Homo\" generoko hominido espezie galdua da. Batez ere \"Kabwe buru-hezurra\" izeneko fosiletik deskribatua, aztarnak duela 300.000 eta 125.000 urte artekoak dira. Bere egoera zalantzazkoa da, aditu gehienek \"Homo heidelbergensis\" zela diote eta."}
{"id": "395789", "revid": "336", "url": "https://eu.wikipedia.org/wiki?curid=395789", "title": "Homo cepranensis", "text": "Homo cepranensis \"Homo\" generoko hominido espezie proposatua da, 1994an topaturiko buru-hezur batetik bakarrik ezaguna. Italo Biddittuk topatu eta \"Cepranoko gizakia\" ezizena eman zion, Italiako Frosinoneko probintziako udalerri horrertatik gertu zegoelako.."}
{"id": "395790", "revid": "96586", "url": "https://eu.wikipedia.org/wiki?curid=395790", "title": "Marjorie Estiano", "text": "Marjorie Dias de Oliveira (Curitiba, 1982ko martxoaren 8a - ), Marjorie Estiano abeslari eta aktore brasildarra da."}
{"id": "395791", "revid": "119347", "url": "https://eu.wikipedia.org/wiki?curid=395791", "title": "Mendieta ontziola", "text": "Mendieta ontziola Lekeitioko ontziola da.\n2010eko otsailaren 9n Eusko Jaurlaritzak \"monumentu\" izendatu zuen, Sailkatutako Kultura Ondasuna.\nMendieta ontziola.\nHainbat mendez, Euskadiko portu txikietako ontzigintza itsasertzeko portuetan han-hemen kokatutako ontziola txiki tradizionaletan oinarritu zen. Artisau ontziola haiek garaiko teknika eta teknologiak zerabiltzaten.\nAndres Mendietak sortu zuen Mendietarren saga, 1884tik 1991ra arte lokal horretan lan egin zuten industrialari-familia.\nMendieta ontziolak bi lantoki izan zituen bere garaian, baina eskuineko ibaiertzekoa eraitsi egin zuten aurri zelako, eta ontziola hartatik oinarri zuen harlangaitzezko plataforma soilik ikusten da gaur egun.\nGaur egungo ontziolaren nabea 1917koa bada ere, ziur dakigu ontziola 1885etik zegoela leku horretan.\nGaur egun nabeak duen forma denboraren joanean izan dituen zenbait aldaketen emaitza da: handitu egin da, eraberritu, egokitu eta abar. Alabaina elementu bat beti berdin egon da, hain zuzen, egurrezko egituraren oinarria egiten duen harlangaitzezko plataforma.\nBerrikuntza horien ondorioz, eraikuntzak, gaur egun, hiru horma-arte ditu. Erdikoa da altuena, 25 x 15 metro ditu, eta bi isuriko estalkia. Zutabe libreek eusten diote. Erdiko nabean dago harmaila ere. Harmailak plano inklinatua du, eta hortxe dago ontziak lehorreratzeko gurdiaren errailak. Alboko beste bi horma-arteak ere zutabe libreen bidez sostengatzen dira. Hiru horma-arteek egurrezko zertxak dituzte. Barnealdeak bi altuera ditu eta, bertan, makinak eta eserlekuak, bai eta txabolatxo txiki bat ere, harlangaitzezko paretez eginda, itsasadarretik gertuen gelditzen den alboan. Goiko solairura joateko, kanpoko eskailera bat igo behar da. Ontziolaren egitura guztia egurrezkoa da, teilatuak zeramikazko teila kurboz estalita daude, eta, zenbait tokitan, zeramikazko teila lauz.\nHauek dira eraikuntza-elementu nagusiak:\nEz dagoenez espazio itxirik, ez dago sarbide finkorik, baina pabiloia itsasadarraren paraleloan kokatuta dagoenez, Isuntza kaletik sartzen da bertara.\nOntziolak egurrezko egitura arina daukanez, barruko espazioa malgua eta erabilera askotakoa da, ezinbestean, ontziola sortu zen garaiko premiei erantzuteko.\nOntziolatik gertu, beste lehorreratze-gurdi baten arrastoak ikusten dira. Bere garaian, estalia zegoen, baina gaur egun ez dago estaltzen zuen egitura horren arrastorik.\nNahiz eta egitura guztiak zutik dirauen, eta tipologia ondo kontserbatuta dagoen, teilatuak baditu oker batzuk, eta lokalaren gainerakoa utzita samar dago.\nMendietatarren etxea.\nGaur egungo eraikina 1917koa da. Ramon Mendietak eraiki zuen, eta Isuntzako hondartzan dutxak eta itsas bainuak hartzeko establezimendua zen, udalak ez baitzuen inongo obrarik baimendu nahi, bainuetxe egiteko ez bazen. Jakina da gerra zibila hasi zenerako bainu horiek ez zirela erabiltzen, eta eraikina bizitegi erabiltzen zela besterik gabe.\nDuela gutxi, etxebizitza sute batek hartu du, eta barrua eta estalkia ia suntsituta geratu dira. Alabaina, fatxadek ez dute kalterik jasan.\nEtxebizitzako sarrera nagusia Isuntza kalean dago. Eraikinaren kokapenagatik, ontziolaren iparraldea itxita geratzen da eta lan-eremurako sarrera irekita geratzen da. Etxebizitza hori ontziolarekin oso lotuta dago: funtzionalki, Mendieta familiaren ekoizpen-unitatearen parte da.\nBolumen exentua da, oinplano angeluzuzena dauka (10 x 18 metrokoa) eta erdisotoa, bi solairu eta teilatupea ditu. Ontziolaren oinarri den harlangaitzezko plataforma beraren gainean eraikita dago etxea ere. Bi isuriko estalkia egurrezkoa da, eta isurki handiak ditu.\nFatxadan, bao zabalak eta egurrezko begiratokiak ditu, eta kolore urdinez margotutako egurrezko bilbadurak.\nEtxeak, hondartza aldera, lorategi bat du, gain batean dago, eta harrizko horma batek inguratzen du."}
{"id": "395792", "revid": "105290", "url": "https://eu.wikipedia.org/wiki?curid=395792", "title": "Villana\u00f1eko zubia", "text": "Villana\u00f1eko zubia Gaubeako Villana\u00f1e herriko zubia da, Omecillo ibaia zeharkatzen duena.\n2011ko irailaren 6an Eusko Jaurlaritzak \"monumentu\" izendatu zuen, Sailkatutako Kultura Ondasuna.\nDeskribapena.\nEz dakigu noiz eraiki zen. Dena den, hurbiltasuna dela eta, Baronatarrek 1769 eta 1771 urteen artean altxarazitako burdinolarekin lotuta ageri da.\nUstez beheratuta dauden bi zubi-begi edo arku ditu, neurri berekoak, gerriak apur bat itxi eta erdiko pilarearen eta alboko estribuen aurka amaitzen direnak; halako moduan non hiru zentroko arku karpanelak osatzen diren, baoen hustubidearen emaria maldaren horizontaltasunari eragin gabe handitzen dutenak. Eraikuntza-trebezia baten seinale den elementu hori zubiaren egiturako beste xehetasun batzuetan ere antzematen da.\nErdiko pilareari itsatsita zubi-branka bikaina dago, ibaian goranzko norabidearekin, uraren oldarrari aurre egiteko eta presioa arintzeko. Harlanduzko aparejuak uztardura ona du, gorantz sestra lau bat markatzen duen inposta irtentsuraino iristen dena.\nAhokadurak guztiz erregularrak dira, Arabako zubietan ohi ez bezalako arduraz zaindutako estrados batekin. Betegarrien lehenengo zazpi ilarak soka-harlanduen erara antolatuta daude, ongi eskuairatuak, eta estradosaren gainerakoa harlangaitz-horma ilaratan eratua dago.\nIntradosaren oinean lau horma-zulo pare daude, gangaren tolesdurarako baliatu zirenak, egiturari behin-behinean eusten dion zurezko armazoia alegia, arkuko dobela guztiak jarri arte.\nErdiko zepako babes hidrodinamikoak oin angeluzuzeneko harlanduzko mutur batez osatzen dira, soilik arkuetako gerri-ertzetaraino iristen dena. Eraikuntzaren gainerakoa eskasagoa da: tinpanoan harlangaitz handiko ilara erregularrak, eta geroagoko eraberritze baten ondoriozkoak diruditen kareletan harlangaitz-horma ilaratua.\nHarlangaitzezko estribuek eta banguardiek zementuzko juntura-berdintze ugari dituzte, nahiko egoera kaskarrean."}
{"id": "395793", "revid": "336", "url": "https://eu.wikipedia.org/wiki?curid=395793", "title": "Iraeban baserria", "text": "Iraeban Aretxabaletan (Gipuzkoan) dagoen baserria da, XVII. mendean eraikia. Baserria Goroeta auzoan dago, Urkulu urtegi alboan. 311 metro koadro ditu eta Foru Aldundia da jabea. Aurkitutako hainbat dokumenturen arabera 1625ean eraikia zegoen, baina dituen hainbat ezaugarri aztertuta XVI. mendekoa izan daiteke.\n2009ko abenduaren 11an, Eusko Jaurlaritzak \"monumentu\" izendatu zuen, Sailkatutako Kultura Ondasuna.\nEzaugarriak.\nFamiliabakarreko baserria, oinplano laukizuzena duena, gutxi gorabehera 15 x 15 metrokoa gehi erantsitako alboko atal bat, 5 x 15 metrokoa, 360 eta 370 koten arteko malda txikiko bizkar batean kokatua eta honako bi atal erraz bereiztekoak dituena: atzealde edo biltegia, Mendebaldean, behe-solairua eta sotoa dituena; eta aurrealde edo bizitokia, Ekialdean, behe-solairua, lehenengo solairua eta ganbara dituena. Biltegi moduan erabilitako zati zaharrenaren estalkia hiru isuriko estalkia da, eta erantsitako ipar-atala ere hartzen du barruan. Bizitokitzat erabilitako zatiaren estalkia lau isuritakoa da, Ekialdera jotzen duen fatxada nagusiarekiko paralelo dagoen gailurrarekin.\nItxitura-hesiak luzitutako eta margotutako harlangaitzezkoak dira, eta eskantzuetan baino ez ditu harlanduak. Fatxadetako bao gehienak zurezko burualdeak dituzte. Fatxadak bi sarbide ditu: bata aurrealdetik, alderdi nagusitik, Ekialdetik alegia, eskaratzera zuzenean sartzeko; bigarrena atzealdeko fatxadatik, Mendebaldetik, gurdientzako aterpe ireki batean.\nI-ko fatxadak bost metro zabaleko eta hamabost metro luzeko eranskin bat du, era orekatuan jarritako hiru leiho karraturekin. Eraikinaren gainerako elementuak baino geroagokoa da, baina guztiarekin ere eraikin-atal nagusiarekin ongi integraturiko estalki nagusipeko bolumena eratzen du.\nW-ko fatxadak ere estalki nagusiaren azpiko atal erantsi bat du, eraikinaren jatorrizko atalaren garaikidea. Gurdiak gordetzeko tegi moduan erabiltzen da.\nEraikinaren barrualdeak erdiko sekziodun zurajea du: pilareak, habeak eta gapirioak. Zurezko hiru zertxa ditu, bizitokirako bolumena estaltzeko.\nBizitokirako bolumena barru-ezkaratz baten inguruan antolatzen da, eta bertatik eskailera baten bidez gelak daude solairura igo daiteke. Sukaldea behe-solairuan dago, hego-ekialdeko ertzean, eta oraindik jatorrizko beheko sua gordetzen du, bai eta ogi-labe bat ekialdeko fatxadan, teila arabiarrez estalitako adreilu trinkodun ganga baten tankeran. Fatxadaren antzeko eraikuntza-mota duen harresi batek banatzen du bizitokiaren bolumen guztia gainerako elementuetatik.\nIraeban, gaur egun, ia osorik XVIII. mendeko eraikintzat har daiteke, agian XVI. mendekoak izan litezkeen harresi-zati batzuen abiatzeak izan ezik. Garai horretakoak dira, dudarik gabe, bizitokirako atala eta, beharbada, gainerako estalkia. Bilakaeraren emaitza eraikuntza-mota berezia da, zeren ilustrazio garaiko egoitza-antolamendu bat garatu baitu nekazaritza eta abeltzaintzarekin loturiko baserri tradizionalaren gainean."}
{"id": "395794", "revid": "105290", "url": "https://eu.wikipedia.org/wiki?curid=395794", "title": "Berastegiko udaletxea", "text": "Berastegiko udaletxea Gipuzkoako herri horretako udaletxea da. 1699an hasi ziren eraikitzen eta lanak 1734an amaitu zituzten. Gipuzkoako gainerako udalerri guztietan ez bezala, Berastegiko udaletxea parroki elizatik urrun altxatu zuten. Dirudienez, horren arrazoia herriko Kontzejuaren eta elizaren babesle ziren Berastegiko Jauntxoen arteko tirabirak izan ziren. Eraikin barrokoa da, apaingarririk gabea, fatxada alde batetik bestera zeharkatzen dion inposta-banda salbu.\n2009ko urriaren 7an Eusko Jaurlaritzak \"monumentu\" izendatu zuen, Sailkatutako Kultura Ondasuna.\nDeskribapena.\nOin karratua duen aparteko eraikina da, eta lau isuriko teilatua du. Harri-hormak ditu, luzituak eta zurituak; baoak harlanduz inguratuta daude, eta kantoi-harriak ditu izkinetan. Fatxada nagusia, berriz, harlanduzkoa da erabat. Beheko solairua eta beste bi gehiago ditu.\nFatxada nagusia: euskal udaletxeen ohiko fatxada du, arkitektura noblez eta harlanduz egina. Guztiz erregularra da eta baoak simetrikoki banatuta daude bost ardatzetan. Beheko solairuak puntu-erdiko lau arku ditu, eta bosgarren tartea arkupean sartzeko sarbide dintelduna da. Tarte horretan, sarbidearen alboetan bi leiho daude, haietako bat hormaz itxita. Bao horiek harlanduz inguratuta daude, eta luzitutako harri-horman nabarmenak dira. Lehenengo solairuko bost baoak berriki egindako balkoi irten luze eta zabal batera begira daude. Bigarren solairuan, berriz, badira lau balkoi, burdinazko karela dutenak. Haien erdian dago armarri barroko bikaina, eraikinaren erdiko ardatza edertzen duena. Armarriaren inguruan inskripzio hau: \"\u00abA\u00f1o de 1321. Armas de esta ilustre Villa de Berastegui\u00bb\". Armen bi kuartel bertikalen inguruan hau jartzen du: \"\u00abNobleza con libertad\u00bb\", eta beherago \"\u00ab1731\u00bb\". Armarria benetan harrigarria da, haren tamainagatik eta oso polikromia deigarria duelako. Erliebe altuan egindako edergarri ugari du eta oso ondo kontserbatu da. Badirudi bigarren solairuko balkoiak irtenak zirela garai batean, hormak hutsune batzuk baititu. Armarriaren gainean erlojua dago. Solairu bakoitzak harri leunezko platabandak dauzka goialdeko solairutik bereizteko. Teilatua baino beherago ere ikusten da beste platabanda bat, erlaitz funtzioa egiten duena. Teilatu-hegala berria da, antza, eta harburuak landuta dauzka.\nEskuin aldea: erregular samarra da, baina sei bao-ardatzen banaketa ez da guztiz simetrikoa. Bao guztiak harlanduz inguratutako leihoak dira. Beheko solairua da salbuespena: lau leiho baino ez ditu, eta haietako bat hormaz itxita dago.\nAtzealdea: solairu bat gehiago du, lurraren maldagatik. Horregatik ditu sendogarriak bi ertzetan, horma-bular gisa (ezkerrekoa kubikoa da). Beste fatxadetan bezala, platabandak eta teilatu-hegal landua ikusten dira atzealdean. Fatxadak bost leiho-ardatz ditu, simetrikoki banatuak. Leiho guztiak harlanduz inguratuta daude, behealdekoak izan ezik. Gainera, behealdean sarbidea ere badago. Lehenengo solairuan, bi ardatzen artean, begi itxurako bao bat ageri da, inguratu gabea.\nEzker aldea: ezkerreko ertzerako bidean solairu bat gehiago hartzen du eraikinak. Solairu horrek ez du leihorik, baina bai ate berri bat, beheko solairuko leiho baten zatia ere hartzen duena. Gainerakoan sei leiho-ardatz ditu, simetrikoki banatuak. Leiho guztiak harlanduz inguratuta daude, beheko solairuko bat izan ezik.\nSotoa, atzealdeko fatxadan leihoak dituena, biltegi eta lokal osagarri gisa erabiltzen dute. Eraikinaren egitura osatzen dute lau fatxadetako karga-hormek eta fatxada nagusiarekiko paraleloan dauden beste hiru karga-hormek, eraikina lau hormartetan banatzen dutenak. Gapirioak horma horien gainean jarrita daude, eta gapirioen gainean jositako zurezko oholtzak osatzen du solairuetako zorua. Eraikinaren leku batzuetan zurezko tarima ikusten da jatorrizko oholtzaren ordez; ziur asko haren gainean jarrita egongo da tarima berriago hori. Hiru hormek osatzen dute egitura. Sotoa lehenengo arkuperaino soilik iristen da; beraz, hiru hormarte hartzen ditu, eta maila desberdinetan geratzen dira sotoa eta beheko solairua. Sotoan zurezko habe handiak daude, ostikoen gainean jarrita.\nArkupeak hartzen duela lehenengo solairua, eta han dago eraikinaren sarrera. Arkupe hori pilotan jolasteko erabili ohi dute. Sarrerako atearen ondoan harlanduz inguratutako bi bao daude, eta haietako bat hormaz itxita dago. Beheko solairu horretan dago garai batean espetxe bezala erabiltzen zuten tokia. Karratu samarra da, eta eraikinaren ipar-ekialdeko kantoian dago. Haren egitura eta eraikinaren gainerako zatiena bereizita daude: fatxadetako bi hormak hartzen ditu eta beste karga-horma bat dauka lokal osagarriekiko mugan. Bi ate ditu eta bigarrena antzinako txapazko atea da. Espetxe bezala erabiltzen zuten toki horrek bi estai ditu, eta sarrerako solairuaren eta sotoaren zati bana hartzen du. Beheko solairuaren gainerako zatian etxebizitza bat dago, sarrerako atarian dagoen atetik sartzen da etxebizitzara. Atearen ezkerraldean daude zurezko eskailerak, eraikinari egitura ematen diotenak. Baranda ere zurezkoa da, tornuan landua, eta tailatutako zatiak ditu.\nLehenengo solairua da eraikinaren solairu nagusia. Han dago bilkura-aretoa, fatxada nagusiari begira dagoena, eta bilkura-aretotik heltzen da fatxadako balkoi luzera. Lehenengo solairuan daude halaber udal-bulegoak, eta beste gela batzuk, gaur egun erabiltzen ez direnak.\nBigarren solairua ez da gaur egun erabiltzen. Lehen herriko eskola zegoen han. Hormetan marrazkiak daude oraindik; liburuak eta eskolako beste gauzak ere badaude.\nTeilatupean ganbara dago zurezko egitura duena, eta haren gainean lau isuriko teilatua, arabiar teilaz egina. Egitura hori benetan ikusgarria da. Zurezko zutabe eta habeak ditu, eta haiek elkartzeko besoak, egiturari egonkortasun handiagoa ematen diotenak. Eskailera ondoan dago fatxada nagusiko erlojuaren makineria.\nEraikinaren goi-goian dago burdin forjatuzko ezkilategia, bi kanpai dituena, eta haren gainean gurutzea haize-orratzekin."}
{"id": "395795", "revid": "44278", "url": "https://eu.wikipedia.org/wiki?curid=395795", "title": "Borda-Txiki etxea", "text": "Borda-Txiki etxea Hondarribiko eraikina da.\n2009ko ekainaren 12an Eusko Jaurlaritzak \"monumentu\" izendatu zuen, Sailkatutako Kultura Ondasuna.\nDeskribapena.\n\u00abBorda Txiki\u00bb etxea (Casa Petit ere deitua) eraikitzeko agindua eman zion Juan Jos\u00e9 Petit de Ory negozio-gizonak Irungo Luis Vallet de Montano Etxeandia arkitektoari, 1924. urtean. Eraikinak estilo neoeuskalduna du.\n12 m x 10 m-ko oinplano laukizuzena duen eraikin exentua da. Bi garaiera ditu eta teilatupean 147,59 m\u00b2-ko eraikitako gainazal bat du, terraza eta eskailerak barne. Oinplano laukizuzenari atxikita bi elementu hauek daude, fatxada nagusiaren albo banatan: sukaldera sartzeko bigarren mailako ate bat eta ataripea. Ataripeak harrizkoa izan behar zuen, hasierako proiektuaren arabera, baina azkenean zurezkoa egin zen. Etxea lursailetik zertxobait altxata eraiki zen; bertara sartzeko lau harrizko eskailera zabal igo behar dira, bai aurreko atetik eta bai albokoetatik sartzeko. Atzeko fatxadatik nabarmentzen da bi isurkiko estalki nagusia, eta fatxadarekiko perpendikularki dagoen gailurrean sostengatzen da. Gailurrak etxera sartzeko eraikin atala indartzen du, bertan zurezko ageriko zertxa bat gailentzen baita.\nFatxaden eraketari dagokionez, fatxada nagusia hego-ekialderantz begira dago, eta etxerako sartzeko eraikin atal garbia du. Ateak estalkia du ageriko zertxaz markatua, eta alboetan oinarri molduratua duten bi suhesi apaingarrik ditu.\nEtxera sartzeko eraikin atalaren lehenengo solairuan, zurezko balkoi jarraitu bat nabarmentzen da, bi suhesiren artean, eta bertara irteteko bi hutsarte daude. Beheko solairuan, berriz, harriz egindako zirkulu-erdiko bi arku interesgarri daude, sarrerako atari txikia eta haren alboko leihoa inguratzen. Etxera sartzeko eraikin atalaren albo batean, hutsarte zabaleko eremu bat dago; beheko solairuari dagokion fatxada harriz inguratuta dago, eta etxera sartzeko eraikin atala lehenengo solairuarekin lerrokatzen den lekuan, beste hutsarte bat, zurezko marko eta kontraleihoekin, estilo neoeuskaldunari dagozkion gezurrezko zurezko armazoietan inguratuta.\nHego-mendebaldeko fatxadako beheko solairuan, etxera sartzeko ate bat dago. Ate hori ataripean dago; atari horri harrizko zutabeek eusten diote. Atearen albo batean, leihate zabal bat dago, eta beste alboan, zurezko kontraleihoak dituen beste leiho bat. Lehenengo solairuan zurezko balkoi bat dago, bertara irteteko bi hutsarte ditu eta leiho bat, guztiak markoekin eta zurezko kontraleiho gorriekin.\nIpar-ekialdeko fatxadak leihate zabal bat du, harrizko arku baten pean, eta albo banatan zurezko markoak eta leihateak dituzten bi leiho-hutsarte ditu. Lehenengo solairuan 3 leiho daude; horietako batek beiratea du familiaren armarriarekin.\nAtzeko fatxadak, ipar-mendebaldera begira dagoenak, denetan apaindura gutxien du, guztiz laua da, ez zaio elementurik gailentzen eta oso itxia da. Atzeko fatxadan, bi elementu nabarmen daitezke, batetik lehenengo solairuan dauden arkudun bi leiho, eta bestetik eskailera albo batetik argiztatzen duen leiho estu eta altua. Fatxadak mortero-zarpiatuz estalita daude; ertzak, arkuen beheko eremuak eta dobelak harlanduzkoak dira; zura gorriz margotuta dago, eta armazoiak gezurrezko zurezkoak dira.\nEtxea lorategi batek inguratzen du. Lorategiaren inguruan harrizko hormak daude, aurreko aldean burdin-hesia du, eta hormigoizko hesiak ere badira. Horiek guztiak desjabetzearen ondoren partzelaren mugapen berria egin zenean eraiki ziren. Bertako zuhaitzak eta zuhaixkak ere ageri dira; horien artean, gaztainondoak, haritzak, indigaztainondoak, akaziak, gorostiak eta magnoliak. Partzelan garaje bat ere badago, etxetik aparte eta itxita, eta N-638 errepidetik sartzeko zabalgune ederra du.\nHigiezinaren barrualdeak egitura-tipologia hau du: manposteriako zutabeak, pisuen eta estalkiaren armazoia haritzezkoak, teila lauz egindako estalkia, eta zurezko eta baldosazko zoladura. \u00abEraikuntza oso arduratsu izan zen eta herrialdeko ohiko arauei jarraituz egin zen\u00bb, deskribatu du Luis Valletek, etxea diseinatu eta obra egin zuen arkitektoak.\nBeheko solairuan, jangela, atariak, egongela, ateak, sukaldeak eta zerbitzu osagarriak daude; bigarren solairuan, berriz, logelak eta bainugelak daude, eta ganbara bat zerbitzarientzako komuna eta logela dituela.\nBarruko banaketak adierazten du etxebizitza familia bakarrarentzat egina dela. Sarrera nagusi bat du hego-ekialdeko fatxadaren erdi-erdian, handik aparteko \"hall\" batera sartu eta etxearen gune zentrala ikusten da; gune zentral horrek sukaldea eta jangela banatzen ditu eremu pribatuago batetik, hain zuzen ere, bulegotik eta gonbidatuen gela txiki batetik. Aurreko aldean, orientaziorik onena duenean (hego-ekialdea), etxeko leku nagusiak eta esanguratsuenak daude; esaterako, ataria, egongela, jangela eta logela nagusiak. Erdialdean korridoreak daude, eta gune zentrala ikus daiteke beheko solairuan. Albo batean, goiko solairuetara igotzeko eskailera dago. Lehenengo solairuan logela nagusia dago fatxada nagusira begira eta balkoira irteteko atea dauka; logela guztien artean handiena da eta bainugela pribatua du.\nBarrualdea bat dator eraikin motarekin. Oraindik ere jatorrizko giroa nabari da. Gonbidatuen gelak beste gelen aldean dekorazio berezia du, altzari zuri eta jatorrizko paper apaingarri arrosarekin. Pareta erdira arte estaltzen duen paneldun irudi geometrikoak ageri dira etxearen zenbait espaziotan, eta bulegoko paneldunaren azpian disimulatutako sarrera bat nabarmen daiteke, eskailera azpian dagoen biltegi txiki batera garamatzana. Bulegoan beste elementu interesgarri bat dago: galdara (Roca etxea), ikatzezko lehenengo berogailuarena da. Barruko zur-arotzeria kalitate handikoa da eta oso ondo zainduta dago; lauki formako eta forma geometrikoko hutsarteak ditu, eta giroko interesa mantentzen du. Horrez gain, aipatzekoak dira beste elementu hauek ere: margotutako paperen originaltasuna, garaian erabilitakoa; sabaietan eskaiolaz egindako lanak (plafoiak, erlaitzak, moldurak...), portaleko azulejoak irudi zoomorfikoekin, eta beiratea eskailera inguruan, familiako armarriarekin.\nHorren guztiaren emaitza kalitatezko egoitza-arkitektura da; ondo eta material onekin egina. Garai hartan egiten zen arkitekturaren adibide duina da, eta haren eraikuntzaren eta erabili ziren materialen kalitateari esker, gaur egunera arte baldintza onetan iraun ahal izan du."}
{"id": "395799", "revid": "448", "url": "https://eu.wikipedia.org/wiki?curid=395799", "title": "Felinae", "text": "Felinae Felidae ugaztun familietako azpifamilia da. Barnean puma, gepardo, basakatu eta karakala ditu."}
{"id": "395800", "revid": "512", "url": "https://eu.wikipedia.org/wiki?curid=395800", "title": "Pantherinae", "text": "Pantherinae Felidae ugaztun familiako azpifamilia da. Barnean lehoi, tigre, jaguar eta leopardo ditu."}
{"id": "395801", "revid": "512", "url": "https://eu.wikipedia.org/wiki?curid=395801", "title": "Bubalus", "text": "Bubalus generoa Bovinaeren barruko azpifamiliako bat da; hitz arruntez, bufaloa. Animalia handiak dira, belarjaleak, eta ekonomikoki garrantzitsuak, batez ere Asiar bufaloa, espezie etxekotua, zeinaren barietatea da Italiar bufaloa.\nEspezieak"}
{"id": "395802", "revid": "56334", "url": "https://eu.wikipedia.org/wiki?curid=395802", "title": "Sung Jae-gi", "text": "Sung Jae-gi (, ahoskatua; Daegu, Hego Korea, 1967ko irailaren 11 - 2013ko uztailaren 26a) Hego Koreako feminismoaren aurkako ekintzailea izan zen. Giza eskubideen aldeko ekintzaile eta gizarte-ekintzailea, filosofo libertarioa izan zen. Koreako Gizonen Elkartearen(\ub0a8\uc131\uc5f0\ub300 \u7537\u6027\u9023\u5e36) sortzailea izan zen, eta baita 2008 eta 2013 bere buruzagia ere."}
{"id": "395803", "revid": "512", "url": "https://eu.wikipedia.org/wiki?curid=395803", "title": "Vicente Fox", "text": "Vicente Fox Quesada (Mexiko Hiria, 1942ko uztailaren 2a) mexikar enpresari eta politikaria da, 2000-2006 bitartean Mexikoko Estatu Batuetako presidentea izandakoa. PRI alderdia 71 urtean boterean egon ondoren, Fox hari irabazten lehena izan zen, botoen %42 jasota. Ama, Mercedes Quesada Etxaide, donostiarra zen."}
{"id": "395805", "revid": "1545", "url": "https://eu.wikipedia.org/wiki?curid=395805", "title": "Felipe Calder\u00f3n", "text": "Felipe de Jes\u00fas Calder\u00f3n Hinojosa (Morelia, Michoac\u00e1n, 1962ko abuztuaren 18a) Mexikon 2006tik 2012ra bitartean presidentea izandakoa da. PAN alderdikoa, Vicente Foxen gobernuan Energia idazkaria izan zen.\n2006ko hauteskundeetan, Hauteskundeetako Institutu Federalak garaipena eman zion, Andr\u00e9s Manuel L\u00f3pez Obrador hautagaiak protesta egin bazuen ere."}
{"id": "395806", "revid": "336", "url": "https://eu.wikipedia.org/wiki?curid=395806", "title": "Sinaloako kartela", "text": "Sinaloako Kartela (gaztelaniaz: \"C\u00e1rtel de Sinaloa\" edo \"CDS\") drogen trafikoko talde kriminala da. Taldeari Guzm\u00e1n-Loera erakundea edo Pazifikoko Kartela ere deitzen zaio.\nMexikoko Kalifornia Beherea, Durango, Sonora eta Chihuahua estatuetan aritzen da batik bat eta Urrezko Triangeluarekin lotzen da (Sinaloa, Durango eta Chihuahua estatuak), non opioa eta marihuana ugari sorteen baita.\nAEBetan Sinaloako Kartela munduko droga trafikatzaile boteretsuentzat jo dute, eta, AEBetako Fiskaltza Nagusiaren arabera, Sinaloako Kartelak ia 200 tona kokaina inportatu eta banatu zituen AEBetan 1990etik 2008ra bitartean.\nHistoria.\nPedro Avil\u00e9s P\u00e9rez izan zen Sinaloako lehen droga trafikatzaile handia. Marihuana eramaten zuen AEBetara 1960ko hamarkadaren bukaeratik aurrera. Bigarren belaunaldiko trafikatzaileek (Rafael Caro Quintero, Ernesto Fonseca Carrillo, Miguel \u00c1ngel F\u00e9lix Gallardo) aitortzen zuten Avilesen agindupean ikasi zituztela ikasi beharreko guztiak.\nFelix Gallardo atxilotu ondoren, Arellano F\u00e9lix anaiek kartela utzi zuten berea sortzeko (Tijuanako kartela). Sinaloako karteleko burutzan, berriz, H\u00e9ctor Luis Palma Salazar (El G\u00fcero), Adri\u00e1n G\u00f3mez Gonz\u00e1lez eta Joaqu\u00edn Guzm\u00e1n Loera (El Chapo) kokatu ziren. El Chapo 1993an atzitu zuten, Guatemalan, eta El G\u00fcero 1995ean. Nolanahi ere, Chapo Guzm\u00e1nek 2001ean egin zuen ihes espetxetik, eta karteleko burutza berreskuratu zuen, Ismael Zambada Garc\u00eda (El Mayo) eta Ignacio Coronel Villareal laguntzaile zituela."}
{"id": "395809", "revid": "336", "url": "https://eu.wikipedia.org/wiki?curid=395809", "title": "Golkoko kartela", "text": "Golkoko Kartela (gaztelaniaz: \"C\u00e1rtel del Golfo\", \"Golfos\", edo \"CDG\") Mexikoko drogen trafikoko talde kriminala da, akaso antolatutako talde kriminal zaharrena herrialdean. Egun, Tamaulipas estatuan dago oinarrituta.\nHura sortu zuenak, Juan Nepomuceno Guerrak, alkohola eramaten zuen AEBetara kontrabandoz hura legez kanpo zegoelarik. 1970eko hamarkadatik aurrera, drogekin -batik bat kokainarekin- hasi ziren, Juan Garc\u00eda Abregoren agindupean.\nGarc\u00eda Abrego 1996an atzitu ondoren, gatazkak nagusitu ziren kartelaren barruan harik eta Osiel C\u00e1rdenas Guill\u00e9nek aginte osoa eskuratu zuen arte. Beste kartelekin liskarrak egon zitezkeela aurreikusita, Cardenasek Mexikoko armadako 30 desertore kontratatu zituen, kartelaren talde armatua izateko. Horiek Los Zetas izan ziren, eta Golkoko kartelaren azpiegituraren barruan egon ziren 2010eko hasierara arte.\nOsiel Cardenas 2003an atxilotuta, Antonio C\u00e1rdenas Guill\u00e9nek (Tony Tormenta bezala ezaguna eta Osielen anaia) eta Jorge Eduardo Costilla-S\u00e1nchezek lortu zuten boterea kartelean. Alabaina, Tony Tormentaren heriotzaren ondoren, kartela erdibitu zen Cardenasen aldekoen eta Costilla-Sanchezen aldekoen artean. Halaber, Los Zetasen kontra aritzen dira, lurraldea nork bereganatuko.\n2012ko irailaren 12an Costilla-Sanchez atzeman zuten."}
{"id": "395810", "revid": "512", "url": "https://eu.wikipedia.org/wiki?curid=395810", "title": "Miguel \u00c1ngel F\u00e9lix Gallardo", "text": "Miguel \u00c1ngel F\u00e9lix Gallardo (Culiac\u00e1n, Sinaloa, 1946ko urtarrilaren 8a) Mexikoko droga trafikatzailea da, egun espetxean dagoena. 1980ko hamarkadan Guadalajarako kartela eratu zuen eta Mexikoko droga trafiko ia guztia kontrolatzen zuen, AEBetarako pasabideak bere mendean egonda.\nGallardoren trafiko sarea babestuta zegoen Mexikoko zein AEBetako agentzietan kontaktu ugariri esker (batik bat DFSen eta CIAn). CIAren babesa zeukan Gallardok Nikaraguako Contras talde armatuari laguntza ekonomikoa zein materiala ematen ziolako. Gallardoren lotura Kolonbiako kartelekin Juan Matta-Ballesteros zen (hura ere CIAk babestua eta Contras-en babeslea). Urte haietan, Gallardok, Mattak eta Kaliko karteleko Santiago Ocampok kokaina banatzeko munduko elkarterik handiena osatu zuten, pareko lehiakiderik ez zuena.\nF\u00e9lix Gallardok nabarmendu gabeko bizitza eraman zuen. 1987an Guadalajarara joan zen, eta handik droga trafikoa banatu zuen eraginkorragoa izan zedin eta sarekada bakar batek sare osoa bertan behera utz ez zezan. Horretarako, herrialdeko capo nagusiak bildu zituen eta plazak edo lurraldeak banatu zituen: Tijuanako pasabidea Arellano F\u00e9lix anaientzat, Ciudad Ju\u00e1rezkoa Carrillo Fuentes familiarentzat, Sonorako korridorea Miguel Caro Quinterorentzat, Matamoros-Tamaulipasko korridorea Juan Garc\u00eda \u00c1bregorentzat (Golkoko kartela) eta Pazifikoko operazioak Joaqu\u00edn Guzm\u00e1n Loerak eta Ismael Zambada Garc\u00edak eginen zituzten (Sinaloako kartela). Felix Gallardok kontaktu garrantzitsuenak zituen, eta, hartara, buru nagusia izaten jarraituko zuen, baina eguneroko zertzeladak ez zituen kontrolatuko.\nHala ere, Felix Gallardo 1989ko apirilaren 8an atzeman zuten. Edonola ere, espetxetik bertatik jarraitu zuen erakundea gobernatzen, harik eta Altiplano segurtasun goreneko espetxera eraman zuten arte. Han jarraitzen du gaur egun."}
{"id": "395811", "revid": "1150", "url": "https://eu.wikipedia.org/wiki?curid=395811", "title": "Miguel Angel Felix Gallardo", "text": ""}
{"id": "395815", "revid": "153423", "url": "https://eu.wikipedia.org/wiki?curid=395815", "title": "Chapo Guzm\u00e1n", "text": "Joaqu\u00edn Archivaldo Guzm\u00e1n Loera edo \"El Chapo\" Guzm\u00e1n (La Tuna, Sinaloa, Mexiko; 1957ko apirilaren 4a) droga trafikatzaile eta kriminal mexikarra da, Sinaloako Karteleko burua izan zena. AEBtako Altxor Departamentuaren arabera, \u201cEl Chapo\u201d munduko droga trafikatzaile boteretsuenetakoa da. 2003ko martxoan, Osiel C\u00e1rdenas atxilotu ostean, Joaqu\u00edn Guzm\u00e1n Mexikoko droga-trafikatzaile nagusia bihurtu zen. 1993an, Guatemalan harrapatu zuten eta Mexikora estraditatu zuten. Halere, 2001ko urtarrilean, Jaliscoko Puente Grande seguritate goreneko espetxetik ihes egin zuen. 2001ko ihesaren ostean, FBIk eta Interpolek gehien bilatutako bigarren gizona bihurtu zen, Osama Bin Laden ondoren. 2014ko otsailaren 22an, Mexikoko lehendakariak, Enrique Pe\u00f1a Nietok, jakinarazi zuen Joaqu\u00edn Guzm\u00e1n harrapatu zutela.\nGeroago, 2015eko uztailaren 11an, berriz ihes egin zuen, oraingoan Altiplano seguritate goreneko espetetxik (Almoloya de Juarez, Mexiko). CNS-ak berretsi zuen Guzm\u00e1n izan zela seguritate goreneko espetxetatik birritan ihes egin zuen bakarra. 2016ko urtarrilaren 8an, Enrique Pe\u00f1a Nietok jakinarazi zuen Joaqu\u00edn Guzm\u00e1n beste behin harrapatu zutela. 2017ko urtarrilaren 9an, Estatu Batuetara estraditatu eta New Yorkeko Zentzategi Zentro Metropolitarrean kartzelaratu zuten. Epaiketaren ostean, 2019ko uztailaren 19an, ADX Florence-ra eraman zuten. Gaur egun, espetxe horretan jarraitzen du. \nBizitza goiztiarra.\nJoaqu\u00edn Archivaldo Guzm\u00e1n Loera familia txiro batean jaio zen, La Tunan (Badiraguato, Sinaloa, Mexiko), 1957ko apirilaren 4an. Bere gurasoak Emilio Guzm\u00e1n Bustillos eta Mar\u00eda Consuelo Loera P\u00e9rez dira. Bere aita \u201cgomerarra\u201d zen, lo-belarra ereiten zuen nekazaria. Hamaika seme-alaba izan zituzten, zortzi seme eta hiru alaba. Horietatik bost hil ziren.\nEz dago Guzm\u00e1nen haurtzaroari buruzko xehetasun handirik. Garai hartan, Badiraguatotik hurbilen zegoen eskola 60km-tara zegoen. Hara joaten ziren Guzm\u00e1n eta bere anai-arrebak, laranjen salmentan lan egiten hasi zen arte. Bere aitak sarritan kolpatzen zuen. Hori gertatzen zenean, bere amaldeko amonaren etxera ihes egiten zuen. Guzm\u00e1n bere aitaren aurrean jartzen zen bere anai-arrebak jo ez zitzan. Bere amaren elkartasun isila zuen.\nLan eskaintza eskasa zela-eta, lo-belarra kultibatzen hasi zen, bere jaioterrian ohikoa zena. Uzta sasoian, Guzm\u00e1n eta bere anaiak Badiraguatoko muinoak igotzen zituzten lo-belarra mozteko. Behin landarea kilotan bilduta, haien aitak uzta saltzen zien beste hornitzaileei Culiacanen eta Guamuchilen. Guzm\u00e1n bere aitarekin batera joaten zen marihuana saltzera hurbil zeuden merkataritza-zentruetan. Irabazi gehienak likoretan eta emakumetan xahutzen zuen eta etxera ia diru gabe bueltatzen zen. Haren kudeaketa txarraz nekatuta, 15 urterekin marihuana landatzen hasi zen bere lehengusuekin batera, Arturo, Alfredo eta H\u00e9ctor Beltr\u00e1n Leyva anaiak. Orduko hartan, \u201cEl Chapo\u201d ezizenaz deitzen zioten bere altuera baxua zela-eta (1,67m).\nNerabea zela, bere aitak etxetik bota zuen eta bere aitonarekin bizitzera joan zen. Badiraguatoko gehienek Sierra Madre Occidentaleko lo-belar zelaietan lan egiten zuten ia bizitza osorako, baina Guzm\u00e1nek haren jaioterritik alde egin zuen aukera hoberen bila. Bere osaba Pedro Avil\u00e9s P\u00e9rezekin joan zen, Mexikoko droga-trafikoaren aitzindarietako bat. Hogei bat urte zituenean, krimen antolatuaren parte izaten hasi zen.\nFamilia.\nOrain arte aitortu denez, Joaqu\u00edn Guzm\u00e1nek gutxienez hamar seme-alaba izan ditu hiru emazteekin, baina badira zeinek dioten seme-alaba gehiago dituela beste hainbat emakumekin. Bere lehen emaztea Estela Pe\u00f1a izan zen. Esan ohi da indarrez ezkondu zela Guzm\u00e1nek bahitu ostean.1977an Alejandrina Salazar Hern\u00e1ndezekin ezkondu zen eta lau seme-alaba izan zituzten: Jesus Alfredo, Iv\u00e1n Archivaldo, Alejandrina Giselle eta C\u00e9sar. Griselda L\u00f3pez P\u00e9rezekin, beste lau seme-alaba izan zituen: Joaqu\u00edn, \u00c9dgar, Ovidio eta Griselda Guadalupe.\n2007an, Emma Coronel Aispurarekin ezkondu zen, Durangoko edertasunaren erregina ohia, bere bazkide izandako Ignacio Nacho Coronelen iloba. 2011an, bi alaba bikiak izan zituzten, Mar\u00eda Joaquina eta Emaly Guadalupe, Los Angelesen, Kalifornian. Guzm\u00e1nen familia droga trafikoan sartuta dago. Sinaloaren aurkako kartelek, Los Zetas eta Beltr\u00e1n Leyva erakundeak, bere familiako hainbat kide hil zituzten, hala nola bere anaia, semeetako bat eta iloba bat.\nKarrera goiztiarra.\n1970eko hamarkadan, Guzm\u00e1nek H\u00e9ctor \"el G\u00fcero\" Palma narkotrafikatzailearentzat lan egin zuen. Drogak garraiatzen eta bere bidalketak gainbegiratzen zituen hegazkinez Sierra Madre eskualdetik Estatu Batuen eta Mexikoren arteko mugatik gertu dauden hiriguneetara. Krimen antolatuan eman zituen lehen urratsetatik, Guzm\u00e1n handinahia zen. Erregularki bere nagusiei presio egiten zien mugan zehar kontrabandotik pasatzen ziren narkotikoen proportzioa handitzen uzteko. Negozioak egitean ikuspegi bortitz eta serio bat ere bultzatu zuen: bere droga-bidalketen bat garaiz iritsiko ez balitz, Guzm\u00e1nek berak kontrabandista hilko zuen buruan tiro eginez. Ingurukoek ikasi zuten bera engainatzea edo beste lehiakide batzuekin joatea ez zela zuhurra (nahiz eta prezio hobeak eskaintzen bazituzten ere).\nGuadalajarako Karteleko buruzagiei Guzm\u00e1nen merkataritzaren zorroztasuna gustatu zitzaien, eta 1980ko hamarkadaren hasieran Miguel \u00c1ngel F\u00e9lix Gallardo \u201cEl Padrino\u201d aurkeztu zioten, garai hartan Mexikon drogaren kapo nagusietako bat zena. F\u00e9lix Gallardoren gidari gisa lan egin zuen logistikaren kargu egon aurretik. Guzm\u00e1nek Kolonbiatik Mexikora lehorretik, airetik eta itsasotik bidalitako drogak koordinatzen zituen. Ospea lortu zuen eta F\u00e9lix Gallardorentzat hasi zen lanean, orduan Guadalajarako Kartelaren liderra zena.\n1989an, F\u00e9lix Gallardo atxilotu zuten. Espetxean zegoen bitartean, zenbait ordezkarien bidez goi-bilera bat deitu zuen Acapulcon, Guerreron. Bileran, Guzm\u00e1n eta beste batzuk Mexikoko narkotrafikoaren etorkizuna eztabaidatu zuten. Guadalajarako Kartelarenak izan ziren lurraldeak banatzea adostu zuten. Arellano F\u00e9lix anaiek Tijuanako Kartela osatu zuten, Tijuanako eta Kalifornia Behereko zatiak kontrolatzen zituena; Chihuahua estatuan, Carrillo Fuentes familiak kontrolatutako talde batek Juarezko Kartela sortu zuen; eta Sinaloa eta Ozeano Bareko kostaldea hartuta Sinaloako kartela eratu zuten Ismael \"El Mayo\" Zambadak, H\u00e9ctor Palmak eta Guzm\u00e1nek.\nUrteak pasa ahala, kartelak gogorki lehiatu ziren. 1993ko maiatzaren 24an, Guadalajarako Nazioarteko Aireportuan kartelen arteko tiroketa mortala egon zen. Zazpi biktima egon ziren, horietako bat Juan Jes\u00fas Posadas Ocampo kardinala izan zen. F\u00e9lix Gallardo atxilotu ostean, Guzm\u00e1n Guadalajaran bizi izan zen, Jaliscon. Hala ere, bere beste operazio zentroetako bat Agua Prieta hirian zegoen, Sonoran. Guzm\u00e1nek dozenaka jabetza zituen herrialdeko hainbat tokitan. Konfiantzazko pertsonek beretzat erosi zituzten jabetzak eta izen faltsuekin erregistratu zituzten. Gehienak bizitegi-auzoetan zeuden eta drogak, armak eta dirua gordetzeko balio zuten. Mexikon zehar zeuden hainbat arrantxo ere zituen, baina gehienak Sinaloa, Durango, Chihuahua eta Sonora estatuetan zeuden. Bertakoek lo-belarra eta marihuana kultibatzen zituzten narkotrafikatzailearentzat.\n1987an, Estatu Batuetako agintariek Guzm\u00e1n lehen aldiz antzeman zuten krimen antolatuan parte hartzeagatik. Babestutako lekuko batzuek auzitegi estatubatuar batean deklaratu zuten Guzm\u00e1n Sinaloako Kartelaren buru zela. Arizonako estatuan egindako akusazio batek zioen 1987ko urriaren 19tik 1990eko maiatzaren 18ra, Guzm\u00e1nek koordinatu zuela 2.000 kg marihuana eta 4.700 kg kokainaren bidalketa eta gutxi gorabehera, 1,5 milioi dolar irabazi zituela, jatorrizko estatura bidali zirenak. Beste akusazio batek zioen Guzm\u00e1nek 100.000 dolar irabazi zituela 31.750 kg kokaina eta marihuana kopuru zehaztugabea trafikatzeagatik hiru urteko epean. Tecate eta San Luis Rio Colorado arteko mugan, Guzm\u00e1nek bere gizonei agindu zien droga gehienak lurrez trafikatzeko, baina baita hegazkin gutxi batzuen bidez ere. Estrategia zatikatzailea deiturikoa erabiliz arriskuak murriztu ziren, maneiatzen ziren droga kopuruak txikiagoak baitziren. Guzm\u00e1n ere aitzindaria izan zen tunel sofistikatuak erabiltzen drogak mugan zehar eta Estatu Batuetara mugitzeko. Horrez gain, Palmak eta Guzm\u00e1nek txile latetan kokaina paketeak sartzen zituzten \"La Comadre\" markaren pean, Estatu Batuetara trenez bidali aurretik. Trukean, kapoei eskudirutan milioika dolarrez betetako maleta handiekin ordaintzen zieten. Maleta horiek Ameriketako Estatu Batuetatik Mexiko Hirira eramaten zituzten, eta aireportuko aduanetako agente ustelek ziurtatzen zuten entregak ez ikuskatzea. Txostenen arabera, diru horren kopuru handiak Fiskal Nagusiaren Bulegoko kideentzako eroskeria gisa erabili ziren.\nTijuanako Kartelaren gatazka.\nF\u00e9lix Gallardo atxilotu zutenean, Tijuanako korridorea Jes\u00fas Labra \u00c1viles \"El Chuy\" eta Javier Caro Pay\u00e1n \"El Doctor\" (Rafael Caro Quintero Guadalajarako Karteleko buruzagi ohiaren lehengusua) eta Arellano F\u00e9lix anaien esku egon zen. Hala ere, estatu kolpe baten beldur, Caro Payanek Kanadara ihes egin zuen eta ondoren atxilotu egin zuten. Guzm\u00e1n eta Sinaloako Karteleko gainontzeko buruzagiak, Arellano F\u00e9lix klanarekin haserretu ziren horregatik. 1989an, Guzm\u00e1nek Armando L\u00f3pez \"El Rayo\", bere gizonik fidagarrienetako bat, Tijuanara bidali zuen Arellano F\u00e9lix klanarekin hitz egiteko. Haiekin aurrez aurre hitz egiteko aukera izan aurretik, Ram\u00f3n Arellano F\u00e9lixek Armando L\u00f3pez hil zuen. Hilotza hiriaren kanpoaldean desagerrarazi zuten eta Tijuanako Kartelak L\u00f3pez familiako gainerako kideei kolpe bat eman zien, etorkizunean errepresaliak saihesteko. \nUrte berean, Arellano F\u00e9lix anaiek Enrique Rafael Clavel Moreno (Venezuelako narkotrafikatzailea) bidali zuten H\u00e9ctor Luis Palmaren familian infiltratzeko eta haren emazte Guadalupe Leija Serrano limurtzeko. Emaztea konbentzitu ondoren haren senarrak San Diegon (Kalifornia) zuen kontu batetik 7 milioi dolar kentzeko, Clavelek emakumeari burua moztu eta Palmari bidali zion metalezko kutxa batean. Mexikoko droga-trafikoari lotutako moztutako lehen burua izan zen. Bi aste geroago, Clavelek Palmaren semeak hil zituen, H\u00e9ctor (5 urtekoa) eta Nataly (4 urtekoa), Venezuelako zubi batetik botata. Orduan, Palmak bere gizonak Clavel hiltzera bidali zituen espetxean zegoen bitartean.\n1991n, Ram\u00f3nek Arellano F\u00e9lixek Sinaloako Karteleko beste kide bat hil zuen, Rigoberto Campos Salcido (\"El Rigo\"), eta Guzm\u00e1nekin gatazka gehiago sortu zituen. 1992. urtearen hasieran, Calle Treinta taldeak (Tijuanako Kartelean afiliatuta zegoen taldea) Guzm\u00e1nen sei gizon bahitu zituen Tijuanan. Informazioa lortzeko torturatu zituzten eta ondoren, garondoan tiro egin zieten. Gorpuak hiriaren kanpoaldera eraman zituzten. Erasoa gertatu eta gutxira, bonba-auto batek eztanda egin zuen Guzm\u00e1nen jabetzetako baten aurrean, Culiacanen. Ez zen zauriturik egon, baina Guzm\u00e1n mezuaz jabetu zen.\n1992ko irailaren 3an, Guzm\u00e1nek eta Palmak Arellano F\u00e9lix anaien aurka (Tijuanako Kartela) egin zuten kontraerasoa. Igualan bederatzi hilketa burutu zituzten, hildakoen artean F\u00e9lix Gallardoren senideak eta abokatuak zeuden, Palmaren familiaren aurkako erasoa antolatu zuela uste baitzen. Mexikoko Fiskal Nagusiak unitate berezi bat eratu zuen hilketak ikertzeko, baina ikerketa bertan behera geratu zen unitateak jakin zuenean Guzm\u00e1nek Mexikoko poliziako funtzionario nagusienetako batzuei 10 milioi dolar ordaindu zizkiela, poliziaren txostenen eta polizia ohien aitorpenen arabera. \n1992ko azaroan, Arellano F\u00e9lixen gizon armatuak Guzm\u00e1n hiltzen saiatu ziren Guadalajarako kaleetan zehar ibilgailu batean zihoala. Ram\u00f3n Arellano F\u00e9lixek eta bere lau jarraitzaileek AK-47 errifleekin tiro egin zuten, baina narkotrafikatzaileak onik ihes egitea lortu zuen. Hala ere, Guzm\u00e1nek eta Palmak antzeko erantzuna eman zioten hilketa saiakerari. Zenbait egun geroago, 1992ko azaroaren 8an, Sinaloako Karteleko gizon asko Puerto Vallartako Christine diskotekan sartu ziren polizia gisa. Bertan Ram\u00f3n eta Francisco Javier Arellano F\u00e9lix zeuden gau hartan. Gizonak sartu eta tiroka hasi ziren. Gutxienez zortzi minutu iraun zuen tiroketak, eta Guzm\u00e1n eta Arellano F\u00e9lixen pistolariek 1.000tik gora tiro egin zituzten. Sei pertsona hil ziren tiroketan, baina Arellano F\u00e9lix anaiak komunean zeuden sarekada hasi zenean eta, txostenen arabera, aire girotuko hodi batetik ihes egin eta haien ibilgailuetako batean joan ziren.\n1992ko abenduaren 9an eta 10ean, F\u00e9lix Gallardoren ustezko lau bazkide hil zituzten. Sinaloako Kartelaren eta Arellano F\u00e9lix klanaren arteko antagonismoak beste hainbat hildako utzi zituen, eta eraso bortitz gehiago izan ziren Kalifornia Beherea, Sonora, Sinaloa, Durango, Jalisco, Guerrero, Michoac\u00e1n eta Oaxaca estatuetan. Bi taldeen arteko gerrak beste sei hilabetez jarraitu zuen, hala ere, euren buruzagietako bat ere ez zuten hil.\n1993ko erdialdean, Arellano F\u00e9lix klanak bere pistolari nagusiak bidali zituzten Guadalajaran Guzm\u00e1n hiltzeko helburuarekin. Arrakastarik izan ez zutenez, 1993ko maiatzaren 24an, Tijuanako Kartelaren sikarioek Kalifornia Beherera itzultzea erabaki zuten. Francisco Javier Arellano F\u00e9lix Guadalajarako Nazioarteko Aireportuan zegoenez Tijuanarako hegaldia erreserbatzen, informatzaileek jakinarazi zioten Guzm\u00e1n aireportuko aparkalekuan zegoela hegaldi baten zain. Mercury Grand Marquis auto zuria ikusi eta Guzm\u00e1n han ezkutatzen ari zela pentsatu zuen. Tijuanako Karteletik 20 gizon armatu jaitsi ziren bere ibilgailuetatik eta tiroka hasi ziren. Baina Guzm\u00e1n Buick Sedan berde baten barruan zegoen, beste autotik gertu. Mercury Grand Marquis-aren barruan Guadalajarako kardinala eta artzapezpikua zegoen, Juan Jes\u00fas Posadas Ocampo, hamalau bala-zaurirekin hil zena. Beste sei pertsona, kardinalaren gidaria barne, su gurutzatu hartan hil ziren. Tiroketa eta nahasmenaren erdian, Guzm\u00e1nek ihes egin zuen eta aireportutik 20 minutura zeukan segurtasun-etxe batera joan zen.\nIhesa eta lehen atxiloketa: 1993.\nKardinala hil zuten gauean, Carlos Salinas de Gortari presidente mexikarra Guadalajarara joan zen eta erasoa gaitzetsi zuen. Zibil errugabeei eraso zituen \"ekintza kriminala\" zela esan zuen, baina ez zuen krimen antolatuaren parte-hartzearen adierazpenik eman. Posadas Ocampo kardinalaren heriotzak Mexikoko publikoa, Eliza katolikoa eta politikari asko sumindu zituen. Gobernuak jazarpen masiboa egin zuen tiroketan parte hartu zuten pertsonak atxilotzeko, eta horietako bakoitzagatik 5 milioi dolarreko saria eskaini zuen.\nGuzm\u00e1nen aurpegiaren irudiak, aurretik publikoarentzat ezezaguna zena, Mexiko osoko egunkari eta telebistetan agertzen hasi ziren. Bere harrapaketaren beldur, Guzm\u00e1nek Tonal\u00e1ra (Jalisco) ihes egin zuen. Txostenen arabera, han arrantxo baten zeukan. Gero, Mexiko Hirira ihes egin zuen eta hotel batean geratu zen hamar bat egunez. Elkartekide batekin bildu zen leku ezezagun batean eta US $200 milioi eman zizkion bere familia mantentzeko. Kopuru bera eman zion beste langile bati, Sinaloako Kartelak bere eguneroko jarduerak arazorik gabe egingo zituela ziurtatzeko.\n1993ko ekainaren 4an, Jorge Ramos P\u00e9rez izen faltsua zuen pasaporte bat lortu ondoren, bere konfiantzazko elkartekide batek Chiapas estatura eraman zuen, Guatemalan ezarri baino lehen. Bere asmoa Guatemalan zehar mugitzea zen Maria del Rocio del Villar Becerra neska-lagunarekin eta bere bizkarzainetako batzuekin, baita El Salvadorren ezartzea ere. Bidaian zehar, Mexikoko eta Guatemalako agintariak haren mugimenduak jarraitzen ari ziren. Guzm\u00e1nek Guatemalako ofizial militar bati 1,2 milioi dolar ordaindu zizkion Mexikoko mugaren hegoaldean ezkutatzen uzteko. Hala ere, identifikatu gabeko funtzionario batek Guzm\u00e1nen kokapenari buruzko informazioa helarazi zien ordenako indarrei. \n1993ko ekainaren 9an, Guatemalako armadak Guzm\u00e1n atxilotu zuen Tapachulatik gertu dagoen hotel batean, Guatemala eta Mexikoren arteko mugatik gertu. Bi egun geroago Mexikora estraditatu zuten hegazkin militar batean. Han, berehala eraman zuten Almoloya de Juarezeko Birgizarteratze Zentro Federalera (Altiplano) segurtasun goreneko espetxera. Hogei urteko kartzela-zigorra ezarri zioten, narkotrafikoa, elkarte kriminala eta eroskeria leporatuta. 1995eko azaroaren 22an, segurtasun goreneko beste espetxe batera transferitu zuten, Jaliskoko Birgizarteratze Zentro Federalera (Puente Grande espetxea), hiru deliturengatik zigortu ondoren: suzko armak edukitzea, droga-trafikoa eta Juan Jesus Posadas Ocampo kardinalaren hilketa (geroago beste epaile batek kargu hori baztertu zuen).\nKartzelan zegoen bitartean, Guzm\u00e1nen droga inperioak eta kartelak martzan jarraitu zuten bere anaia Arturo \u201cEl Pollo\u201d Guzm\u00e1n Loeraren zuzendaritzapean. Elkartekideek eskudiruzko maletak ekarri zizkioten, kartzelako langileak erosteko eta bere bizimodua espetxean hobetzeko. Horrela, kartzelako zaindariak zerbitzari gisa jardun zuten. Espetxean zegoen bitartean, bere maitalea ezagutu zuen, Zulema Hern\u00e1ndez poliziako agente ohia, geroago Sinaloara elkartuko zena. Aurrerago, Hern\u00e1ndezek Sinaloaren hedapena kontrolatu zuen Mexiko Hirian, baina 2008an bere gorpua kutxa batean aurkitu zen. Buruan tiro bat zeukan eta \u201cz\u201d ugari zeuzkan azalean grabatuta, Los Zetas esan nahi zuena, Sinaloaren arerioak zirenak.\nDroga inperioa.\nGuzm\u00e1n atxilotu zutenean, Sinaloako Kartela Mexikoko droga kartelik aberatsena eta boteretsuena zen. Kokaina bidalketak egiten ziren Kolonbiatik Estatu Batuetara, Mexiko zeharkatuz. Kartela Mexikoko metanfetamina eta marihuanaren eta Asiako hego-ekialdeko heroinaren ekoizpenean, kontrabandoan eta banaketan ere aritzen zen. 1995eko ekainaren 23an, Mexikoko armadak Palma atxilotu zuenean, Guzm\u00e1nek kartelaren lidergoa hartu zuen. Gero, Palma Estatu Batuetara estraditatu zuten, droga trafikoa eta konspirazioa egotzita.\n2003an Golkoko Karteleko bere arerioa zen Osiel Cardenas atxilotu ondoren, Guzm\u00e1n eta bere gertuko kide zen Ismael Zambada Garc\u00eda, Mexikoko buru nagusiak bihurtu ziren, 2014an Guzm\u00e1n berriz atxilotu zuten arte. Guzm\u00e1nek gertuko beste kide bat ere bazuen, Ignacio \"Nacho\" Coronel Villarreal, konfiantzazko laguna.\nBere drogen inperioari esker Guzm\u00e1n izugarri aberastu zen. Mexikoko hamargarren gizonik aberatsena zen. Bere narkotrafikoari laguntzeko, Sinaloako Kartelak garraio eta bidalketa inperio bat eraiki zuen. Guzm\u00e1n \"garai guztietako narkotrafikatzailerik handiena\" dela esan da. Estatu Batuetako DEAk \"drogen munduaren aitabitxitzat\" jo zuen eta Pablo Escobarren eragina eta irismena gainditu zituela uste da. 2013an, Chicagoko Delituen Batzordeak Guzm\u00e1n \"lehen etsai publikoa\" izendatu zuen bere sare kriminalak Chicagon izan zuen eraginagatik (hala ere, ez dago Guzm\u00e1nek hiria bisitatu izanaren ebidentziarik). Ospe hori jaso zuen azken pertsona Al Capone izan zen, 1930ean.\n2014an atxilotu zutenean, Guzm\u00e1nek beste edozeinek baino droga gehiago inportatu izan zuen Estatu Batuetara. Kolonbiako kartelen errepresioak sortutako botere-hutsunea aprobetxatu zuen eta hango negozioak bereganatzen eta merkatuan parte hartzen hasi zen. Antzerako egoera ere aprobetxatu zuen Mexikoko gobernuaren errepresio gogorrak kartel etsaiak eraitsi zituenean, Sinaloako taldea neurri handi batean onik atera baitzen.\nMetanfetamina produkzioa.\n1999an, Amezcua anaiak, Colimako Kartelaren sortzaileak, metanfetamina trafikoko karguengatik erori ondoren, Mexiko osoan lidergo eskaera zegoen iparralderanzko metanfetamina bidalketak koordinatzeko. Guzm\u00e1nek aukera ikusi eta aprobetxatu zuen. Guzm\u00e1nek eta Ismael Zambada Garc\u00edak (\"El Mayo\") Mexikoko Ozeano Bareko kostaldean aurretik zituzten kontaktuak erabili zituzten. Azpimarratu beharrekoa da, lehen aldiz, kolonbiarrek ez zutela ordaindu beharko, metanfetaminari kokaina bidalketekin lotu baitzitzaizkion. Horrek esan nahi zuen ez zela diru gehigarririk behar hegazkinentzat, pilotuentzat, itsasontzientzat eta eroskerientzat; jada zegoen azpiegitura erabili zuten produktu berria bideratzeko.\nOrdura arte, Sinaloako Kartela Guzm\u00e1n eta Ismael Zambada Garc\u00edaren arteko enpresa bat izan zen. Baina metanfetaminaren negozioa Guzm\u00e1nena soilik izango zen. Txina, Thailandia eta Indiarekin loturak egin zituen behar ziren kimikoak inportatzeko. Sinaloa, Durango, Jalisco, Michoacan eta Nayarit estatuetako mendietan zehar, Guzm\u00e1nek metanfetamina laborategi handiak eraiki zituen eta bere antolaketa azkar hedatu zuen. \nNomada izateari esker, herrialde osoan zehar harremanak osatu zituen. Momentu horretan, Mexikoko 31 estatuetatik 17tan jarduten zuen. Negozioa hedatzen ari zela, Ignacio Coronel Villarreal konfiantzazko laguna jarri zuen metanfetamina ekoizpenaren arduradun. Horrela, Guzm\u00e1nek buruzagien buru izaten jarraitu zezakeen. Coronel Vilarrealek haren fidagarritasun handia erakutsi zion eta \"Kristalaren erregea\" ezizenez ezaguna izaten hasi zen.\nLehenengo ihesa eta bigarren atxiloketa.\nLehenengo ihesa: 2001.\nMexikoko espetxean zegoen bitartean, Guzm\u00e1n San Diegon akusatu zuten dirua garbitzeagatik eta Kalifornian kokaina tonak inportatzeagatik. Sinaloako bere abokatua Humberto Loya-Castro ere akusatu zuten. Abokatua Mexikoko funtzionarioak Sinaloaren izenean erosteagatik akusatu zuten, atxilotutako karteleko edozein kide aske uzten zutela ziurtatzeko. Mexikoko Gorte Gorenaren erabaki batek Mexikoren eta Estatu Batuen arteko estradizioa erraztu ondoren, Guzm\u00e1nek zaindariak erosi zituen ihes egiten laguntzeko.\n2001eko urtarrilaren 19an, Francisco \"El Chito\" Camberos Riverak, espetxeko guardia batek, Guzm\u00e1nen gelaxka elektronikoa ireki eta presoa gurditxo batean sartu zen. Javier Camberos, mantentze-lanetako langilea, ate batzuetatik igaro eta ate nagusitik irten zen. Gero, Camberosek gidatzen zuen auto baten maletategian eraman zuen hiritik kanpo. Camberos zerbitzugune batean sartu zen eta itzuli zenean, jada Guzm\u00e1n oinez joan zen. Funtzionarioen arabera, 71 pertsona inguru inplikatu zituen ihes egiteko planean. Camberos kartzelan dago ihesean laguntzeagatik.\nPoliziak dioenez, Guzm\u00e1nek arreta handiz prestatu zuen bere ihes-plana. Espetxeko ia guztien gaineko eragina zuen, instalazioaren zuzendaria barne, orain kartzelan dagoena ihesaldian laguntzeagatik. Espetxeko egoeraren berri eman zuen guardia bat 7 urte geroago desagertu zen. Guzm\u00e1nek aginduta hil zutela uste da. Ustez, Guzm\u00e1nek kartzelako zaindariak zituen bere nominan, kontrabandoa sartu zuen espetxera eta langileen lehentasunezko tratua jaso zuen. Espetxeko langileen konplizeez gain, Jaliscoko poliziari ordaindu zion, estatutik irteteko gutxienez 24 ordu izango zituela ziurtatzeko. Ihesaldia, ustez, 2.5 milioi dolar kostatu zitzaizkion.\nBilaketa: 2001\u20132014.\nMexikoko kartelen gerra.\n2001ean espetxetik ihes egin zuenetik, Guzm\u00e1nek Ciudad Juarezeko gurutzaguneak kontrolatu nahi izan zituen, Carrillo Fuentes familiaren esku zeudenak (Juarezko Kartela). Bi erakundeen artean mesfidantza handia egon arren, Sinaloa eta Juarezeko Kartelek lan-akordio bat zuten une horretan. Guzm\u00e1nek bilera deitu zuen Monterreyen Ismael Zambada Garc\u00eda (\"El Mayo\"), Juan Jos\u00e9 Esparragoza Moreno (\"El Azul\") eta Arturo Beltr\u00e1n Leyvarekin. Bilera horretan, Rodolfo Carrillo Fuentes hiltzea eztabaidatu zuten, momentu hartan Juarezko Kartelaren liderra zena. 2004ko irailaren 11n, Rodolfo, bere emaztea eta bi seme txikiak Culiacango merkataritza-gune batean zeuden. Merkataritza-gunetik irtetean, Los Negroseko kideek (Sinaloako Kartelaren hiltzaileak) tiroka hasi ziren. Rodolfo eta bere emaztea hil zituzten. Hiria jada ez zuen Carrillo Fuentes familiak soilik kontrolatzen. Mexikoko Drogen Gerra piztu zen: kartel lehiakideak kontrola bereganatzeko borrokan hasi ziren. Guzm\u00e1n lehena izan zen kartel nagusiek adostutako eraso ezaren \"ituna\" hausten. 2006ko abendutik, 60.000 pertsona baino gehiago hil ziren kartelen arteko borrokaren ondorioz. 2006ko abenduan, Felipe Calderon Mexikoko presidenteak kargua hartu zuenean, iragarri zuen Mexikoko armadak kartelen aurkako erasoaldi bat egingo zutela, gero eta handiagoa zen indarkeria geldiarazteko.\nLau urte ondoren, ahaleginek ez zituzten drogen jarioa edo drogaren gerrarekin lotutako hilketak geldiarazi. 2010etik aurrera egindako 53.000 atxiloketetatik soilik 1.000k ziren Sinaloako Karteleko kideak. Horrek, Felipe Calderonek Sinaloak drogen gerra irabaztea nahita ahalbidetzen ari zelaren susmoak sortu zituen. Calderonek hori ukatu zuen Mexikoko egunkarietan egindako iragarkietan, eta \u201cNacho\" Coronelaren hilketa aipatu zuen froga gisa. Hainbat kartelak errepresioak jota zeuden, baina Sinaloako kartelak ez zuen horrenbesteko eraginik pairatu eta etsaien lurraldeak bereganatu zituzten, Ciudad Ju\u00e1rez-El Pasoko korridore gutiziatua barne.\nLehenengo bilaketa.\nGuzm\u00e1n ezaguna zen kapoen artean hainbeste denbora egoteagatik eta agintarietatik ihes egiteagatik, Mexikoko funtzionario federal, estatal eta lokalei egindako ustezko eroskeriek lagunduta. Guzm\u00e1nen ihesaldiaren ondoren, bere logistika eta segurtasun gizon asko atxilotzea lortu bazuten ere, jazarpen militar handiak eta polizia federalak ez zuen Guzm\u00e1n urteetan harrapatzea lortu. Bere ihesaldiaren eta bere harrapaketaren artean igarotako urteetan, Mexikoko gizonik bilatuena izan zen. Guzm\u00e1n Mexikon eta atzerrian ikusten zutela zioten zurrumurruak zabaltzen ziren. Hamahiru urte baino gehiagoz, Mexikoko segurtasun indarrek operazio asko koordinatu zituzten berriz atxilotzeko. Baina haien ahaleginak, neurri handi batean, alferrikakoak izan ziren.\nBere kokapena ezagutzen ez zen arren, agintariek \"Urrezko Triangeluan\" ezkutatzen ari zela pentsatu zuten (Sinaloa, Durango eta Chihuahuako zati batzuk hartzen dituen eremua), Sierra Madre eskualdean. Eskualde hori lo-belar eta marihuana ekoizle garrantzitsua da Mexikon. Hiriguneetatik urrun dagoenez, erakargarria da ezkutuko laborategietan eta ezkutalekuak eskaintzen dituzten mendietan droga sintetikoak ekoizteko. Txostenen arabera, Guzm\u00e1nek segurtasun zirkulu sofistikatu bat gidatu zuen, gutxienez 300 informatzaile eta pistolariz osatua, estatuburu baten pareko eskulanaren antza duena. Bere barne zirkuluak, eremu menditsuko arrantxo isolatu batzuetatik mugitzen lagunduko zion.\nOro har, poliziarengandik ihes egin zuen auto blindatuetan, hegazkinetan eta lur orotako ibilgailuak erabiliz. Komunikazio gailu sofistikatuak eta kontraespioitza praktikak ere erabiltzen zituen. \"Urrezko Trianguluko\" kokapen askok lurrezko bide bakarretatik soilik irits daitezkeenez, bertako biztanleek erraz antzeman zezaketen poliziaren edo edozein ezezagunen etorrera. Ezezagunenganako mesfidantzak eta gobernuarekiko gorrotoak, eroskeria eta larderiarekin batera, bertakoak Guzm\u00e1nekiko eta Sinaloako Kartelarekiko leial izatea lagundu zuten. Poliziaren arabera, Guzm\u00e1n airez harrapatzeko eraso bat egiten saiatzeak antzeko emaitzak izango zituen. Bere segurtasun zirkuluak hegazkin bat zetorrela ohartaraziko zion, eta denbora nahikoa izango zuen ihes egiteko. Gainera, txostenen arabera, bere gizonek hegazkinak bota zitzaketen misilak zeuzkaten.\nBigarren atxiloketa: 2014.\nGuzm\u00e1n denbora luzez Sierra Madreko mendietan ezkutatua egon zen arren, atxilotuta zeuden zenbait bizkarzainek armadari esan zioten Culiacanen eta Mazatlan kostaldeko herrira joaten hasi zela. Harrapatu baino astebete lehenago, Guzm\u00e1n eta Zambada Sinaloan familia bilera batean izan zirela jakinarazi zuten. 2014ko otsailaren 16an, Mexikoko armadak bizkarzainen aholkuak jarraitu zituzten eta Guzm\u00e1nen emazte ohiaren etxera joan ziren. Baina arazoak izan zituzten altzairuz indartutako atea botatzeko. Horri esker, Guzm\u00e1nek ihes egin zuen sei etxe lotzen zituen tunel sekretu sistema batetik.\n2014ko otsailaren 22an, goizeko 6:40ak aldera, Mexikoko agintariek Guzm\u00e1n atxilotu zuten Mazatlango itsas aurreko hotel batean. Operazioa goizeko 3:45ean hasi zen. Guzm\u00e1n Miramar jabekidetzan ezkutatzen zen. Mexikoko eta AEBetako agente federalek bazekiten narkotrafikatzailea gutxienez bi egunez egon zela leku horretan, 401. gelan. Mexikoko agintariak bertara iritsi zirenean, berehala menderatu zuten Carlos Manuel Hoo Ramirez, Guzm\u00e1nen bizkarzainetako bat, igogailuetatik eta eskaileretatik laugarren solairura isil-isilik joan aurretik.\nGuzm\u00e1nen sarrerako atean zeudela, apartamentuan sartu ziren eta haren bi logelak eraso zituzten. Horietako batean Guzm\u00e1n zegoen, bere emaztearekin ohean etzanda (Emma Coronel Aispura). Txostenen arabera, bere bi alabak jabekidetasunean egon ziren atxiloketa bitartean. Guzm\u00e1n fisikoki atxiloketari aurre egiten saiatu zen, baina ez zen berarengandik gertu zuen errifle bat harrapatzen saiatu. Goizeko 6:40an atxilotu, beheko solairura eraman eta jabekideen aparkalekurantz abiatu ziren. Han atera zituzten lehen argazkiak. Gero, Mexiko Hirira eraman zuten, formalki identifikatzeko. Mexikoko Gobernuaren arabera, atxiloketan ez zen tirorik egon.\nGuzm\u00e1n Mexiko Hiriko Nazioarteko Aireportuan aurkeztu zuten prentsaurreko batean. Ondoren, Birgizarteratze Zentro Federalera (Altiplano) eraman zuten, Almoloya de Juarezeko segurtasun handiko espetxea. Polizia Federalaren Black Hawk helikoptero batean eraman zuten, Itsas Armadako bi helikopterok eta Mexikoko Aire Armadako batek eskoltatuta. Espetxe barruko eta inguruko eremuetako zaintza areagotu zen.\nBigarren ihesa eta hirugarren harrapaketa.\nBigarren ihesa: 2015.\n2015eko uztailaren 11n, Guzm\u00e1nek Altiplano espetxetik ihes egin zuen. Botikak jaso ondoren, Guzm\u00e1n 20:52an ikusi zuten azkenekoz. Dutxan zeuden segurtasun kameraren bidez ikusten ez zen gelaxkako eremu bakarra. Guardiak 18 minutu ondoren haren bila joan ziren. Bere zeldara joan zirenean, Guzm\u00e1n ez zegoen. Dutxatik etxe bateraino zihoan tunel batetik ihes egin zuen, Santa Juanitako auzo batetik 1,5 km-ra zegoena. Tunela lur azpitik 10 metroko sakoneran zegoen eta 1,7 metroko altuera eta 75 zentimetroko zabalera zuen. Argi artifiziala, aire-hodiak eta kalitate handiko eraikuntza-materialak zituen. Gainera, motozikleta bat aurkitu zen tunelean, agintarien ustez materialak eta, beharbada, Guzm\u00e1n bera garraiatzeko erabili zena.\nBigarren bilaketa: 2015-2016.\nGuzm\u00e1nen ihesak bilaketa prozesu handia eragin zuen. Bilaketa berehala hasi zen inguruetan. Kartzela osoa itxi zuten eta inor ezin zen sartu edo atera. Bilaketa beste erakunde federaletara zabaldu zen: Mexiko Hiria, Mexiko Estatua, Morelos, Puebla, Guerrero, Michoacan, Quer\u00e9taro, Hidalgo eta Tlaxcala. Hala ere, bilaketan parte hartu zuten ofizial militar gehienak Mexikoko Estatura bidali zituzten. Mexikoko gobernuak nazioarteko ohartarazpen bat ere igorri zuen Guzm\u00e1nek herrialdetik ihes egin ez zezan.\nInterpolek eta beste segurtasun erakunde batzuek beste herrialde batera ihes egiteko aukeraren berri jaso zuten. Tolucako Nazioarteko Aireportuko hegaldiak bertan behera geratu ziren, eta soldaduek Mexiko Hiriko Nazioarteko Aireportuko zati batzuk okupatu zituzten. Gau hartan espetxean lan egiten zuten 120 langileetatik, Guzm\u00e1nen zeldan lan egiten zuten hemezortzi atxilotu zituzten galdeketa egiteko. Arratsaldean, 31 pertsona galdekatu zituzten. Valentin Cardenas Lerma espetxeko zuzendaria atxilotuen artean zegoen.\nPe\u00f1a Nietok prentsaurreko batean Guzm\u00e1nen ihesarekin harrituta zegoela esan zuen eta gobernuak ikerketa intentsibo bat egingo zuela agindu zuen, funtzionarioek kartzelatik ihes egiten lagundu zuten jakiteko. Gainera, Guzm\u00e1nen ihesaldia Mexikoko gobernuari egindako \"iraina\" izan zela esan zuen. Pe\u00f1a Nieto gogor kritikatu zuten gertakariagatik, eta komunikabideek adierazi zuten ihesa administrazioaren gertakaririk lotsagarrienetako bat izan zela. Kritikoek adierazi zutenez, Guzm\u00e1nen ihesak gobernu barruko ustelkeria handia azpimarratu zuen eta Gobernuak herrialdeko krimen antolatuaren taldeei aurre egiteko duen gaitasuna zalantzan jarri zuen. Geroago, beste prentsaurreko batean, Gobernuak 60 milioi pesoko saria jarri zuen Guzm\u00e1n atxilotzeko informazioa ematearen truke.\nHirugarren atxiloketa: 2016.\nMexikoko armadak argitaratutako txosten ofizialaren arabera, herritarrek \"pertsona armatuak\" ikusi zituztela salatu zuten Los Mochis kostaldeko hiriko etxe batean, Sinaloa iparraldean. Hilabete batez zaintzapean egon zen. Komunikazio monitorizatuen arabera, etxea \"amona\" edo \"izeba\" iristeko prestatzen ari ziren, eta agintariek uste zuten lehentasun handiko helburu potentzial baterako kodea zela.\nGizon armatuak etxera itzuli ziren, inguruko jatetxe batean tako eskaera handi bat egin eta kamioneta zuri batean eskaera jaso ondoren. 2016ko urtarrilaren 8ko lehen orduetan, Mexikoko Armadako Indar Berezietako 17 marinelek, Mexikoko Armadaren laguntzarekin, egoitzara sartu ziren. Baina Guzm\u00e1nek eta teniente batek tunel sekretu batetik ihes egin zuten, 1,5 km-ra irten ziren eta ibilgailu bat lapurtu zuten.\nEstatuko alerta bat igorri zuten lapurtutako ibilgailua zela-eta. Polizia Federalak ibilgailua aurkitu zuten Los Mochisetik 20 km hegoaldera, Juan Jos\u00e9 Rios herritik gertu. Guzm\u00e1n ofizialak erosten saiatu zen jabetza, lan eta eskudiru eskaintzekin. Ofizialek ezezkoa eman zutenean, Guzm\u00e1nek \"denak hilko zarete\" esan zien. Marineak heldu zirenean, Guzm\u00e1n Mexiko Hirira eraman zuten. Han, Mexiko Hiriko aireportuan Guzm\u00e1n aurkeztu zuten prentsa aurrean eta gero, Altiplano segurtasun goreneko espetxera eraman zuten Armadako helikopteroan.\nEstatu Batuetako estradizioa eta auzipetzea.\n2016ko urtarrilaren 8an, Mexikok Estatu Batuetara estraditatzeko prozesua abiatu zuen. Guzm\u00e1nen abokatuek neurri ugari ezarri zituzten estradizioa saihesteko. 2016ko urriaren 17an, Vicente Antonio Bermudez Zacarias, Guzm\u00e1nen estradizio prozeduretan epaile federala izan zena, hil zuten Mexiko Hiritik gertu korrika egiten ari zela.\nGuzm\u00e1n Chicagon, San Diegon, New Yorken, New Hampshiren, Miamin eta Texasen bilatzen zuten, eta gutxienez Estatu Batuetako zazpi auzitegi federaletan akusatu zuten. 2017ko urtarrilaren 19an, Guzm\u00e1n Estatu Batuetara estraditatu zuten karguei aurre egiteko eta HSI eta DEAko agenteen zaintzapean utzi zuten. New Yorkeko Metropolitar Zentzategi Zentroko segurtasun goreneko hegalean sartu zuten. Urtarrilaren 20an, New Yorkeko Estatu Batuetako Barruti-Auzitegian 17 karguren errugabetzat jo zuen bere burua. \nOrduan, 2018ko azaroaren 5ean, Brian Cogan epaile federalak hasi zuen epaiketa. Hasiera argudioak 2018ko azaroaren 13an hasi ziren eta itxiera argudioak 2019ko urtarrilaren 31n izan ziren. 2019ko otsailaren 12an, Guzm\u00e1n kargu guztien errudun jo zuten. 2019ko uztailaren 17an, biziarteko kartzela-zigorra gehi 30 urte ezarri eta 12,6 mila milioi dolar baino gehiagoko isuna jarri zioten. Orain bere zigorra betetzen ari da ADX Florence-n, herrialdeko kartzelarik seguruenean.\nHerri kulturan.\nLiteratura.\nHainbat liburu eta artikulu idatzi dira haren inguruan. Hala nola:\nMusika.\nZenbait narkokorrido (narko baladak) mexikarrak daude Guzm\u00e1n aipatzen dutenak. Horrezgain, hainbat musikari estatubatuarrek \u201cEl Chapo\u201d aipatzen duten zenbait abesti egin dituzte, hala nola Uncle Murda, Skrillex, YG, Gucci Mane eta The Game.\nTelebista.\n2017an, Netflix eta Univisi\u00f3n \"El Chapo\" telesaila produzitzen hasi ziren, Guzm\u00e1nen bizitzari buruzkoa zena.\nHorrezgain, \"Narcos: Mexico\" telesailan Alejandro Eddak Guzm\u00e1n gisa antzezten du."}
{"id": "395816", "revid": "1150", "url": "https://eu.wikipedia.org/wiki?curid=395816", "title": "Chapo Guzman", "text": ""}
{"id": "395817", "revid": "1150", "url": "https://eu.wikipedia.org/wiki?curid=395817", "title": "Joaqu\u00edn Guzm\u00e1n Loera", "text": ""}
{"id": "395818", "revid": "1150", "url": "https://eu.wikipedia.org/wiki?curid=395818", "title": "Golkoko Kartela", "text": ""}
{"id": "395819", "revid": "1150", "url": "https://eu.wikipedia.org/wiki?curid=395819", "title": "Sinaloako Kartela", "text": ""}
{"id": "395820", "revid": "336", "url": "https://eu.wikipedia.org/wiki?curid=395820", "title": "Los Zetas", "text": "Los Zetas (Zetas, Zs) Mexikoko talde kriminal boteretsua da, AEBetako gobernuaren arabera, Mexikoko arriskutsuena.\nLos Zetas 1999an sortu ziren, Mexikoko armadako eliteko soldadu batzuek desertatu zutenean Golkoko kartelerako lan egiteko. 2010eko otsailean, Los Zetasek utzi zuten kartel hori bere erakunde kriminala osatzeko.\nLos Zetas ongi hornituta eta ongi antolatuta egon dira hasieratik. Taktika zinez krudelak erabiltzeagatik nabarmendu dira, hala nola buruak moztea, torturatzea eta sarraskiak egitea, bereizi gabe biktimak nor ziren."}
{"id": "395821", "revid": "512", "url": "https://eu.wikipedia.org/wiki?curid=395821", "title": "Osiel C\u00e1rdenas Guill\u00e9n", "text": "Osiel C\u00e1rdenas Guill\u00e9n (Matamoros, Tamaulipas, 1967ko maiatzaren 18a) Mexikoko droga trafikatzailea izan zen, Golkoko karteleko burua eta Los Zetasko sortzailea.\nGolkoko kartelean Juan Garc\u00eda \u00c1bregoren laguntzaile gisa sartu zen. Hura 1996an atxilotu zutenean, liskarrak sortu ziren kartelaren barruan, eta, azkenean, Osiel Cardenas nagusitu zen, Salvador G\u00f3mez laguna eta lehiakidea hil ostean. Hori dela eta, \"\u201cEl Mata Amigos\u201d\" goitizena jaso zuen (\"Lagun-hiltzailea\").\nTentsioa areagotzen ari zenez beste kartel batzuekin, Osiel Cardenasek Mexikoko armadako 30 desertore kontratatu zituen, kartelaren talde armatua izateko (Los Zetas).\nOsiel Cardenas 2003an atzitu zuen Mexikoko armadak. Gaur egun espetxean jarraitzen du. Haren anaia bat, Antonio (Tony Tormenta) Golkoko kartelaren burua ere izana da, 2010eko azaroan armadak hil arte."}
{"id": "395822", "revid": "1150", "url": "https://eu.wikipedia.org/wiki?curid=395822", "title": "Osiel C\u00e1rdenas", "text": ""}
{"id": "395823", "revid": "1150", "url": "https://eu.wikipedia.org/wiki?curid=395823", "title": "Osiel Cardenas", "text": ""}
{"id": "395824", "revid": "1150", "url": "https://eu.wikipedia.org/wiki?curid=395824", "title": "Los Zetas kartela", "text": ""}
{"id": "395825", "revid": "1545", "url": "https://eu.wikipedia.org/wiki?curid=395825", "title": "Zola", "text": ""}
{"id": "395826", "revid": "12788", "url": "https://eu.wikipedia.org/wiki?curid=395826", "title": "Pissarro", "text": ""}
{"id": "395828", "revid": "6327", "url": "https://eu.wikipedia.org/wiki?curid=395828", "title": "Aurreindoeuroparra", "text": ""}
{"id": "395829", "revid": "6327", "url": "https://eu.wikipedia.org/wiki?curid=395829", "title": "Aurreindoeuropar", "text": ""}
{"id": "395830", "revid": "59723", "url": "https://eu.wikipedia.org/wiki?curid=395830", "title": "Kantabriera (antzinako hizkuntza)", "text": "Kantabriera antzinako kantabrien hizkuntza galdua da. Adituek zalantzan dute aurreindoeuropar ala indoeuroparra zenetz. Teoria hedatuenen arabera, K. a. VIII. mende inguruan sortu zuten, jatorrizko aurreindoeuropar herrien eta indoeuropar zelten gurutzaketaren ondorioz. Hala ere, Salvador Conejo bezalako adituek kantabriera, aitzineuskara eta karpetaniera Iberiar penintsulako zeltiberierarekin lotzen dituzte.\nEdonola ere, zalantzazkoa da inguruko hizkuntzekin lotzea eta zeltarren aurreko aitzinkantabriera zela onartzen dute aditu gehienek."}
{"id": "395833", "revid": "1150", "url": "https://eu.wikipedia.org/wiki?curid=395833", "title": "Alfonso I.a Borrokalaria", "text": ""}
{"id": "395834", "revid": "16654", "url": "https://eu.wikipedia.org/wiki?curid=395834", "title": "Mikel Muniozguren", "text": "Mikel Muniozguren Rodr\u00edguez (Deba, Gipuzkoa, 1983ko irailaren 18a) futbolaria da, eta aurrelari jokatzen du 2. B Mailako Laudio Kirol Klubean.\nErdilari lanetan hasi zen, baina bere gorpuzkera sendoagatik eta arriskua sortzen zuenez kontrako arean aurrelari bilakatu zen. Gogor borrokatzen du, baloi asko jaisten ditu eta hutsune aunitz sortzen ditu aurkarien penalti-area inguruan.\nGolak sartzeko erraztasun handia ez badu ere 2010-2011 denboraldian 13 gol sartu zituen bere ligako laugarrena izanez golegileen sailkapenean."}
{"id": "395835", "revid": "12788", "url": "https://eu.wikipedia.org/wiki?curid=395835", "title": "Delacroix", "text": ""}
{"id": "395836", "revid": "23317", "url": "https://eu.wikipedia.org/wiki?curid=395836", "title": "Aurrera Kirol Elkartea", "text": "Aurrera Kirol Elkartea, Ondarroako Aurrera izenaz ere ezagutzen dena, 1921. urtean sortutako Ondarruko futbol-elkarte bat da.\nBere mutilen lehen futbol-taldeak Gipuzkoako Ohorezko Erregionala mailan jokatu zuen nahiz eta Ondarru Bizkaiko herria izan. 2016an ordea Bizkaiko federazioan sartu zen.\nDatuak.\n2023-24 denboraldia barne.\nBitxikeriak.\n2013. urtean 50 urte bete ziren Aurrera estreinakoz igo zela 3. mailara, Data ospatzeko Alaves taldearen aurka jokatu zen lagunarteko partidu bat Zaldupeko futbol-zelaian. Futbol-taldearen aukeraketa ez zen erabakimenezkoa, izan ere, arabarrak garaitu ondoren igo ziren 1963ko maiatzaren 26an 3. Mailara Donostiako Atotxan jokatutako partidu hartan.\n1926an trainerua osatu eta Kontxako Bandera irabazi zuen Aurrera elkarteak."}
{"id": "395837", "revid": "105290", "url": "https://eu.wikipedia.org/wiki?curid=395837", "title": "Urrutia jauregia (Barrundia)", "text": "Urrutia edo Iduia jauregia Barrundiako Ozeta herrian dagoen jauregia da. Egun udalerriko udaletxea da.\n2009ko martxoaren 30ean Eusko Jaurlaritzak \"monumentu\" izendatu zuen, Sailkatutako Kultura Ondasuna.\nDeskribapena.\nJauregi barroko soila da, apaindura gutxikoa. Eraikinak oinplano karratua du eta lau isuriko estalkia, malda handikoa. Estalkia zeramikazko teila arabiarrekoa da. Beheko solairua, lehen solairua eta teilatupeko solairua ditu. Eraikina harlangaitzez egina dago, eta harlandua du izkinetan eta baoen inguruan. Jauregiaren eskantzuetan, lehen solairuaren eta teilatupearen artean, harrizko mentsula apaingarri batzuk daude, fatxaden elkarguneetan. Mentsula horiek goialdea etzana dute. Fatxada bakar batean ere ez da inposta horizontalik erabili solairuen arteko bereizketa nabarmentzeko.\nFatxada nagusia hegoaldera begira dago, eta laua, simetrikoa eta ardatz zentralekoa da. Ondo antolaturiko konposizioa du: hiru bao-ardatz bertikal ditu, eta solairuak ongi hierarkizatuta. Lehen solairuan, atetzar bat dago ezkaratzera sartzeko. Dintelduna da, eta ingurua hareharriaz nabarmenduta du. Sarbidearen bi aldeetara leihotxo altu batzuk daude, ezkaratzaren argizulo gisa. Alboetan, gainerako bi bao-ardatzak osatuz, leiho bertikal bana dago. Leiho horiek dinteldunak dira, harlandu handiz inguratuak, orejetarik eta moldurarik gabe. Leihoek burdineria dute, fatxadaren planotik zertxobait aterata. Ezkerreko aldeko burdineriak apaindurak ditu goiko aldean; frontoi kurbo gurutzedun bat, hain zuzen. Eskuineko aldekoak, berriz, galduta du hori. Solairu horretan bertan, duela gutxi eginiko leiho bat dago. Lehen solairua solairu nagusia da, eta hor, beheko solairuko ardatzekin lerrokatuta, hiru hutsarte handi daude, harlanduz inguratuak. Erdiko baoak, sarbideko atetzarraren gainean, sekzio angeluzuzeneko moldura du aurrealdean eta fatxadako balkoi bakarrera irteten da. Alboko baoak, berriz, leiho lauak dira, apaindurarik gabeak. Balkoia hareharrizkoa da, hiru mentsula edo harburu zertxobait kiribildutan bermatzen da, eta burdina forjatuzko karela du. Balkoiaren eta alboko leihoen artean, beheko argizuloen ardatz berean, armarri bana dago, baoak baino altuagoak eta handiagoak. Bi armarriek larru erlaitzdunak eta hauts-babes molduratuak dituzte eta horman txertaturiko deskarga-arkutxuen azpian daude. Ezkerreko armarriak irudi hauek ditu: fruta-arbola bat, gaztelu bat -atean txakur bat kateatuta duela-, bi otso ibiltari, hiru zerrenda eta lehoi zutitu bat. Eskuineko armarriak, berriz, hauek ditu: gaztelu bat -atean txakur bat kateatuta duela-, bi otso ibiltari, hiru zerrenda eta lehoi zutitu bat. Teilatupeko solairua altuera txikikoa da eta hiru bao karratu ditu, harlanduz eginak, ardatz bertikalei jarraiki. Estalkiaren isurialdeak ez du elementu irtenik. Aurrealdeko eremu libreak fatxada nabarmendu egiten du. Bertan, putzu biribil bat dago, bai eta finka ixteko zenbait elementu ere.\nEkialdeko fatxada laua da eta 4 bao-ardatz bertikal ditu. Baoak dinteldunak dira eta apaindurarik gabeko harlandua dute inguruan, hareharrizkoa. Erdiko baoen arteko tartea txikiagoa da. Beheko solairuan, hiru leiho daude; burdineriazko itxitura dute, fatxada nagusiko burdineriaren antzera apainduta. Erdiko leihoko burdineria-itxitura altuera txikiagokoa da eta sarrera-ate bat du ondoan, bigarren ardatzean (ezkerretik hasita). Lehen solairuan, lau baoak antzekoak dira: leiho bertikal lau eta kareldunak dira. Karela bi harlandu handiz osatuta dago. Ez dago armarririk, ezta balkoirik ere, eta nolabaiteko erregulartasuna hautematen da. Teilatupeko solairuan, lau bao txiki daude; hiru karratuak dira eta bestea, berriz, bertikala.\nMendebaldeko fatxadak gorputz bat du erantsia, eta horrek eragin handia du fatxadaren egituran. Eranskin horretan, jatorrizko eraikinean erabilitako harlangaitzari eutsi zaio eta zurez estaliriko beste gorputz bat erantsi, lehen solairua osatzeko. Eginkizunari dagokionez, jauregiarekin lotura du eta aurretik zegoen beste eraikin bat ordezten du. Fatxada horretan, kanpotik, teilatupeko solairuko horma itsutua (harlangaitzezkoa), erdiko bao txikia, harlanduzko eskantzuak eta angeluetako mentsulak daude. Halaber, harrizko hiru mentsula daude, golazko moldurak dituztenak, eta jauregirako sarbide zahar bat.\nAtzeko fatxada iparraldera begira dago. Horma horrek oso bao gutxi ditu, ia erabat itsututa dago-eta. Lehen solairuan, hiru bao txiki daude. Horietatik bi etzanak dira, harlanduz inguratuta daude eta zeihartasun handia dute barrualdean. Laugarren baoa gerora eraikia da. Teilatupeko solairuan ez dago baorik, eta lehen solairuan, berriz, antolaketarik gabeko zenbait bao daude, harlanduz inguratuak: hiru bao karratu, tamaina txikikoak, altuera ezberdinetan; ezkerreko muturrean, balkoi bat hormaren arrasean; erdian, leiho bertikal bat. Halaber, harlanduz inguratu gabeko bao bat ere badago, aurretik aipaturiko bao karratuen artean.\nBarne-banaketa erdiko nukleo baten inguruan antolatzen da. Nukleo horretan, eskailera dago. Lehen solairuan, ezkaratzetik ezkerralderantz aurrera eginda, eskailera nagusiaren nukleora iristen da. Eskailera bi atalekoa da. Lehen ataleko mailak eta eskailera-burua harrizkoak dira. Bigarren atalean berriz, mailak zurezkoak dira eta balaustrada bat dago, tornuan landua. Lehen solairuan bizitegi-eremua zegoen, bai eta fatxada nagusiarekiko korridore paralelo bat ere -eskailera pasillo horretan amaitzen da. Korridore horretatik, areto nagusietara heltzen da. Aretoak hegoaldeko fatxadarantz lerrokatuta daude. Atzeko aldean, berriz, zenbait zerbitzu-gela daude. Eraikuntzaren egitura karga-horma perimetralek eta barneko hiru barne-hormak (fatxada nagusiarekiko paralelo daude) osatzen dute. Hiru horma horiek teilatupeko solairuaren zati bat ere hartzen dute. Fatxada nagusiarekiko paralelo dauden lehen eta bigarren hormarteak zurezko forjatuz estalita daude. Forjatuko habexkak fatxadarekiko zut daude. Hirugarren hormartean, berriz, habexken norabidea aldatzen da eta habeak erabiltzen dira egituran. Estalkiak zurezko egitura du, eta honako hauek osatzen dute: txarrantxa-habe horizontalek, besoek, aho-mihiztadurek eta eskuaira-listoiek. Hormen izkinetan eta barneko hutsarteen inguruan zein ateburuetan, harlandua dago."}
{"id": "395838", "revid": "1545", "url": "https://eu.wikipedia.org/wiki?curid=395838", "title": "Iduia jauregia", "text": ""}
{"id": "395839", "revid": "105290", "url": "https://eu.wikipedia.org/wiki?curid=395839", "title": "Santa Isabel eliza (Arbigano)", "text": "Santa Isabel eliza Arbiganoko parroki-eliza nagusia da.\n2009ko martxoaren 20an Eusko Jaurlaritzak \"monumentu\" izendatu zuen, Sailkatutako Kultura Ondasuna.\nEraikinaren deskripzioa.\nGurutze latindarreko oinplanorik ez duen parrokia-eliza da. Burualdea estuagoa du, pinoian. Harlanduz, harlanduskaz eta luzitutako harlangaitzez egina dago. Elizaren bolumenak gurutze latindarreko oinplanoarekin bat egiten du iparraldean. Ipar-mendebaldean antzinako hilerria dago, horma batez inguratuta. Hegoaldean, berriz, bolumena prisma-formakoa da, sakristia eta elizpea gurutze-besoaren lerroraino iristen baitira. Hego-ekialdean prisma-formako kanpandorrea du. Kanpaien gaineko arkuak puntu-erdikoak dira, eta estalkia lau isurikoa. Hegoaldeko arkua hormatuta dago eta erlojua dago han. Dorrearen hego-ekialdea eta hego-mendebaldea horma-bular sendoz indartuta daude, pitzadurei eta ezegonkortasunari aurre egitearren.\nHegoaldetik du sarrera; puntu-erdiko elizate handia eta luneta-ganga zeharkatu behar dira elizara sartzeko. Sarrerak ateburu xumea du. Nabeak hiru atal eta burualdea ditu, azken hori luneta-gangaz egina. Beste hiru atalek ertz-ganga dute, lore handiekin. Kaperak kanoi-gangaz estalita daude. Epistola-kaperan, iparraldean, harlandua nabarmentzen da, nahiz eta luzituta egon; moldurazko sarrera-arkua eta inposta ditu. Nabearen muturrean koru altu bat dago, egurrezko karela duena. Sakristia txikia da, angeluzuzena, eta sabai soila du."}
{"id": "395840", "revid": "201", "url": "https://eu.wikipedia.org/wiki?curid=395840", "title": "Auzokoa baserria", "text": "Auzokoa Ajangizen (Bizkaian) dagoen baserria da, XVII. mendean eraikia.\n2009ko martxoaren 17an, Eusko Jaurlaritzak \"monumentu\" izendatu zuen, Sailkatutako Kultura Ondasuna.\nEzaugarriak.\nOinplano angeluzuzena (16 x 22,5 m) duen familia bakarreko baserria da, muino leun baten hegalean kokatua, eta bi solairu eta ganbara ditu. Estalkia hodi-teiladuna da eta bi isuriko zurezko egitura dauka, mendebaldean miru-buztan errematea du, eta gailurra du E-ra begira dagoen fatxadarekin luzetara. Itxiturak harlangaitzezkoak ditu eta harlanduzko eskantzuak. Bao guztiak harlanduzko eskantzuz eginak dira.\nFatxada nagusiak, E, bost ardatz bertikal ditu. Fatxada horretara heltzen da sarbidea eta aurrean, argi zabaleko arku karpanela du, okertu samarra, pilastra sendoek mugatuta. Pilastra horiek eta arkuak fatxadaren hormatik zertxobait -40\u00a0cm- ateratzen den eraikuntza-elementua osatzen dute: atariperako sarrera dira.\nBeheko solairuan, arkuaren albo banatan, fatxada nagusiak harriz eta burdina-hesiz egindako baoak ditu.\nLehen solairuan, aipatutako fatxada nagusiko ateratako eraikuntza-elementua oinarritzat hartuta, erdiko hiru ardatzetako baoak betetzen duen balkoi korritua dago. Haren alboetan bi balkoi txiki daude, oinarri molduratuaren gainean zertxobait irtenda: gainerako ardatzetako baoen irteerak dira. Hiru balkoiek burdinazko baranda dute, letoizko bolez apaindua.\nSra begira dagoen fatxada sei ardatz bertikaletan antolatuta dago, eta bertan, beheko solairuan, baserriko sukalderako ate bat, burdinazko barrotez babestutako bi bao eta gezileiho bat daude. Lehen solairuak zazpi bao ditu guztira: balkoi kareldun bat eta balkoi irten bat (biak burdinazko barandadunak), gezileiho bat, proportzio bertikaleko hiru leiho eta beste leiho txikiago bat. Fatxada horrek, ganbararen solairuan eta teilatu-hegalpean beste bi bao ditu.\nMendebaldeko fatxadan, atzekoan alegia, beheko solairuak lau gezileiho ditu, barrurako lapranduradunak.\nIparraldeko fatxadan, sei ardatzetan antolatuta, bao hauek daude: beheko solairuan, mendebaldekoko ertzean kortara sartzeko ate handi bat, gezileiho bat eta barraz babestutako hiru leiho; lehen solairuan, ekialdean burdinazko barandadun balkoi kareldun bat, hiru leiho eta bi gezileiho; teilatu-hegalpean beste bi bao txiki.\nEraikinaren egungo egitura, eraikinarekin batera egin zen XIX. mendearen bigarren hamarkadan. Eraikinaren egitura honela eginda dago: perimetroan karga-hormak, barneko zeharkako karga-horma eta harroinen gaineko zutoin-ardatzak. Eraikinak dimentsio ezberdineko zeharkako 5 horma-arte ditu, eta luzetarako hiru horma-arte, erdikoa alboetakoak baino zabalagoa.\nEtxebizitzako lehen solairuko forjatuak kanpoko eta barneko karga-hormak ditu euskarri, eta lehen solairurako eskailera erdiko ardatzean garatzen da, korta bereizten duen hormaren kontra ezarritako eskailera-atal bakarrean. Solairu horretatik teilatu-azpira, beste eskailera batetik hel daiteke. Eskailera horrek bi atal ditu eta zurezkoa da.\nTeilatuak petralak, gapirioak, enlatatua eta teilak ditu; horrek guztiak perimetro-hormak eta zutabeak ditu euskarri.\nErabilerari dagokionez, eraikinaren bi herenek etxebizitza-erabilera dute: lehen solairuan gelak eta logelak daude, balkoi jarraitura irekitako egongela eta komun bat kortako simaurtegiaren gainean kokatua.\nBeste herena atzeko korta eta lastategiari dagokio; eremu hori barneko zeharkako karga- eta suhesi-hormek banatzen dute etxebizitzatik. Horma horrek zenbait bao ditu abereentzako asketarako.\nAuzokoa garai batean Ispizua-Auzokoa baserria zegoen orubean kokatutako baserri ederra da (XVII. mendetik datozkigu haren aipamenak). XIX. mendearen bigarren hamarkadan eraiki zen Bizkaiko eredu barrokoari jarraituz, eta eredu neoklasikoko arkudun ataripea du. Eraikinaren kalitatea eta haren dimentsio handiak direla tarteko, eta fatxada nagusia eta etxebizitza-funtzioa direla eta, eraikin horrek eredu berri bat ezarri zuen, baserri tradizionala eta landa-jauregitxoa batzen dituena."}
{"id": "395842", "revid": "105290", "url": "https://eu.wikipedia.org/wiki?curid=395842", "title": "Goikoetxe baserria", "text": "Goikoetxe Laudioko (Araba) baserri bat da, ibaiaren ondoan kokatua. 2009ko otsailaren 19an, Eusko Jaurlaritzak kultura ondasun izendatu zuen, \"monumentu\" sailkapenarekin.\nEzaugarriak.\nGoikoetxe baserriak laukizuzen formako oina du, ia karratua. Zeramikazko teila arabiarrez egindako bi isurkiko estalkia du, gailurra luzetara jarria duena, Bide Zaharreta kalera begira dagoen fatxada nagusiarekiko perpendikularrean.\nHarlangaitz-hormaz egina dago, errekarri proportzio handiarekin, eta zurezko bilbadurarekin (ekialdean, hegoaldean eta, batez ere, iparraldean). Horma-atalak teileriazko adreiluzkoak (lehen solairuan) eta buztinezko almaizezkoak dira (estalkipeko solairuan). Lehenengoetan, juntura horizontala nabarmentzen da, ilaren zabalera berekoa, kareorez egina. Bai eta habearen azpiko azken piezak diagonalean jarriak daudela ere.\nIparraldeko altxaeran, teilatu-hegal handia nabarmentzen da, eta horren hodietako batzuek (erdikoak eta horren eskuinaldera dagoenak) ertz alakatu zakarrak eta albo-koskadun tantakinak dituzte. Erdikoa eta horrengandik hurbilen dauden biak besoetan finkatuta daude, axiala hozka txikiz landua, zurezko ziriz ahokatua eta enara-juntura bakunaz.\nLau fatxadak aintzat hartuta, hori da era ordenatuenean osatua dagoena. Horizontalki, bi zatitan banatzen da: harlangaitz-horma zabaldun beheko solairua, eta lehen solairua eta frontoia, pixka bat atzera eramanak, bilbaduraz altxatuak eta inposta batek bananduak. Inposta hori ganbarako zoruaren euskarritzat balio duen habe horizontala ere bada. Alde garai horietan, horma-atala bistako hiru zutabe zabalek banatzen dute, zabalera berdintsuko hiru horma-arte nagusitan.\nBeheko solairua harlangaitz-horma zabalez ixten da, eta sarrera nagusiaren bi aldeetan bi fatxada-bao txiki baino ez dira ikusten. Sarreran ate itsu bat dago, burdin-lanezko iltzez lotutako ohol bertikal zabalduna, eta kontraleiho asimetrikoa dauka altuera erdira.\nLehen solairuan, itxiturako hiru horma-atalek antzeko neurria dute. Karel-habeak bi zatitan banatzen du eskuineko horma-atala, ezkerretik eskuinera. Goiko zatia bost plementutan banatzen da, eta erdikoan leiho bat dago. Behekoa, ia karratuak diren lau zatitan banatzen da. Leiho baten leihoburuak zatitzen du erdiko horma-atala; bost zerrenda bertikaletako erdiko leihokoak, hain zuzen. Karga-habeak eta leiho-barrenak ezkerretik eskuinera eta hiru zatitan banatzen dute ezkerreko horma-atala; egitura perpendikularrean, berriz, horma-atala lau zatitan banatzen da. Bertan, aurrekoen antzekoak diren bi bao irekitzen dira. Egitura bi txarrantxa-besok osatzen dute lehen solairuan, bat ezkerreko muturrean, eta bestea erdiko horma-atalaren eskuineko aldean.\nFrontoiko zarpiatu hondatuak egituraren zati bat estaltzen du. Halere, ikus daiteke horma-artea erdian kokatutako zutiko batek banatzen duela; zutikoa inpostan oinarritzen da, eta gailurrari eusten dio. Sortutako horma-atal bakoitza beste hiru zatitan banatzen da bertikalki. Horizontalki, erdiko zutoinaren alde banatan dauden bi leihotxo karratuen leihoburuaren luzakinak eta leiho-barrenak, leiho horien ondoan, horien neurri bereko bi horma-atal marrazten dituzte, eta horietako bakoitzaren erdian hiru adreiluz egindako triangelu-formako usategi bat dago. Horien gainetik, horma-atalaren zabalera osoa hartzen duten bi argi-zulo simetriko daude, triangelu forma dutenak. Ezkerreko horma-arteak erdiko frontal bat dauka, baina emokadurak ez du zurezko zutaberik bistan uzten. Horma-arte horretan, altuera erdira, beste leihotxo bat dago, lehen deskribatutakoen antzekoa. Bao guztiak kareztatutako frisoz azpatuta daude.\nHegoaldeko altxaera antzekoa da, baina konposaketa xumeagoa du. Bertan, harlangaitz-horma lehen solairuraino iristen da, eta frontoi atzera eramana mantentzen da, ganbaren zorutik bilbaduraz altxatua. Bertikalki, bistako hiru zutabe zabal eta nano bat daude. Zutiko horietako bik hiru horma-arte nagusiak zehazten dituzte. Erdikoak gailurreko habeari eusten dio. Estalkiko erdiko frontalak, alboko horma-arteetan bermatuak daudenak, ez dira zutoinetan bermatzen: ezkerreko zutoina frontalarekiko desplazatua dago, eta eskuinekoa falta da.\nSortutako horma-atal bakoitza erdiko bi edo hiru zutikok zatituta geratzen da, ausazko kokapen batez. Eskuinekoa eta erdikoa ere, horizontalki, frontoiko bi leihotxo ertainen karga-habeak eta leiho-barrenak zatiturik gelditzen dira.\nBaoak ez daude ardatz bertikalen inguruan jarriak. Beheko solairuan ukuilurako sarrera bat irekitzen da, egurrezko karga-habea duena. Lehen solairuan ate bat dago; bertara, baratzetik irteten den eskailera baten bidez iristen da. Horren ezkerretara, itxuraz gerora irekitako leiho bat dago. Eskuinetara, leiho itsu baten egurrezko markoa dago. Frontoian bi bao daude, bakoitza zutabearen alde banatan. Horien gainean, triangelu formako argi-zuloak daude, eta hiru adreiluz azpatutako zenbait usategi ia horma-atal guztietan.\nFatxada nagusikoaren antzeko teilatu-hegal batek estaltzen du frontoia, eta horren hodiek (ezkerreko biak salbu) ertz alakatu zakarrak dituzte, eta (erdikoa eta horren ezkerreko hurrengoa) beso lauetan bermatzen dira.\nEkialdeko altxaeran harlangaitz-horma estalkiraino igotzen da, baina ezkerreko lehen zatian bakarrik. Gainerako bi herenak atzera eramanak geratzen dira, eta etxebizitza-solairuaren karelaren altueratik bilbaduraz altxatuak. Bertikalki, bistako zenbait zutabe daude. Horizontalki, frontalak sortutako inposta bat dago fatxada nagusiko leihoen karga-habearen altueran. Egitura eskuineko muturrean kokatutako besoak txarrantxatzen du, ertzeko zutikoari hargunea egiten dionak. Nabarmena da zutabe hori kontu handiz egin zela. Izan ere, bertan ahokatzen zituzten, ere berean, iparraldeko eta ekialdeko fatxaden pieza diagonalak eta, bere iparraldeko aurpegian goraxeago, teilatu-hegalari eusten zion pieza, era xumean elkartuta eta enara-isats itxuran tartekatuz.\nBaoak ez daude ardatz bertikalen inguruan jarriak. Beheko solairuko erdiko eta ezkerreko leihoak (leihoburua, leiho-zangoa eta harlanduzko alboak pieza batean dituztenak) eskuinerantz desplazatuak geratzen dira dagozkien lehenengo solairukoekiko (egurrezko markodunak), bata horma-atalean eta bestea bilbaduran, karga-habea frontala baino baxuxeago dutelarik. Teilatu-hegalak hegada txikiagoa du alde honetan.\nMendebaldeko altxaera harlanduzko hormaz egina dago erabat, eta horma-izaera du, ia horma itsua. Horma-atalaren erdi aldera, hormigoi armatuzko balkoia duen leiho bat dago, bai eta adreiluz eraikitako leiho bat ere (biak lehenengo solairuan, eta anilezko kareztatzez azpatuta). Horiekin batera, ukuiluko argi-zuloa dago (ukuiluaren ardatzarekiko ezkerrera desplazatuta pixka bat). Horiek dira bao bakarrak. Teilatu-hegala ekialdekoaren antzekoa da, daukan ebakia salbu, balkoitik eskuinerantz; bertatik zintzilikatzen da dagoen teilatu-hodi zati bakarra.\nBarnealdea fatxadarekiko paraleloak diren hiru horma-arte berdinetan egituratzen da (erdikoak atari bat du beheko solairuaren mendebaldeko zati erdian), eta forjatuak fatxada horretan bermatzen dira; eta, luzetara, beste hiru horma-arte daude (erdikoa eta mendebaldekoa, ere berean, zatiturik) teilatuari eusteko. Beraz, zortzi zutiko daude solairu guztietan (petralen gurutzatze-puntuekin bat datozenak), eta bi gehiago, ertainak, ukuiluan.\nBeheko solairuan, fatxadarekiko paraleloa den lehenengo herena hartzen duen ezkaratz zabala dago, errekarrizko zorua duena, luzetarako kaleak mugatzen dituzten listelekin. Horren eskuinetara hasten da bi ataleko eskailera; lehenengoa harrizko eskailera-maila handiz eraikia dago. Eskailera-buruan, harlangaitzezko horma lodiak dituen gelaxka baterako atea dago.\nAurrealdean, erdian, bi bao daude. Baoetako batek gela batera ematen du; gela horrek bigarren herenaren ekialdeko erdia hartzen du, eta bere altura guztiko egurrezko habe eta zutabeen arteko horma-atalak harrizkoak dira. Bestea ukuilurako sarrera da; horrek beste erdia hartzen du eta hirugarren horma-arte osoa, eta kanpoaldearekin zuzenean komunikatzen da, atzeko atetik.\nLehenengo solairuan, eskailera egongelara iristen da; egongela horretara ematen dute leiho nagusiak eta fatxada nagusiko leiho bikietako batek. Besteak aldameneko gela argiztatzen du. Gela horren eta egongelaren artean lehenengo horma-arte osoa betetzen dute, eskailerari dagokion espazio itxia salbu; eskailera hiru ataletan igotzen da, ganbararaino.\nGela nagusi horretan, geratzen den itxituran, hiru bao daude. Horietatik, bigarren gela batera, logela nagusi batera eta korridorera sartzen da. Komunak eta ondoko sukaldeak, korridorera ematen dutenak, osatzen dute bigarren horma-artearen eremua.\nNeurriz antzekoak diren hiru eremutan banatzen da hirugarrena. Erdiko eremuak, korridorearen amaieran, banaketa-lanak egiten ditu, eta bi gelara ematen du alde bietan; gainera, atzeko eskaileratik jaitsita, baratzeko atera darama. Banaketa guztietan bistako egurrezko bilbadurak daude, bai eta igeltsuz luzitutako horma-atalak ere. Sabaiak eta zoruak xumeak dira, eta bistako gapirio artean jositako tronadura zabalak dituzte. Fatxadetako itxitura-materialak barnealdetik ikus daitezke, ez baitute estaldurarik.\nEstalkipeko ganbara garbia da, eta luzetara erakusten ditu bi ate nagusiak eta beste bi txikiagoak. Guztien frontalek lotura diagonal bakunak dituzte zutiko bakoitzean. Horien arteko lotura ere xumea da, egurrez ahokatzen baita material bereko kabila edo ziriz. Txarrantxa-besoak habeari hargunea egiten diote falka xumez, edo ziri eta buruxkarekin edo, eskaileratik gertuen dagoenean, enara itxura xumez. Azken lotura hori gailurraren errematean ere badago."}
{"id": "395843", "revid": "1830", "url": "https://eu.wikipedia.org/wiki?curid=395843", "title": "Bigarren sexua", "text": "Bigarren sexua (jatorrizko izenburua, ) Simone de Beauvoirrek idatzitako liburu bat da. Filosofian, XX. mendeko obrarik garrantzitsuenetarikotzat jotzen da. Salmentak arrakasta handia izan zuen. Lan hori idazten hasi zen beretzat emakume izatea zer izan zen aztertu eta hari buruz hausnartu zuenean. Historian emakumezkoek bizi izan dituzten egoerak ikertu zituen, eta horri buruzko saiakera luzea idatzi zuen. Bertan jaso zituen emakumezkoak nola irudikatu izan diren, zein egoera bizi izan dituzten, eta nola lor daitekeen haien bizimoduak hobetzea bai eta haien askatasunak zabaltzea ere.\nFeminismoaren funtsezko lanetako bat da hau, eta existentzialismoarekin lotutako kontzeptuak erabiltzen ditu gizateria-erdi horren bizimoduan arakatzeko. Lan entziklopedikotzat ere jo izan da, emakumeen identitateaz eta sexu-desberdintasunaz aritzen delako psikologiaren, historiaren, antropologiaren, ugalketaren zein harreman sexu-afektiboen ikuspuntuetatik.\nSimone de Beauvoirren ustez emakumezkoa edo, zehatzago, emakumetzat jotzen duguna (atsegina, polita... izatea) sozialki eraikitako produktu kultural bat da. Emakumezkoa beti beste zerbaitekiko konparatuz definitu izan da historian zehar: ama, emaztea, alaba edo ahizpa. Hortaz, emakumezkoaren zeregin nagusia da bere identitate propioa berreskuratzea, betiere haren irizpidearen arabera. Emakumezkoek dituzten ezaugarri horietako asko eta asko ez baitira berezkoak, ez dira genetikoak, jaso duten heziketak baldintzatuta baizik. Teoria hori laburbiltzen duen esaldia ezaguna da: \u00abEmakume ez da jaiotzen: egin egiten da\u00bb.\nIrene Arrarats Lizeagak 2019an itzuli zuen. Eskafandra bildumaren barruan argitaratu zuten euskaraz, Jakinen eta Elkarren eskutik."}
{"id": "395844", "revid": "149366", "url": "https://eu.wikipedia.org/wiki?curid=395844", "title": "Wizz Air", "text": "Wizz Air Europan dagoen kostu baxuko hegaldi konpainia da. Bere egoitza nagusia Budapesteko Ferenc Liszt aireportuan dago, eta gaur egun Europa ekialdeko kostu baxuko airelinearik garrantzitsuena da.\nBaseak.\nAirelineak honako aireportuetan dauka basea:"}
{"id": "395845", "revid": "4380", "url": "https://eu.wikipedia.org/wiki?curid=395845", "title": "Wizzair", "text": ""}
{"id": "395849", "revid": "512", "url": "https://eu.wikipedia.org/wiki?curid=395849", "title": "Transavia.com", "text": "Transavia.com Europan dagoen kostu baxuko hegaldi konpainia da. Bere egoitza nagusia Amsterdam-Schiphol aireportua aireportuan dago, eta Euskal Herrian Biarritz-Angelu-Baionako aireportutik lan egiten du.\nAir France-KLM enpresa da airelinaren jabea."}
{"id": "395850", "revid": "4380", "url": "https://eu.wikipedia.org/wiki?curid=395850", "title": "Transavia", "text": ""}
{"id": "395872", "revid": "98220", "url": "https://eu.wikipedia.org/wiki?curid=395872", "title": "Stadion Feijenoord", "text": "Stadion Feijenoord ( ahoskatua), De Kuip ( ahoskatua) izen herrikoiaz ezaguna, Herbehereetako Rotterdam hiriaren hegoaldean dagoen dagoen futbol zelaia da. Bertan jokatzen duen etxeko taldea Feyenoord Rotterdam da.\n1935 eta 1937 urteen artean eraiki zuten. 1994an berriztu zuten azken aldiz."}
{"id": "395873", "revid": "4380", "url": "https://eu.wikipedia.org/wiki?curid=395873", "title": "Feijenoord Stadion", "text": ""}
{"id": "395876", "revid": "119347", "url": "https://eu.wikipedia.org/wiki?curid=395876", "title": "Maastoren", "text": "Maastoren Rotterdam hiriko bulego etxe orratza da, 165 metro eta 44 solairu ditu eta Herbehereetako eraikinik garaiena zen 2010an inauguratu zenean.\nDam &amp; Partners Architecten bulegoak eta Odile Decqen tailerrak diseinatu zuten."}
{"id": "395887", "revid": "119347", "url": "https://eu.wikipedia.org/wiki?curid=395887", "title": "Mary Allen Wilkes", "text": "Mary Allen Wilkes (Chicago, Illinois, AEB, 1937) programatzailea eta konputagailuen ingeniaria da."}
{"id": "395888", "revid": "119347", "url": "https://eu.wikipedia.org/wiki?curid=395888", "title": "Villa Las Estrellas", "text": "Villa Las Estrellas () Txileko herri bat da, Ant\u00e1rtica Komunan, Ant\u00e1rtica Probintzian, Magallanes y la Ant\u00e1rtica Chilena eskualdean. Eduardo Frei Montalva Lehendakaria basean, base militar bat, George erregearen uhartean dago. Handiena da, eta Antartikako bi asentamendu zibiletako bat (bestea Argentinako Esperanza basea izanik). 120 biztanle ditu udan, eta 80 neguan.\nKomunitatea.\nVilla Las Estrellas-ko biztanleak komunitateak eskaintzen dituen 90 m\u00b2-ko hamalau etxebizitzetan bizi dira.\nHezkuntza.\nBiztanle gazteek F-50 \"Villa Las Estrellas\" Eskolan ikasten dute, 1.tik 8. mailarako Lehen Hezkuntzako eskolan; bi irakasle dira komunitateko, gutxi gorabehera, 15 umeen heziketaren arduradunak. Gainera, haurtzaindegi bat dago sei ikasleekin eta monitore batekin. 291 Zenbakidun liburutegiak eskatuta eskuragarriak diren liburuen eta aldizkarien bilduma bat dauka.\nOsasun-zerbitzua.\nBadago FACH Hospital bat da mediku eta erizain batekin, eta honekin hornitua: X-izpiak, laborategia, kirurgia, anestesia makina, esterilizatzailea, eta farmazia zerbitzuak, eta larrialdi eta kirurgia gaitasun mugatuak. Bi ospitaleko ohe erabilgarriak dira eta hortz-klinika bat. Larrialdietan, Antartikako Txileko Institutuaren eta Txileko Unibertsitatearen lankidetzaren bidez, medikuntza irudiak partekatu ahal dituzte Hego Amerikako eta Europako osasun-zentro espezializatuekin diagnostiko bat egiteko.\nGobernua.\nTxileko Erregistro Zibila eta Identifikazio Zerbitzuaren Bulegoak erregistroko bulego ofizial gisa lan egiten du berezko erantzukizun guztiekin.\nBadago Correos de Chile postetxe bat, udan posta langile bat duena eta neguan basearen komandantea. Bulegoak gutun guztiak Punta Arenas-tik jasotzen ditu eta posta-biltegi eta errepikagailu lana egiten du Antartikako Txileko instalazio guztietarako zein beste herrialde batzuetarako. Hemendik hegazkinez edo helikopteroz entregatzen dira. Postetxea, halaber, oso erakargarria da turistentzat eta filatelia zaleentzat, hirira bidaiatzen direnak postalak eta gutunak Antartikako zigilu batekin bidaltzeko.\nHerria Piloto Pardo-ko auzo-erroldan dago.\nMerkataritza eta turismoa.\nKreditu eta Inbertsio Bankuaren sukurtsal bat urte osoan zehar funtzionatzen du langile bakar batekin. Santa Mar\u00eda Reina de la Paz kapera katolikoak King George Island osoko pertsonak erakartzen ditu."}
{"id": "395889", "revid": "1545", "url": "https://eu.wikipedia.org/wiki?curid=395889", "title": "Alba", "text": "Alba izan daiteke:"}
{"id": "395893", "revid": "3868814", "url": "https://eu.wikipedia.org/wiki?curid=395893", "title": "Loch Laomainn", "text": ""}
{"id": "395894", "revid": "3868815", "url": "https://eu.wikipedia.org/wiki?curid=395894", "title": "Laomainn aintzira", "text": ""}
{"id": "395895", "revid": "3868816", "url": "https://eu.wikipedia.org/wiki?curid=395895", "title": "Laomainn lakua", "text": ""}
{"id": "395896", "revid": "3868817", "url": "https://eu.wikipedia.org/wiki?curid=395896", "title": "Loch Nis", "text": ""}
{"id": "395897", "revid": "3868818", "url": "https://eu.wikipedia.org/wiki?curid=395897", "title": "Nis (aintzira)", "text": ""}
{"id": "395898", "revid": "3868819", "url": "https://eu.wikipedia.org/wiki?curid=395898", "title": "A' Gh\u00e0idhealtachd", "text": ""}
{"id": "395899", "revid": "3868820", "url": "https://eu.wikipedia.org/wiki?curid=395899", "title": "Inbhir Nisko gaztelua", "text": ""}
{"id": "395900", "revid": "3868822", "url": "https://eu.wikipedia.org/wiki?curid=395900", "title": "Caisteal Inbhir Nis", "text": ""}
{"id": "395901", "revid": "3868823", "url": "https://eu.wikipedia.org/wiki?curid=395901", "title": "Inbhir Niseko gaztelua", "text": ""}
{"id": "395902", "revid": "105290", "url": "https://eu.wikipedia.org/wiki?curid=395902", "title": "Balaenoptera", "text": "Balaenoptera Balaeonoptiidae familiaren generoa da, zere izen arrunta duena."}
{"id": "395903", "revid": "3868841", "url": "https://eu.wikipedia.org/wiki?curid=395903", "title": "Balaenopteridae", "text": ""}
{"id": "395904", "revid": "3868843", "url": "https://eu.wikipedia.org/wiki?curid=395904", "title": "Balaeonoptiidae", "text": ""}
{"id": "395905", "revid": "105290", "url": "https://eu.wikipedia.org/wiki?curid=395905", "title": "Passer", "text": "Passer generoa Passeridae familiako hainbat espezie hartzen ditu bere baitan, hala nola etxe-txolarrea eta harkaitz-txolarrea."}
{"id": "395906", "revid": "336", "url": "https://eu.wikipedia.org/wiki?curid=395906", "title": "Rhinoceros", "text": "Rhinoceros generoak gaur egun espezie bakarra duen errinozero ordenako ugaztun handia da. Izena grezieratik dator, eta \u00absudur adar\u00bb esan nahi du (\u03c1\u03b9\u03bd\u03cc\u03ba\u03b5\u03c1\u03bf\u03c2, \"rhinoceros\": rhinos \u00absudur\u00bb eta \"ceros\" \u00abadar\u00bb).\nRhinocerotidae familiakoa da, bere barnean Indiar errinozero eta Javako errinozero desagertutako beste hainbat espezie dituena."}
{"id": "395908", "revid": "1545", "url": "https://eu.wikipedia.org/wiki?curid=395908", "title": "Mendoza dorrea", "text": ""}
{"id": "395909", "revid": "105290", "url": "https://eu.wikipedia.org/wiki?curid=395909", "title": "Azpikoetxea paper-errota", "text": "Azpikoetxea paper-errota Legazpiko eraikina da, Papelera Patricio Elorza, S.A.ren pabilioietako bat zena.\n2009ko urtarrilaren 21an Eusko Jaurlaritzak \"monumentu\" izendatu zuen, Sailkatutako Kultura Ondasuna.\nDeskribapena.\nAzpikoetxea eraikina XX. mendearen lehen hereneko hormigoi armatuzko lantegien artean dago, Urola ibaiaren aldamenean. Azpikoetxea eraikinak alboetako eraikinekiko duen aldea da sarrerako fatxada landu gabeko harriz egindakoa dela, hain zuzen ere XIX. mendean jasotako eraikinak zuena bera. Eraikin horretan XIX. mendean papera egin zuten. Oina laukizuzena duen eraikina da Azpikoetxea, eta teilatua, berriz, bi uretakoa, fatxada nagusiaren paralelo bi bizkar dituena; fatxada hori, gainera, ezkerretara duen pabilioiaren barruan sartuta dago. Beheko solairua eta beste bi solairu ditu, eta zati batean baita sotoa ere. XX. mendean aldatu egin zuten barneko aldea, eta harlauzak eta hormigoi armatuzko zutabeak eta habeak sartu zituzten, burdinazko habeekin eginak. Teilatuari egitura metalikoa jarri zioten. Fatxada nagusian hiru hutsune daude, harlanduzko ateburuak dituztenak, eta Elorza familiaren armarria ere badago bertan. Erdiko ardatza zertxobait nabarmentzen da, eta beheko solairuan handiagoa den sarbide bat ageri da, gaur egun itxita dagoena, eta lehen solairuan balkoia du. Beheko solairuak eta lehenengoak agerian dute landu gabeko harriz egindako pareta, eta bigarren solairua gris kolorez entokatuta dago. Fatxada nagusian, urteetan zehar izandako aldaketak ageri dira: beheko solairuan sarrera nagusia itxita dago, eskuineko aldean beste sarrera bat egin da eta altuera areagotu egin dira. 1928. urtean, eraikina eraberritu egin zuten, ibai alderantz handitu, hormarte bat erantsi eta solairu bat gehiago jarri zioten. Alboetako fatxadak mehelinak dira; ezkerrekoa alboko eraikinean sartuta dago, eta tarte batzuk irekita ditu, eta eskuinekoak goiko solairuan baino ez ditu leihoak; beheko solairuan, berriz, arku itxurako baoa ageri da. Atzeko aldeko fatxada handitu egin zen, eta errekaren aldera dagoen itxitako fatxada da, nahiz eta hutsune horizontal batzuk dituen.\nAzken garaian, xehatzeko gela, fintzekoa, eta motorren eta transmisioen gela egon zen bertan. Sotoan turbinarentzako erabiltzen zen garai bateko azpiegitura hidraulikoa dago oraindik ere. Azken garaian, eraikin hau errotak eta zilindroak zeuden eraikin gisa zen ezagutua. Makinak mugiarazteko indar gisa, batetik Azpikoetxeko ur-saltoaren indarra erabiltzen zuen, baina baita diesel motorrak eta lurrunezko turbina bat ere.\nJarraian, eraikinean dauden makinak eta fabrika-obrak deskribatuko ditugu, eta baita eraikinaren barruan dagoen azpiegitura hidraulikoa ere, horiek guztiek osatzen baitute kultur arloko interesa duen ondasun higigarrien multzoa. Guztiak ere Azpikoetxea deituriko eraikinaren solairuren batean daude.\nSotoa:\nXIX. mendean paper-fabrika eraikitzeko oinarritzat hartu zen errotaren ur-jauziari dagokion azpiegitura hidraulikoaren fabrika-obra da.\nBehe-solairua:\nLehenengo solairua:\nBigarren solairua: Kolak prestatzea.\nZama-jasogailua:\nKabina irekia dauka, 1700 X 1150 X 1000 neurrikoa, kontrapisuen bidez orekatua. Kable bidez mugiarazten da, vis sin fin erreduktorearen bidez mugiarazitako danbor batean biltzen diren kable bidez, eta Siemens motor elektrikoa du, 5,5 CV 950 rpm ezaugarriak dituena; galga elektriko magnetikoa eta etengailu automatikoak, hartunedunak."}
{"id": "395910", "revid": "1545", "url": "https://eu.wikipedia.org/wiki?curid=395910", "title": "Ur-salto", "text": ""}
{"id": "395911", "revid": "119347", "url": "https://eu.wikipedia.org/wiki?curid=395911", "title": "Aiestaran baserria", "text": "Aiestaran Trapagaranen (Bizkaian) dagoen baserria da, XIX. mendearen hasieran eraikia. Rufino Olaso kaleko eraikina, gaur egun gune erabat kaletarrean sartuta dago eta eraiki zen garaiko balio kulturalen testigantza ematen du.\n2009ko urtarrilaren 13an, Eusko Jaurlaritzak \"monumentu\" izendatu zuen, Sailkatutako Kultura Ondasuna.\nEzaugarriak.\nBizitza biko baserria da, oinplano angeluzuzena duena, bi isurkiko estalia eta gailur perpendikularra fatxada nagusira. Moldurekin errematatutako harlanduzko hormabular mailakatuek osatzen dute fatxada.\nHodi-teiladun estalkia du, isurki biko egurrezko egitura, miru-buztan errematea hego-mendebaldean eta gailur perpendikularra ipar-ekialdera begiratzen duen fatxada nagusira. Teilatu-hegal irtena du sekzio arineko bost besotan eutsia. Erdiko besoak eraikinaren gailurrari eusten dio. Ertzak manposteriazko alboko itxitura-hormetako harlanduzko kontrahormetan daude oinarrituta.\nErdiko hiru besoek gai desberdinetako grabatuak dituzte: gurutzeak, gai geometrikoak eta zoomorfoak. Ezkerreko besoa egoera txarrean zegoela-eta kendu egin zen eta haren ordez lanketa modernoak dituen beste bat jarri.\nBizitzak beheko solairuan, lehenengoan eta estalkipekoan daude.\nFatxada nagusian (ipar-ekialdean), kontrahormatik kontrahormara doan eta aurrealde guztia hartzen duen zeharkako balkoia dauka, profil huts biribileko zutoinen gainean. Balkoipean, karrerapea dago, toskanar ordenako erdiko zutabearekin - garai baten bereizia, eta gaur egun horman ezarria - sekzio karratuko zutabe birekin albo banatan, karrerapeari forma ematen dioten hormetan atxikiak eta ezarriak.\nFatxada honetan badira desitxuratzen duten zenbait elementu desegoki, kentzea komeniko litzatekeenak, ez baitira monumentuaren osagaiak: balkoiaren iparraldeko zatia ixten duen egurrezko begiratokia, eta burdinazko baranda zati bat, besoen eta estalkiaren beraren egurrezko egituratik kanpo dagoena. Horma pikoan aireztatzeko triangelu erako irekiguneak ditu, beharbada fatxadaren bi aldeetan daudenak, nahiz eta gaur egun ezkerreko zazpiak baino ez ikusi. Fatxadaren goi partean, erdian, beste bi hutsune daude, gailurrarekiko simetrikoak eta egurrez hartuak.\nHego-ekialdeko luzetarako fatxada ageriko harlangaitzezkoa da eta harlanduz azpatutako zenbait bao ditu. Beheko solairuan turuta erako gezileihoak barru aldera eta lehen solairuan, harriz azpatutako balkoia eskubandarekin, eta zenbait leiho, haietako batzuk harriz azpatuak.\nFatxada honetan ere badago desitxuratzen duen elementu desegoki bat, kentzea komeni dena: lehen solairu pareko gorputz atxikia, hormigoizko mentsulen gainean ezarria, eta fatxada gainera husteko hodia dakarrena, fatxadaren oinplanoa desitxuratuz.\nIpar-mendebaldeko luzetarako fatxada zarpiatuta eta margotuta dago. Ez dauka interes berezirik, baina baditu beheko solairua aireztatzeko zuloak - erdisotoko solairuan - baita lehen solairua aireztatzeko ere.\nHego-mendebaldeko atzeko fatxadan eskailera dauka, lehen solairura zuzenean igotzeko, eta zenbait zulo argia eta haizea sartzeko.\nAiestaran baserria XIX. mende hasieran eraikitakoa da, Enkarterrietako landa baserrien eredua jarraituz. Hiri-arkitekturako hainbat elementu erakusten ditu: zutabeak, moldurak eta hareharrizko erremateak. Gaur egun erabat hiritarra den ingurunean kokatuta geratu da eta haren sorrera eragin zuten kultura balioen lekuko da."}
{"id": "395912", "revid": "105290", "url": "https://eu.wikipedia.org/wiki?curid=395912", "title": "Sanjuanzar baserria", "text": "Sanjuanzar Leintz Gatzagan (Gipuzkoan) dagoen baserria da, XVIII. mendean eraikia.\n2008ko azaroaren 27an, Eusko Jaurlaritzak \"monumentu\" izendatu zuen, Sailkatutako Kultura Ondasuna.\nEzaugarriak.\nHiru isurkiko teilatua duen baserria da. Ipar-hego noranzkoa duen goihabea du, ekialdera 15.\u00ba okertuta. Familia bakarrekoa da. Leintz Gatzagan dago, Deba ibaiaren sorrerako arroan, lursail garai eta apur bat lauetan, 620 eta 630 koten artean, 535.710,00-4.758.496,00 koordenatuen artean.\nBaserriaren oinplanoa laukizuzena da: 19,50 metro zabal eta 16,00 metro sakon ditu. Hego-mendebaldeko aldean, gorputz bat du erantsita. Gorputzak 5x4 metroko neurria du, gutxi gorabehera, eta egurra gordetzeko erabiltzen da. Teilazko isurki txiki batez estalita dago. Bolumen erantsiaz gain, harlangaitz lehorrez egindako fabrika-hormatxoak ditu baserriak, aurrean geratzen zaion lursailean. Zirkulu-formako larrain bat eta baratzea mugatzen dituzte hormatxoek. Itxitura-horma guztiak harrizko harlangaitzez eraikita daude, eta hareharrizko silarriz egindako kateak dituzte eskantzuetan. Solairuko forjatutik gora, hormak berdinduta eta zuriz pintatuta daude. 80 zentimetroko lodiera dute perimetro-paretek.\nEraikinaren ipar-mendebaldeko fatxadak (atzealdeko fatxadak) bi aireztapen-gezileiho ditu beheko solairuan, eta bi leiho-bao lehen solairuan, harlanduz inguratuta.\nHego-mendebaldeko fatxadak (eraikinaren alde bateko fatxadak) bi aireztapen-gezileiho ditu beheko solairuan. Lehen solairuan, berriz, harlanduz inguratutako bi leiho, eta, erdian, ateburua duen bao laukizuzen bat, lastoaren zamalanetarako erabiltzen den forjatuaren kota berean. Fatxada horretan dago egurra gordetzeko erabiltzen den estalki erantsia, hegoaldeko muturrean.\nHego-ekialdeko fatxada da baserriko fatxada nagusia. Beheko solairuan, goihabearen bertikaletik apur bat ezkerrera geratzen den arku karpanel bat dago. Hareharrizko dobela lodiz eraikita dago, eta alboetan dauden inposten gainetik abiatzen da. Arkuaren alde banatan, fatxadaren ardatzarekiko simetrikoki kokatuta dauden bi leiho daude, harlanduz eraikiak.\nLehen solairuan, harlanduz inguratutako hiru leiho daude fatxadan, erregularki banatuta. Beheko solairuko leihoen ardatzak errespetatzen dituzte. Teilatupean, simetrikoki banatutako bi zulo txiki daude fatxadan, harlanduz inguratuak.\nIpar-ekialdeko fatxadan (eraikinaren alde bateko fatxadan), sarrerako ate bat dago beheko solairuan, aurretik leiho bat zegoen tokian, baina leihoaren tartea baino tarte zabalagoan. Harlandu berriz inguratuta dago. Bao horrez gain, fatxadan badira beste hiru leiho-bao. Bi bao berriak dira, eta leihoburuak dituzte. Beste baoa, berriz, jatorrizkoa da, eta beste biak baino apur bat txikiagoa. Harlanduz inguratuta dago.\nLehen solairuan, bi leiho-bao bakarrik daude fatxada horretan, biak harlanduz inguratuak. Beheko solairuko jatorrizko bi baoen ardatzen gainean kokatuta daude.\nEraikinaren barruko egiturak zeharkako hiru hormarte eta luzetarako beste hiru ditu. Karga-horma perimetral lodiaren gainean jarrita daude. Horrez gain, zeharkako beste horma bat ere badu, beheko solairuan metro bateko lodiera duen horma. Zeharkako horma horrek arkupeko hormartea eta gainerako egitura guztia banatzen ditu. Luzetarako beste karga-horma bat ere badago, eta horma horrek hormartea eta sukaldera sartzeko ipar-ekialdean dagoen ezkaratza banatzen ditu. Bi horma horiek estalkiraino iristen dira. Egiturako gainerako osagai guztiak harrizko plinto baten gainean kokatuta dagoen zutabe lodi baten gainean bermatuta daude. Zutabe lodi hori ukuiluan dago. Habe lodi batzuk zutabera lotuta daude, eta habeek soliba handiei eusten diete. Estalkiko zurajeak hiru isurki ditu, eta kontragoihabez, nabaz, tirantez, gapirioz eta taulaz osatuta dago. Horien guztien gainean jarrita dago estalkiko arabiar teila.\nArkupetik ordenatzen da solairua, bi ateren bidez. Ezkerreko atetik ukuilura sartzen da. Harlanduz inguratuta dago, eta metro bateko lodiera duen horma batean sartuta dago. Orri zabaleko ate handi bat da, eta burdineriak ditu. Eskuineko atea ere harlanduz inguratuta dago, eta zurezko ate sendo bat du. Ateak panelak eta burdineriak ditu, eta etxeko lauzadun ezkaratzera sartzen da bertatik.\nEtxe barruan, harlanduz inguratutako ate bat igarota, lauzadun sukalde batera sartzen gara, ezkaratz lauzadunetik. Eraikinaren hego-ekialdean kokatuta dago sukaldea. Ezkaratzetik, bi ataleko eskailera bat ateratzen da. Lehen atalak harrizko hiru maila ditu, eta bigarrenak, berriz, triangelu-forma duten zur trinkozko mailak ditu, zurezko zangoen gainean jarrita. Lehen solairura igotzen da eskailera horren bidez. Lehen solairuan, beste eskailera-atal bat dago, teilatupeko tarteko solairura joateko. Aurreko eskailerez gain, beste eskailera bat ere izan zuen etxeak, ukuiluko solairutik lehen solairuko ipar-ekialdeko geletara zuzenean joateko.\nSanjuanzar XVIII. mendeko baserri tipikoa da, Arabara joateko bidean ostatu izateko eraikia. Jatorrizko itxurari eusten dio, hein handi batean."}
{"id": "395913", "revid": "119347", "url": "https://eu.wikipedia.org/wiki?curid=395913", "title": "Aizpea baserria", "text": "Aizpea Adunan (Gipuzkoan) dagoen baserria da, XVI. mendean eraikia. Elbarrena auzoan kokaturik, lehen izen bereko bi baserri zeuden baina Uparan poligonoa eraiki zutenean bat bota zuten\n2008ko uztailaren 11n, Eusko Jaurlaritzak \"monumentu\" izendatu zuen, Sailkatutako Kultura Ondasuna.\nEzaugarriak.\nBi bolumen nagusik eta erantsitako aterpe batek osatutako baserria da. Oria ibaiaren ezkerraldeko ibarrean dago, 577.620,00-4.783.520,00 koordenatuetan. Bi bolumenetan zaharrenak karratu antzeko oinplanoa du: 16,50 metro sakon, goihabearen noranzkoan; eta, 17,70 metro luze, horma pikoaren aldean neurtuta. Goihabeak ipar-hegoalde noranzkoa du, eta mendebalderantz 45.\u00ba okertuta dago.\nAurreko bolumenaren ipar-mendebaldeko izkinan beste bolumen bat ezarri zen: etxebizitza. Azken horrek oinplano laukizuzena du. Fatxada horrek 7,80 metro ditu luzetara, bolumen zaharraren hego-mendebaldeko horma piko nagusiarekin arrasean. Metro horietako lau jatorrizko fatxadakoak dira; eta, beste lau, jatorrizko fatxadaren luzapena dira. Horrez gain, 6,50 metroko zeharkako fatxada dauka ere. Erantsitako bolumenak bi isurkiko estalkia du, baita antzinako bolumenaren gailurrarekiko perpendikularra den goihabea ere. Bolumen nagusiak nahiz atxikitako bolumenak ondokoak dituzte: beheko solairua, lehenengo solairua eta teilatupeko solairua.\nHego-ekialdean aterpe bat dago atxiki. Baserriko bolumen nagusiaren isurkiaren luzapenaz estalita dago. Baserriaren horma guztiak harlangaitzezkoak dira. Izkinetan, aldiz, harlanduzko kateak dituzte.\nBaserriaren ipar-ekialdeko fatxadan, sarbidearen parean, erantsitako bolumenaren aldea ikus daiteke. Bolumen horren gainean hiru leiho txiki egin dira, inolako irizpide antolatzaileri jarraitu gabe. Atzerago, eraikin zaharraren teilatuperako sarbideen azpian, bi ate handi daude. Aipatu ateek bi isuriko mantsarda bana dute gainean. Hego-mendebaldeko fatxadan, eraikinaren horma piko nagusia dago. Aipatu horman erantsitako bolumenak eta bolumen zaharrak bat egiten dute. Antzina, arku zorrotzeko ate nagusia zegoen bertan. Egun burdinazko ate handi bat dago haren lekuan. Gainera, aurrealde horretan, txertatutako bolumenaren beheko solairuan, bolumen horretara sartzeko beste ate bat dago, adreiluzko luzekako ateburua duena. Horrez gain, landutako kareharriz inguraturik dagoen leiho bat ere badago. Erantsitako bolumenaren lehenengo solairuan, lau leiho daude lerrokaturik. Aipatu leihoak, nolanahi ere, tamaina eta itxura ezberdinekoak dira: ezkerraldeko biek adreiluzko luzekako leihoburuak dituzte; hirugarren leihoa landutako kareharriz inguraturik dago; eta laugarrenak, lauetan txikienak, leihoburua du.\nArestian aipatutako burdinazko ateaz gain, hiru leiho daude baserriaren bolumen zaharraren hego-mendebaldeko fatxadaren beheko solairuan: hirurak tamaina ezberdinekoak dira; bi landutako kareharrizko markoa dute, eta batek egurrezko leihoburua du. Jatorrizko bolumenak hiru leiho ditu lehenengo solairuan: hiru leihoetako bi lantutako kareharriz inguraturik daude; besteak, zurezko leihoburua du. Teilatupean, horma pikoan, karratu forma duten aireztatzeko bi bao txiki daude.\nBaserriaren hego-ekialdeko fatxadan erantsitako aterpe bat dago. Aterpeak korridore handia du eta teilatuaren hego-ekialdeko luzapenaren azpian dago. Arkupea zurezkoa da eta habeak metro bateko harrizko karelaren gainean daude. Aipatutako arkupetik baserriaren hego-ekialdeko itxituraren hormara zeharkako hainbat habe daude. Habe horiek arkupearekiko paraleloa den frontalari eusten diote, eta frontal horrek, bere aldetik, arkupeko teilatuaren erdiguneari.\nArkupearen barruan, lur harrotuzko zolataren ondoan, baserriko bolumenaren itxitura-etxaurrea aurki dezakegu. Aipatu fatxada harlanduzkoa da eta zarpiaturik dago. Fatxada horretan, harrizko zokaloan bermaturik, pieza bakarreko habeak daude. Fatxadak espazioan erregularki banatutako bi ate ditu. Aipatu ateen eskailerek zazpina koska dauzkate: ezkerraldeko atearen eskailera harrizko bi petril artean dago; eskuinaldeko atearenak, aldiz, petril bakarra du. Fatxadan, aterpearen azpian, leihoetarako hainbat bao irregular daude.\nIpar-ekialdeko fatxadan, eraikinak hiru leiho lerro ditu modu erregularrean sakabanaturik: beheko solairuko leihoek zurezko leihoburuak dituzte; lehenengo solairuko lau leihoak landutako kareharriz inguraturik daude; teilatupekoan, azkenik, aireztatzeko bi leihatilatxo karratu daude. Fatxadaren goiko aldean, halaber, aireztatzeko beste bao txiki bat dago, triangelu itxurakoa. Aurkako fatxadan bezala, baserriak izan zuen dolare gotikoaren goihabe bikoitza ageri da.\nAipatu bi gorputzek -bolumen zaharrak nahiz erantsitako bolumenak- zurezko egitura dute. Eraikin zaharrak karga-horma eta pieza bakarreko hainbat habe ditu. Aipatu habeak antolatzeko, luzekako lau horma-arte eta zeharkako beste hiru baliatu dira. Eraikinaren egitura zutabeen gainean muntatutako habez osaturik dago. Gainera, habeak eta zutabeak lotzen diren puntuetan beso bikoitz indargarriak daude. Habeetako bat, hain zuzen, palanka-habedun dolare gotiko baten bi berniaz osaturik dago. Bernia horien gainean, baserriaren kanpotik ikus daitekeen goi-habe bikoitza bermaturik dago.\nSolairuaren antolakuntza funtzionalari dagokionean, horma atxikiaren tartean, bi etxebizitzetara sartzeko ate bana dago. Etxebizitzetako sukaldeetan -hego-ekialdeko nahiz hego-mendebaldeko txokoetan, hurrenez hurren- beheko sua dago. Bestalde, hego-mendebaldeko fatxadan ate bat dago, zeinaren bidez hirugarren etxebizitzara sar gaitezkeen.\nAizpea baserria XVI. mendekoa da. Adunako oinetxerik zaharrenetako eta aberatsenetako bat. XVIII. mendean, txoko berriak nahiz erantsitako aterpea gehitu zizkioten. Ondoren, XX. mendearen hasieran, etxebizitza-atxikia gehitu zioten."}
{"id": "395915", "revid": "1545", "url": "https://eu.wikipedia.org/wiki?curid=395915", "title": "Nafarroako Erreinu", "text": ""}
{"id": "395917", "revid": "1987", "url": "https://eu.wikipedia.org/wiki?curid=395917", "title": "Pio Barojako geltokia", "text": ""}
{"id": "395918", "revid": "1987", "url": "https://eu.wikipedia.org/wiki?curid=395918", "title": "Pio Baroja geltokia", "text": ""}
{"id": "395919", "revid": "448", "url": "https://eu.wikipedia.org/wiki?curid=395919", "title": "Menagarai-Beotegi", "text": "Menagarai-Beotegi Aiarako kontzeju bat da. Kontzejuko herriburua Menagarai da.\nHistoria.\n1976an sortu zuten Menagarai eta Beotegi herriak batuz. Hasieran Menagari izena eman zioten eta herriburua ezarri zuten."}
{"id": "395920", "revid": "46380", "url": "https://eu.wikipedia.org/wiki?curid=395920", "title": "Eugenio Llaguno", "text": "Eugenio Llaguno Amirola (Menagarai, Aiara, 1724ko urriaren 15a - Madril, 1799ko otsailaren 10a) arabar politikari eta idazlea izan zen.\nAita Juan Andr\u00e9s Llaguno Fern\u00e1ndez de Jauregi arkitektoa izan zuen. 1743 inguruan Madrilen zegoen Agust\u00edn Montiano Luiando bere osabaren babespean. Karlos III.a Espainiakoaren garaian Justizia idazkaria (ministroaren baliokidea) izan zen. 1754an jaioterriko alkatea izan zen eta 1758an Santiagoko zalduna. 1799an pneumonia batek jota hil zen.\nEuskalerriaren Adiskideen Elkartearen kidea, 1775an \"Cantar de mio Cid\"en eskuizkribua topatu zuen eta argitaratzea lortu zuen. Jean Racineren \"Athalie\" gaztelaniara itzuli zuen. \"Noticias de los arquitectos y arquitectura de Espa\u00f1a desde su restauraci\u00f3n\" idatzi zuen."}
{"id": "395921", "revid": "1545", "url": "https://eu.wikipedia.org/wiki?curid=395921", "title": "Eugenio Llaguno Amirola", "text": ""}
{"id": "395922", "revid": "105290", "url": "https://eu.wikipedia.org/wiki?curid=395922", "title": "G\u00e1ndara", "text": "G\u00e1ndara Kantabriako ibaia da, As\u00f3nen ibaiadarra dena.\nPortillo de la S\u00eda mendatean jaioa, eskuinaldetik Calera, Rovente eta Astr\u00f3n eta ezkerraldetik Roc\u00edo ibaien urak hartzen ditu, Ramales de la Victorian ahoa izan baino lehen."}
{"id": "395923", "revid": "1545", "url": "https://eu.wikipedia.org/wiki?curid=395923", "title": "Gandara ibaia", "text": ""}
{"id": "395924", "revid": "103793", "url": "https://eu.wikipedia.org/wiki?curid=395924", "title": "Chamartingo geltokia", "text": ""}
{"id": "395925", "revid": "3868929", "url": "https://eu.wikipedia.org/wiki?curid=395925", "title": "Jija", "text": ""}
{"id": "395926", "revid": "3868933", "url": "https://eu.wikipedia.org/wiki?curid=395926", "title": "Kask", "text": ""}
{"id": "395927", "revid": "3868935", "url": "https://eu.wikipedia.org/wiki?curid=395927", "title": "Cuc", "text": ""}
{"id": "395928", "revid": "3868937", "url": "https://eu.wikipedia.org/wiki?curid=395928", "title": "Ya", "text": ""}
{"id": "395929", "revid": "3868945", "url": "https://eu.wikipedia.org/wiki?curid=395929", "title": "Lol", "text": ""}
{"id": "395930", "revid": "3868946", "url": "https://eu.wikipedia.org/wiki?curid=395930", "title": "Non", "text": ""}
{"id": "395931", "revid": "3868948", "url": "https://eu.wikipedia.org/wiki?curid=395931", "title": "I\u00f1o", "text": ""}
{"id": "395932", "revid": "3868951", "url": "https://eu.wikipedia.org/wiki?curid=395932", "title": "Zuz", "text": ""}
{"id": "395933", "revid": "6327", "url": "https://eu.wikipedia.org/wiki?curid=395933", "title": "Retuerto", "text": ""}
{"id": "395937", "revid": "448", "url": "https://eu.wikipedia.org/wiki?curid=395937", "title": "Urizaharrako gudua", "text": ""}
{"id": "395940", "revid": "512", "url": "https://eu.wikipedia.org/wiki?curid=395940", "title": "Uppsalako tenplua", "text": "Uppsalako tenplua Suediako Uppsala hiritik hurbil kokatutako Gamla Uppsala (Antzinako Uppsala) kokalekuan zegoen tenplu pagano bat zen, bertan eta historiaurreko garaitik eskandinaviar jainkoak gurtu ohi ziren. Tenplua izatea garaiko agiri idatzietan gutxi aipatzen da, baina eskandinaviar sagetan eta Saxo Grammaticus delakoaren \"Gesta Danorum\" idazlanean sarri aipatu ohi da.\nAdan Bremengoak ere gurtzeleku honen deskribapena burutu zuen:\nAdan Bremengoak isuna ekonomikoa gogorregia zela iritzi zuen.\nBederatzi egunetako azken \"bl\u00f3t\" edo sakrifizioa 1078an ospatu zen. Uppsalako tenplua ziurrenik 1087an Inge I.a Suediakoak suntsitua izanen zen. Denboraldi batez, bederatzi urtero jentil eta kristauen arteko guduak ospatu ohi ziren, urte hori bera azken guduaren data izan zelarik.\nTelebista.\n2013ko The History Channel kateak ekoiztutako \"Vikings\" telesaileko 1. denboraldiko azken aurreko atal osoa tenplu honetan kokatzen da, bertan bikingoek burututako jainko paganoen gurtzea eta abere nahiz gizakien sakrifizioak irudikatzen direlarik."}
{"id": "395943", "revid": "105290", "url": "https://eu.wikipedia.org/wiki?curid=395943", "title": "Bodegraven-Reeuwijk", "text": "Bodegraven-Reeuwijk Herbehereetako Hego Holanda probintziako herria da. 2011ko urtarrilaren 1ean sortu zen Bodegraven eta Reeuwijk udalerriek bat egitean.\n2013ko urtarrilaren 1eko erroldaren arabera 32.843 biztanle zituen.\nHerriak.\nUdalerriak honako herriek osatzen dute:"}
{"id": "395944", "revid": "1545", "url": "https://eu.wikipedia.org/wiki?curid=395944", "title": "Erdi Aroko krisialdia Euskal Herrian", "text": "Erdi Aroko edo gizarte feudalaren krisia Europako beste hainbat lekutan bezala 1250 eta 1450 arte inguruan izan zen Euskal Herrian.\nJaunentzako ordain derrigortuaren tasaren jaitsiera.\nAurreko atalean egiaztatzeko aukera izan dugun bezala, gizarte feudalaren eta ekonomia sistemaren edo produkzio eraren bi ezaugarri nagusiak lur sail txikien nagusitasuna eta jaunek ekonomikoak ez ziren bideez bortxaz zergak kobratzea ziren.\nBi alderdi horien artean etengabeko tirabirak izan ziren, eta tirabira horietatik sortu zen jaunen eta nekazarien arteko produkzio harremanen bilakaera. Harreman horiek jaunentzako ordain derrigortuaren tasa izan zuten ardatz, alegia, nekazariek lantzen zuten lur zati bakoitzaren produkziotik jaunak eskuratzen zuen zatia. Hazkundearen garaian, tasa horrek beherantzako joera izan zuen, gizartearen antolamenduaren beraren eraginez. Jaunek eta nekazariek, zeinek bere aldera, bortxazko tasa kobrantzaren gainean egiten zuten presioan, nekazariek abantaila zeramaten, lurrari ateratzen zioten etekinaren bidez eta produkzio prozesuaren kontrolaren bidez; jaunek, berriz, ekonomiaz kanpoko aginpidean zuten beren indarra. Horren ondorioz bilakaera bat izan zen epe luzera, eta bilakaera horretan ekonomia indarren arteko harremana nekazarien aldekoa izan zen, eta horrek ordainketa derrigortuaren tasa gutxitzea ekarri zuen. Nekazarien lur sailen ustiatzeak ugaritu izanak ekarri zuen hazkundeari esker, jaunentzako ordain derrigortuaren tasa jaitsiera berdindu ahal izan zuten, eta, beraz, Erdi Aroko errentaren kopuru osoak gorantzako joera izan zuen.\nKomunitateek zergak ordaintzetik salbuetsiak izateko foruak eta gutunak lortu zituztenean jaitsi zen jaunentzako ordain derrigortuaren tasa aztergai dugun eremuan.\nForu horien bidez komunitateek lortzen zuten beren zergak era askotara arautzea, su bakoitzari edo komunitate osoari zegokion urteko petxa bihurtuz zerga horiek. Lehenengo arau motak su bakoitzak dirutan 2, 3 edo 4 soldata su edo etxe bakoitzeko edo bietara, dirutan eta gauzetan, ordaindu behar zuen kopurua arautzen zuen, horregatik pertsona bakoitzeko petxa esaten zitzaion. Bigarren arau motak komunitate bakoitzari kobratzen zitzaion kopuru osoa zehazten zuen bai dirutan, bai gauzetan, edo bietara, komunitateak gero bere baitan banatzen zuela kopuru hori; petxa horiei petxa tasatuak, auzitara eramanak edo osoak esaten zitzaien. Oso noizean behin bi ordainketa mota horiek, pertsona bakoitzekoa eta komunitate osoarena, batera egiten ziren, esate baterako, O\u00f1atiko Jaurerrian.\nLehenengo zerga salbuespenak nahiko goiztiarrak izan ziren, XII. mendekoak, eta nafar erregeen mende zeuden lurretan 20, Antso VI.aren garaian, 30, Antso VII.arenean eta beste 28, 1234tik 1349ra, Iru\u00f1eko katedralean eta Leireko San Salbadorren egin ziren; baina XIII. mende erditik XIV. mende erdialdera bitarte,higikunde hori nabarmen hazi zen jaunen mende zeuden lurretan, aldi horretan berrogeita hamar petxa baino gehiago arautu baitziren Nafarroako erresuman, eta horiez gainera kontuan hartu behar dira urte horietan bertan Araba, Gipuzkoa eta Bizkaiko hiribilduei eta Valderejoko haranari eman zitzaizkien foruekin batera egiten ziren zerga salbuespenak ere. Zerga salbuespen horiek lortzea ez zen beti erraza izan, nekazarien eskariek maiz jaunen gogortasuna izan baitzuten aurrez aurre, eta askotan jaunek ez zuten amore ematen gatazkak eta auziak izan arte 1313-1315an Oteitzako biztanleek Iratxeko monasterioaren aurka izan zutena, adibidez. Errentaren berregituratze horren ondorioz, zerga salbuespenak kasu askotan zerbitzuak lanaren bidez ordaintzeko ohitura desagertzea ekarri zuen, eta beraz lasaitu egin zituen mendekoek jaunarekiko zituzten mendetasun loturak, jaunak gero eta gehiago bihurtu zirela errenten hartzaile soil. Euskal Herrian garai hartan izan zen demografia hazkundeari esker, zerga salbuespenek ekarri zuten ordainketa derrigortuaren tasaren jaitsiera berdindu ahal izan zuten jaunek. Pertsona bakoitzeko petxak ordaintzen ziren eremuetan, su berriak sortu izanak berdintzen zuen zergak ez igo izana, baina petxa tasatuak ordaintzen ziren eremuetan ere bazegoen jaunen sarrerak gehiagotzea, eta horretarako erabiltzen zuten bidea produkzio ondasunak besteri uztea izaten zen, haiek ustia zitzaten. Ondasun higiezinak uzteak, alde batetik, aurrezteko aukera ematen zion jabeari, ustiatzeak zekartzan kostuak maizterrak ordaindu behar izaten baitzituen, eta, bestetik, uzte horren truk jaunak errenta bat jasotzen zuen urtean.\nAre gehiago, garai hartan igo egin zen aldi baterako kontratuen batez bestekoa maizterra bizi zen bitartean edo urteka egindako kontratuak, ordu arte nagusi izan ziren bizi guztirako uzteekin konparatuta, hala, kontratua berritzen zen bakoitzean kontratuaren baldintzak berregokitu egin zitezkeen, eta hori, demografia hazten ari zen eta lur gosea zegoen garai haietan, jabearen mesederako izaten zen. Demografia gehien hazi zen garaian, XIV. mendeko lehenengo berrogeita hamar urteetan, alegia, argi eta garbi ikusten da hori: Iratxeko monasterioan gorde diren garai hartako kontratuen %51,61 urte kopuru jakin baterako alokairu kontratuak ziren, orobat Orreagako ospitaleko kontratuen %37,5, Iru\u00f1eko katedraleko %57,14 eta San Juango ordenaren %68,18. Egoera horrek argiago ulertarazten dizkigu jaunen jokabide jakin batzuk, esate baterako, Arabako nobleek lugorriak kontrolatzeko eta nekazariak beste eremuetara alde egin ez zezaten 1332an egin zituzten ahaleginak. Demografiaren hazkundea gehienbat jaunen mesederako izan zen.\nJaunen diru sarreren krisia.\nSistemaren kontraesanek krisia ekarri zuten. Nekazaritza zabalaren hazkundeak eusten zion errenta feudalaren kopuru osoaren gehikuntzari, baina nekazaritzaren krisiari dagokion atalean ikusi dugun bezala, hazkunde horrek mugak zituen eta muga horiek XIV. mendeko lehen erdialdean iritsi ziren. Urtez urteko uzta txarrak izan ziren sistemaren etenaren adierazgarririk garrantzitsuena, eta uzta txar horiek goseteak eragin zituzten, XIII. mende bukaeraz geroztik Euskal Herria gogor astintzen ari zirenak, Nafarroa aztertu dugunean ikusi dugun bezala Nafarroakoa baita dokumentazio iturriek hobekien deskribatzen duten kasua, mende hartako lehen 47 urtetik 25etan zailtasunak izan ziren. Ez da harritzekoa aristokraziak izan zituen lehenengo zailtasunak nekazaritzak izan zituen lehenengo zailtasunekin batera agertu izana. Hala, 1289tik 1347ra bitarte, Nafarroako nobleziako gutxienez 15 familiei beren ondasun eta errenta guztiak edo haien zati bat bahitu zieten edo saldu behar izan zituzten, zorrak kitatu ez zituztelako.\nEra berean, garai horri dagozkio indarkeria gehitu izanaren lehenengo zantzuak, bai aristokraziako familien arteko liskarrak eta bai aristokraziak nekazarien eta hiribilduen kontra egin zituen borrokak; adibide bakan horiek argi ematen dute nobleek sortu zuten giro nahasi horren ondorioen berri: Arabak eta Gipuzkoak Nafarroarekin duten mugan bidelapurrak gehitu izana, Amend\u00fczen (Nafarroa Beherea) bake biltzar baterako deialdia egin izana Gamueko lurretan indarkeriazko ekintza asko izan baitziren; edo Argantzongo biztanleek 1304an egin zuten kexua, aitoren semeek eta zaldunek lurralde hartan egin zituzten txikizioak salatzeko.\n1348-1350eko pandemiak eta aldian aldiro pandemia hori itzuli izanak gosetea ere bazekarrela ez zuen krisia areagotu baizik egin, eta biztanle asko eta askoren heriotzak nahitaez izan zuen eragina jaunen errentan. Adibidez, Lobanerrek, Mehaineko jaunak (Behe Nafarroa) ikusi zuen nola izurria baino lehen haren jaurerrian zituen hamar suetatik, izurritearen ondoren ez ziren lau besterik geratu. Ekoizleak desagertzeak berehala ekarri zuen eremu landuak desagertzea eta, beraz, produkzioa ere jaistea, jaitsiera horren batez bestekoa %14 izan zelarik Araban eta heren bat baino gehiago Nafarroan. Pertsona bakoitzeko petxa sistema nagusi zen jaurerrietan izurriak eragin handia izan zuen, sua desagertzeak petxa galtzea baitzekarren. Zerga salbuespenen garaian petxa tasatuak ezarri ziren eremuetan bestelakoa zen egoera, zeinahi ere zela bizilagunen kopurua petxa ez zen aldatzen, ordaindu beharreko diru kopurua komunitatearen araberakoa baitzen eta ez pertsonen araberakoa; nolanahi ere, biztanleria hainbeste gutxitu zen, non komunitate askok beren petxak edo ezin zituzten ordaindu edo nekez ordain zitzaketen.\n1348an izurria hasi zen unetik beretik, nekazariak ahalegindu ziren urtero egin behar zituzten ordainketen beherapena lortzen.\nBeherapen horiek hiru eratakoak izan ziren Nafarroako monarkian, \"soffrien\u00e7as\", \"remissiones\" eta \"restan\u00e7as\":\n1349ko abuztuan, erregeak erabaki zuen erresuma osoko zergadunei urte hartako petxaren herena ez eskatzea, urte hartan hil zen jendetza handia zela eta. Heren hori kopuru teoriko bat izan zen, lekuen arabera aldaketak izan zituena, baina beherapen hura \"soffrien\u00e7a\" bat zen azken batean, administrazioak kobratzeko asmoa baitzuen komunitateen egoerak horretarako bidea ematen zuenean. 1362ko azaroan beste beherapen orokor bat izan zen erresuma osoan, erregearen administrazioak aletan ordaindu beharreko petxen erdia eta dirutan ordaindu beharreko petxen laurdena barkatu zuenean, nekazarien behar gorria ikusirik. 1376ko apirilean, Karlos II.ak erabaki zuen 1362tik 1374 bitarte pilatutako \"restan\u00e7a\" eta \"soffrien\u00e7a\" guztiak kentzea.\nNolanahi ere, beherapen horiek inoiz ez ziren izan munta handiko kopuruak; 1377ko kontuetan, petxa arintzeak ez ziren guztira diru sarreren %1,20, gari sarreren %11,80 eta olo eta garagar sarreren %6 besterik izan.\nJaunen jarrera, hasieran behintzat, oso zorrotza izan zen, Juana Almorabidek 1348ko uztailaren 15ean idatzi zuen testamentuak frogatzen duen bezala, Zizur Nagusiko nekazariek errenta jaisteko egin zioten eskariaz ari zela honela baitio:\nTestu horretan ikus daitekeen bezala, errenta ez zen beheratu, soil-soilik utzi zitzaien bizirik zeuden nekazariei hildakoen lurrak hartzea eta petxa osorik ordaintzea. Eskariei amore ez ematerakoan jaunek erakusten zuten zorroztasun hark ezin izan zuen luzaroan iraun. Demografia hainbeste jaitsi zen, non nekazari komunitate asko ez ziren inondik ere izurri aurreko aldian ezarri zen errenta ordaintzeko gauza, eta, beraz, ordaintzen ez zuten nekazariak berehala eraman zituzten auzitara. Hala, 1350ean, Karlos II.a erregeak agindu behar izan zien San Juango ordenako nekazariei ordain zitzatela ordena horri zor zizkioten petxak.\n1360ko auzi baten sententziak Ororbiako nekazariak \"cena\" zerga eta petxaren atzerapenak Leireko monasterioari ordaintzera behartu zituen, 1348az geroztik osorik ordaindu gabe baitzituzten; eta urte hartan bertan, Etxaburuko nekazariak Eusako jaun Juan Martinezen ondorengoei zor zizkieten petxak ordaintzera kondenatu zituzten.\nHurrengo urteetan ere arazo horrek bere izanean iraun zuen.\n1360 inguruan, jaunek onartu behar izan zuten ez zegoela politika hori aurrera eramaterik eta amore eman zioten azkenik errentan beherapenak egiteari, bai ordainketa atzeratuak barkatuz, bai petxa osoari beherapenak eginez. Hala, 1358an, Olibako monasterioak Deierriko petxa beheratu zuen, %50ko beherapena aletan ordaindu beharrekoan eta %67koa dirutan ordaindu beharrekoan; Zizur Nagusiak, orduan monasterio horren mende baitzegoen, bi beherapen lortu zituen, bata 1372an eta bestea 1398an %20ko beherapena garitan ordaindu beharrekoan eta %40ko olotan ordaindu beharrekoan; eta 1436an Caparrosoko petxak ere beherapenak izan zituen, %30eko beherapena garitan ordaindu beharrekoan eta %38,50ekoa dirutan ordaindu beharrekoan. San Juango ordenak gauza bera egin zuen Ribaforadako nekazariekin 1360an, Subitzakoekin 1363an eta Aberingoekin 1408an. Iratxeko monasterioaren mende zeuden lurretan petxak beheratu zituzten, mendearen lehenengo erdialdean zerga salbuespenak eman ziren lekuen %80an. Kontratu bidez utzitako ondasunak ustiatzen zituztenek ere zailtasun handiak izan zituzten beren zergak beti osoosorik ordaindu ahal izateko, hori gertatu zitzaien San Juango enkomiendakoei Cabanillasen 1381ean eta Leireko monasterioari ordaindu behar zioten Igariko nekazariei 1404an.\nDemografiaren krisiak beste eragin batzuk izan zituen jaunen ekonomian. Lan eskuak bakantzeak soldaten igoera ekarri zuen; 1351tik 1380ra soldatak ia %30 igo ziren Nafarroan, 1351n eta 1365ean soldatak finkatzeko hartu ziren neurriak gorabehera.\nAntzeko zerbait gertatu bide zen Gaztelan, han ere 1351n gorteek gehienezko mugak jarri baitzizkieten soldatei. Soldatak igotzeak zuzenean ustiatzen ziren lurrak eta kontratu bidez ematen ziren produkzio ondasunak jaistea ekarri zuen, baina demografiaren krisiak bete-betean joa zuen aldi hartan baldintzak ez zeuden jabeen alde.\nLur ugari zegoen eta ez zegoen beti zergazordunik aurkitzerik; San Juango ordenak Leten zituen lurrak alokatu gabe gelditu ziren 1348tik 1352ra, eta Leireko monasterioak ez zuen 1359 arte lortu Etxazaharreko herri jendez hustuari zergarik jartzea. Baldintza berriei esker zerga-zordunek kontratu hobeak egin ahal izan zituzten eta bizi guztiko errentak berriro nagusitu ziren.\nBaina ekonomia baldintza berrien eraginez izan zituzten ondasun galerez gainera, nobleen diru sarrerak beste arrazoi batzuengatik ere murriztu ziren. Hauek ziren nobleen diru sarrera nagusiak: erregearen administrazioko kide izateagatik jasotzen zuten soldata, soldadu lanak egitearen truke ematen zitzaizkien poltsa-feudoak, egindako zerbitzuen sari dirutan ematen zitzaizkien errentak eta, jakina, dirutan kobratzen zituzten petxak. Diru iturri horiek guztiak nabarmen egin zuten behera, erregeek beren diru iturriak epe motzera gehitzeko saioan egin zituzten diru debaluazio sarrien eraginez. Debaluazio horiek zirela eta, 1412an Nafarroako poltsa-feudo baten balioa ez zen 1350ean zuen balio errealaren erdira ere iristen, nahiz eta bi data horien artean bere balio nominala 20 libera karlinetik 30era igo zen. Debaluazioak ondorio okerragoak ekarri zituen Gaztelan, askoz sakonagoa izan baitzen; baldin eta 1300ean Florentziako urrezko florin batek 5 marabedi eta 8 diru balio bazituen, 1400ean 66 marabedi balio zituen 13 bider gehiago eta 1500ean, berriz, 375 marabedi, 75 bider gehiago, alegia.\nHorren ondorioz, nobleak zorpetu egin ziren eta ondarea galdu zuten; Nafarroako nobleziako gutxienez 32 familia Godofre infantea Cortesko kondea, Karlos III.a erregearen seme sasikoa barne zorrak ez ordaintzeagatik kondenatu zituzten edo beren ondasunak arrazoi beregatik bahitu zizkieten, eta gero jendaurreko enkantean saldu, 1350etik 1442ra bitarte.\nJaunek krisiari eman zioten erantzuna.\nNobleek hainbat baliabide erabili zituzten bizi zuten ekonomia krisi larriari aurre egiteko. Azaletik bada ere, aipa ditzagun orain garrantzitsuenak.\nIndarkeria.\nLehen esan dugun bezala, indarkeria izan zen Euskal Herriko aristokraziak bere sarrerak gehitzeko baliatu zuen lehenengo baliabideetako bat. Alde batetik, ondasunak kentzen zizkieten beste jaurerrietako edo erregearen mende zeuden beste lurretako nekazariei, bidelapurren gisa arituz, bereziki barruti desberdinen arteko eremu mugakideetan, adibidez, Bizkaiaren eta Gipuzkoaren artean eta batez ere Araba eta Gipuzkoa Nafarroarekin mugakide ziren eremuan, hura baitzen, izatez, gaizkileen muga. Horrelako kasu ugarien artean, aipatzekoa da Luxa eta Agaramonteko jaunek 1341ean egin zituzten txikizioengatik Nafarroa Behereko biztanleek egin zituzten kexuak, eta 1353an Arrasateko hiribilduaren inguruko zazpi herrixka Arrasaterekin elkartu izana, arrazoi hauek zirela medio:\nBestalde, familia nobleak elkarren artean borrokan ari izan ziren hura izan zen ahaide nagusien borroka zeritzanaren muina jabetza, errenta edo jaurerriak nork eskuratuko; borroka horien adibide ugarien artean, aipa dezagun 1412an Orozkoko jaurerria beretzeko Aiaratarrek Abenda\u00f1otarren aurka egin zutena.\nBaina indarkeriaren erabilera horrek ez zuen soilik aristokraziako familia, leinu eta alderdietan izan eragina, estatuak ere sartu ziren gatazka kate horretan bertan, batek besteari lurraldeak harrapatzeko lehia horretan. Garai hartako borroken ezaugarri nagusiak biltzen dituen gatazka Ehun Urteko Gerra izan zen, Ingalaterraren eta bere mende zituen Akitaniako lurren, Lapurdi eta Zuberoa barne eta Frantziaren artekoa; gerra horretako aldi batzuetan ez bakarrik Gaztelak eta Nafarroak parte hartu zuten, gudu batzuk euskal lurretan ere izan ziren, Naiarako guduarekin bukatu zen 1366- 1367ko ekinaldia adibidez. Euskal Herrian, berriz, liskar giro horren adierazgarri izan ziren nafarrek Araban, Gipuzkoan eta Errioxan izan zituzten lurraldeak berreskuratzeko egin zituzten ahaleginak eta gaztelarrek Pirinioetako erresuma beretzeko egin zituzten saioak, borroka horietan aipagarriak direla 1335-1336, 1366-1373, 1378- 1379, 1429-1430eko guduak eta gaztelarrek 1451z geroztik Nafarroako gerra zibilean egin zituzten sarraldiak.\nNekazarien gaineko presioa gogortzea.\nArestian ikusi ahal izan dugun bezala, jaunek ez zuten gogo onez onartu demografiaren hondamendiaren ondoren bizirik iraun zuten nekazarien petxak murriztu beharra, izan ere, XIV. mende erdialdetik XV. mende erdialdera maiz saiatu ziren beren nekazariek errentan edo lanetan ordaindu behar izaten zuten ordainketa derrigortuaren tasa igotzen. Hori azaltzeko O\u00f1atiko Jaurerriaren adibideaz baliatuko gara, baina, nolanahi ere, auzi horrek sortu zituen liskarrak Euskal Herri osoan zabaldu ziren. Lehenengo albisteak 1388koak dira; urte hartan O\u00f1atiko aitoren semeek edozein zerga ordaintzetik salbuetsia zegoen gizarte taldea hain zuzen ere kexu zerrenda bat aurkeztu zioten haien jaun Beltran Velez Gebarakoari, zeren eta:\nAlegia, jaun horrek ez zuen aitoren seme haien zerga salbuespena errespetatu eta ordaintzera behartu zituen nekazariak bailiran, zerga ordaintzaileen kopurua handitzeko saioan.\nBaina neurri horien eragina gehienbat nekazariek jasan behar izan zuten, 1420- 1421ean O\u00f1atiko jaurerriko nekazariek ordaindu behar zuten errenta gehitu egin baitzen.\nOrdu arte, nekazari bakoitzak 24 marabedi ordaindu behar izaten zituen, beste 37 marabedi, 3 arrabete gari, arrabete bat olo eta hiru oilo, gainera, nekazari guztien artean 5.000 marabediko petxa oso bat ordaindu behar izaten zuten. 1420-1421ean aldaketa hauek egin zituzten nekazariek ordaindu beharreko errentan: nekazari bakoitzak dirutan ordaindu behar zuena Aragoiko urrezko florin bat zen eta Gaztelako dobla bat urrezkoa, eta laboretan ordaindu beharrekoa, berriz, 1,5 anega gari eta 0,5 anega olo; gainontzeko ordainketak bere horretan gelditu ziren. Garbi ikusten da nola dirutan egin beharreko ordainketak urrezko dirutan egiten ziren, diru horrek ez baitzuen debaluazioaren eraginik izan, eta gauzetan egin beharreko ordainketak, berriz, bi halako gehitu ziren. 1420. urteaz geroztik igo ez ziren produktuen errenta 1482an igo zuten; nekazari bakoitzak oilotan egin beharreko ordainketa zazpira igo zuten eta petxa osoa Aragoiko 100 florin urrezkora; berriz ere aurreko igoaldiko politika bera zen hura, alegia, dirutan egin beharreko ordainketa diru egonkorrean egin zedin ziurtatzea eta gauzetan egin beharreko ordainketak gehitzea. Errentak izan zituen aldaketa horiez gainera, O\u00f1atiko jaurerriko nekazariak kexu ziren 1482an jaunak lanetan eta monopolio arinetan ordaindu beharreko zergak berriz indarrean jarri nahi izan zituelako.\nNekazaritzari irtenbidea eman zioten ekonomia jarduerak.\nDagokion atalean esan dugun bezala, nekazaritza izan zen krisia gehien jasan zuen ekonomia jarduera. Izurriaren ondorengo aldian abeltzaintzak indar handia hartu zuen nekazaritzaren irtenbide gisa, ekonomiaren goraldia bitartean laboreen aurrerakuntzak baztertzea baitzuen. Nekazaritzaren krisia aztertu dugunean ikusi dugunez, abeltzaintza oso jarduera erakargarria izan zen, landu gabeko lur asko baitzegoen eta ez baitzuen lan esku askorik eskatzen. Abeltzaintzan aritzeko interes handia izan zuten ez bakarrik nekazari aberatsek eta elizaren erakundeek, baita jaun laikoek ere, jendez hustutako eremuen mugarriak bereganatzen saiatu baitziren, eta horrek esan nahi zuen larretarako erabiltzeko eremuak lortu nahi zituztela. Hala, adibidez, 1406an Pedro Arnaldo Garrokoak Andrikaingo eremu jendez hustua lortu zuen Nafarroako Karlos III.arengandik, bere mugarri eta eskubide guztiekin eskumena izan ezik; Juancoxe Suheskungoak, berriz, Gardalaingoa, 1421ean.\nEra berean, hiribilduen munduak etekinak ateratzeko aukera handiak eskaintzen zizkien nobleei, eta hori gomendatu zion Lope Gartzia Salazar bizkaitar kronikariari bere aitak. Izan ere, aitoren seme familia txikietako kide asko hiribilduetan bertakotzen joan ziren, gutxienez XIV. mende hasieratik 1346an Tolosan bazen jadanik aitoren semeen errolda bat, eta merkataritzan eta administrazioan jardun zuten, ezkontza bidez harreman estuak izan zituzten merkatari aberatsenekin eta hiriko oligarkiak sortzen lagundu zuten. 1386an, Gasteizko udaleko 8 zinegotzietatik 6 nekazaritza giroko noblezia txikiko kideak ziren. Era horretako adibideak Euskal Herri osoan aurki zitezkeen: Maturanatarrak eta Arabatarrak Gasteizen, Legizamondarrak Bilbon, Salazartarrak Portugaleten, Mezetatarrak Gernikan, Guraia eta Ba\u00f1ez Artazubiagakoatarrak Arrasaten, Andiatarrak Tolosan.\nBaina hirietan bizileku hartzeak noble txikiei ez bakarrik eman zizkien aberasteko aukera berriak, eman zien baita ere aginpide berriak iristeko aukera. Udalbatzak kontrolatu zituzten lehenengo udaleko zerga bilketa bere alde baliatzeko bidea ematen ziela, probintzietako ermandadeetan nagusitu ziren gero, eta hirietako noblezia txikiko kide batzuek iritsi zuten aginpideari esker, haien itzala eta ospea probintziaz haraindi zabaldu zen; horren adibide dira, besteak beste, Diego Martinez Arabakoa, Arabako ahaldun nagusia, eta Domenjon Gonzalez Andiakoa tolosarra, haren omenez kantatzen zela:\nGipuzkoako erregea, alegia, gizon horiek bere garaiko euskal gizartean izan zuten aginpideahobe eman liteke aditzera, baina ez modu adierazgarriagoan.\nAristokraten ondarearen zuzenbidezko babesa.\nMaiorazkoa.\nHerentzia zatitzeko ohiturak asko gutxitu zuen familia aristokraten ondarea; familiaren ondasunak urritzen zihoazen, belaunaldiz belaunaldi, zati bat seme-alaba txikiei zegokien senipartea eman ahal izateko erabiltzen baitzen. Epe erdi eta luzera ondorioak oso larriak izan zitezkeen, ondare murritza eta oso zatikatua, alegia, Juan Hurtado Mendotzakoaren herentziak erakusten duen bezala. 1285-1289an haren ondorengoek Galar hiribildua saldu behar izan zutenean zorrak kitatzeko, horietako ondorengo batzuek ondarearen hogeiren bat zuten.\nHorren irtenbidea ondarea oso-osorik ondorengo bati ematea zen, bereziki seme zaharrenari, maiorazkoari, alegia. Baina oinordekotzak ez zuen soilik esan nahi oinordeko bakarraren sistema aukeratzen zela, ondasunen lotura ere bazekarren, alegia, oinordekoa errentaren jabe zen, baina ez zen errenta hori sortzen zuten ondasunen jabe, ezin zituen ez saldu, ez zatitu, ez besterendu, baina ezin zizkieten ezta ere zorrak kitatzeko bahitu, eta haren ondorengoari utzi behar zizkion aldez aurretik ezarritako ordena baten arabera, oinordekotzaren arabera, alegia. Oinordekotza erregeak ematen zuen. Euskal Herrian, Arabako Aiaratarrak (1373) eta Mendotzatarrak (1380) izan ziren beren lurrak oinordekotza bidez lotu zituztenak; ondorengotza XV. mendean zabaldu zen eta bakanak izan ziren, Gipuzkoako Loiolatarrak bezala, oinordekotza ezartzeko XVI. mendea arte itxaron zuten familiak.\nOrdainketa derrigortuaren tasarako bideen definizio berria. Zergak eta errenta banaketa.\nEuropako aristokraziak bere ekonomia berriz antolatzeko erabili zituen bide guztien artean garrantzitsuena, nobleek gizartean zuten nagusitasuna ziurtatu zuena, estatu feudalismoa sendotzea izan zen, edo bestela esanda, estatu modernoa sendotzea.\nBaldin eta, ikusi dugun bezala, ekoizleei errenta ateratzeko ohiko bideak krisian bazeuden, behar-beharrezkoa zen produkzioa klase gidariek bereganatuko zutela ziurtatuko zuten bide berriak aurkitzea.\nEstatua izan zen premia horren erantzuna, zergen bidez bide ematen baitzien produktoreen ekonomia soberakinei, eta gero nobleen artean berriz banatzen baitzituen era askotako baliabideen bitartez: administrazioan edo gudarostean egindako zerbitzuak, egindako zerbitzuen truke jasotako sariak, zergak alokatzea, zor publikoa, eta abar.\nEstatuaren zerga sistema berria abian jartzea oso lotua zegoen gerrari, komunitatea kanpoko erasoetatik babesteko premiak zuribide morala ematen baitzion zerga berriak ezarri izanari. Hasieran zerga berri horiek noizbehinkakoak izan ziren, gerra garaian bakarrik indarrean jartzen zirenak, baina berehala bihurtu ziren ohiko zerga, gerra zein bake garaian biltzen ziren. Gaztelan zerga berri horri alkabala zerga deitu zitzaion, 1342an jarri zen indarrean eta salerosien gaineko zeharkako zerga bat zen.\nNafarroan, berriz, 1355ean indarrean jarri ziren zerga laguntzak ez ziren izan ondasun higiezinaren gaineko zeharkako zergak baizik.\nEstatuek diru sarrerak gehitu zituztenean, aukera izan zuten monarkiaren eta administrazioaren bidez sarrera horiek berriz banatzeko. Kargu publikoan egoteak ez bakarrik soldata zekarkion kargua zuenari, bere mesederako erabil zezakeen aginpidea ere ematen zion. Hala, Lazkanotarrak luzaroan egon ziren Areriako (Gipuzkoa) alkate nagusien karguan, halako eran, non 1461ean Gaztelako erregeak esan baitzuen:\nSoldadutza erakarpen handiko jarduera izan zen, soldataz gainera bestelako diru iturria baitzen, harrapakin, lapurreta eta presoen eta lurralde bahituen eros sarien bidez. Nafarroako Karlos II.ak gerran egin zituen ibilerak diru sarrera handiak eman zizkien ez bakarrik nafar nobleei, baita Senpere, Sault, Ezpeleta eta Garro lapurtarrei, Domezain, Santa Grazi eta Ozaraine zuberotarrei, eta Murua eta O\u00f1az- Larrea gipuzkoarrei ere, nafar erregearen zein ingeles erregearen zerbitzura borrokatu baitziren Frantziaren eta Gaztelaren aurka.\nBeste aldean, arabar, bizkaitar eta gipuzkoar asko borrokatu zen ingeles-gaskoien aurka eta Gaztelako eta Frantziako erregeen alde, esate baterako, Martin Ruiz Abenda\u00f1okoa, 1403an 42 ontziko ontzidi baten buruzagia izan zena Ingalaterraren eta Gaskoiniaren aurka.\nErregeari leial zerbitzatzeak sari egokia zekarkien nobleei, kargu publikoak, erregearen altxorraren gaineko errentak eta jaurerriak jasotzen baitzituzten. Hala, Nafarroan, 1550ean, klase gidariko kideei egindako emaitza erresumako gastuen %48 zen, eta horrez gainera, %23, administrazioaren soldatetan. Errenta horiek nobleen ekonomiaren batez besteko handia ziren: 1488an Barriako monasterioko diru sarreren %35 Gasteizko alkabala zergetatik zetorren; 1537an Infantadoko dukeek Arabako beren jaurerrian jasotzen zuten %60 hango alkabala zergatik zetorren (292.265 marabedi), eta, 1467an, Pedro Fernandez Velascokoak 195.000 marabedi jasotzen zituen Donostiako alkabala zergetatik eta itsasoaren gaineko hamarrenetik. Bestalde, Araban, 1332an erregearen lurretara atxikia izan zelarik, 1384rako lurraldearen %80 jaun batzuen artean berriz banatua izan zen. Euskal nobleek lortu zituzten jaurerriak ez ziren bertako lurretara mugatu, ezkontza bidez eta emaitzen bidez beren eraginpeko eremua Gaztelara zabaldu zuten adibidez Mendotza arabarrak orobat ziren Santillanako markesak, Real del Manzanareseko kondeak eta Infantadoko dukeak eta Gaskoiniara Nafarroa Behereko Agaramondarrak, adibidez, Mussidango eta de Blayeko jaun ere baziren eta lehen mailan egon ziren beren garaiko gizarte aristokratikoan.\nProzesu hori hain garrantzitsua izan zen, non nobleek errenta berriz banatzeko bideak kontrolatzeko zuten interesak gatazka handiak sortu baitzituen aristokraziaren beraren alderdien artean. Euskal Herrian, adibiderik esanguratsuena Nafarroako Gerra Zibila da 1451n hasia eta aldizka aldizka Gaztelak Nafarroa konkistatu zuen arte jarraitua; gerra horretan nobleek elkarri eraso zioten, aurreko belaunaldiez geroztik alderditan banatuak baitzeuden, erresumako gobernuak Karlosek, Bianako printzeak emaitzak ematerakoan oreka hautsi zuenean familia jakin batzuen alde (Beamont, Uriz, gerora beaumontarrak izango zirenak) eta beste batzuen kaltetan (Peralta, Ezpeleta, gerora agaramontarrak izango zirenak).\nNekazarien krisia.\nOrain arte nobleen arazo ekonomikoak aipatu baditugu ere, nekazariak izan ziren, dudarik gabe, urrialdi hartan gehien sufritu zutenak. Nekazaritzaren krisiak nekazariengan izan zuen eraginik handiena, nekazariak egoten ziren goseak, nekazariek saldu behar izaten zituzten abereak edo zorpetu behar izaten zuten aleak erosteko, errenta ordaintzeko edo, besterik gabe, beren familiari jaten emateko. XIII. mende bukaeraz geroztik behin eta berriz uzta txarrak izateak ondorio zuzen bat ekarri zuen, nekazari askoren txirotasuna, adibidez Erantsusen, 1329an\nNekazariak izan ziren orobat jaunen indarkeriaren jasaile nagusiak, esate baterako, Argantzungo biztanleak 1304an\nGauza bera gertatu zitzaien 1353an Arrasateko barrutiari erantsi zitzaizkion 7 herrixketako komunitateei.\n1347-1350eko haustura demografikoak oso bestelako ondorioak izan zituen nekazarientzat.\nAlde onen artean, aipatu beharra dago lur eremu handiak libre gelditu zirela, eta horren ondorioz lur sailak handiagoak ziren, uzte kontratuak hobeak (bizi guztiko kontratuak) eta soldatak handiagoak; era berean, diruaren debaluazioak gutxitu egin zuen errenta gisa ordaindu behar izaten zen kopurua, kontuko dirutan kotizatzen zena arrazoi hori zela eta ikusi dugu nola nobleek interes handia izan zuten ordainketa urrezko dirutan egin zedila ziurtatzeko, baina familia guztiek ezin izan zuten baldintza berri horietatik etekinik atera.\n1348ko izurriteak eta hurrengo urteetan izurriak eta goseak berriz gogor jo izanak ondorio kaltegarriak izan zituen nekazari familiek lanerako indarrak baliatzeko zuten ahalmenean, ez baitzen harrigarria su asko gelditu izana familiako buru bat edo bi gabe edo adin handiko senar-emazte eta haur oso txikiekin. Zertarako balio du lur ugari izateak lur hori ustiatzeko ahalmenik ez badago? Izurriteak eta goseak beste ondorio larri bat izan zuten petxa osoen sistema indarrean zuten komunitateetan. Baldin eta zabalkunde garaian, petxak aldaketarik izan ez zuenez, biztanle bakoitzak ordaindu beharreko kopurua gutxitu egin bazen familia berriak sortu izanari esker, 1348 ondoren egoera oso bestelakoa izan zen; petxa berbera zen, baina petxa ordaindu behar zutenen su kopurua gero eta txikiagoa zen, eta, beraz, familia bakoitzak ordaindu behar zuen proportzioa igo egin zen, kasu batzuetan baita bikoizteraino ere.\nGari, izurrite eta gerra krisi bakoitzak areagotu baizik ez zuen egiten lurren pobretasunagatik lurra ezin landu eta ezin erein zuten eta, beraz, jarduterik ez zuten edo gutxi jarduten zuten suen kopurua.\nHorren ondorioz nekazarien arteko aldeak handitu egin ziren eta elite bat sortu zen nekazaritza ingurunean. Hori garbi ikusten da 1429-1430eko nafarren eta gaztelarren arteko gerraren ondoren C\u00e1rcarreko hiribilduak bizi izan zuen egoeran; hango 30 suetatik, 12 familiari petxa barkatu zioten, beste 11 familiari arindu egin zieten petxa eta 7 familiak lehengo kopuru bera ordaintzen jarraitu zuen. Gerra aurretik azken 7 familia horiek ordaintzen zuten petxaren batez besteko kopurua petxa zeharo barkatua izango zitzaien 12 familiek ordaintzen zuten kopurua baino bi aldiz handiagoa zen, alegia estuasunek eragin handiagoa izan zuten pobreengan, eta erregearen administrazioak zerga familia haiei beheratu behar izan zien gehien. Ameskoabarrengo Ekala herrixkaren egoerak argi eta garbi ematen du desoreka horren berri:\nHerrixka hartan bertan bazirelarik beste hiru su pertsona bakar batek osatuak eta pobrezian eta besteren errukiari esker bizi zirenak.\nNahiz, arestian ikusi dugunez, nekazari komunitate askok lortu zuten beren petxak aldi baterako beheratu edo barkatzea, XIV. mendearen erdialdeaz geroztik indarrean jarri zen zergak igo egin zuen nekazari komunitateek ordaindu behar zuten nahitaezko tasa kobrantza. Faltzesko nekazariek 1357an egin zuten matxinadari eta geroztik matxinatuei bahitu zitzaizkien ondasunei erreparatuz gero, aise ikusten da izurriaren eta zergaren eraginez zerga presioa igo egin zela. Faltzeseko biztanleei abuztuan bahitu zitzaien uztaren kopurua 4.788 lakari garikoa eta 3.392 lakari garagar eta olokoa izan zen. Ogia egiteko ziren 4.788 lakari laboreei hurrengo urteko uztarako aleei zegokion zatia kendu behar zitzaion lehenik 1etik 4ra edo 1etik 5erako etekinarekin, gutxi gorabehera 1.000 lakari; gero petxa kendu behar zitzaion, 425 lakari alegia, eta, beraz, 3.363 lakari gelditzen ziren. Faltzeseko biztanleen artean 210 ziren petxa ordaintzen zuten suak, 1350eko Diruen Liburuaren arabera, alegia, 700 edo 800 bat biztanle, su bakoitzak 4 biztanle baino gutxiago izango zituela kalkulaturik, kontuan hartu behar baita oso denbora gutxi iragan zela izurria bukatu zenez geroztik. Kalkulatu izan da gizabanako batek 4 lakari eta 2 erregu gari kontsumitzen zuela urtean, beraz Faltzeseko 700 edo 800 biztanleei jatekoa emateko 3.150 eta 3.600 lakari gari behar ziren.\nAlegia, arestian aipatu ditugun 3.363 lakariekin, faltzestarrek, beren buruen hornidura bermatu ondoren, ez zuten gari soberakinik.\nGainera, kontuan hartu beharra dago izurriaren aurretik Faltzesen 552 su zeudela, 1330eko Diru Liburuaren arabera, 1350ean, berriz, 210 zirelarik, eta, beraz, familia bakoitzaren zerga tasa bikoiztu egin zen izurritea eta gero. 1355etik aurrera, zerga laguntzak indarrean jarri zirenean, Faltzesko nekazariek 250 liberatik gora ordaindu behar zituzten, 400 lakari garik balio zuena, alegia. Aleei eta petxari zegokiona kendu ondoren biztanleen hornidura bermatzeko gelditzen ziren 3.363 lakarietatik 400 lakari horiek kenduz gero, argi ikusten da gariaren oreka hautsita zegoela. Hamar urtetan bortxazko tasa kobrantza bi aldiz asko igo ondoren, ez da harritzekoa Faltzesko biztanleak azkenean matxinatu izana. Hori guztia, esan beharra dago, XIV. mende erdi aldean gertatu zen, bai-urteetan, uzta txarrik gabeko aldian, alegia, mende hartako lehenengo berrogeita hamar urteetan izan zen krisi latzaren ondoren. Dudarik gabe, egoera askoz okerragoa izango zen ezurteetan eta goseteetan.\nNekazariek krisiari eman zioten erantzuna.\nEuskal Herriko nekazariek aurre egin zieten zailtasunei, bai ekonomiaren alorrean, krisiak jotako nekazaritza utzi eta beste jardueratan arituz, eta bai gizartearen alorrean, jaunek egiten zuten presio gero eta handiagoari buru eginez batzuetan indarkeria erabiliz.\nIrtenbide ekonomikoak.\nNekazaritzaren krisiak izan zuen agerpide ikusgarrienaren ondorio gisa, lur landuen jaitsierarena alegia, abeltzaintzak goraldi bat izan zuen, nekazaritzaren hazkundearen garaian izan zuen beheraldiaren ondoren. Izan ere, abeltzaintza izan zen lehen sektoreko jarduera nagusia Bizkaia, Gipuzkoa eta Arabako iparraldean eta Nafarroa, Lapurdi eta Zuberoako Pirinioetako haranetan. Behe Erdi Aroan txerri hazkuntza oinarri-oinarrizko jarduera izan zen Pirinioetako haranetan. Pirinioaurreko arroetan, berriz, mendietan larre nahikoa zegoenean bakarrik haz zitzaketen zerriak, \"de los montes, quando cargan pazto\" zioen 1427-1435eko Nafarroako Suen Liburuak, eta hori ez zen urtero hala izaten, laboreetan izaten ziren kalteek lehorteak, izozteak, kazkabarra, eragina izaten baitzuten orobat basoetan eta belardietan. Behi eta zaldi haziendak zabaltzeko joera izan zuen iparraldeko eta Pirinioetako lurraldeetan; behiak, berriz, Euskal Herri osoan zehar hedatu ziren, baita Nafarroako Erriberan ere, kopuru handian, 1433ko Nafarroako Txostenak adierazten duen bezala (ikus nekazaritzaren krisiari dagokion atala), eta Lizarrako merindadean 1385ean egindako txostenak zioenez, 42.349 behi zeuden 119 udalerrietan banatuak.\nBaina nekazaritzaren krisiari dagokion atalean esan dugun bezala, aziendaren jabetza ez zegoen berdin banatua nekazari guztien artean eta, beraz, nekazari askok beste bide batzuk bilatu behar izan zituzten bizimodua atera ahal izateko. Besteak beste, soldatapeko lana, 1428ko Suen Liburuan aipatzen den Bidankozeko adibideak erakusten duenez, nekazariei lana eskaintzen baitzitzaien ez bakarrik besalari gisa, baita garraiolari gisa ere, garraio abereren batekin garraioak eginez. Hori guztia, gogora dezagun, soldata errealak hazi egin ziren garaian gertatu zen, XIV. mende erdialdean demografiak izan zuen beheraldiari esker. Hirietatik hurbil bizi ziren biztanleek irabaziak izaten zituzten egurra hiriko azoketan salduz, eta burdinolen inguruko eremuetakoek aukera handiak izaten zituzten burdingintzari lotutako jardueretan: mea ateratzea, harrikatza egitea eta garraiatzea.\nNekazari familiaren antolaketa.\nGarai hartan, aurreko aldian ez bezala, lur antzua oso ugaria zelarik, nekazari familiak bere lurrak ustiatzeko zuen gaitasuna zen gauzarik garrantzitsuena, alegia, lanean egin zezakeen inbertsioa. 1350. urteaz geroztik, izurriak eta goseak aldian aldiro jotzen zutelarik, nekazari familiek arazo larri bati egin behar izan zioten aurre, demografiaren eta nekazaritzaren krisialdiari dagozkion ataletan ikusi dugun bezala.\nNekazariek lurrak lantzen jarraituko zutela ziurtatzea eta lur landu horietan lan egiteko gauza izango ziren pertsona helduen gutxieneko kopuru bat bermatzea zen indartu beharreko estrategia. Horregatik sortu ziren su anizkunak deritzatenak, alegia, senar-emazte bikote bik edo gehiagok bizileku berean eratutakoak (normalean senar-emazteak eta seme edo alaba ezkondua izaten ziren). Hala, su bakuna bikoteko kide bat edo biak hilko ote ziren arriskuaren mende bazegoen, su anizkunak arrisku hori saihesten zuen, bikote bi edo gehiago egoitza berean bildurik, lan esku baliagarriz gabetua izateko arriskua gutxitzeko.\n1427-1435eko Nafarroako Suen Liburuan mota horretako suak deskribatutako suen %21,6 ziren, eta 1433ko txostenetik gorde diren zatietan, Zangoza eta Lizarrako merindadeak aipatzen dituen atalean, su horiek %30 eta %28 ziren hurrenez hurren.\nEstrategia horrek, ustez, arrakasta izan zuen; 1427ko txostenean su anizkunek gehiago ordaintzen zuten ondasun higiezinaren proportzioan ordaindu behar baitzen zerga, eta 1433koan, su anizkunek su bakunek baino laboretarako abere gehiago zituzten batez beste, bai eta behi gehiago ere.\nKlase borroka eta jaunen aurkako jazarraldia.\nArestian ikusi ahal izan dugun bezala, jaunek, ikusirik beren errentak behera egiten zutela, nekazariekin borrokan ari izan ziren nekazaritzako soberakin gero eta murritzagoak nork eskuratuko. Orain beste ikuspegi batetik ikusiko dugu borroka hori.\nIkusi dugu nola demografiaren egoera nekazarien alde zegoen, gizon gutxiago eta lur libre gehiago egoteak esan nahi zuen petxa murrizteko aukerak negoziatu zitezkeela, nekazariak lurra lantzeari utziz gero noblea leku bateko errenta osoa galtzeko arriskuan baitzegoen. Zirt edo zart erabaki behar horretan, ez zen ezinezko gauza nekazariek, aldez bederen, garaipena lortzea eta, ikusi dugun bezala, garaipen hori sarri iritsi zuten nekazariek. Petxa murrizteak beti ekarri ez bazuen ere zerga presioaren maila izurriaren aurreko garaikoa bezalakoa izatea, Zangozako nafar merindadeko hamabost komunitateen azterketak adierazten zuen su bakoitzeko batez besteko petxa izurriaren aurretik 6 erregu garikoa zela; 1377an batez besteko horrek gora egin zuen su bakoitzeko 20 erreguraino, eta 1430 inguruan lortu zuten nekazariek petxaren batez besteko hori su bakoitzeko 14 erregura jaistea. Esan behar dugu baita ere, jaunek malguago jokatu bazuten ere halabeharrez, Nafarroako monarkia ez zela hain eskuzabala izan eta eutsi egin ziola nekazarien komunitateen gainean bortxaz aritzeko eta zergaren bidez nekazariei soberakin ekonomikoak kentzeko bide berriak sortzeko ahalmenari.\nZerga neurriz gain igotzeari nekazariek aurre egin zioten hasieran, bai batzuetan indarrez aurre egin ere; aipatua dugu jadanik 1357an Faltzesen izan zen altxamendua edo Gamue eta Oztibarreko lurretan 1369- 1370ean izan zena, baina hala eta guztiz ere zerga ohiko eran derrigorrez ezarri zuten.\nEz zen gauza bera gertatu jaunek bidegabeki eta beren borondate hutsez egin zituzten errenta igoerekin, edo zerga salbuespenen garaian kenduak edo gutxituak izan ziren zerbitzu lanetan egin beharrekoak edo ohiko monopolioak berpizteko saioekin.\nBatzuetan, nekazarien erresistentziak indarkeriazko gatazkak sorrarazi zituen, adibidez, 1423an Leintz haranean izan zen matxinada edo 1443an Pero Lopez Aiarakoari Agurainen egin zitzaion erasoa. Nekazarien haserrealdi horiek, zergen aurkako matxinadek bezala, ez zuten arrakastarik izan.\nJaunek beren klasearekiko elkartasunez jokatu zuten eta nekazarien higikunde horiek zapaldu zituzten aristokraziako edo monarkiako beste familia batzuen laguntzaz; Leintz haraneko altxamendua Fernan Perez Aiarakoa arabarrak eta Joan Mujikakoa eta Otxoa Salazarkoa bizkaitarrek zapaldu zuten, eta 1443an Araban izan zen matxinada Aguraingo kondeak, Haroko kondeak eta Lope Gartzia Salazar bizkaitarrak zapaldu zuten. Adibiderik garbiena, gauza bitxia badirudi ere, Euskal Herritik urrun izan zen, Karlos II.a Nafarroakoak, Frantziarekin gerran bazegoen ere, Frantziako aristokraziari laguntzea eta haien soldaduen buru jartzea erabaki zuenean 1358ko \"jacquerie\" Frantziako iparraldeko nekazarien altxamendua zapaltzeko, harik eta Melloko guduan matxinatuak garaitu zituen arte.\nAurkaria higatzeko borroka bakezkoa izan zen nekazariek erabili zuten eta azkenean garaipena ekarri zien estrategia, alegia, jaunak auzitara eramatea eta haien aurka laidoen bildumak aurkeztea monarkiaren zuzenbide erakundeen aurrean. Hala, Aramaioko herritarrek 25 salaketa aurkeztu zituzten Juan Alonso Mujikakoaren kontra 1453 eta 1480 bitartean, eta laidoen bilduma bat orobat 1488an; O\u00f1atiko nekazariek auzitara eraman zuten beren jauna 1482az geroztik. XV. mendeko azken hogeita bost urteetan ugaritu egin ziren jaunen aurkako auziak, bai askotan nekazariek auzi horiek irabazi ere. Oro har, nekazariek lortu zuten bidegabeki ezarritako zergak, lanetan ordaindu beharreko zerbitzuak, eta abar kentzea, baina ez zuten lortu jaunen eskumenetik ateratzea. Ermandadeen babesari esker, nekazariek lortu zuten baita ere indarkeriazko presioari aurre egitea eta ordena publikoa ziurtatzea jaunen eraso sarrien aurrean.\nIkus dezakegunez, eta arestian ikusi dugunez, jaunek nekazarien soberakinak beretzeko erabili izan zituzten bideak zaharkituak geratu ziren. Estatua zen orain, sarrerak zergen bidez hartzen baitzituen, sarrera horiek berriro banatuz nobleen bizi maila eta nobleek gizartean zuten lehentasuna bermatzen zuena. Hala, XIV. mende erdialdeaz geroztik, estatu feudalismoaren edo feudalismo zentralizatuaren aldia hasi zen nagusitzen."}
{"id": "395945", "revid": "1545", "url": "https://eu.wikipedia.org/wiki?curid=395945", "title": "Gizarte feudalaren krisialdia Euskal Herrian", "text": ""}
{"id": "395946", "revid": "1545", "url": "https://eu.wikipedia.org/wiki?curid=395946", "title": "Feudalismoaren krisialdia Euskal Herrian", "text": ""}
{"id": "395947", "revid": "1545", "url": "https://eu.wikipedia.org/wiki?curid=395947", "title": "Antso VII.a", "text": ""}
{"id": "395952", "revid": "105290", "url": "https://eu.wikipedia.org/wiki?curid=395952", "title": "Valentziako etxe orratz garaienak", "text": "Hau Valentziako eraikin garaienen zerrenda da:\nValentziako puntu garaiena.\nValentziako puntu garaiena l'Assut de l'Or zubiak du, 127 metro garai delarik baina ez da etxe orratz kontsideratzen bizigarria ez bait da."}
{"id": "395953", "revid": "105290", "url": "https://eu.wikipedia.org/wiki?curid=395953", "title": "Baby futbol", "text": "Baby futbola hamaika jokalariko futboletik eratorritako kirol bat da. Uruguain, Txilen, Argentinan eta Kolonbian asko praktikatzen da eta areto-futbolaren oso antzekoa da. Baby hitzak zerbait txikia esan nahi du, eta kasu honetan jokalarien kopuruari eta jokalekuaren tamainari egiten dio erreferentzia. Areto-futboleko kantxa ez bezala baby futbolekoa 15 x 28 metrokoa da. Kirol hau Txilen gorantz ari da, oso joko lehiakorra zeinean baloia bizkor kontrako kantxara eramatea funtsezkoa baita. Adin guztietako jendeak praktikatzen du, eta lehiaketen bidez neurtzen dute trebetasuna."}
{"id": "395954", "revid": "58701", "url": "https://eu.wikipedia.org/wiki?curid=395954", "title": "Faltzesko matxinada", "text": "Faltzesko matxinada 1357ko abuztuaren 7an Erriberako herri horretan izandako nekazal-matxinada izan zen. Faltzesko nekazariek matxinada abiatu zuten zergen igoeragatik. Nafarroako Karlos II.ak erregeak frantziarren aurkako gerra gastuei aurre egiteko zergak igo zizkien faltzestarrei. Herritarrek ordaintzeari uko egin zioten, eta erregeak bere anaia bidali zuen egoera bideratzera. Nekazari talde batek, ordea, eraso egin zion segizioari, eta erretiratu egin behar izan zuten. Erregearen mendekuz, herriko uzta eta ondasunak ondatu zituzten, eta hemeretzi nekazari zigortu. Horietatik zortzi urkatu egin zituzten.\nMatxinada.\nFrantziako Erresuman zituen gerra gastuak zirela eta, Karlos II.ak zergak handitu zizkien faltzestarrei 1357an. Herriko nekazarien haserreak gora egin eta ordaintzea errefusatu zuten. Erregeak berria jakitean, Luis infantea bere anaia hara bidaltzea erabaki zuen. Baina herrira ailegatu baino lehen, abuztuaren 7an petxeroek trumilka eraso zuten segizio. Ezustean harrapaturik, infanteak bere bizia arriskuan ikusi eta zaldiz ihes egin behar izan zuen. Erasoan ez zegoen hildakorik baina bai zaurituak.\nEraso hartan parte hartu zuten biztanleetako batzuek hegoalderantz, Ebro zeharkatuz Gaztelako Erresumaraino, egin zuten ihes, erregearen mendekuaren beldurrez. Erregearen ofizialek dena den, herriko uzta eta ondasun guztiak hondatu zituzten eta hainbat atxiloketa egin zituzten. Kondenaturiko hemeretzi pertsonetatik zortzik, urkan heriotza-zigorra jaso zuten.\nIrailaren 27an erregeak barkamena eskaini eta iheslariak jaioterrira itzuli ziren.\nFaltzesko orduko egoera ekonomikoa.\nErresuman, nekazari komunitate askok lortu zuten beren petxak aldi baterako beheratu edo barkatzea, XIV. mendearen erdialdeaz geroztik indarrean jarri zen zergak igo egin zuen nekazari komunitateek ordaindu behar zuten nahitaezko tasa kobrantza. Faltzesko nekazariek 1357an egin zuten matxinadari eta geroztik matxinatuei bahitu zitzaizkien ondasunei erreparatuz gero, aise ikusten da izurriaren eta zergaren eraginez zerga presioa igo egin zela. Faltzeseko biztanleei abuztuan bahitu zitzaien uztaren kopurua 4.788 lakari garikoa eta 3.392 lakari garagar eta olokoa izan zen. Ogia egiteko ziren 4.788 lakari laboreei hurrengo urteko uztarako aleei zegokion zatia kendu behar zitzaion lehenik 1etik 4ra edo 1etik 5erako etekinarekin, gutxi gorabehera 1.000 lakari; gero petxa kendu behar zitzaion, 425 lakari alegia, eta, beraz, 3.363 lakari gelditzen ziren. Faltzeseko biztanleen artean 210 ziren petxa ordaintzen zuten suak, 1350eko Diruen Liburuaren arabera, alegia, 700 edo 800 bat biztanle, su bakoitzak 4 biztanle baino gutxiago izango zituela kalkulaturik, kontuan hartu behar baita oso denbora gutxi iragan zela izurria bukatu zenez geroztik. Kalkulatu izan da gizabanako batek 4 lakari eta 2 erregu gari kontsumitzen zuela urtean, beraz Faltzesko 700 edo 800 biztanleei jatekoa emateko 3.150 eta 3.600 lakari gari behar ziren.\nAlegia, arestian aipatu ditugun 3.363 lakariekin, faltzestarrek, beren buruen hornidura bermatu ondoren, ez zuten gari soberakinik.\nGainera, kontuan hartu beharra dago izurriaren aurretik Faltzesen 552 su zeudela, 1330eko Diru Liburuaren arabera, 1350ean, berriz, 210 zirelarik, eta, beraz, familia bakoitzaren zerga tasa bikoiztu egin zen izurritea eta gero. 1355etik aurrera, zerga laguntzak indarrean jarri zirenean, Faltzesko nekazariek 250 liberatik gora ordaindu behar zituzten, 400 lakari garik balio zuena, alegia. Aleei eta petxari zegokiona kendu ondoren biztanleen hornidura bermatzeko gelditzen ziren 3.363 lakarietatik 400 lakari horiek kenduz gero, argi ikusten da gariaren oreka hautsita zegoela. Hamar urtetan bortxazko tasa kobrantza bi aldiz asko igo ondoren, ez da harritzekoa Faltzesko biztanleak azkenean matxinatu izana. Hori guztia, esan beharra dago, XIV. mende erdi aldean gertatu zen, bai-urteetan, uzta txarrik gabeko aldian, alegia, mende hartako lehenengo berrogeita hamar urteetan izan zen krisi latzaren ondoren. Dudarik gabe, egoera askoz okerragoa izango zen ezurteetan eta goseteetan."}
{"id": "395955", "revid": "56334", "url": "https://eu.wikipedia.org/wiki?curid=395955", "title": "Urkamendi", "text": "Urkamendi edo urka (latinezko , sarde hitzetik ekarria) urkatze bidezko heriotza emateko tresna da, bereziki, kondenatuak zintzilikatzeko soka duena. Hedaduraz tresna hori dagoen lekuei ere aplikatzen zaie.\nAntzinako persiarrek jada ezagutzen omen zuten, Esterren Liburuaren arabera, Asuerok horrela hil baitzuen Aman. Egun oraindik erabiltzen dute heriotza zigorra ezartzeko Asiako zenbait herrialdetan, tartean Iran, Singapur edo Japonia."}
{"id": "395956", "revid": "1545", "url": "https://eu.wikipedia.org/wiki?curid=395956", "title": "Urka", "text": ""}
{"id": "395957", "revid": "512", "url": "https://eu.wikipedia.org/wiki?curid=395957", "title": "Urkabe (zutabe)", "text": "Urkabe (gaztelaniaz Picota) apainduta egon daitekeen zutabea da. Kondenatuak publikoan erakusteko erabiltzen ziren; askotan ere, justiziak eraginez hilarazien buruak edo gorpuzkinak erakusten ziren bertan.\nHistoria.\nEspainian oso ugari izan dira urkabeak; dena dela, Europa osoan erabili izan ziren.\nUrkabearen zigorra XIII. mendeko dokumentuetan agertzen da. Esaterako Gaztelako Alfontso X.aren Siete Partidas liburuan. Tratatu horretan zigor hau arinen arteko gogorrena bezala aipatu egiten da. Zigorraren helburua delinkuentearen desohorea guztien aurrean adieraztea zen. Dena dela, urkabe gehienak XVI. eta XVII. mendean altxatu ziren, batez ere Koroari gerrarako emandako diruaren truke jasotako zerga salbuespenei esker.\nUrkabe hitza dezente orokortu da eta askotan izen hori berez beste motatako zutabei ematen zaie, Espainiako rolloei adibidez. Azken hauek hiribilduetan altxatzen ziren, jasotzen zuten erregimena adierazteko, esaterako, erregearen menpekotasuna, elizaren menpekotasuna, e.a.\nEspainian Cadizko Gorteek, 1813ko maiatzaren 26an urkabeak botatzeko dekretua plazaratu zuten. Dena dela, Fernando VII.ak berriro ere baimendu zituen.\nUrkabe asko, denborarekin, kalbario moduan moldatu zituzten ez botatzeko.\nEuskal Herrian.\nGurean ere gordetzen dira urkabe batzuk, esaterako Lakuntza, Durango, Mendoza eta Zangotzakoa."}
{"id": "395958", "revid": "42829", "url": "https://eu.wikipedia.org/wiki?curid=395958", "title": "Kranba (konpartsa)", "text": "Kranba Bilboko Okupazio Mugimenduaren konpartsa da eta baita berrienetakoa, 2008an sortu baitzen. 2011 arte itxaron behar izan zuen txosna jartzeko.\nKomantxe izenarekin jaio zen arren, 2022an, bi urteko barne eztabaida prozesu baten ondorioz, Kranba! konpartsa izena hartu zuten. \nAuzoetako gaztetxe eta gazte asanblada ezberdinen identidadetik etorriko zen, Ama Lurraren, beraien lurraldean (auzo zein gaztetxeen) defentsa, eta udalaren jarrera autoritarioaren kontra jardutea du helburu konpartsa honek. Jaiak, gune herrikoi, kritiko eta partehartzaileak bihurtzeko ahalegina egiten dute."}
{"id": "395959", "revid": "1545", "url": "https://eu.wikipedia.org/wiki?curid=395959", "title": "Teologiko", "text": ""}
{"id": "395960", "revid": "41163", "url": "https://eu.wikipedia.org/wiki?curid=395960", "title": "Jansenismo", "text": "Jansenismoa Janseniusen doktrina da, Jainkoak aldez aurretik hautetsiak soilik salba daitezkeela baiezten zuena; doktrina horren aldekoek eragin zuten erlijiozko higikundea.\nEzaugarriak.\nJansen edo Janseniusen idatzietan oinarritzen den dotrina. XVI. mendean sortu zen higikunde hau, agustindarren eta jesuiten arteko istiluen ondorioz. Bost dira mugimenduaren oinarrizko ideiak:\nHorren kontra atera ziren jesuitak, giza borondateak salbamenean zerikusirik baduela esanez. Valencia, Lessio eta batez ere Molina izan ziren gatazka horretan parte hartu zuten jesuita ezagunenak. San Agustinen ideiak azaltzen dituen liburua idatzi zuen Janseniusek, baina jansenistek ez zuten lortu lan horrek beren kontra eragindako zigorra bertan behera gelditzea. Politikaren alorrean jansenismoak kontzientzia indibidualaren defentsa aldarrikatzen du estatu arrazoiaren aurrean. Jansenistek, lehenik, Richelieu kardinalak printzipe protestanteekin egindako aliantzak gaitzetsi zituzten Habsburgotarren kaltetan zirelako, katolizismoaren kaltetan beraz. Erregeak, bere ministroaren defentsan, aita santua bultzatu zuen jansenismoa zigortu zezan. Azkenean monarkaren boterea indartu egin zen eliza galikanoaren kaltetan. Jansenismoak botere politiko eta erlijiosoaren arteko harremanaren auzia mahaigaineratu zuen eta burgesiaren eta kleroaren zenbait sektoretan errotzea lortu zuen. Egoera laztu egin zitzaien pixkana: buldaren bidez zigorrak ezarri zizkieten 1642, 1653 eta 1656. urteetan; Mazarinen eta Luis XIV.a erregearen erasoak nozitu behar izan zituzten. 1669tik 1679ra bitartean, Elizaren bakea deritzonarekin, lasaitasuna iritsi zen Port Royalera. Harrezkero jansenismoa gero eta gehiago lotu zitzaion politikari eta berriro piztu zen borroka: elizari legedi bat betearazi nahi izan zion Luis XIV.ak, jansenistek onartu ez zutena. Port Royalgo abadetxea suntsitu zuen erregek 1709ko urriaren 29an.\nBestalde, Euskal Herriko iparraldean garrantzi handia izan zuen jansenismoak. Duvergier de Hauranne, Saint Cyrango abade izango zena, baionesa zen sortzez, bere iloba Martin de Barcos bezala. Horrela jarraitu zuten Frantziako Iraultza lehertu arte. Holandan aurkitu zuten erregeen eta aita santuen eraso horiengandiko babesa eta han sortu zuten eliza bereizia. Jansenismoa ez da Herbehereetatik kanpora hedatu baina eragin handia izan du XX. mendeko eliza katolikoan."}
{"id": "395961", "revid": "1545", "url": "https://eu.wikipedia.org/wiki?curid=395961", "title": "Jansenista", "text": ""}
{"id": "395962", "revid": "105290", "url": "https://eu.wikipedia.org/wiki?curid=395962", "title": "Zetano", "text": "Zetanoa edo hexadekanoa C16H34 formula kimikoa duen gas bat da. 16 atomo karbonozko hidrokarburo gas hau kristal solidoa edo isurkaria da. Uretan ez da urtzen, baina bai hidrokarburoetan, alkoholean, azetonan eta eterrean. 19\u00a0\u00b0C-an urtzen da. Petroliotik ateratzen da"}
{"id": "395963", "revid": "56334", "url": "https://eu.wikipedia.org/wiki?curid=395963", "title": "Zetano zenbaki", "text": "Zetano zenbakia (\"CN\" laburdura) gasoil mota batek duen eztanda egiteko edo berez pizteko joera adierazten duen zenbakia da. Zenbakia zehazteko gasoila zetano (irazekitzeko joera 100 duena) eta \u03b1-metilnaftaleno (irazekitzeko joera 0 duena) dituen nahastura batekin alderatzen da. Gasoilaren irazekiko joera bera duen nahasturan zetano proportzioa begiratzen da. Diesel motorretan zetano zenbakiak 40-70 bitartekoa izan behar du."}
{"id": "395965", "revid": "105290", "url": "https://eu.wikipedia.org/wiki?curid=395965", "title": "Mauresca Frac\u00e0s Dub", "text": "Mauresca Frac\u00e0s Dub raggamuffin-rap talde okzitaniarra da. 1998an Montpellierren sortu zen eta bost kidek osatzen dute, Chab, Benezet, Drac, Inti eta Massimok. Okzitanieraz, frantsesez eta batzuetan gaztelaniaz abesten dute.\nKanpo estekak.\nWebgunea\nTaldearen myspace orria"}
{"id": "395966", "revid": "71145", "url": "https://eu.wikipedia.org/wiki?curid=395966", "title": "Zaratas", "text": "Tas-Tas Irratiaren inguruko jendeak osaturiko konpartsa da."}
{"id": "395970", "revid": "71145", "url": "https://eu.wikipedia.org/wiki?curid=395970", "title": "Antzinaro Berantiarra Euskal Herrian", "text": "Azken Antzinaroa edo Antzinaro Berantiarra deitu izan zaio antzinaroaren eta Erdi Aroaren tarteko aldi historikoari. Beste era batean esanda, V-VIII. mendeak, gutxi gorabehera, hartzen ditu aldi horrek. Mende hauek giltzarri izan ziren euskaldunen historian, izan ere, baskoi izenarekin, protagonismo berezia izan baitzuten euskaldunek Europako herrien artean. Hain aldi garrantzitsua izanik ere, historiografiaren aldetik ezjakintasunaren eta aurreiritzi ideologikoen mende egon da. Arkeologiaren alorrean azken urte hauetan egin diren zenbait aurkikuntza garrantzitsuri esker, mende hauei buruz genituen ezagutza asko hankaz goratu egin dira.\nEuropako testuingurua.\nMigrazio mugimenduak.\nEuropako historia sakonen markatu duten fenomenoetako bat, dudarik gabe, migrazio mugimendu handiak izan dira, mende askotan gertatu baitziren, eta dramatikoak izan ziren sarritan. Gaur egun, gertaera hori iraupen luzeko fenomeno tipikotzat hartzen dute historialariek, historiaurreko migrazio mugimenduekin hasi eta XIII. mendean, Errusia eta Hungariaren gaineko mongolen presioarekin bukatu baitziren.\nBi mila urte baino gehiago izan ziren beraz herri nahasketa handi hau ikusi zutenak, eta, esan dugun bezala, Europaren etorkizuna markatu zuten. Inbasioak akademikoki, ohituagoak gaude hitz horrekin ez ziren bada izan noizbehinkako pasarteak, ez pasarte bakanak, aitzitik, gure iraganaren konstante iraunkor eta sakona dira. Gaia ondo ezagutzen duen batek seinalatzen zuen bezala, Europa mendebaleko eta hegoaldeko biztanleriaren egonkortasuna, hain erraz gertaera mugiezintzat hartzen duguna, aski egoera berria da, Europako ekialdeak oraindik iritsi ez duena (L. Musset). Duela ia hogeita hamar urte idatzi baziren ere, Balkanetako gertaerak ikusirik, guztiz gaurkoak gertatzen dira hitz horiek.\nLehenengo milurtekoaren bigarren erdiaren parte handi batean Pirinio mendebalaren inguruetan bizi izan ziren zenbait gertaeraren analisia egitea da analisi sintetikoa, nahitaez atal honen helburua. Ageriko gauza da, esandako guztiaren argitan, geografia inguru horretan migrazio mugimenduek izango zuten indarra. Ez ditugu hemen aztertuko lekualdatze horiek eragin zituzten arrazoi sakon, nahasi eta askotarikoak, baina gogoratuko ditugu, L. Musseti jarraiki, K. o. IV. mendetik aurrera izan ziren mugimenduen daturik adierazgarrienak. Lehen uholde handia laugarren eta bosgarren gizaldien artean gertatu zen; ezaugarri nagusiak migrazio mugimenduen hedadura handia (Pontoko estepatik Iberiar penintsularaino), eta Inperioaren barnean izan zituen efektu dramatikoak izan zituzten. Hunoak, alanoak, bandaloak, sueboak, burgundiarrak eta godoak izan ziren mugimendu horren protagonista nagusiak. Alabaina, haiek sortutako egitura politikoak godoenak izan ezik, guztiz pasakorrak izan ziren.\nAskoz ere iraunkorragoak izan ziren bigarren mugimendu baten ondorioak; haren protagonistek Inperioaren parte handi bat okupatu zuten V eta VI. mendeetan, eta pixkana-pixkana zabaldu ziren, erakustaldi militar handirik gabe. Hori dela-eta, ez da gauza erraza haien mugimenduak denboran zehaztasunez kokatzea. Frankoek Europako etorkizunean izango zuten protagonismo erabakiorrarekin erakutsiko dute ondoen bigarren migrazio mugimendu honen sendotasuna. Lehorreko migrazio horiekin batera, Europako Atlantiko aldean izan ziren V. eta VI. mendeetan itsasoko migrazioak ere, heruloak, saxoiak, angloak, jutoak, piktoak, eskotoak eta bretoiak tarteko zirela. Seigarren mendearen hasieran, baretzen hasiko dira migrazioen astinaldi horiek, eta formazio politikoak hasiko dira sortzen, Europako mapa gauzatuko dutenak, nahiz eta duda-mudazkoak izan oraindik. Vouill\u00e9ko garaipenaren ondoren (507), frankoek Galiaren parte handi bat hartu zuten, eta erreinuaren hiriburua Toledora aldatzera behartu zituzten bisigodoak. Anglosaxoiek Bretainian eta ostrogodoek Italian osatzen zuten protagonista nagusien zerrenda, beste herriak ere ahaztu ezin diren arren (sueboak, burgundiarrak, alamanak, bavariarrak); baina berehala beretuko zituzten haien egitura politikoak, bisigodoek lehengoenak, eta frankoek gainerakoak. Egonkortasun politiko hura ordea itxurazkoa zen, eta ez zuen askorik iraun. Justinianok, antzinako Erromatar Inperioaren \"pars Occidentis\" hura berreskuratzeko ahaleginetan, erreinu ostrogodoa desegin zuenean, lonbardiarrek bete zuten ostrogodoek utzitako hutsunea; hala, beren lurraldeak utzi zituztenean Italian sartzeko, domino efektu bat eragin zuten, hainbat herri mendebal aldera erakarriko zituena (avaroak, bulgariarrak, eslaviarrak).\nMigrazio uhin horien ondoren, VII. mendean zehar, nolabaiteko lasaitasun aldi bat ezagutuko du Mendebaleko Europak.\nMende horretan ez zen kanpotik presiorik izan, baina itxura besterik ez zen. Gertu zegoen ordurako Europa kristauaren kontrako bigarren erasoaldi bat L. Musseten hitzetan, VIII. mendean hasiko zena. Demografiaren aldetik, eragin nabarmena izan zuen gure kontinentearen ekialdeneko parteetan, herri eslaviarrek hartuko baitzituzten ia osorik. Europa mendebalean, berriz, ondorioak gehiago izan ziren politikoak.\nIberiako Penintsulako parte handi bat errealitate berri eta ahaltsu baten mende geratuko da, luzaro geratu ere, islamaren mende alegia. Izan ere, Europako bihotzaren kontra egindako erasoak huts egin zuen arren, ardura handia izan zen islama kristau munduarentzat, mende asko iraun zuena.\nEskandinaviako leherketa handia izan zen Europako mendebalak pairatu zuen azken astinaldia, baina haren mugimenduak, gure geografia eremuari dagokionez, atal honetako muga kronologikoetatik kanpo geratzen dira.\nPirinio mendebaleko eremua.\nVI. mendea arte.\nPirinio inguruak, jakina, ezin izan zuen Europako patua markatuko zuen migrazio uholde izugarri horretatik aparte geratu.\nInbasioen hasieratik bertatik, Pirinioak izango dira suebo, alano eta bandaloen Hispania erromatarrean sartzeko ahaleginen gertaleku nagusia. Lehen unean, Pirinioetako igarobide nagusietan ziren defentsa sistemek geldiarazi zituzten, baina Akitania eta Novempopulaniako zabaldiak ostu ondoren, Pirinioak igaro (409), eta penintsulako euskal lurrak gurutzatuz, hegoalderantz egin zuten.\nGeroxeago, beste talde bat, bisigodoena oraingoan, sartuko zen penintsulan; zenbait gorabeheraren ondoren, Inperioko federatu bihurtuta bukatu zuten, bandalo eta alanoen kontrako borrokan. Walia eta Honorioren arteko itun batek ordea (418), gertaeren ildoa aldatuko zuen: bisigodoek \"Aquitania Seconda\" jasotzen dute beren herriarentzat, eta penintsulatik alde egiten dute, Pirinioen iparraldean, \"Regnum Tholosanum\" berria osatzeko.\nHurrengo urteetan (418-507) hiru gertari nagusi izango dira, batez ere gure eremuari eragingo diotenak, eta, horren ondorioz, hango egonkortasuna hautsiko dutenak: aurrena, sueboen espantsionismoa, hainbat gertaera eragingo duena eusko lurretan; bigarrenik, bagauda higikundea, Inperioko hainbat eskualde astindu zuen matxinada bortitza (horien artean, Ebroren erdiko ibarrekoa); hirugarren, bisigodoen esku hartzeak aipatu behar dira: bisigodoak, Akitaniatik abiatuz, gure geografia eremuan jardungo dira, lurrak kontrolatu eta ordena berrezartzeko kanpainetan, bai bagauden kontra, bai sueboen kontra; prozesu luzea izan hori, Tarraconensearen kontrako Eurikoren eraso gogorrarekin (472), gudaroste garrantzitsuen sarrerarekin (494), eta, azkenik, egoerak berez ekarri zuen bisigodoen behin betiko finkatzearekin (507) bukatu zena. Aipatu beharrekoak dira, azkenik koadroa osatzeko, heruloen eta saxoien erasoak Bizkaiko golkoan, Hidazio eta Sidonio Apolinarren lekukotasunetan jasoak.\nGertaera horiek, hain segidakoak eta traumatikoak izanik, nahitaez izan behar zuten eragina euskal lurretan; izan ere, erdi erditik gurutzatzen zituzten lur horiek espedizio militarren joan-etorrien lekuko mutuak izan ziren komunikabide garrantzitsuek.\nHala ere, ez dirudi oso aktiboa izan zenik gure geografia eremuko biztanleen jarrera (ezagutzen diren lekukotasunen arabera), eta kontraste handia egiten du VI. mendearen bigarren erditik aurrera erakutsiko duten dinamismo izugarriarekin.\nVI. mendetik aurrera.\nPirinioen hegoaldean, ondo ezagunak dira garai hartako kronikariek jasotzen dituzten gertaerak. 581ean hasi zen baskoien kontrako Leovigildoren kanpaina, baskoien eta bisigodoen monarkiaren arteko mendeetako liskar aldia, askotan eta askotan aztertu eta eztabaidatu dena. Juan Biclarokoak dioenez, Leovigildo erregeak Baskoniako parte bat hartu eta \"Victoriaco\" izeneko hiria sortu zuen, Gasteiz, Bitoriano edota Arabako inguruko beste lekuren batekin identifikatu izan dena.\nPasarte horren ondoren, behin eta berriz agertuko dira kroniketan baskoien eta bisigodoen arteko borrokak, gure mendeko bibliografiak ere asko landu dituenak.\nGai hau orain sakon aztertu ezin badugu ere, esan beharra dago badela borrokaldien lekukotasunik Rekaredo, Gundemaro, agian Sisebuto, Suintila, Txindasvinto, Rezesvinto, Wamba, eta azkenik, Rodrigoren erreinaldietan.\nAlegia, bederatzi errege godok, gutxienez, mugitu behar izan zituzten beren armadak penintsulako baskoiak kontrolatzeko eta menderatzeko ahaleginetan. Ez zuten inoiz beren asmoa oso-osorik mamitu.\nBaskoien ekimenetako batzuk handiak izan ziren. Rezesvintoren erreinaldian, adibidez, 653. urtean, Zaragozari setio jartzera iritsi zen espedizio batean parte hartu zuten. Kasu horretan, monarkia bisigodoko erregenahia zen Froiaren aliatu gisa zetozen.\nTajon, Zaragozako apezpikua, gertaera horien lekuko izan zen; hiri barnean zegoen setioaren garaian, eta gutun batean eman zion setioaren berri bere Bartzelonako kide Kirikori. Froia Rezesvintoren kontra altxatu zen dio, eta, krimen hori zela eta, baskoien herri krudela, Pirinio mendietatik aterea, lurrak errautsiz batera sartu zen Iberian (?) Kristau askoren odol errugabea isuri zen. Batzuei lepoa moztu zieten, beste batzuk geziz eta era guztietako arma jaurtigaiez zauritu zituzten. Preso kopuru handia altxatu zuten, eta sekulako harrapaketak egin zituzten. Jaungoikoaren tenpluetara ere eraman zuten zorigaitzeko gerra hau. Aldare sakratuak suntsitu zituzten.\nEzpatak hartu, eta elizgizon asko txikitu zituzten, eta gorpu asko utzi zituzten lurperatu gabe, zakurrek eta hegaztiek jan zitzaten. Hitz horiek adierazten dutenez Abilio Barbero eta Marcelo Vigilen hitzetan, baskoiek, Pirinioetako eskualdean independenteak izateaz gainera, bazuten antolamendua eta indarra gai bihurtzen zituenak esku hartzeko berea baino askoz nazio ahaltsuagoen bizitzan.\nD\u00edaz y D\u00edazek argitaratu berri du himno bisigotiko bat, kanpainan irteten den gudaroste baten (\"de prefectione exercitus\") agur ospakizunetarako ondua; orain argitzea ez dagozkigun baina guztiz sinesgarriak diruditen arrazoiengatik, egile honek 653ko udan gertatu zen espedizio gogorrarekin lotzen du himno hori, baskoien kontra bisigodoek egin zutenarekin hain zuzen, goian aipatu den baskoien sarrera bortitzaren ondoren. Gainera, Froia aipatzen bide da himnoaren bertsoetako batean (45. bertsoan), eta baita baskoiak ere, barbaro eta gupidagabetzat deskribatuak (31-32 bertsoak); haien bihotz gogorkeria eta paganismoaren kontra, adierazten da kristauen eskubidea, Kristoren odolak berrerosiak baitira, eta bataioak birloratuak, beren arerioen kontra.\nPirinioen iparraldean gertaerak orobat izan ziren ikusgarriak. 541ean borrokatua zen Klotario iparraldeko baskoien kontra, eta baskoiak izan ziren garaile. Barberok eta Vigilek aipatzen duten bezala, urte batzuk geroago, baskoiak beren mendietatik jaitsi zirela kontatzen digu Gregorio Tourskoak, mahastiak eta soroak suntsitu zituztela, etxeak erre, eta gatibu eraman zituztela asko eta asko, aziendak ere ostuta. Haien kontra jardun behar izan zuen Austrobaldo jeneral merovingiarrak, aski zorte txarrez ordea.\nDirudienez, VI. mendearen azken herenean, erreinu frankoaren mugetan sartu nahian zebiltzan Pirinio iparraldeko baskoiak, non kokatu bila. Lortu zuten, dirudienez; Ravenako kosmografoak (VII. mendearen bukaeran idatzitako dokumentua), esaten baitigu Akitaniari \"Guaskonia\" deitzen ziotela, edo baskoien lurra (\"Vasconum patria\"); urte batzuk lehenago Gregorio Tourskoak \"Novempopulania\" zeritzon Aktianiaren hegoaldeari, eta Pirinioetako mendialderako gordetzen zuen \"Vasconia\" hitza, Barberok eta Vigilek dakarten bezala. VII. mendean zehar Teodoberto II.ak, Teodoriko II.ak, Txariberto II.ak, Dagoberto I.ak, Pipino Heristalgoak, liskar etengabeak izan zituzten, baita frankoek 768an Akitania konkistatu ondoren ere, eta orobat Karlomagnok bere seme Ludovico Piorentzat, Orreagako hondamendiaren ondoren, Akitaniako erreinua sortu eta gero ere.\nHala bada, gai ziren Pirinioen bi aldeetako baskoiak Barberok eta Vigilek zioten bezala, garai hartako bi monarkia ahaltsuenen bizitzan, frankoen eta bisigodoen bizitzan, indarrez esku hartzeko. Karlomagnoren seme Ludovico Pioren biografoak kontatzen du, nola zeramatzan errege gazteak soinean, Padeborneko biltzarraren aurrera aurkeztu zenean, aitaren aginduen arabera, euskaldunen tankerako jantzi motz eta biribila, atorreko mahukak erakutsiz, estaliak zangoak, ezproiak oinetakoetan loturik, eta jabalina bat eskuan. Izango zuen indarrik euskaldunen izenak dio hitzez hitz Lakarrak, monarkiako seme lehena horrela aurkezten zutenean gortearen aurrean. Dudarik gabe, era horretan lausengatu nahi zituen bere mendeko borrokalarienak, eta aldi berean Luisen sarrera erreinu berrian prestatu.\nEta hementxe iritsi gara auziaren mamira.\nZein dira baskoi hauek, non bizi dira, nola antolatzen zuten gizartea? Hasteko, arrazoizkoa dirudi pentsatzea izan behar zuela ekintza haien atzetik, nahitaez, azpiegituraren bat, antolamendu militarren bat nahiz eta guztiz txikia izan, babeserako erabiliko zituzten herri gotortuak eta, hala, ere, hau baiesten zen duela gutxi: baskoien ekinaldiak primarioak ziren, instintuzkoak, inolako mekanismo konplexurik gabeak (Sayasek dioen bezala).\nEgia ote da beraz baskoi haiek, gure egunotako bardoren batek kantatzen duen bezala, turuta hutsaren hotsetara biltzen zirela, eta, etsaiak garaitu ondoren, lasai lasai etxeratzen zirela, sutondoan atseden hartzera? Ez dirudi ez oso gauza logikoa, eta sinesten nekeza da. Laburturik ikusiko ditugu orain garai honetako auzi eztabaigarrienetako batzuk.\nAntzinaroaren hondarrak.\nAurkikuntza arkeologiko berriak.\nBenetan eskasa zen duela hamar urte garai garrantzitsu honi buruz genekiena.\nLaster aipatuko dugun haitzulo artifizialen fenomeno ohargarriaz gainera, ezagutzen ziren Antzinate Berantiarreko aurkikuntza batzuk ere, txikiegiak ordea eta, gure ustez, beren ingurunetik kanpo aztertuak. Albisteen zerrenda oso laburra zen. Dozena erdi aurkikuntza ustekabeko Araban, Bizkaian pare bat eta ezertxo ere ez Gipuzkoan.\nAzken urteotako aurkikuntzek ordea, datuen kopurua asko zabaltzeaz gainera, Kopernikoren bira izan dira gure ezagutzen egoeran, eta duela hamar urte pentsaezinak ziren interpretazio aukerak zabaldu dituzte.\n1987an Aldaietako nekropolia aurkitu zen, Langara-Ganboako udalerrian, Gasteiztik gertu. Aintzirako urek kalte handia egin bazioten ere, ehunetik gora hilobi agertu ziren, tipologiaz antzekoak denak. Zulo soileko hilobiak dira; gorpua egurrezko hilkutxa batean dago sartua, hornia eta ehortz gordailua zeuzkala aldamenean, kalitate nabarmenekoak zenbait kasutan. Multzokatuak zeuden hilobiak, eta espazio libre zabalak zeuden multzoen artean. Zenbaitek hilobi zerrenda luzeak osatzen zituzten. Beste batzuek, berriz, antolamendu guztiz desberdina zuten: bazen lehen maila bat horni aberatsekoa, eta, haren gainean, zenbaitetan, baita hiru hilobi maila desberdin ere.\nOso deigarria gertatzen da, dudarik gabe, bai hilobien orientazioan, bai gorpuen posizioan edo zenbait ehortz gordailuen presentzian dudarik gabe, aztikeriazko esanahia dute, antzematen den ehorzketa errituen ugaritasuna. Emaitzak, zenbait kasutan, ikusgarriak dira: badira bururik gabe lurperaturiko gorpuak, badira hezurdurak postura berariaz bortxazkoetan, zaldien hortzak ageri dira zenbait hilen ondoan, eta abar.\nBaina gure gaiari dagokionez, horniduretan ageri den arma kopuru handia da daturik aipagarriena. Arma horiek, batere dudarik gabe, gure aroko VI. eta VIII. mendekoak dira, hau da, hispaniar historiografiak aldi bisigotikoa deritzan garaikoak, eta galiar historiografiak, berriz, aldi frankoa, eta zehatzago, merovingiarra deitzen duenekoak.\nBaina, eta lehen begiratuan pentsa daitekeenaren kontra, Aldaietako nekropolisak geografikoki Hispanian dagoen arren, eta ari dagokion eremuan, guztiz harritzekoa bada ere, merovingiar aldiko en ehorzketa errituen kultura ezaugarri guztiak ageri ditu. Ahalik eta hobekien saiatuko gara hori azaltzen.\n\"Peregrinatio Gothica\" luze hura aztertu duten arkeologo eta historialariek hainbat kultura mota berezi dituzte K. o. I- IV. mende bitartean: Wielbarkekoa Pomeranian, Przeworskekoa Polonia erdialdean eta Txernyakhovekoa Ukrainan, besteak beste. Kultura gotiko horiek oso desberdinak dira: batzuek beren sorlekuko hilobiratze ohiturak gordeko dituzte, eta beste batzuek, berriz, okupaturiko herrien ohiturak beretuko. Denetan izango da, ordea, ezaugarri komun bat, definiziozkoa: beren hilobietan ez da armarik ageri. Eta gauza bera gertatuko da bisigodoak Erromatar Inperioan sartzean, luzaro harat-honat ibili arren behin betiko Toledoko erreinuan kokatzen diren arte. Badira, jakina, zenbait salbuespen, baina hain da zabaldua ohitura hori, non iritsi baitira proposatzera, teoria argigarri gisa, gai honi buruz bazela tabu sendo bat godoen artean.\nAitzitik, VI. eta VII. mendeetako mundu frankoaren ezaugarririk baldin bada, bisigodoentzat deskribatu berri dugunaren kontrakoa da hain zuzen ere. Orriotan ezin dugu \"Regnum Francorum\"en formazio prozesua agertu, baina gauza da erreinu haren hilobiratze ohituren mende geratuko dela gure kontinentearen parte handi bat, Mantxatik Danubio Erdiraino, eta Saale ibaitik Pirinioetaraino. Badira milaka ehorzketa gune, ondo ezagutzen direnak eta europar arkeologoek joan den mendeaz geroztik sakon aztertu dituztenak; horien arabera, ehorzketen ezaugarri nagusiak definitu ahal izan dira, horniduren bidez hain zuen.\nEta armez osatuak izatea da, erasorako armez batez ere, horniduren ezaugarri nagusia: hala adibidez \"francisca\" edo gezi-aizkora disimetrikoa, \"scramasax\"a edo ezpata aho-bakarra, eta lantza. Ez dira hain sarriak izango, aldiz, defentsazko armak, hala kaskoak eta ezkutuak, edota bi ahoko ezpata luzea; azken hori zaldi gainean borrokatzen ziren buruzagiek erabiltzen zuten. L. Mussetek dioenez, antzekoa da koadroa, aldaketa txikiak gorabehera, aipatu dugun geografia eremu osoan.\nAldaietako hilobiratzeak bete-betean sartzen dira paradigma horretan. Lantza puntek, \"scramasax\"ek eta batez ere borrokako aizkoren tipologia aberatsak, Europa mendebaleko nekropolien testuinguruarekin lotzen dute. Aurkitutako armen kronologia VI. mendearen bigarren erditik VII. mende osora, edota hurrengoaren hasierara, luza daiteke.\nAurkikuntza berez izan zen garrantzitsua.\nBaina are garrantzitsuagoa izan da kronologia eta ezaugarriak antzekoak dituzten beste zenbaiten aurkikuntza: Buzagako nekropolia (Elortz, Nafarroa), Finagakoa (Basauri, Bizkaia), San Pelaiokoa (Dulantzi, Araba), eta orobat antzinatik ezagutzen ziren beste batzuen berrinterpretazioa, datu berrien argitan egin ahal izan dena: Iru\u00f1ako nekropolia, Arabako aurkikuntzak, hala Gere\u00f1u, Salvatierrabide, Gere\u00f1a edo Gasteiz.\nAldaieta ez da, beraz, gertaera bakana, aitzitik, transzendentzia historiko handiko aurkikuntza da. Kultura errealitate berri bat, oso garrantzitsua, adierazten duten aski leku aurkitu dira jadanik, eta errealitate berri horrek, oro har, filiazio frankoko testuinguruekin du zerikusia.\nAurkikuntza arkeologiko mota hauen berri ematerakoan, ez da gure asmoa izan inolako berezitasunik azpimarratzea, agertu berri den lanen batean egozten zaigun bezala. Izan ere, esan da gertaera hori ez dela hain bitxia, eta balizko bitxitasun horren kontra, beste nekropolietako datuak aipatu dira: Ta\u00f1ine eta Sullascabras (Soria), Daganzo de Arriba (Madril), eta Casteltierra (Segovia). Ezagutzen ditugu eta ezagutzen genituen nekropoli horiek, eta, halere, esandakoari eusten diogu. Ez da hau leku egokia argudioak xehetasunez ematen hasteko, baina azpimarratu behar da ez garela aizkora txiki batez ari, edota ezpatatxoren batez aipatu berri ditugun penintsulako nekropolietan bezala, ez; badira zenbait \"scramasax\", berrogeita hamarren bat lantza, eta borrokako hogeita hamar aizkora baino gehiago, Aldaietakoa bezalako nekropoli batean jasoak denak, bestalde, erdizka bakarrik gorde den nekropoli batean.\nBuzagan, oraindik induskatu ez den arren, azaleko geruzetan aurkitu diren materialen artean badira hogeita hamar bat arma, horien artean ezpata motz aho-bakarrak, sastakaiak, lantzak eta gezi puntak.\nHorixe bera gertatzen da aipatu ditugun hemengo nekropolietan, alegia, arma asko dela denetan; eta araua da hori, ez salbuespena.\nArmen auzia, gainera, beste argudio bat besterik ez da, esanahi bereko beste argudio horiei erantsi beharrekoa. Brontzezko ontziak, metalezko eranskinak eta epai helikoidaleko heldulekuak dituzten egurrezko ontziak, beste materialen artean, denak dira penintsulako nekropoliekin baino areago, kontinentekoekin loturik dauden gauzakiak.\nArazo nagusia, gainera, aurkikuntza horiek beren testuinguruan txertatzea da, eta berekin ekar ditzaketen ondorio historikoak aztertzea, orain horretan sartu ezin bagara ere. Zenbait lagunen babes sendoa jaso duten interpretazio proposamen batzuk eman ditugu aditzera, baina, aldi berean, beste horren besten aurkako iritzia ere sortu dute. Gauza guztiz normala da hori, eta, are gehiago, oso positiboa ere bada gure iraganaren ezagutza iritsi nahi baldin bada.\nGauza ez baita nork duen azken hitza, aldiz, betidanik oso zailtzat jo den garai baten historiografia indarberrituko duen eztabaida sortzea da hemen funtsezkoena.\nAldaietako aurkikuntzak, izan ere, historiografiak kontuan hartu gabeko interpretazio arazoak sortu ditu. Ondo dakigu denok zer nolako pisua duten historiografia tradizional deritzaten horiek. Antzinate berandukoan, eta parterik ekialdekoena salbuetsita, muga zehatz baten gisara ikusi izan dira Vouill\u00e9z geroztik Pirinioak; hala, alde baterako nahiz besterako nohiz behinkako sartu-irtenak kenduta, iparraldeko parte \"franko\" bat eta hegoaldeko parte \"bisigodoa\" banatzen zituzten.\nGogora ditzagun, adibide gisa, Pirinio eta Akitaniako mundua primeran ezagutzen dituen Michel Rouche bezalako baten hitzak; hark, aldi horri dagokiola, honela dio: zibilizazio komun bat zabaltzen zen Pirinioetako katearen bi aldeetan. Zibilizazio eredu berbera zuten Paulino Nolakoa bordelesak edo Calahorrako Prudentziok. Senatore familiek mendien bi aldeetan zituzten lurrak. Erromatar Pirinioak ez ziren inoiz hesi izan. Eta horraino, ados gaude.\nHonela segitzen du ordea: Baina hesi bihurtu ziren germaniar inbasioekin? Pirinioek muga papera jokatu zuten erdialdean eta mendebalean. Eta, hortxe osatu zuten bisigodoek hasieran, VI. mendean batez ere, eraginkortasunik handieneko sare bat.\nAntzeko iritzia dute beste askok ere.\nGure indusketen datuek ordea gezurtatu egiten dute, erabat gezurtatu ere, ikusmolde hori. Mendebaleko Pirinioak (horiei buruz ari baikara) ez ziren inoiz izan frankoen eta bisigodoen munduen arteko muga. Muga hori, izatekotan, hegoalderago zegoen, Ebro ibaiaren goi arroaren inguruetan.\nBaskoien espantsionismoa eta \"Victoriaco\"ren sorrera.\nArkeologia aurkikuntza hauek oso lagungarriak izan daitezke euskal historiografiaren auzi bizienetako batzuk ulertzeko.\nHorietako bat da, esate baterako, baskoien eta bisigodoen betiko kontrakotasuna, historiari ideologia pisu gehiegiz begiratzen dutenentzat harrotasun edo haserre sorburu (kasuen arabera) izan dena, eta, aitzitik, interpretazio enigma gertatu zaiguna iragana halako distantziaz aztertu nahi dugunoi.\nBaina auzi nagusia, hemen, gogoratzea baino, borrokaldi horiek espazioan kokatzea da, eta protagonista izan zituzten haien berri gehixeago izatea.\nBada datu bat, hori bai, ezin ukatuzkoa.\nAutrigoi, barduliar eta karistiar bezalako antzinako etnonimoak desagertu egin dira erabat ia kroniketatik, eta haien ordez, baskoi izena ageri da nonahi. Edo, beste era batera esanda, garai horretako idazleek baskoiak aipatzen dituztenean, kontatzen diren gertaerak jatorrizko lekuari ez dagozkien geografia eremuetan kokatzen dira.\nSaiatu dira batzuk ez zen S. Albornoz lehena izan horretan, bai ordea sutsuena, aldaketa horiek baskoien hedapen fisiko gisa agertzen; haien arabera, Akitaniako lurrak eta gaurko lur baskoiak jendeztatu zituzten baskoiek, eta baskoi bihurtu.\nBeste batzuek berriz J. Caro Barojak eta K. Mitxelenak, adibidez, herri baten hedapena baino, etnonimo batena, alegia, herriaren izenarena, ikusi dute izendapenen aldaketa horretan.\nDirudienez, garrantzi berezia du arabar lurraldeak honetan guztian. Novempopulaniako zabaldien alderako mugimendu ustezkoa azkar jaso zuen frantses historiografiak, interpretatuz zenbaiten ustez, gehiegikeriaz, Gregorio Tourskoaren lekukotasun ezaguna (587), lehenago aipatu duguna.\nEuskal sakonunearen alderako baskoien hedapen hipotetiko hura, jadanik A. Oihenartek aipatzen zuen arren, geroago zabaldu zen historiografian. Shultentek, 1927an, \"Victoriaco\" Bitorianorekin berdindu zuen, eta, horren ondorioz, erreferentzia horien arabera, baskoiak Arabaren jabe ere baziren; era horretan, Shultenen ustez baskoiek konkistatu zituzten barduliar, autrigoi eta karistiarren lurra. Shultenen ideia horrek, ordea, gero eta eztabaidagarriagoa dirudien uste batean du oinarria; alegia, okerreko gauza dirudi pentsatzea Leovigildok Johannes Biclarensisen lekukotasunaren arabera, baskoiak garaitu (581), eta haien lurren parte bat okupatu ondoren, fundatu zuen hiri bera dela gaur egungo Bitorianoko hiria.\nHala, kontatzen du Johannes Biclarensisek, 581. urtean Leovigildok gaurko Baskoniako parte bat konkistatu zuela, eta fundatu zuela hiri bat Victoriaco izenaz ezaguna (\"Anno V Tiberii, qui est Leovigeldi XIII annus. [?] 3. Leovigildus rex partem Vasconiae occupat et civitatem, quae Victoriacum nuncupatur, condidit\"). Kronikariak ez dio besterik, ez du zehazten zein parte okupatu zuen errege bisigodoak, eta, jakina, ez du seinalatzen delako hiria gaurko Arabako lurraldearen zein lekutan zegoen. Egile itzaltsu askok ordea zaharrak batzuk, hala Fl\u00f3rez, Risco, Henao, Schulten, beste batzuk gugandik hurbilagoak, hala C. S\u00e1nchez Albornoz, G. Mart\u00ednez Di\u00e9z, A. Barbero, M. Vigil, J. A. Garc\u00eda Cort\u00e1zar, E. Barrena, A. Besga, \"Victoriaco\" Gasteizen, Bitorianon edo Lautadako beste edozein puntutan, inguru horietan behintzat, ezarri nahi izan dute. Hortaz, esan daiteke identifikazio hori ustea besterik ez bada ere zenbaitetan, homofoniazkoa huts-hutsik, guztiz sartua dagoela egungo historiografian.\nNolanahi ere, eta aspalditik orobat (Garibai, Moret), izan dira bestelako iritziak ere, gure mendean jarraipena izan dutenak (G. Balparda, J. Caro Baroja, A. Azkarate). Argudioak, oraingo honetan, askotarikoak izan dira. Balpardak kontra egiten zion uste horri, esanez arabar lurraldea, ez garai honetan, ez haren aurreko erromatar aldian, ezta segidan etorri zenean ere, ez zen baskoien lurraldea izan (Baskonia), aitzitik, barduliarrena (Bardulia) eta kantauritarrena (Kantabria) izan zen. Antzeko iritzia zuen Caro Barojak, zeren eta garaiotan Baskonia oso zehatz baitzegoen definitua, eta \"Victoriaco\" hura nafar lurretan egon zitekeela ematen du aditzera.\nAgustin Azkaratek, hasieran, jarrera eszeptikoa izan zuen adostasun horren zabaltzea zela-eta, aipaturiko argudioei ez baitzioten aski irizten. Geroago, 1990 aurretxoan eta ondotxoan gertatuko ziren arkeologia aurkikuntza garrantzitsuen eskutik, hasierako ideia finkatu zuen, hain zuzen ere agertu dituen aurkikuntza horien bitartez.\nBadira gainera joan den mendeaz geroztik ezagutzen ziren arkeologia arrasto batzuk, kontuan hartu ez direnak ordea auzi hau argitzeko garaian. Horietakoak dira Gasteizko hiriaren parte gorenean joan den mendean egin ziren lur mugimenduak. Hiru dira nabarmendu nahi dituen lanak: Maisu-maistren Eskola Normalaren eraikuntza 1884an hasia, Bakardadearen Portalaren eraistea hurrengo urtean egin zena, eta Gorbeiako uren ekartzea eta ur biltegiaren eraikuntza, 1883koa. Obra hauek berekin ekarri zituzten lanetan, eta batez ere hirugarrenean, arkeologia arrasto sail bat eskuratu zen, J. Cola y Goiti, L. Velasco eta F. Baraibar bezalako adituen ekimenari esker ezagunak eta gordeak. Hainbat lan argitaratu zen berreskuraturiko materialei buruz, erakusketak ere egin ziren; gaur egun Gasteizko hiriko museoetan daude aurkituriko gauzak erakusgai. Horietako bi Armeriako Museoan daude.\nBi lantza punta dira, aho biribildukoak eta heldulekuaren sargunea hodi formakoa eta irekia dutenak, deskribatu diren antzinate berankorreko nekropolietan ohikoak; horien antzekoak dira Aldaieta eta San Pelaioko arabar nekropolietan agertu direnak, eta orobat Finagako bizkaitarrekoak. Kronologiari dagokionez, VI-VII. mendekoak dira.\nBaina berdintasunean segur aski deigarriena dena Arkeologiako Museoan dago, Gasteizko hiriari eskainitako erakusleihoan.\nHori ere Campillotik dator; \"scramasax\" bat da, tipologiaz Aldaietako nekropolian 71. urperatzean berreskuraturiko beste baten berdina-berdina.\nBadira beste bi arma prototipo horren aldagai gisakoak, horiek ere Armeriako Museoan daudenak, eta era berean Gasteizko parte zaharrean egindako indusketa zaharretatik datorrena; sastakai moduan sailkatuak dauden arren, \"scramasax\"ak dira, deskribatu dena baino laburragoak, eta heldulekuak ezpata sagar txiki batez bukatua dutela. Ezpata aho-bakar hauen kronologia normalean VI-VIII mendetakoa izaten da.\nEz dira horiek garai honetakoak bide diren gauzaki bakarrak (izan daitezke, agian, beste hiru \"scramasax\", bi Arkeologia Museoan eta beste bat Armeriakoan, baita lantza puntaren bat ere, garai berekoa izan daitekeena), baina, guztien azterketa xehea egiten ez den artean, nahiago dugu emaitzez ez jardun. Interesgarriena, uneotan, zera da, alegia, joan den mendearen azken laurdenean Gasteizen egin ziren lur lerratzeetan, Gasteizko parte gorena VII. menderako, gutxienez (eta, agian, baita mende bat lehenagotik ere), jendeztatua zela frogatzen duten arkeologia arrastoak agertu zirela.\nEdo, beste era batera esanda, Antso Jakitunak Gasteiz fundatu baino seiehun urte lehenago, bizi zen jadanik gizatalde bat bertoko mendixkan, beren hilak San Pelaion (Dulantzi) eta Aldaietan (Langara-Ganboa) ehortzi zituzten haien, eta Gere\u00f1un, Gere\u00f1ana, Salvatierrabiden eta gure lurretako eta inguruko beste lekuetan berreskuratu diren hondakinetan beren existentziaren lekukotasuna utzi dutenenen antzeko kultura materiala zuena. Kultura horrek europar kontinenteko inguru frankoetan nagusi diren modu berberak ageri ditu, bisigodoen mendeko penintsulako lurretan nagusi izan zirenen guztiz desberdinak direnak. Hori guztia dela-eta, arrazoizkoa deritzote duda egitea \"Victoriaco\" eta Vitoriaren arteko (Gasteiz) berdintasunaz, berdintasun hori oraindik ere oso zabaldua dagoen arren gaurko historiografian. Ezagutzen ditugularik gaur egun osagai militarrak eta kultura ezaugarriak bisigodoenak ez bezalakoak dituzten hainbat gune eta gune horiek ez ziren behin-behinekoak, egonkorrak baizik, Leovigildoren garaipenen eszenarioan kokatuak segur aski, eta errege godoak baskoiak garaitu zituen urteetan data daitezkeenak, zalantzan jarri beharko da, ez hainbeste Juan Biclarakoaren lekukotasunaren egia, aitzitik, kronikariak deskribaturiko gertaerei eman nahi izan zaien kokagunea. Izan ere, oso zaila gertatuko litzateke ulertzea nolaz sortu zuen Leovigildok, hutsetik, hiri bat, non eta herri guztiz armatuz, eta bisigodoen kultura ez bezalakoez ez bada arerioez inguraturiko leku batean.\nKristautasunaren sarreraren auzia.\nDuela hamar urte pentsatzen genuena.\nKristautasunaren lehen arrasto ziurrak, baskoien lurretan, tetrarken garaikoak dira, eta hegoaldeari zegozkien. Inperioaren bukaera aldean zirudien gertatu zirela orobat kristautasunaren lehen sarrera saioak lur horretan. Bazirudien beraz, erromatar aldia bukatu baino lehen, eta Inperioko legeen babespean erlijio forma berriaren alde eta gurtza paganoen kontra, kristautasuna ez zela hirietan bakarrik finkatu eta sendotuko, zabaldu ere egingo zela hiri inguruko nekazari giroko eremuen konkistatzera.\n409ko inbasioen ondoren sorturiko egoerak amaiarazi zituen saio apal horiek denak, eta, inoiz esan den bezala, ondorengo gertaerek ez zituzten gauzak aldatu.\nEra horretan, kristautasunak, V. mendeaz geroztik gero eta gehiago zihoalarik erromatartasunaren eskutik, eta aginpide bisigodo horrekin aliantzan, iparraldeko lurretan Paulinoren garaiko trabak baino askoz ere zailagoak aurkitu behar zituen, lasaiagoak baitziren Paulinoren garaiak. Horrela zioen, adibidez, Sayas Abengoetxeak, eta beste horrenbeste pentsatzen genuen geuk ere. Izan ere, iruditzen zitzaigun erromatartzea eten egin zela antzinate beranduko mendeetan, eta aldi berean baskoien inguruko bitxikeria eta basakeria ezaugarriak areagotu zirela.\nVIII. eta IX. mendeetatik aurrera bakarrik abiatuko zen, egoera berriarekin batera, sartalde kristauaren ezaugarriak beretzen hasia zen mundu baterantzako igarotze benetakoa, gizarte itxi eta bakan batetik (ekonomia primitibo batekin, familietan oinarrituriko egiturarekin, eta arbasoengandik heredaturiko erlijio ohiturekin), beste baten aldera eginez; gizarte berri horrek erromatarzale gisa definitu izan diren ezaugarri berri batzuk beretuko zituen pixkana-pixkana, bai sozio-ekonomikoak, bai ideologikoak. Eskema horretan, guztiz agerikoa da Barbero, Vigil eta Garc\u00eda de Cort\u00e1zar bezalako egileen eragina.\nGaur egun dakiguna.\nGaur egun, ordea, eskema hori guztiz aldatu beharra dagoela deritzogu, ez ordea erromatar inperioko azken garaiari dagokionez, baizik eta inperioaren desagertzearen ondoko mendeei dagokienez. Duela hamar urte pentsatzen genuen bisigodo ondorengo garaian gertatu zela aztertzen ari garen prozesuko azelerazio puntua, baina gaur egun berriz, uste dugu beranduko antzinatean hasia zela jadanik lanerako hipotesia da gure iritzi hau, sartalde kristauaren kultura munduan txertatze prozesua, eta indarrez gainera. Horrek ez du esan nahi, noski, kontrako lekukotasunik ez denik, baita beranduagoko garaietakoak ere, baina gauza berbera gertatzen da Europa osoan, eta ez da hori Euskal Herriaren berezitasuna.\nIkus dezagun zer dioen honetaz arkeologiak, ezaugarri zaharkituetatik hasita (kristautasunaren aurreko errituen iraupena), normalean pentsatu izan dena baino goiztiarragoa den kristautasun baten lekukotasunekin amaitzeko. Ehorzte errituak behin baino gehiagotan esan izan den bezala (Cumontengandik hasita, oraingo beste egile asko arte), heriotzaz geroko sinesteak aldatu ziren azkenak herri pentsaeran, erlijio ideia berriak zabaltzen hasi zirenean. Izan ere, Youngek gai honi buruzko lan jada klasiko batean zioen bezala, ez da gauza iraunkorragorik hilen gurtzarekin loturiko sinesteak baino.\nGauza bitxia gertatzen da ordea zer-nolako isiltasuna gorde duten beranduko antzinateko mendeetan batez ere, idatzizko iturriek gizakiaren bizitzaren horrelako parte garrantzitsu baten gainean. Eta askoz ere gauza bitxiagoa gertatzen da albiste falta hori kontuan hartzen baldin bada idolatriazko, aztikeriazko edo iragarpenezko ohiturek islatzen zuten paganotasuna kondenatzeko Elizak itxuraz zuen interesarekin.\nBadirudi, Youngek seinalatu duen bezala, Elizak, lehen aldi batean gurtza paganoen parte agerikoenak ezabatzearekin arduratuta hau da, aldareak, idoloak, eta abar, ehorzketa ohituretan esku hartzeari uko egin ziola garai aski aurreratuak arte, ustezko dotrina desbideratzeak gorabehera.\nGeroago, gauza bera azpimarratu dute Werner eta Dierkinsek, Perinek eta beste batzuek. Elizak, izan ere, horniduraz-eta lagundutako ehorzketarik ez zuen inoiz ofizialki kondenatu, haien esanahia ez baitzen paganoa, aitzitik, soziala zen, ez besterik.\nIzan zuen eraginik, ordea, ohitura horiek pixkana desagertarazten, indarra galtzen baitute VII. mendean zehar, eta hurrengo menderako desagertzen dira, nahiz eta ez leku guztietan. Ideia hori bereziki garrantzitsua da jatorri arkeologikoko informazioetatik ondorio azkarregiak ez ateratzeko.\nGure geografia eremuan denetarik dago: hornidura aberatsa duten ehorzketak, oso beranduko gorpu erraustuak, bururik gabeko ehorzketak, gorpuen errituzko itxuraldatzeak, eta abar. Baina azter ditzagun banaka banaka.\nAntzinate beranduko garairako, Aldaietako nekropoliak eskaintzen ditu, adibidez, ehorzketa errituen zenbait lekukotasun harrigarri, halakoak gutxi badira ere. Xehetasunetan hasi gabe, aipa ditzagun adibide batzuk. Zenbait kasutan, agerian dago azken frantses bibliografiak \"le pr\u00e9l\u00e8vement de cr\u00e2nes\", edota gorpuaren buru-hezurraren hil ondorengo kentzea. Adibide horiek bezain deigarria, edo are deigarriagoa, 20. ehorzketaren kasua da, hilaren hezurduraren errituzko itxuraldatzearen eredu garbi garbia.\nBestelako kasuak ere badira; aurkitu dira ekidoen hortzak hilen buruen aldamenean ipiniak, gizaki hortzak buru-hezurrak arretaz inguratzen dituztela ipiniak, edota eskuetan edo bularraren gainean jarriak, eta orobat sendagintza eta aztikeriazko objektuak.\nBaskoien lurretatik irten gabe, harrigarriak dira Jean-Luc Tobie adituaren azterketen emaitzak, Nafarroa Behereko Donazaharre herrikoak (\"Immus Pyrenaeus\"). Aspaldi jada, bederatzi errausketa hilobi induskatu zituen, antzinate berandukoak bide direnak. Sei kasutan, 70-90 cm-ko diametroa duten harrizko zirkuluetan ipiniak ziren errautsak.\nAgerkari horiek ez dira huts-hutsik euskaldunak, jakina, baina bada ez bada ere, ez da txarra izaten gogoratzea. Soriako mugakide den Errioxako lurraldean, Inestrillasko aztarnategi garrantzitsuan (antzinako \"Contrebia Leucade\"n), Erdi Aroko inguru batean, beste bi zirkulu aurkitu dira, aurrekoen oso antzekoak, kasu honetan, errausketa gabe, ehorzketa izan arren erritua (eskertzen diogu datua, oraindik argitaratu gabea, indusketen zuzendari Jos\u00e9 Antonio Hern\u00e1ndez Vera irakasleari).\nLehen begiratu batean pentsa daitekeena baino gauza normalagoa da ehorzketa errituen iraupena, baita erritu historiaurrekoena ere. Gogora ditzagun, hori dela-eta, Europako historiografiak berak jasotako lekukotasunak. Badakigu errausketaren erritua, gutxi erabiltzen zen arren, antzinate beranduko osora luzatu zela, baita gerora ere, Karlomagnoren \"De partibus Saxoniae\" kapitularraren ondorioz (oso berandukoa da, 775-790 bitartekoa, VIII. mende bukaera-bukaerakoa beraz); bertan, heriotzaz zigortzen da, esplizituki, erritu pagano horren jarraitzailea. Oso erraza litzateke Europa mendebalean egindako indusketatik datozen ereduak ugaritzea. Utrechten, adibidez, IX. mendean egindako errausketa lekukotasunak azaleratu zituen Hombertek.\nMonumentu historiaurrekoak bigarrenez erabiltzeari dagokionez, ez da gauza harrigarria gertatzen antzinate berankorreko europar arkeologian, kontuan hartzen badira hainbat lekukotasun, batzuk oso adierazgarriak, adibidez Meuseko tumulua H\u00e9rmevillen; harrizko sarkofago handi bat aurkitu zen han, hezurduraz gainera, ezpata bat, \"scramasax\" bat, \"francisca\" bat eta bestelako horni pertsonalak zeuzkana; aipagarriak dira orobat Dotterhausen (W\u00fcrttenburg), Orgelet (Jura), Pierre-Pertuis (Yonne), eta abar. Pirinio mendebaleko iparraldeko isurialdean, baskoi lurretan, bost monumentu azaleratuak ditu Blot doktoreak, morfologiaz historiaurrekoak direnak (Biskarzu, Ahiga, Sohandi 2 eta Sohandi 5eko trikuharriak, eta Urdanarreko tumulua), gure aroko VI. eta XIV. mendeetan datatu direnak, batzuk berreskuraturiko horniduren tipologiaz eta beste batzuk karbono 14a erabiliz.\nDuela urte batzuk, I\u00f1aki Garc\u00eda Caminok eta Agustin Azkaratek lan bat argitaratu zuten, euskal aztarnategietatik ateratako gauzakiez datu asko ematen zituena: hildakoentzako opariak sartzeko zulo eta ildoak, hilobi barruan ipinitako erritu ikatzak, eta era askotako filakteriak.\nLan hartan bertan seinalatu zutenez, antzeko ohiturak jaso ditu etnografiak, sinesmen horien iraupena (nahiz eta oso apaldua izan) adierazten dutenak: errituzkosuak, hileta oturuntzak, eskaintzak batzuk guztiz esanguratsuak, hala hileta segizioko gidari zen akerrarena, eta abar, sineste eskatologikoak oso berandu arte gorde zirela adierazten dutenak, eta aldi berean arkeologiatik datozen datuak argitzen dituztenak, testuinguru jakin batean kokatzen dituztela, eta asmo jakin bat eta egiantzekotasuna ematen dutenak.\nGuztiz sinetsita dira, bene-benetan, ideia horiek ez dutela eskandalagarri gertatu behar. Ez da nahi horrekin, ez gure herriaren historiari kristautasunak egindako ekarria gutxietsi, Ma\u00f1arikuak uste zuen bezala, ezta azken urteotan, ergelkeria kontrakulturalaren itzalean, sortu den neopaganismo esoterismozalea sustatu ere, J. Aranzadik salatzen zuen bezala; azkenik, horrek guztiak ez du Euskal Herria bihurtzen kristautasunaren muga-mugako kasua, Carlos Estepa D\u00edezek Spoleton zioen bezala. Behin betiko ahaztu behar dira \"divertimento\" dialektiko hauek, eta, batez ere, geure zilborrari begira egoteari utzi behar diogu.\nHemen aipatzen dena, izan ere, berdin-berdin gertatzen baita Europako kontinenteko leku askotan.\nKristautasunaren sarrera berandutzen duten datu horiekin batera, badira aldi berean datu horien berorien kontrako gertatzen diren beste batzuk ere, kristautasunaren sarreraren indarraren adierazgarri alegia.Harkaitzetako bakartegiak Arabako lurretako ekialdean eta mendebalean, badira ehun bat leize artifizial, beren gela, gelaxka, hutsgune eta eliza abside-bakarrarekin, Euskal Herriko kristautasun zaharrenaren lekukotasun guztiz ikusgarria direnak.\nLeize guztien kronologiari buruzko ideia orokorrak bazterturik, esan daiteke ermitau talde garrantzitsu bat izan zela Araban VI. eta VII. mendeetan, leizeetan bizi zena; horren arrasto garrantzitsuak geratu dira, bai arkitekturan, bai epigrafian, Faidu, Albaina eta La\u00f1uko leize multzoetan. \"Ex novo\" sortu ote ziren, edota lehendikako tradizio trogloditiko baten jarraipen diren, ezinezkoa da erabateko ziurtasunez jakitea. Zabalik utzi behar da ordea bigarren aukera hori, kontuan hartzen baditugu orain aipatuko ez ditugun arkeologiazko datu batzuk.\nEz da ahaztu behar, adibidez, IV. mendearen bukaera aldean, Pirinioen inguruan gertatu zen ideal aszetikoen loratzea (priszilianismoarena, adibidez). Testuinguru horretan, pertsona, ideia eta bizikizunen truke eta zirkulazioak, ardatz bat izan zuen, gero eta garrantzitsuagoa ageri zaiguna: iter XXXIV.az ari gara; galtzada horretatik heldu ziren, eta errotu, Priszilianoaren ideiak Akitaniara eta Ebroren ibarrera, Pirinioen alde batean zein bestean egin ziren kondenazko kontzilioen arabera. Hori dela eta, Sayas Abengoetxea eta beste zenbait egilek, susmatu zuten arrazoiz, gure ustez, hegoaldeneko lur baskoietan eta haien inguruko lurretan zabaldu zirela joera aszetiko horiek. Ez da ahaztu behar, era berean, V. mendean, Arabako lurren mugetan bertan, orain dihardugun gunetik apenas 20 km-ra, heldu ziola bizimodu aszetiko eta penintentziazkoari Emiliano gazteak (Donemiliaga).\n\"Ex novo\" eraikita, edota lehenagoko ermitau guneetan, gauza da leize multzo hauek kristau dotrinaren hedapen gune garrantzitsu behar zutela izan VI. mendean, nekazari giroetan batez ere. Beste auzi bat da, hemen ezin argitu duguna, gune hauek nola txertatu historian, kontuan izanik lehenago aipatu ditugun frankoen filiazioko nekropolien geografia eremu berean daudela. Hilarri estelak nekropolis hauekin loturik, estela sail handi bat aipatu behar da, kaleratu berri den liburu batean Agustin Azkaratek I\u00f1aki Garc\u00eda Caminorekin batera aztertu duena. Segur aski, azterketa horren ekarri garrantzitsuena izan da bi estela multzo garrantzitsu kokatu ahal izan direla, denborari dagokionez, antzinateko azkeen mendeetan; ezaugarrietan desberdinak diren arren, eta nahiz eta leku desberdinetatik etorri, bat datoz garaian. Inoiz aztertu dituzten guztiok IX-XI. mendeetan kokatu dituzte -baita beranduago ere-, baina orain uste dute bazela datatze eroso horren atzean halako inertzia historiografiko bat, pisu handiko arrazoi askotarikoek sortua: Bizkaiko Argi\u00f1etako hilobietako batek duen epigrafearen data (gure aroko 883. urtea) izan da horietako bat. Betidanik hartu izan da delako data erreferentzia funtsezko gisa, abiapuntu modura; bat zetorren gainera mende berekoak izaki, kantauriar-mediterranear banalerroaren hegoaldean, arabar lurretan, pixkana agertzen hasi ziren idatzizko erreferentzia zaharrenekin.\nBeranduko antzinateaz eta Goi Erdi Aroaz arduratuko zen praxi arkeologiko baten ezak oraintsu arte, euskaltasunaren bazterrekotasunaren uste orokorra, euskaldunen inertzia kultural atabikoak, eta historialari dokumentalisten proposamen distiratsuak J. A. Garc\u00eda de Cort\u00e1zar da segur aski horien eredu hoberena, zirela-eta, bederatzigarren mendean jartzen zen hegoaldetik zetorren prozesu akulturizatzaile baten hasiera, iraganean guztiz errotuak zeuden kultura moduak biziki aldatuko zituena; horiek denek, azkenean, interpretazioaren halako \"finis terrae\" bat bihurtu zuten IX. mendea, eta haren atzetik ia ezinezkoa gertatzen zen nolabait ere iragana aztertzea, eta iragan hori betiko geratu zen ilunbetan. Tradiziozko ikusmolde hori askoindargabetu daiteke, hala uste dugu, komentatzen ari garen arkeologia datu berriekin.\nBai I\u00f1aki Garc\u00eda Caminok, bai Agustin Azkaratek ere, estela horiei buruz zuten jarrera aldatu zuten denborarekin, labur bada ere, zerbait argituko duten prozesu batean. Aurkitu zirenetik ezagutzen zuten biek, eta ezagutzen ez diren edo ezaguna ez bezalako materialek eragiten duten harrimena sortu zieten, berehala ohartu ziren arren haien berezitasun ikonografiko, morfologiko eta teknikoez.\nPenintsulako lurretan hasi ziren, jakina, estela hauen antzekoen bila, baina ez zen hor bukatu, bigarren une batean \"corpora\" epigrafiko frantsesetara jo baitzuten.\nLehenengo unean metodologiaren aldetik nahitaezko zen gauza bat aldera daitezkeen kultura ereferentzien zabaltzea, sineste gero eta sendoagoa bihurtu zen azkenean. Laster konturatu ziren estela haiek mundu frankoarekin zituzten antzekotasunak hain zirela esanguratsuak, non begibistakoa gertatzen baitzen arrazoiren bilatu behar zitzaiola horri. Datuak gorabehera, zail samar gertatzen zitzaigun Bizkaiko lurretatik urrunegi zeuden antzeko estelak aurkeztea, eta, gainera, historiografiaren usadiozko muga kronologikoak baino haruntzago joatera behartzen gintuztenak. Ustekabeko aurkikuntza batek ordea gaindiarazi zizkien beldur haiek. 1994ko abuztuan, Basauriko Finagako San Martin ermitan (Bizkaian), hiru hilobi aurkitu ziren lurpean, hornidurak-eta Aldaietako arabar nekropolisekoaren antzekoak zituztenak, eta, zalantzarik gabe, eremu frankoan txerta zitekeen antzinate beranduko kultura testuinguru bati zegozkionak. Leku berean berreskuratu ziren, gainera ermitan erabiliak, bi estela zati, lehen aipatu duten ikonografia eskema bera zutenak, era horretan baiesten zirela, baita arkeologiaren aldetik ere, bere lehen susmoak.\nBadira, beraz, beranduko antzinateko lekukotasun kristau pisuzkoak: leize sail garrantzitsuak, absidea arrokan duten hainbat elizarekin, eta epigrafia multzo labur baino aberats bat, nekropolisak Araban, Bizkaian eta Nafarroan, kultura materialeko eta teknologiazko maila garaia adierazten duten hornidura aberatsekin, estela ederrak Bizkaiko lurren bihotzean bertan, teorian zibilizatuagoak diren beste lekuetan agertu ez direnak. Hori guztia kontraesan izugarria gertatzen da gure geografia eremuaz historiografiaren usadioak osatu duen bitxikeria irudiaren ondoan. Koordenatu berriak dira, kristautzearen gaia bera ere ikusmolde berrietatik aztertzera behartzen gaituztenak, hainbeste klixe eta hainbeste estereotipoetatik urrun."}
{"id": "395971", "revid": "1545", "url": "https://eu.wikipedia.org/wiki?curid=395971", "title": "Txariberto II.a", "text": ""}
{"id": "395972", "revid": "336", "url": "https://eu.wikipedia.org/wiki?curid=395972", "title": "Gregorio Tourskoa", "text": "Gregorio Tourskoa (Clermont-Ferrand, c. 538ko azaroaren 30a \u2013 Tours, 594ko azaroaren 17a) galiar-erromatar historialari eta Toursko apezpikua izan zen. \"Decem Libri Historiarum\" edo \"Historia Francorum\" (40 liburuki) idatzi zuen, Frantziako historiaren aitzin lana dena. Merovingiar historiaren lehen mailako iturri nagusia da, errege eta buruzagi franko asko ezagutu zuelako."}
{"id": "395973", "revid": "1545", "url": "https://eu.wikipedia.org/wiki?curid=395973", "title": "Gregorio Toursekoa", "text": ""}
{"id": "395974", "revid": "512", "url": "https://eu.wikipedia.org/wiki?curid=395974", "title": "Lucien Musset", "text": "Lucien Musset (Rennes, 1922ko abuztuaren 26a \u2013 Caen, 2004ko abenduaren 15a) frantziar historialaria izan zen. Caengo Unibertsitatearen irakaslea, Normandiako dukerrian eta bikingoen historian aditua izan zen."}
{"id": "395976", "revid": "119347", "url": "https://eu.wikipedia.org/wiki?curid=395976", "title": "Jules Dupr\u00e9", "text": "Jules Dupr\u00e9 (Nantes, 1811ko apirilaren 5a - L'Isle-Adam, Val-d'Oise, 1889ko urriaren 6a) Barbizongo eskolari lotutako frantziar margolaria izan zen.\nBiografia.\nJules Dupr\u00e9 bere aitak zuzentzen zuen fabrikan hasi zen artegintzan, portzelana dekoratzen. 1823an Parisera joan zen eta Jean-Marie Di\u00e9bolt paisaia-margolariarekin ikasi zuen. Honen eraginez, aire zabalean margotzen hasi zen. 1830-31tik aurrera Louis Cabat, Constant Troyon eta Th\u00e9odore Rousseaurekin izan zuen harremana. Bere margogintzan, 1834an Londresen egindako egonaldi batean ezagutu zituen John Constableren eta beste paisaia-margolari ingelesen lanek eragin handia izan zuten.\nFrantzian barrena (Pirinioak, Normandia, Pikardia, Sologne) margotzen ibili zen eta Th\u00e9odore Rousseaurekin Barbizonera maiz joaten zen. Azkenik, 1849an L'Isle-Adamen kokatu zen. Bizitzako azken urteetan, udak Cayeux-sur-Meren igarotzen hasi zenetik, itsas ikuspegi ugari margotu zituen.\nJules Dupr\u00e9ren margolanek arrakasta izan zuten. 1849an Ohorezko Legioko zaldun izendatu zuten eta 1867ko Parisko Erakusketa Unibertsalean zenbait domina irabazi zituen."}
{"id": "395977", "revid": "105290", "url": "https://eu.wikipedia.org/wiki?curid=395977", "title": "Faringitis", "text": "Faringitis faringearean mukosa edo muki-mintzaren hantura da, infekzio batek (kasu gehienetan) edo eragile narritagarri batek sortua. Amigdalen hanturarekin batera agertu ohi da, horregatik faringoamigdalitis hitza erabiltzen da maiz gaitz horri aipamena egiteko. Sukarra, eztarriko mina eta ondoez orokorra dira faringitisaren sintoma nagusiak.\nEtiologia.\nBakterioak eta birusak dira faringitis gehienen sorburua. Bakterioen artean, Streptococcus pyogenes eta Haemophilus influenzae dira eztarriko patogeno nagusiak. Birusen artean, berriz, errinobirusak eta adenobirusak dira aipatzeko modukoak.\nFaringitis motak.\nInfekzioa eragiten duen mikrobioen arabera, bi faringitis mota daude: faringitis bakteriarra eta faringitis birikoa. Garrantzi handikoa da jakitea zein den mikrobioaren eragilea, faringitis bakoitzak bere tratamendua baitu.\nFaringitis eritematosoa.\nBirus batek eragindakoa da. Kasu gehienetan berez sendatzen dira 4-5 egunetan. Faringitis gehienak mota honetakoak dira. Honako hauek dira sintomak:\nFaringitis pultazea.\nJatorri bakteriarra du, Streptococcus pyogenes izanik gaitzaren eragilea. Faringitisen herena mota honetakoak dira. Berezko ezaugarria du: zornea agertzen da faringe eta amigdaletan. Sintoma hauek ditu:\nDiagnostikoa.\nTratamendu egokia ezartzeko funtsezkoa da faringitisen diagnostiko zuzena egitea. Eztarriko azterketak zantzu batzuk ematen dizkio sendagileari, baina ohikoa da ere eztarriko lagin bat hartzea froga antigenikoen bidez Streptococcus pyogenes antzemateko (mikrobio horrek sortzen baitu faringitis larriena). Froga hori oso azkarra da, 5 minututan emaitza ematen duelako. Emaitza negatiboak faringitisak jatorri birikoa duela adierazten du, eta antibiotikoen erabilpena baztertuaraziko du.\nTratamendua.\nAntibiotikoak erabiltzen dira faringitisaren eragilea bakterio bat denean (\"Streptococcus pyogenes\", kasu). Penizilina eta haien eratorriak (amoxizilina, anpizilina...), aho-bidetik edo muskulu barneko bidetik, dira eraginkorrenak. Penizilinari alergia diotenei eritromizina eman ohi zaie.\nBirus batek eragiten badu, faringitisi aurre egiteko ez dira antibiotikoak erabiltzen, orokorrean, birusen aurka antibiotikoek ez dutelako ezertarako balio. Kasu honetan tratamendua sintomak arintzera zuzentzen da, parazetamol edo ibuprofeno bezalako botikak hartuz eztarriko mina, sukarra eta ondoeza hobetzeko.\nEstreptokokoek eragindako faringitisa ondo tratatu behar da beti. Hori egin ezean, estreptokokoaren infekzioak ondorio larriagoak ekar ditzake: eskarlatina, sukar erreumatikoa, edo shock toxikoaren sindromea, besteak beste."}
{"id": "395978", "revid": "646", "url": "https://eu.wikipedia.org/wiki?curid=395978", "title": "Faringoamigdalitis", "text": ""}
{"id": "395979", "revid": "1545", "url": "https://eu.wikipedia.org/wiki?curid=395979", "title": "Sangoerazko Wikipedia", "text": ""}
{"id": "395980", "revid": "1545", "url": "https://eu.wikipedia.org/wiki?curid=395980", "title": "Urduerazko Wikipedia", "text": ""}
{"id": "395982", "revid": "1545", "url": "https://eu.wikipedia.org/wiki?curid=395982", "title": "Inperio otomanoa", "text": ""}
{"id": "395983", "revid": "336", "url": "https://eu.wikipedia.org/wiki?curid=395983", "title": "Pepin Heristalgoa", "text": "Pepin Heristalgoa (Herstal, c. 635 - Jupille, 714ko abenduaren 16a) Austrasiako jauregizaina, \"Gaztea\" deitua. Neustriarrak garaitu ondoren hiru erresuma frankoak bateratu zituen eta Teodoriko III.a merovingioa izendatu zuen guztien buruzagi. Bere seme Grimoaldo II.a Neustria-Burgundiako jauregizain izendatu zuen eta, 689-695 urteetan Rhin ibaitik iparraldera egotzi zituen frisiarrak. Karlos Martelen aita zen eta Teodobaldo biloba izendatu zuen ondorengo."}
{"id": "395984", "revid": "1545", "url": "https://eu.wikipedia.org/wiki?curid=395984", "title": "Pipino Heristalgoa", "text": ""}
{"id": "395985", "revid": "336", "url": "https://eu.wikipedia.org/wiki?curid=395985", "title": "Pepin Italiakoa", "text": "Pepin Italiakoa (773 aldean - 810eko uztailaren 8a), Pipin ere deitua, Italiako erregea izan zen 781-810 urteetan.\nBizitza.\nKarlomagnoren bigarren semea zen. Pepinen agintaldiaren hasieran Adalardo Corbiako abadeak agindu zuen. Gorteaz eta administrazioan lan egiten zutenez baliatu zen Italiar penintsulan frankoen legeak indarrean jartzeko. Bavariarren (787) eta abaroen (791, 796) aurkako kanpainetan parte hartu zuen. 806. urteko lurralde banaketan Alemania eta Bavaria jaso zituen aitarengandik."}
{"id": "395986", "revid": "1545", "url": "https://eu.wikipedia.org/wiki?curid=395986", "title": "Pipino Italiakoa", "text": ""}
{"id": "395987", "revid": "1545", "url": "https://eu.wikipedia.org/wiki?curid=395987", "title": "Pepin III.a", "text": ""}
{"id": "395988", "revid": "56334", "url": "https://eu.wikipedia.org/wiki?curid=395988", "title": "Pepin Landengoa", "text": "Pepin Landengoa edo Pepin Zaharra (Landen, c. 580 - ?, 640ko otsailaren 27a) Austrasiako jauregizaina izan zen 615-640 urteetan. Austrasiako jauregizaina izan zen Klotario II.aren eta Dagoberto I.aren agintaldietan. Dagoberto I.ak Neustrian eduki zuen (634) baina erregea hil zenean (639) Austrasiako gobernuaz arduratu zen berriro ere. Oso ospetsu bilakatu zen hiltzean eta inoiz ez zuten kanonizatu arren, jaieguna otsailaren 21ean du."}
{"id": "395989", "revid": "1545", "url": "https://eu.wikipedia.org/wiki?curid=395989", "title": "Pepin Zaharra", "text": ""}
{"id": "395990", "revid": "1545", "url": "https://eu.wikipedia.org/wiki?curid=395990", "title": "Pepin Herstalgoa", "text": ""}
{"id": "395991", "revid": "119347", "url": "https://eu.wikipedia.org/wiki?curid=395991", "title": "Sologne", "text": "Sologne Frantziako ipar-erdialdean, Loira eta Cher ibaien artean, hedatzen den eskualde oihantsua da. 5.000\u00a0km\u00b2 inguruko azalera dauka, Erdialdea eskualdeko Loir eta Cher, Loiret eta Cher departamenduen artean banatua. Hiri nagusiak Romorantin-Lanthenay, La Fert\u00e9-Saint-Aubin, Aubigny-sur-N\u00e8re, Salbris, Vierzon eta Lamotte-Beuvron dira."}
{"id": "395993", "revid": "105290", "url": "https://eu.wikipedia.org/wiki?curid=395993", "title": "Imp\u00e9rio Alviverde", "text": "Torcida Organizada Imp\u00e9rio Alviverde Coritiba Foot Ball Club futbol taldearen talde ultra bat da, 1977an sortua izan zena. 2015etik aurrea Juliano Nicolosi Rodrigues (\"Lano\") da euren presidentea."}
{"id": "395996", "revid": "17", "url": "https://eu.wikipedia.org/wiki?curid=395996", "title": "Marais", "text": ""}
{"id": "395997", "revid": "105290", "url": "https://eu.wikipedia.org/wiki?curid=395997", "title": "Marais (argipena)", "text": "Marais izenak esanahi zenbait ditu:"}
{"id": "395998", "revid": "201", "url": "https://eu.wikipedia.org/wiki?curid=395998", "title": "Glizina (landarea)", "text": ""}
{"id": "395999", "revid": "201", "url": "https://eu.wikipedia.org/wiki?curid=395999", "title": "Wisteria", "text": ""}
{"id": "396000", "revid": "201", "url": "https://eu.wikipedia.org/wiki?curid=396000", "title": "Glizinia", "text": ""}
{"id": "396001", "revid": "105290", "url": "https://eu.wikipedia.org/wiki?curid=396001", "title": "Scramasax", "text": "Scramasax (aurregermanierazko \"schramme\", \"azaleko zauri\" eta \"sahs\" \"daga\" hitzen lotunea) edo seax (antzinako ingelesezko aizto) Erromatar Inperioaren gainbehera osteko mendebaldeko Europa mendean hartu zuten germaniarrek (franko, saxoi, godo, eta abar) erabiltzen zuten arma zuria izan zen. VIII. eta XIII. mendeen artean bikingoek ere erabili zuten. 10 eta 50 zentimetro arteko luzera, punta zorrotz eta aho bakarra zuen."}
{"id": "396002", "revid": "1545", "url": "https://eu.wikipedia.org/wiki?curid=396002", "title": "Seax", "text": ""}
{"id": "396003", "revid": "512", "url": "https://eu.wikipedia.org/wiki?curid=396003", "title": "Urkuluko dorrea", "text": "Urkuluko dorrea erromatar dorre bat da, Urkulu mendiko tontorrean kokatua, Nafarroa Garaiko Orbaizeta udalerrian.\nHistoria.\n1976an Jean-Luc Tobie arkeologoak esan zuen erromatar garaikoa zela, k. a. I. mendean Akitaniaren konkista ospatzeko eraikitako trofeo-dorre bat. Eraikinak konkistaturiko lurraldeen hegoaldeko muga osatzen zuen. 1990eko indusketa-lanetan erabilera hori berretsi zuen aldare bat topatu zuen Maria Angeles Mezkiritz historialariak. Dorreak Amustegi mendatea babesten zuen, \"Ab Asturica Burdigalam\" galtzadaren Iru\u00f1ea eta Akize arteko pasabidea.\nKono-enbor itxurakoa, oinarrian 19,5 metroko diametroa eta tontorrean 3,6 metrokoa ditu. Jatorrizko altuera 4,5 metrokoa omen zen. Hormen lodiera 2,6 metrokoa da eta barnealdean oraindik jatorrizko hargintzak dirau.\nDorretik metro gutxietara XVIII. mendeko gotorlekua dago, 1793ko Konbentzio Gerran erabilia.\nBadira gaur egun zutik dirauten beste trofeo-dorre edo garaikur-dorre batzuk, besteak beste: Augustok eraikiarazitako Alpeetako Garaikurra, Okzitaniako La Turbien; Trajanok eraikiarazitako Tropaeum Traiani, Adamclisin, Errumanian; eta Ponpeiok eraikiarazitakoa, Coll de Panissarsen, Empord\u00e0 eta Rossell\u00f3 artean.\nBeste interpretazio batzuk.\nJuan Mari Mart\u00ednez Txoperenarentzat zalantzakoa da dorre hau trofeo-dorre erromatar bat denik. Hormak ez dira ohikoak erromatar garaiko eraikuntza horietarako, eta ez da zeramikarik bat ere aurkitu. Azkenik, ez da galtzada nagusirik pasatzen bertatik."}
{"id": "396005", "revid": "6950", "url": "https://eu.wikipedia.org/wiki?curid=396005", "title": "Izpiritu Santuaren kapera", "text": "Izpiritu Santuaren kapera (auritzeraz: \"Izpiritu Zaindueren kapera\"), Sancti Spiritus kapera edo Karlomagnoren siloa Orreaga udalerriko XII. mendeko kristiau kapera bat da, gotiko estiloan. Donejakue Bidearen baitako ondare kontsideratzen da, Nafar Bideak Nafarroan egiten duen etaparen parte.\nEraikina.\nDomenico Laffi erromesak 1670ean idatzi zuenez, kaperak \u00ab goi-goian gurutze eder bat daraman piramideko kupula eder bat du \u00bb. Egitura oraingoaren antzekoa izan behar zen. Teilatua lau isurkikoa da eta kareharrizko lauza ezkatatuek estaltzen dute, itxura sendoa ematen diotenak. Berrikuntzarik berriena da; garai batean teilak besterik ez zituen izan. Orreagako aldaketak etengabe gertatu ziren, eta, askotan, argi eta garbi huts egin zuten. Gaineko beste estalki txikiago bat bat dator kaperaren jatorrizko proportzioekin. Oinarri koniko trunkatuaren gainean loratutako gurutze txiki batean amaitzen da. Kapera, beraz, hezurtegi gisa erabiltzen zen putzuaren gainean dago, harlangaitzezko hormez eta material bereko kanoi erdiko gangaz sendotuta. Kapera oinplano karratukoa da eta gurutze-ganga sinplea du. Espazio hau zorua baino gorago dago, eta bertan eraiki zen XVII. mendearen hasieran klaustrotxo bat, hiru aldetan harrizko arkuteria eta horma zituena. Arkuak erdi-puntukoak dira eta goiko inposta duten pilare karratuetan bermatuta daude.\nHilobiratzeak.\nIzpiritu Santuaren kapera hileta-tenplutzat hartu behar da, baina ez zen Erdi Aroan betiko lurperatzeko lekua izan. Ospitalean hildako erromesen aldeko mezak ematen ziren barrutia zen, eta, beste leku batean lurperatu ondoren, haien gorpuzkiak hezurtegian uzten zituzten kapera salbuetsiaren azpian. Aspalditik lurperatzen dituzte kalonjeak klaustroan eta kolegiataren onuradunak dira; haien izenak atzeko horman kokatutako zerrenda batean agertzen dira.\nIzatez, hilobiaren funtzioarekin lotzen da leienda, toki honetan bertan lurperatu zituztela Errolan eta Orreagako guduan hildako beste franko batzuk Karlomagnoren aginduz, hortik tokiaren izen apokrifoa, Karlomagnoren siloa."}
{"id": "396006", "revid": "1545", "url": "https://eu.wikipedia.org/wiki?curid=396006", "title": "Sancti Spiritusen kapera", "text": ""}
{"id": "396007", "revid": "1545", "url": "https://eu.wikipedia.org/wiki?curid=396007", "title": "Karlomagnoren zulo", "text": ""}
{"id": "396008", "revid": "103793", "url": "https://eu.wikipedia.org/wiki?curid=396008", "title": "Done Jakueren eliza (Orreaga)", "text": "Done Jakueren eliza Orreaga udalerriko XIII. mendeko kristiau eliza bat da, gotiko estiloan. Donejakue Bidearen baitako ondare kontsideratzen da, Nafar Bideak Nafarroan egiten duen etaparen parte.\nHistoria.\nOrreagako parrokia gisa erabili zen XVIII. mendera arte. Gurtzarik gabe geratu zen garai luze batean, Florentzio Antsoleagak XX. mendean zaharberritu zuen arte. Honek okulu txiki bat ireki zuen ate gainean, eta erromesak orientatzen zituen kanpai mitiko eta mitikoa jarri zuen Iba\u00f1eta mendatean zegoen kaperan; San San Salbatzailearen baseliza.\nEraikina.\nOinplano angeluzuzeneko fabrika xumea da, burualde zuzena eta gurutze-ganga sinplea dituzten bi atal dituena. Zilindro-formako fustea duten zutabeek estalkiaren euskarri gisa balio dute. Bere barruan, Santiago apostoluaren irudi bat dago. Kanpoaldeak harlanduzko horma irregularrak ditu, horma-bularrik gabeak, arku zorrotzeko portada eta Krismoi eusten diotenak."}
{"id": "396009", "revid": "103793", "url": "https://eu.wikipedia.org/wiki?curid=396009", "title": "San Agustinen kapera", "text": "San Agustinen kapera Orreagako multzo monumentalean kokatua dagoen kapera da, konplexuko klaustroan kokatuta. Kaperak Andre Mariaren Errege Kolegio-elizakoa da eta Antso Azkarraren hilobia eta Nafarroako armarriaren kateak eskaini ditu.\nKapera.\nKlaustroko ekialdeko hegalerantz irekita dago, arkupe hirukoitzean. Oin karratua du eta ganga tertzeletedunarekin estalita dago. Tertzeleteek nerbiodun loturak dituzte eta giltzarriak apainduta daude. Lau mentsula handik eusten diote gangari eta aingeruak irudikatzen dituzte. Kaperak toki ireki txiki bat du ekialdeko horman. Kanpoaldea harlanduzko bloke kubikoa da. Gotorleku itxura ere badu eta hortik datorkio san Agustinen dorrea izena. Piramide itxurako estalkiraino iristen diren izkinei itsatsitako kontrahorma batzuek multzoa indartzen dute.\nAntso Azkarraren mausoleoa.\nKaperaren erdialdean 1912an Antso VII.aren hilobia kokatu zuten, Navas de Tolosako guduaren zazpigarren mendeurrena ospatzeko. Jatorrizko hilobitik erregearen irudia duen harlauza besterik ez zen gelditzen. Ondoan Miramamolinen kateen zati bat dago. 1912. urtean jarri zuten. Urte horretan, kapera konpondu egin zuten Navas de Tolosako batailaren urteurrena ospatzeko. Erregea Tuteran hil zen 1234. urtean eta hileta multzotik erregearen irudi etzana baino ez da geratzen. Inguruan landareen apaingarriak dituen zerrenda fin bat du, XIII. mendearen erdiaren ingurukoa. Izan ere, Tibalt I.ak garai hartan eskatu zuen osabaren hilobia egiteko. Kapera txikiko nitxoetako batean Antso VII.a eta haren emazte Klementziaren estatua otoitz egiten ageri dira."}
{"id": "396010", "revid": "119347", "url": "https://eu.wikipedia.org/wiki?curid=396010", "title": "Cher (ibaia)", "text": "Cher (okzitanieraz: \"Char\") Frantziako erdialdeko ibaia da, Loiraren adarra eskuinaldetik. 367,8 kmko luzera eta 13.920\u00a0km\u00b2ko arroa ditu. M\u00e9rinchalen (Creuse departamendua) sortzen da, Erdialdeko Mendigunean, 713 mko garaieran, eta Villandrytik hurbil (Indre eta Loira departamendua) Loira ibaira isurtzen da.\nCher ibaiaren ertzeko hiririk garrantzitsuenak Montlu\u00e7on, Saint-Amand-Montrond, Vierzon, Chenonceaux eta Tours dira. Vierzonetik behera nabigagarria da, zati batean ibaiaren albotik doan Canal de Berryn barrena. Chenonceau jauregia Cher ibaiaren gainean eraikia da.\nHidrometria.\nCher ibaiaren emaria 1966-2013 bitartean neurtua izan da Toursen. Ikertutako azalerak 13.615\u00a0km\u00b2 ditu, arro osoaren %97. Urteko batez besteko emaria 95,6 m\u00b3 segundokoa da. Emari handiena otsailean du (189 m\u00b3/s) eta txikiena abuztuan (26,4 m\u00b3/s).\nCher ibaiaren batez besteko emariak (m\u00b3/s) Toursen neurtuak"}
{"id": "396011", "revid": "12788", "url": "https://eu.wikipedia.org/wiki?curid=396011", "title": "Cher ibaia", "text": ""}
{"id": "396012", "revid": "512", "url": "https://eu.wikipedia.org/wiki?curid=396012", "title": "Muhammad al-Nasir", "text": "Muhammad al-Nasir (, \"an-N\u0101\u1e63ir li-d\u012bn Allah Mu\u1e25ammad ibn al-Man\u1e63\u016br\"; ?- 1213) almohadeen laugarren kalifa izan zen, 1199tik eta hil zen arte.\nKristauek Miramamolin izena eman zioten, arabierazko \"amir al-mu'minin\" edo \"Sinestunen Printzea\" bere tituluaren desitxuratzea zena.\nBiografia.\n1199ko urtarrilaren 25ean al-Mansur bere aita hiltzean, kalifa izendatu zuten. Al-Andalusen bere aitaren garaipenei esker, Banu Ghaniya leinuak Ifriqiya menderatzeko saiakerak saihesteari ekin zion. Gero Abu Mohammed ibn Abi Hafs Ifriqiyako gobernadore izendatu zuen, 1574ra arte iraun zuen Hafsidar leinuaren sortzaile bilakatu zena.\nInozentzio III.a aita santuak bere aurkako gurutzada aldarrikatu eta kristauek Navas de Tolosako guduan (1212) almohadeak menderatu zituzten. Kondairak dio gudu-zelaitik nafarrek kalifaren kateak eta esmeralda ekarri zituzten jaioterrira. Izurriteak kristauen aitzinatzea oztopatu eta kalifa Rabatera itzuli zen. Hurrengo urtean hil eta Yusuf al-Mustansir bere semeak ordezkatu zuen."}
{"id": "396013", "revid": "1545", "url": "https://eu.wikipedia.org/wiki?curid=396013", "title": "Miramamolin", "text": ""}
{"id": "396014", "revid": "1545", "url": "https://eu.wikipedia.org/wiki?curid=396014", "title": "Muhammad An-Nasir", "text": ""}
{"id": "396015", "revid": "201", "url": "https://eu.wikipedia.org/wiki?curid=396015", "title": "Orreagako Kolegiata", "text": ""}
{"id": "396016", "revid": "105290", "url": "https://eu.wikipedia.org/wiki?curid=396016", "title": "Aldra (argipena)", "text": "Aldra hitzak esanahi zenbait ditu:"}
{"id": "396017", "revid": "17", "url": "https://eu.wikipedia.org/wiki?curid=396017", "title": "Aldra", "text": ""}
{"id": "396018", "revid": "336", "url": "https://eu.wikipedia.org/wiki?curid=396018", "title": "Sarda", "text": "Sarda arrainek norabide berean eta mugimendu sinkronizatuaz osatzen duten saldoak edo taldeak dira. Hainbat arrazoi daude arrainek sardak osatzeko, hala nola elkarri babesa eman, harraparitza hoberenatu, kideak aiseago aurkitu eta igeriketaren efizientzia hobetzea."}
{"id": "396019", "revid": "105290", "url": "https://eu.wikipedia.org/wiki?curid=396019", "title": "Morlanseko sarraskia", "text": "Morlanseko sarraskia 1991eko abuztuaren 17an Donostiako (Gipuzkoa) Morlans auzoan Espainiako Guardia Zibilak ETAko zenbait etakideren aurka egindako operazioa izan zen; haren ondorioz, hiru etakide hil eta bi guardia zibil zauritu ziren. Guardia zibilek etakideak gordeta zeuden Morlanseko etxea inguratu zuten. Gero, zenbait ordutako tiroketa batean Patxi Itziar, I\u00f1aki Ormaetxea eta Jokin Leunda etakideak hil zituzten, eta etxearen jabea, Maria Eugenia Mu\u00f1agorri, atxilotu."}
{"id": "396020", "revid": "105290", "url": "https://eu.wikipedia.org/wiki?curid=396020", "title": "Frantziako errugbi txapelketako 2013-2014 denboraldia", "text": "Frantziako txapelketa edo Top 14 da Frantzia mailan errugbian egiten den kluben arteko lehiaketa nagusia.\nParte hartzaileak (eta noiztik).\n14 talde dira, tartean 2 Euskal Herrikoak\nSailkatze fasea.\nOyonnax\u2022\n\u2022Baiona\n\u2022Biarritz\n\u2022Grenoble\n\u2022Brive\n\u2022 Castres\n\u2022Clermont\n\u2022 Bordale\n\u2022 Montpellier\n\u2022Paris (2)\n\u2022 Perpiny\u00e0\nTolosa\u2022\n\u2022Toulon\nSailkapena azken jardunaldiaren ondotik\nEuskal derbyak.\nBi euskal taldeen arteko derbyak denboraldiko partidu garrantzitsuenetarikoak dira beti.\nFase finala.\nSailkapen faseko lehen 6 taldeen artean erabakitzen da titulua."}
{"id": "396025", "revid": "336", "url": "https://eu.wikipedia.org/wiki?curid=396025", "title": "Aerol\u00edneas Argentinas", "text": "Aerol\u00edneas Argentinas Hego Amerikan dagoen hegaldi konpainia da. Bere egoitza nagusia Argentinako Buenos Aires hirian dauka."}
{"id": "396026", "revid": "4380", "url": "https://eu.wikipedia.org/wiki?curid=396026", "title": "Aerolineas Argentinas", "text": ""}
{"id": "396028", "revid": "336", "url": "https://eu.wikipedia.org/wiki?curid=396028", "title": "Qantas", "text": "Qantas Australian dagoen hegaldi konpainia da. Bere egoitza nagusia Hegoaldeko Gales Berriko Mascot hirian dauka."}
{"id": "396030", "revid": "336", "url": "https://eu.wikipedia.org/wiki?curid=396030", "title": "LAN Airlines", "text": "LAN Airlines Hego Amerikan dagoen hegaldi konpainia da. Bere egoitza nagusia Txileko Santiago hirian dauka."}
{"id": "396033", "revid": "1545", "url": "https://eu.wikipedia.org/wiki?curid=396033", "title": "Germanwings", "text": "Germanwings Europan dagoen hegaldi konpainia izan zen. Bere egoitza nagusia Alemaniako Kolonia hirian dauka.\nLufthansa akzio guztien jabea izan zen eta 2016tik aurrera Eurowingsekin batu zuen. 2020an konpainia desegin zuten."}
{"id": "396037", "revid": "46380", "url": "https://eu.wikipedia.org/wiki?curid=396037", "title": "Constant Troyon", "text": "Constant Troyon (S\u00e8vres, 1810eko abuztuaren 28a - Paris, 1865eko otsailaren 21) Barbizongo eskolari lotutako frantziar margolaria izan zen. Abere-margolari gisa nabarmendu zen.\nBiografia.\nConstant Troyon 1810eko abuztuaren 28an sortu zen, S\u00e8vresen. Gurasoak hiri horretako portzelana-fabrikan aritzen ziren, eta bera ere bertan jardun zuen, zeramika dekoratzen. 21 urte zituela Frantzian barrena ibili zen, paisaiak margotzen. Dirua agortu zitzaiolarik, lehengo lantegira itzuli behar izan zuen. Camille Roqueplanen bitartez, Th\u00e9odore Rousseau, Jules Dupr\u00e9 eta Barbizongo eskolako margolariak ezagutu zituen. 1840 eta 1847 bitarteko margolanetan artista horien eragina agerikoa da.\n1846an Herbehereetan egon zen, eta Hagan Paulus Potterren \"De stier\" (\"Zezenkoa\") margolana ikusi zuen. Harrezkero aziendak margotzen hasi zen, eta arrakasta handia izan zuen. Ohorezko Legioa eman zioten, Parisko Aretoan bost domina jaso zituen eta Napoleon III.a bere bezeroetako bat izan zen. Bere ikaslerik ezagunena \u00c9mile van Marcke izan zen.\n1865ean hil zen eta Montmartreko hilerrian ehortzi zuten."}
{"id": "396041", "revid": "105290", "url": "https://eu.wikipedia.org/wiki?curid=396041", "title": "Miszelanea", "text": "Miszelanea literatura-genero anitzeko testuak biltzen dituen bilduma da, idazle, garai edo gai jakin bati buruzkoak. Genero ohikoa izan zen Espainiako barroko eta berpizkundean, XVI. eta XVII. mendeen artean, helburu didaktikoarekin."}
{"id": "396042", "revid": "3869728", "url": "https://eu.wikipedia.org/wiki?curid=396042", "title": "C\u00f4tes d'Armor", "text": ""}
{"id": "396044", "revid": "336", "url": "https://eu.wikipedia.org/wiki?curid=396044", "title": "Natalia Zeta", "text": "Natalia Zeta (Santander, 1983ko abenduaren 29a - ) espainiar aktore pornoa da.\n2006an Bartzelonako Zinema Erotikoaren Nazioarteko Jaialdiaren bigarren mailako emakumezko aktore onenari Ninfa saria eman zioten."}
{"id": "396049", "revid": "56334", "url": "https://eu.wikipedia.org/wiki?curid=396049", "title": "Luc\u00eda Lapiedra", "text": "Luc\u00eda Lapiedra, benetako izenez Miriam S\u00e1nchez C\u00e1mara, (Vallecas, Madril, 1981eko urtarrilaren 31 - ) espainiar aktore porno ohia da.\n\" filmean agertu ondoren, porno utzi eta pertsonai publiko bilakatu zen, telebistan hainbat saiotan agertu zena."}
{"id": "396050", "revid": "1545", "url": "https://eu.wikipedia.org/wiki?curid=396050", "title": "Miriam S\u00e1nchez", "text": ""}
{"id": "396051", "revid": "336", "url": "https://eu.wikipedia.org/wiki?curid=396051", "title": "Nacho Vidal", "text": "Nacho Vidal, benetako izenez Ignacio Jord\u00e0 Gonz\u00e1lez, (Matar\u00f3, Katalunia, 1973ko abenduaren 30a) pornografia antzezlea da.\nUmea zenean, Enguerara joan zen bizitzera. Bartzelonako gauean lanean hasita, 1998an Rocco Siffredik Hollywooda eraman zuen. Bere ibilbidean 350 film baino gehiago egin ditu."}
{"id": "396052", "revid": "336", "url": "https://eu.wikipedia.org/wiki?curid=396052", "title": "Jenna Jameson", "text": "Jenna Jameson, benetako izenez Jenna Marie Massoli, (Las Vegas, 1974ko apirilaren 9a - ) estatubatuar aktore porno ohi eta zuzendaria da. \"Pornoaren erregina\"-tzat hartua generoaren artista famatuena da\nFilm konbentzionaletan ere aritutakoa, hainbat \"cameo\" egin ditu."}
{"id": "396056", "revid": "119347", "url": "https://eu.wikipedia.org/wiki?curid=396056", "title": "Kabiliera", "text": "Kabiliera (\"taqbaylit\" kabilieraz) batez ere Aljeriaren iparraldean mintzatzen den amazigeraren aldaera da. Hizkuntzaren izena Kabilia eskualdeari loturik dago. Aljerian 2,5 - 6 milioi hiztun ditu; eta Europako diasporan ere mintzatzen denez, guztira 8 milioi inguru dira. Kabilieraren hiztunak hirueledunak dira eskuarki, arabieraz eta frantsesez ere jakin ohi badakitelako gehienek.\nIrrati aljeriarraren bigarren programa kabilieraz ematen dute eta XX. mendearen amaieratik berezko literatura garatzen ari da. Hizkuntzaren erdigune tradizionala Tizi Ouzou da.\nLehen arabiar idazkera erabiltzen zen kabiliera idazteko; gaur egun, ordea, latindar alfabetoa dago hedatuago.\nGramatika.\nIzenak eta adjektiboak.\nBeste afroasiar hizkuntzek bezala, kabilierak bi genero gramatikoak ditu, femeninoa eta maskulinoa. Beste berber hizkuntza gehienetan bezala, izen eta adjektibo maskulinoak bokal batez hasten dira (a, i, o) eta izen femeninoak, berriz, t batez hasten eta amaitzen dira oro har (salbuespenak salbuespen). Izen femenino gehienak maskulinoen forma feminizatuak dira, azken batean.\nAdibideak:\nIzen singularrak \"a\" batez hasten dira oro har, eta ez dute atzizkirik. Izen pluralak \"i\" batez hasi ohi dira, eta askotan badute atzizki bat, hala nola -\"en\". Hiru plural mota daude: kanpokoa, barrukoa eta mistoa.\nBi kasu gramatiko existitzen dira: bata, \"estatu librea\", markatugabea da; eta bestea, \"estatu konstruktua\", ergatibotzat edo preposizio baten objekturako erabiltzen da.\nBigarren kasu hori hiru arau hauetako bati jarraituz eratzen da:\nLehenengoa hasierako \"a u\" bihurtzean datza:\nBigarrena izen femenino batzuen lehenengo bokalaren galeran datza:\nHirugarrena hitzaren hasieran semibokal ((w edo y)) bat gehitzean datza:\nIzen batzuk, baina, ez dira aldatzen.\n\"Estatu konstruktua\" perpausetan euskaraz ergabtiboa bezalaxe erabiltzen da:\nPreposizio baten ondoren ere estatu konstruktua hartzen du hitzak:"}
{"id": "396059", "revid": "201", "url": "https://eu.wikipedia.org/wiki?curid=396059", "title": "Kabilera", "text": ""}
{"id": "396060", "revid": "201", "url": "https://eu.wikipedia.org/wiki?curid=396060", "title": "Estatu Batueta", "text": ""}
{"id": "396061", "revid": "1519", "url": "https://eu.wikipedia.org/wiki?curid=396061", "title": "Gramsci", "text": ""}
{"id": "396062", "revid": "1519", "url": "https://eu.wikipedia.org/wiki?curid=396062", "title": "Linda Lovelace", "text": "Linda Lovelace, benetako izenez Linda Susan Boreman, (Bronx, New York, 1949ko urtarrilaren 10a - Denver, Colorado, 2002ko apirilaren 22a) estatubatuar aktore pornoa izan zen.\n1972an \"Deep Throat\" film pornografikoan parte hartu ondoren, oso ospetsu bilakatu zen. Urteen buruan \"Ordeal\" izeneko liburu autobiografikoan idatzi zuenez, film hartan geraturikoa bortxaketa izan zen.\nGero, bere ibilbidea utzi eta pornografiaren aurkako mugimendu feministaren bozeramale bilakatu zen."}
{"id": "396063", "revid": "56334", "url": "https://eu.wikipedia.org/wiki?curid=396063", "title": "Traci Lords", "text": "Traci Lords, benetako izenez Nora Louise Kuzma, (Steubenville, Ohio, 1968ko maiatzaren 7a) estatubatuar aktore porno ohia da. Bere ibilbide osoan adingabea zenez, eskandalu handi bat piztu zuen porno munduan eta \"Penthouse\" aldizkarian. Gero, B-mailako eta telefilmak egin ditu eta baita abeslari bilakatu ere."}
{"id": "396067", "revid": "15795", "url": "https://eu.wikipedia.org/wiki?curid=396067", "title": "Inari sami", "text": ""}
{"id": "396069", "revid": "1545", "url": "https://eu.wikipedia.org/wiki?curid=396069", "title": "Gilen I.a Herbehereetakoa", "text": "Gilen I.a Herbehereetakoa (; Haga, 1772ko abuztuaren 24a - Berlin, 1843ko abenduaren 12a) 1815-1840 bitarteko urteetan Herbehereetako errege eta Luxenburgoko duke-handia izan zen. Haren erregealdian gertatu zen 1830eko iraultza, eta 1839 arte ez zion askatasuna eman Belgikari. Gobernu konstituzionala onartu zuen, baina abdikatu egin zuen."}
{"id": "396070", "revid": "6327", "url": "https://eu.wikipedia.org/wiki?curid=396070", "title": "Zitologia", "text": ""}
{"id": "396073", "revid": "119347", "url": "https://eu.wikipedia.org/wiki?curid=396073", "title": "Civican", "text": "Civican Nafarroako Iru\u00f1ea hiriburuko Donibane auzoan dagoen kulturgune bat da. Civivox kultur-etxe eta liburutegi publikoen sarearen barnean dago.\nKokalekua.\nErrozko dorrea eta Bara\u00f1ain etorbidearen hasieraren alboan dago, Donibane auzoaren hego-mendebaldeko sarreran eta Iturrama auzoaren alboan, Pio XII.a etorbidea eta Gazteluko Ingurunea kalearen arteko elkargunean, eta Iru\u00f1eko zitadela eta Eraikin Singularretik hurbil.\nHistoria.\n2003an CANen ekimenez eraiki zen.\nEraikina.\nBertan hainbat zerbitzu eta aretoez gain, haurrentzako nahiz helduentzako liburutegi bana daude."}
{"id": "396074", "revid": "6327", "url": "https://eu.wikipedia.org/wiki?curid=396074", "title": "Pala (pilota)", "text": ""}
{"id": "396075", "revid": "1545", "url": "https://eu.wikipedia.org/wiki?curid=396075", "title": "Zinema porno", "text": ""}
{"id": "396081", "revid": "12654", "url": "https://eu.wikipedia.org/wiki?curid=396081", "title": "Enonteki\u00f6ko historia", "text": ""}
{"id": "396082", "revid": "90523", "url": "https://eu.wikipedia.org/wiki?curid=396082", "title": "Espainiako borboien berrezarkuntza Euskal Herrian", "text": "Espainiako borboien lehen berrezarkuntzan Euskal Herriko historia atal berri batean sartu zen.\nBehin foruak ezabatu zirenetik, politika egiteko beste modu batera egokitu behar izan zuten euskal herritar politikariek eta modu hori, oinarrian, Espainian egiten zenarekin bat etorri zen. Esan daiteke euskal politika \u00absukurtsalizatu\u00bb edo berdindu egin zela, Espainiakoarekin alderatuta, Europa guztian gauzatu zen berezitasunen galtzearen baitan. Hala ere, sistemako bi talde handienek, kontserbadoreek eta liberalek, ez zuten lortu Euskal Herriaren txertatzerik, eta horrek, Espainiako politika berrezarkuntzazailea euskal lurrean behar bezala ez zilegitzea ekarri zuen ondoriotzat. Nork bere alderdiaren esanei jaramon gutxi eginez, \u00abindustriako kapitain\u00bb handien artetik sortu ziren, Bizkaian bereziki, sistemako politikariak, batez ere, euren interesek hartara eramanda.\nBaina euskal probintzietako dinamika politikoa ez zen homogeneoa izan. Bizkaian -bera zen modernoena- gertatu zen lehia politiko handiena, eta talde berriak plazaratzeko bide eman zuen horrek, hala nola sozialistak eta abertzaleak. Gipuzkoa tradizioaren eta berrikuntzaren artean kokatu zen. Barneko probintzietan aldiz, Araban bezala Nafarroan, indar tradiziozale eta kontserbadoreenek agindu zuten aldi honen amaierara arte. 1876. urteak garrantzi berezia du, bai Espainiako historian, bai Hego Euskal Herrikoan.\nHurrengo berrogeita hamar edo hirurogei urteetan, gutxienez, funtsezko izango ziren hiru gauza gertatu ziren urte hartan. 1876ko uztailaren 2an Konstituzio berri bat onetsi zen, 1931ko errepublika deklaratu zen arte iraungo zuena; konstituzio hori izan zen Errestaurazio deritzan sistema politikoaren lege oinarria. Bestalde, urte horretan bertan bukatu zen azken karlistaldia, eta, garrantzitsuena dena, ezeztatu ziren betiko euskal foruak, uztailaren 21eko legearen bidez.\nForuen ezeztatzea.\n1876. urtea, beraz, mugarri bat da gaur egungo euskal historian, garai hartakoek berek ondo antzeman zuten bezala, oso garbi bereizi baitzituzten foru garaia eta ondoren etorriko zena. 1876ko foruen ezeztatzea euskal probintzietako hiritarrek zituzten zerga eta soldaduska salbuespena deusezeko lehen urratsa izan zen. Azken ondorio gisa, Hegoaldeko euskal probintzietako bizitza politiko, sozial eta ekonomikoaren berdintze bat ere ekarri zuen, Espainiako inguru zabalagoaren baitan.\nAldaketa hori ez zen batere erraza izan, estutasun eta dramatismo handiko uneak izan baitziren. Urte betez, 1877ko udaberria arte, borrokan jardun ziren hainbat lekutan Batzar Nagusietan, Konferentzia probintzialetan, Espainiako Parlamentuan bertan, euskal indar biziak eta erakundeak, bai probintzialak, bai udalekoak, iritzi publikoaren eta espainiar politikarien indarraren kontra eginez, foruen ezeztatzearen eta konstituzioaren arauak, bere eskubide, eta batez ere, bere betebeharrekin, euskal probintzietara zabaltzearen aldeko zirenen kontra alegia. Zehaztugabetasun handiko aldi bat, 1839az gero zirauena, bukatu zen horrekin.\nForuen konponketak itzulerarik gabeko puntua aurkitu zuen Espainiako Gorteen lege batean eta ez zen halako konponketarik sekula aurrera eraman. Baina, orduko euskaldunek garai foralaren aldeko kanpaina zabal bat egin zuten arren kanpaina biktimista eta mitifikatzailea eta, bestalde, kontrako zentzuan, egoera asko aldatzen ari bazen ere, foruen ezeztatzearen baldintzak ezin dira ikusi, inola ere, behin betiko ezeztatze baten modura. Bi arrazoi nagusi izan ziren horretarako.\nBatetik, Euskal Herriari aplikaturiko konstituzio batasuneko plangintzaren diseinatzailea, Antonio C\u00e1novas del Castillo, sinetsita zegoen handiak zirela euskaldunek izandako autonomiak ekarritako onura eta ontasunak, eta ez arrazoi estrategikoengatik bakarrik, baita arrazoi ideologikoengatik ere. XIX. mendeko foruzaleek historia arrazoietan oinarritzen zituzten euskal askatasunak, eta C\u00e1novas, horretan, bat zetorren foruzaleekin; izan ere, dotrinazalea zenez, ez zuen pentsatzen nazio burujabetasuna eta konstituzioa zirenik sistema politiko baten funtsa; aitzitik, baziren haren ustez beste errealitate batzuk, haien aurreko zirenak, edota, euskaldunen kasuan, bazen historian zehar pribilejio batzuen etenik gabeko jarraitasuna. Azken finean, kontserbadorea baitzen, desberdintasunaren printzipioa, kasu honetan lurralde desberdintasunarena, ez zitzaion C\u00e1novasi arrotza gertatzen; era berean, bazuen aurreko espainiar moderatuen antzik, haiek ere beren ideia politikoak ezin hobeto islatuak ikusten baitzituzten foruetan: teoriazko berdintasuna eta egitura oligarkiko bat adostea posible egiten zuen sistema bat zen, eta kontraesan horrek ez zuen auzitan jartzen foru sistemak gizartean zuen zilegitasun sakona.\nBeste alde batetik, epe laburragoko edo unean uneko politikari dagokionez, praktiko izatea zen C\u00e1novasen ezaugarri nagusietako bat, egingarriaren aldeko baitzen.\nBaina, horrez gainera, ondo asko zekien ezin zirela euskaldunak Espainiako konstituzioaren prozesuan indarrez txertatu; eta bazekien, halaber, euskal erakundeen hasierako jarrera zorrotzak ipinitako oztopoak gainditu beharko zituela, eta euskal aliatuak beharko zituela etorkizunean.\nHorixe da bigarren arrazoia, foruen ezeztapenak zergatik ez zituen euskal probintziak Espainiako gainerako probintziekin erabat berdindu agertzen duena. Euskal erakundeak gogor jardun ziren uztailaren 21eko legearen kontra. Legearen berri jakin bezain laster, hiru probintzietako Batzar Orokorrek araua indargabetzea eta, 1839ko legea oinarri hartuta, negoziatzea eskatu zuten; hau da, XIX. mendearen erdialdeko egoera onuratsura itzuli nahi zuten, kontuan izan gabe Demokraziako Sei Urteetan eta azken karlistaldian izandako gertaerak. Bizkaian hartu zuten jarrera gogorrena, Fidel Sagarminagaren gidaritzapean.\nSagarminaga politikari liberala zen, Uni\u00f3n Vasco-Navarra-ren sortzailea, izen bereko egunkariarena (1880) eta Euskal-Erria elkartearena (ezaugarriei dagokienez, 1878an Iturralde, Kanpion eta beste batzuek Nafarroan sorturiko Nafarroako Euskara Elkargoaren parekoa). Sagarminagaren proposamenaren arabera, foruen berreskuratzearen alde egin behar zuten hiru probintziek, ideologia printzipio oro eta Espainiako politika eta alderdi politikoak baztertuta.\n\"Dena ala ezer ez\" politika harekin, Sagarminagak, alde batetik, prozedura estrategiko bat adierazten zuen ezeztatze legea inola ere ez negoziatzea, baina, beste alde batetik, Euskal Herriko lege oinarriak foruaren jarraipena izan behar zuela ere adierazten zuen, alegia, lege oinarri horrek inola ere ezin zuela izan (etorkizunean) administrazioa deszentralizatzeko bide bat; izan ere, deszentralizazio hark abantaila handiak izan bazitzakeen ere, euskal tradizioari arrotz gertatzen zitzaion oinarri bat zuen, alegia, Espainiako konstituzioa.\nSagarminagaren zorrozkeria (eta beste probintzietan jarraitu ziotenena, hala adibidez Arabako azken Diputatu Nagusi Domingo Mart\u00ednez de Arag\u00f3nena), ahuldu egin zen 1876ko negutik aurrera, Arabako eta Gipuzkoako diputazioek uztailaren 21eko lege oinarriaren gainean hizketan hastea onartu zutenean, eta, Bizkaian bertan, 1877ko urtarrilean, liberal foruzaleen artean tesi pragmatikoagoak zabaltzen hasi zirenean. Izan zuen aldaketa horretan zerikusirik, zerikusi aski garrantzitsua gainera, gobernu zentralaren jarrerak, hilabete askoan jardun baitzen Batzar Nagusi menderakaitzen batzarrak eteten, Batzarrak deusezten eta haien ordez beste batzuk antolatzen, eta buruzagi gogorrenei esesten. Nolanahi ere, 1877ko udaberri alderako guztiz zabalduta zeuden jarrera pragmatikoenak, eta jarrera horiek sendotu egin ziren hurrengo urteetan, hauteskundeetan, foruen aldeko jarrera zorrotzenen kontra.\nIstilu eta erresistentzia horren emaitza, eta C\u00e1novasen trebezia pragmatikoarena, garrantzi handiko berezitasunak ezaugarri zituen foruen ezeztatze bat izan zen: hala, Kontzertu Ekonomikoak, euskal probintziei eta haien erakundeei, diputazioei, Espainiako gainerako lekuek ez zituzten ahalmenak eman zizkietenak, zergak bildu, gastatu eta erabiltzeari zegokionez; probintzia mailako autogobernu ahalmena, alderdi fiskal eta ekonomikoetatik hasi eta administrazio mailan ere antzematen zena, jarduteko askatasun handia zuten probintziako kudeatzaileen mesedetan; probintziaren erakunde mailako diseinu berezi bat, Batzar Orokorrak baztertzen zituena, baina diputazioei aginpide absolutua ematen ziena, hain ahalmen zabalak izanik oso menderakaitzak gertatzen zirela horri esker. Hala bada, aipatu diren arrazoiak zirela-eta, zerga eta administrazio autogobernuko egoera bat ekarri zien euskal diputazioei foruen ezeztatzeak, eta, hala, Euskal Herriko indar politiko eta ekonomikoek asko estimatzen zuten aginpide tresna bihurtu ziren diputazioak.\nNafarroan oso bestelakoak ziren gauzak.\nHan, Nafarroako Lege Hitzartuak (1841) \"Ley Paccionada\" deitu zenak, izen oso egokia izan ez arren, foruen auzia amaiarazi zuen Lehen Karlistaldiaren amaieran; lege haren bidez, koroari ordaindu beharreko zerga sistema, gerora Kontzertuekin beste hiru probintziek ezarri zutenaren pare jarri zen, eta probintzia autonomia maila ere 1878tik aurrera Hegoaldeko beste euskal lurraldeek izango zutenaren antzekoa zeukan. Horregatik, 1876ko gerra ondorengo egoera ez zen bizi izan modu berean Nafarroan, 1841eko abuztuaren 16ko legearen berriztapena negoziatu besterik ez baitzen egin han, eta hitzarmen bat izenpetu (Tejada-Valdosera izenekoa, 1877ko otsailekoa), probintziak ordaindu beharreko zergak finkatzen zituena.\nPolitika homologazioa eta desberdintasunak.\nBaina 1876an gertaturiko aldaketak ez ziren aipatu direnak bakarrik izan. Esan da lehen zeinen handia izan zen garai hartakoentzat urte haren eragina. Belaunaldi oso bat, bai politikan, bai gizartean, XX. mendearen lehen urteetan oraindik ere bizirik zena, markatu zuen foruen ezeztatzetzat ulertzen zuten gertaera hark; izan ordea, ezeztatzea baino askoz gehiago zen, errotik aldatu baitzituen hiritarren esku hartze publikoa gertatzen ziren espazioak. Izan ere, urte hori arte gutxi gorabehera, Hego Euskal Herrian, baina baita handik kanpora ere, udala zen, edo gehienera jota probintzia, oinarrizko dimentsioa, gizartearena nahiz politikoa. Oso jende kopuru mugatu baten baitan egiten zen agintarien izendatzea edo hautatzea, kooptazio sistemaz ia, lekuan lekuko eliteen artean. Elite horiek defenditzen zuten huraxe zen, gizartearen ustez, guztien ongia, baita eliteetako kideak, izenez, kontrako alderdikoak baziren ere.\n1876aren ondoren aldatu egin zen egoera triste hori. Lehenbizi, espainiar politika, udalaren edo probintziaren mugak gainditzen zituen politika gisa ulertua, bere alderdi nazionalekin, interes zabalagoekin, eta abar, hasi zitzaion gaineratzen aurreko politika foralari; politika foralak, baztertu gabe ere, \"kanpoko harreman\" moduan ikusten zituen Madrilekiko harremanak, ez Espainiako beste lurraldeekin, baldintza berdinetan, gobernuaren edo erakundeen aurrean eztabaidan jarduteko gertaleku gisa.\nBigarren, alderdi politikoak hasi ziren bideratzen udaleko, probintziako politikarien hautapena, edo are kargu orokorragoena (diputatuak, senatariak), eta horrek bertan behera utzi zituen bi arau: aurrena, alderdiek defenditzen zituzten interes desberdinek auzitan jartzen zuten interes orokor bakar bat izatea, eta, bestalde, ustezko interes orokor bakar hori berriz ere zalantzan jartzen zuten politika modu berriaren ondorioz sorturiko liskar pertsonal eta taldekoek.\nJende haren artean nagusitu zen sentimendu mitifikatzailean, 1876 aurretiko foru garaiak bertutea besterik ez zeukan, bizimodu publikoa antolatzeari zegokionez; foruak ezeztatuta, borroka besterik ez zegoen, desagertzen ari ziren gizalegezko jokamoldeak (beti ere XIX. mendeko ikusmoldean), sasi interesak zabaltzen, gehienen onura pertsona baten edo taldearen onuraren mende jartzen zuen garaia baitzen, erdipurdiko kargu-goseen garaia.\nEuskal politika gero eta espainolagoa ari zen bihurtzen, Madril aldera gehiago begiratzen hasi zen, eta Espainia osoari zegozkion eskema eta egitura orokorrak bere baitan berregiten. Estatu osoan jarduten ziren alderdi politikoak hasi ziren Euskal Herrian ere zabaltzen, desberdintasun garrantzitsuekin halere, orain ikusiko den bezala. Espazio batean zein bestean, gero eta orokorragoak ari ziren bihurtzen bizitza publikoa mugiarazten zuten arazoak.\nProzesu bikoitz baten aurrean gaude: politika modu batzuk politika zentralaren luzapen bilakatzen dira pixkana-pixkana, eta nazio mailako antolamendu luze bat hasten da. Euskal Herrian ez zen beti ondo ikusia izan prozesu hori.\nBaina aldaketa ez zen berehalakoan gertatu. Zenbait urtez, esan den bezala, prozesu hori geldiarazten saiatu zen Sagarminagaren \"aukera baskongadista\". Aukera horren hutsegiteak ere ondo adierazten zuen herria eta herriko talde nagusiak noraino zeuden prest sistema politiko berriaren eskaeretara egokitzeko. Horrez gainera, 1885ean areagotu egin zen prozesua karlisten eskutik 1880 ezkero Araba eta Gipuzkoako diputazioen kasuan, haietan nagusitasuna lortu zutelarik, hauteskundeen joko berrian parte hartzen hasi zirenean.\nGehiago iraun zuten, XX. mendean ondo aurrera arte, euskal politika markatu zuten bi auzik: diskurtso forala eta erlijioaren defentsa. Lehenak indarra galdu zuen pixkana-pixkana; orokorrean aipatzen zen, eta, era horretan, esanahia galdu zuen.\nEuskal talde politiko guztiek, egunkari guztiek, foralak zirela esan ohi zuten behin eta berriz, eta hori, barneko arrazoi zilegiztatzaile izan bazitekeen ere, azkenean ez taldeak identifikatzeko ez bereizteko ahalmenik ez zuen elementua bihurtu zuen. Horrez gainera, Javier Corcuerak bere garaian adierazi zuen bezala, foruen eskaera nahierara erabili zuten alderdiek, eta bidean galdu egin zen foruen izaeraren definizio zehatz, komun eta bateragarria. Foraltasunari buruz baino areago, metaforaltasun batez hitz egin beharko genuke. Erlijioak, ordea, ez zuen ezertxo ere galdu bere indar mugiarazletik, batez ere gutxien modernizaturiko lekuetan, XX. mendearen hasieran, Canalejasen proiektuen kontrako manifestazioetan, ondo asko ikusi zen bezala; horren ondorioz, gainera, eskuineranzko joera hartu zuen politikak euskal udal eta probintzia batzuetan.\nNolanahi ere, ezaugarri bereizleek ematen zioten herri izaeraren ideiak indarrez iraun zuen Hego Euskal Herrian, Espainiako gainerakoak ez bezalakoa zen leku baten ezaugarri gisa. Hala, 1895ean alderdi erabat nazionalista bat agertu izanaz gainera, izan ziren ikusmolde hori ez zela galdu adierazten duten estutasun uneak. 1893 eta 1894 artean istilu larriak izan ziren, Gamazada zela-eta. Espainiako Finantza ministroa, Germ\u00e1n Gamazo, murrizten saiatu zen Nafarroak zerga kontutan zuen autonomia, 1841eko Aldakuntza Legean hitz hartua; ahalegin horren kontrako erreakzioa oso handia izan zen, oso manifestazio jendetsuak egin baitziren, eta probintziaren erregimen bereziaren alde aho batez mintzatu ziren erakundeak eta prentsa. Hurrengo ministroak, Am\u00f3s Salvadorrek, bere aurrekoaren bideari jarraitu nahi izan zion, eta, hala, hirietan haren kontrako ekintzak egiten jarraitu zuten; ekintza haien erakusgarri da herri harpidetza bidez eraikitako Foruen monumentua (Iru\u00f1eko erdi-erdian dago gaur egun oraindik). Nafarroatik kanpora ere izan zen protestarik, foruen defentsaren auzia beste askorekin nahastu zelarik. Hala, 1893ko abuztuaren 7an, protesta saioak izan ziren Gasteizen Kapitaintza Nagusiaren egoitza Burgosa eraman nahi zelako; desegokia zen erabaki hori ordurako jada hirugarren sektorearen aldera egiten zuen hiri batentzat (zentzu horretan, gudaroste ugari batek sorrarazten zituen baliabideetatik bizi zen nagusiki Gasteiz); Biasterin hildako bat izan zen abuztuaren 22an, foruak eta kontsumoko zergen kontrako protesta nahastu ziren bat-bateko matxinada batean; eta beste leku batzuetan ere izan ziren istiluak, hala Gernikan (Sanrokada deritzana), Bilbon eta Donostian (hiru hildako abuztuaren 27an), 1894ko kontzertu ekonomikoa berriztatzearen, gobernu liberala ukatzearen eta Guardia Zibilaren zapalkuntza gogorraren inguruko errebindikaziozko giro batean. Hamar urte geroago, 1904 eta 1906 artean, eta Kontzertuaren hurrengo negoziazioaren berotasunean, foruen aldeko hitzaldiak eta euskal probintzien interes komunen aldekoak hasi ziren berriz, orduko hartan protestarik izan ez bazen ere, Gipuzkoan eta Bizkaian izan ezik (Liga Foral Autonomista-ren hautagai zerrendetan).\nErrestaurazioko txandakatzearekin zerikusirik gabeko politika.\nErrestaurazioko espainiar politikaren ezaugarri nagusia kontserbadoreek eta liberalek 1876 ezkero ezarritako bakezko txandakatzea izan zen. Bi alderdiak txandakatzen ziren gobernuan, administrazioaren baliabide legezkoak, legeztatu gabeak eta legez kanpokoak erabiliz (gobernari zibilak, batez ere), eta Espainiako leku guztietara iritsiz. Alderdiez mintzatzen gara, baina hitz hori zehaztu beharra dago, egoera zein zen benetan ulertu ahal izateko.\nAlderdi dinastiazaleak, liberala eta kontserbadorea, lekuan lekuko jauntxoek osatuak ziren; beren ideologia bereko prentsa bitartekoren bat izaten zuten, indar bizi gehienak beren ingurura biltzeko gauza izaten ziren, eta loturaren bat izaten zuten, pertsonala eta interesena, ideologiazkoa baino areago, Madrilgo goi mailako politikariren batekin. Hauteskundeak baino aste batzuk lehenago elkartzen ziren beren hautagaiak izendatu eta hauteskunde kanpaina apalak egiteko (eta, bide batez, esan dezagun berandu samar arte hautagaiak berak ordaindu ohi zuela kanpaina). Zerikusirik batere ez zuten beraz egungo alderdien makineria eta burokraziekin, masak mugiarazteko duten ahalmenarekin eta hauteskunde garaitik kanpora jardutearekin, edota gaur egun, eta duela hamarraldi batzuetatik hona, alderdi politiko esapideaz ulertzen dugun ezerekin.\nEz alderdi bat ez bestea hutsetik sortuak ez baziren ere, eta lehentxeago, XIX. mendearen erdialdean, moderatuek eta progresistek egindako ibilbidearekin zerikusi zuzena zuten arren, Sei Urtekoen esperientziak beren ideologia ezaugarriak eta beren alderdien osaera berriz adieraztera behartu zituen. Hala, 1876an hasi ziren, baita Euskal Herrian ere, kontserbadoreak eta liberal-fusionistak hauteskundeetarako prestatzen, hurrenez hurren, C\u00e1novas eta Sagasta zirela buru. Baina prozesu hori oso baldintza kaskarretan gertatu zen Euskal Herrian.\nHala, Gipuzkoan eta Araban liberalak ez ziren 1887 edo 1888 arte elkartu, eta beste hainbeste gertatuko zen kontserbadoreekin.\nAipagarria da Araban esaterako 1910 arte ez zela osatu Alderdi Kontserbadorea.\nBizkorrago ibili ziren bizkaitarrak; 1881ean jada, Eduardo Victoria de Lezearen zuzendaritzapean, liberal deitura hartu eta birmoldatu egin zuten alderdia. Liberalak era guztietako hauteskundeetan nagusi izan ziren hurrengo hamarraldian. Nolanahi ere, bizkaitar liberal haien ideologia, 1891n oraindik ideia liberalak eta foruzaleak, biak bateratzen zituena, beste euskal probintzietakoa baino epelagoa eta aitzakiazkoagoa izan zen, tradizionalistak menderatuta nagusitasuna lortzeko gai izan baitziren; alabaina, karlismoaren kontrako izateak markatu zituen gipuzkoarrak eta arabarrak, ia beste garai batekoak balira bezala, eta horrek ideologia sakontzera bultzatu zituen.1876 ondoren izan zen politikaren berregituratzean, funtsezko faktorea izan zen politikara eta hauteskundeetara itzuli zenean karlismoak erakutsi zuen indarra.\nMaila askotan agertu zuen karlismoak zer-nolako ahalmena zuen erakunde guztietan -1883 eta 1887 artean udala gobernatu zuen Gasteizen-, eta zein oinarri zabala zuen gizartean, ez nekazari giroetan bakarrik gehiengo erlatiboa zuen Araba eta Gipuzkoako diputazioetan, eta ordezkaritza garrantzitsua zuen Bizkaikoan. Karlismoaren indar horrek beste taldeak mugiarazi zituen, eta baita gobernua bera ere; hala, handik aurrera itunak egiten hasi ziren -funts handirik gabeak- karlistei aurre egiteko. Horren ondorioak berehala etorri ziren, karlista-antikarlista, liberal-tradizionalista kontrakotasuna izan zen egituraketa politikoaren oinarria, eta horrek, bere aldetik, bestelako ondorioak ekarriko zituen: lehenbizi, liberalen ligak oso makalak gertatu ziren, joera askotako kideak biltzen baitzituzten, mutur batekoak zein bestekoak, kontserbadoreak zein errepublikarrak; baina, bestalde, karlista ez ziren alderdiek zailtasun handiak izan zituzten beren eduki ideologiko eta politiko propioak agertzeko, beste taldeekin nahastuta joan behar baitzuten, eta hori oztopo handia gertatu zitzaien benetako alternatiba izateko prestatu ahal izateko.\nEra horretan, gizonezkoen sufragio unibertsala onartu zenean (1891), gauzak ez ziren askorik aldatuko, eta oinarri herritarrena zuten taldeek, karlistek eta errepublikarrek, alderdi gisa existitzen ez ziren, eta gizarte oinarri sendorik ere ez zuten dinastia taldeekin jarraituko zuten topo egiten. Horrez gainera, aukera dinastikoek Euskal Herrian zuten itzalak indarra galdu zuten, hainbat arrazoi zirela medio: aurrena, kontserbadoreek, beren buruzagi C\u00e1novasen jarduna zela-eta, prestigioa galdu zutelako, hari leporatzen baitzioten foruen ezeztapenaren erantzukizuna; gero, beste alderdi dinastikoa, Sagastaren alderdi liberal-fusionista, herriak oso gaizki hartu zituen eginkizunetan sartu zelako: hala Gasteizko Kapitaintza Nagusia Burgosa eraman izana, edota Nafarroan Gamazadaren inguruan aipaturiko liskarrak, edota beste herrietan gertatutakoak, Biasterin, Donostian eta Bilbon.\nAlderdi dinastikoak ez ziren era formalean agertu Euskal Herrian; antolamendu ahula zuten, eta, bestalde, Espainiako konstituzio sistemaren defentsak baino indar handiagoa zuen foruen errebindikazioak -izan ere, euskal dinastiazaleek beraiek probintziako gobernuan zituzten espazioak sendo zitzaketen foruen bitartez-, eta, gero, XIX. mendearen azken hamarralditik aurrera, industriaren kapitainen interes pertsonalek.\nZeren, 1891tik aurrera, Bizkaian batez ere, baina ez han bakarrik, ekonomiako buruzagi nagusiak berak izan baitziren alderdi dinastiazaleen politikaren protagonista.\nNahiz eta txandakatze sistemak behar bezalako eraginkortasunik izan ez Euskal Herrian, horrek ez du esan nahi dinastiazaleen edo erregimenaren kontrako ziren pertsonen edo taldeen esku zegoenik euskal politika. Euskal Herrian, lehen adierazi denez, talde haiek ez baitzuten zilegitasunik, pertsona nahiz interes taldeak nagusitu ziren, Madrilgo aginduei buruz askatasun osoz, edo askatasun handiz, jarduten zutela.\nHala, Santillanako markesa Zumaian, Urquijotarrak Amurrion, Gandariastarrak Gernikan, Txabarri Balmasedan, Casa de Torreko markesa Durangon. Denak ziren dinastiazale oinarrian, baina ez inongo erakunde dinastikokoak, ezta alderdi dinastikokoak ere. Kazikeen mekanismoak erabiliz eta boto ustelaren bidez aukeratzen zituzten denak, edota herriko talde eragileen baitako kooptazio prozesu batean oinarrituta.\nGero eta gehiago, herrian oinarritutako alderdiei kontrajarriko zitzaizkien sistema horiek, harik eta elite zaharrek beren estrategia eta antolatzeko era, eta politikaren pertzepzio praktikoa, aldatu behar izan zuten arte.\nBeste aldean, gobernuko txandan sartzen ez ziren alderdien artean, karlismoak, Euskal Herrian indar handia eta oinarri zabala izan arren, gero eta arazo gehiago zuen udal mailako barne eztabaidak zirela-eta; ideologiarekin zerikusi gehiago zuten eztabaidak ere izan zituen, karlismoa banarazi zutenak: integristen haustura 1888an, Euskal Herrian oihartzun handia izan zuena.\nRam\u00f3n Nocedal izan zen hausturaren eragile; arazo nagusia zen karlismo ofizialak gero eta gehiago egiten zuela antiliberalismo baten aldera, bigarren mailan utzita besteentzat bandera nagusia zena, alegia, erlijioa eta foruak. Integristek garai hartako politikan parte hartu nahi zuten, ahalik eta tresna gehien erabiliz, beren sineste tradizionalista sakona galdu gabe hala ere. Karlistak ez bezala, integristak -batez ere eliz jendea, jesuitak eta karmeldarrak, zutela atzetik, eta zenbait intelektual eta kazetari-, gogor jardun ziren erlijioaren defentsan, eta gero eta bizkorrago modernoagotzen eta sekulartzen ari zen gizarte hura salatzen.\nErrepublikarrek ere, beren aldetik, izan zuten barne arazorik, eta gizartean oinarri garrantzitsua izanagatik -urbanoa batez ere-, ez zuten lortu Euskal Herrian talde batu bat osatzerik. Aldi berean, Espainiako beste lekuetako errepublikarrekin harremanetan zeuden, errepublikar talde ugarien bitartez.\nNolabait esateko, Errepublikaren ideia ez zen aski hain esparru politiko zabala bateratzeko.\nBizkaiko modernotasuna eta beste probintzietako jarraitasuna.\nGizartean azaleratzen ari ziren ekonomia eta gizarte aldaketen errealitateak eta bultzadak mugatu zuten euskal politika.\n1890eko hamarralditik aurrera hasi ziren finkatzen Bizkaiko industrializazioak sorrarazitako talde berrien ordezkari ziren indar politikoak. Hiru izan ziren nagusiak: monarkikoak, sozialistak eta nazionalistak. Bizkaian agertu ziren aurrenekoz -urteetako aldearekin gainera-, hantxe izan baitziren gizarte aldaketa garrantzitsuenak. Aitzitik, askoz ere geroago agertu ziren beste probintzietan sozialistak eta nazionalistak, haietan ez baitzen halako aldaketarik gertatu, ez talde berriak oldeka ekarriko zituztenak (langileak), ez gizartearen parte baten defentsa mekanismoen adierazpen zirenak (nazionalistak).\nHala bada, esan daiteke bi eratako banaketak izan zirela euskal gizartean. Alde batetik, hirien mundua nekazarien mundutik bereizten eta aldentzen zuena, espazio bakoitzak bere indar politiko eta jarrera propioak zituela. Hala, errepublikarrek talde urbanoa osatzen zuten batez ere; dinastiazaleek hirietan ere bazuten lekurik, haien eragina nekazari giroetara iristen zen arren; karlistak espazio baten zein bestean zeuden; gero, talde berriak, nazionalistak eta sozialistak batez ere, hiriburuetatik zabalduko ziren probintziara. Beste alde batetik, politizazioa handiagoa zen hirietan,eta ugariagoak aukerak, eta herri txikietan berriz nabarmenagoa zen kazikismoa, ideologia oinarri ahulagokoa. Beste banaketak, batetik Bizkaiaren errealitate anitz eta berria, industrializazioak ekarritako aldaketen adierazpen zena, eta, bestetik, gainerako probintzietako errealitate estatiko eta tradizionalagoa, bereizten zituen, eskualde guztietan gauzak berdin ez ziren arren.\nBerehala antzeman zen Bizkaian politika aldaketa. 1891ko hauteskundeen ondoren, mea eta fabrika ustiaketarekin ikaragarri aberasten ari zen talde indartsu bat agertu zen. Lehengo Batzorde Liberala eta gainerako indar politikoak bazterturik geratu ziren politika egiteko molde berriarekin, ekonomiagatiko bezerian -begirunezko harremanetan edota hautagaiek gizartean izan zezaketen eraginean baino areago, lotura pertsonaletan, xehetasun haiek etorkizunerako galduko ez baziren ere- oinarritzen zen joera batekin alegia. Joera berri horren buru nagusiak bizkaitar kapitalista garrantzitsuenak ziren: Benigno eta V\u00edctor Txabarri, Mart\u00ednez Rivas, Gandarias, Aznar, Allende, Urkixo Ibarra, Mart\u00ednez Rodas, Casa Torreko markesa, Jos\u00e9 Ancillona, Federico Etxebarria. 1897 beste urte esanguratsu bat da buruzagi talde berri honen sorreran, eta Bizkaian politika egiteko molde berrian. Izan ere, urte horretan, talde horretako buru adierazgarrienak, V\u00edctor Txabarrik, Uni\u00f3n Liberal antolatu zuen, \"La Pi\u00f1a\" izenaz ezagunagoa, ideiak ez ezik interesak biltzen zituen taldea, hauteskundeei begira bizkaitar oligarkiako kideen arteko liskarrak baretzeko helburua zuena (beharrezko ez zirelakoan, eta oso garestiak gainera ekonomiaren aldetik). Talde horrek, \"de facto\", 1903 arte iraun zuen, eta gerora politika egoera zaildu bazen ere, \"La Pi\u00f1a\"ko gizonak hautetsi izaten jarraitu zuten, eta, aldi batez, haien hautespen prozedurak erabili ziren.\nProzedura horien artean sufragioa faltsutzeko era guztietako moduak zeuden -Espainia osoan gertatzen zen bezala bestalde-; hautesleei botoak erostea, bizkor eta asko, izaten zen Bizkaian eta Euskal Herrian oro har sistema ohikoena. \"La Pi\u00f1a\"k, hiritarren botoak erosteaz gainera, sistema osoa ere usteldu zuen. Halako nagusitasuna lortu zuen non beste talde batzuk ere kutsatu baitzituen, esaterako errepublikarrak edota karlistak, behin baino gehiagotan onartu baitzuten Uni\u00f3n Liberalekin konponketak egitea. Era horretan, XX. mende hasieran, Bizkaian, sistema hondatu eta usteldu baten kontrako oposizio politikoa sortu zen, talde sortu berrietan, hau da, nazionalista eta sozialisten artean, eta ez lehenagoko taldeetan.\nHorrez gainera, interesak ideiei nagusitu baitzitzaizkien \"La Pi\u00f1a\", gehienera ere, protekzionista zen ekonomiaren alorrean, eta, horregatik, kontserbadoreen alde agertu zen, 1890. urte inguruan kontserbadoreek protekzionismorantz jo zutenean, eta, nagusitasunean baino areago, nagusikerian oinarritzen baitzen aginpidea, bizkaitar gizarteko talde askok ezin zuten hartan ordezkari egokirik aurkitu. Hala, langileak eta erdi mailako klaseak, politikan gero eta gehiago mugitzen zirenak, \"La Pi\u00f1a\"tik urruntzen eta haren kontra jartzen hasi ziren XX. mende hasieran, batez ere hiriguneetan; horrek adierazten du, besteak beste, zergatik hasi zen hura lehengo protagonismoa galtzen eta bestelako ekimenei lekua uzten. Kontuan hartu behar da bestalde V\u00edctor Txabarri, taldearen buruzagi nagusia, gazterik hil zela, 1900ean.\nMeategi eta industriako enpresa gizon haiek, oso denbora laburrean aberastuta, eta probintziako liberalen eta dinastiazaleen iturburu zen salerosle talde buruzagia baztertuta, berehala hasi ziren beren protagonismo politikoaren onurez gozatzen. Protagonismo hori probintzia osora iristen zen, eta baita harantzago ere. Bizkaiaren barruan, autogobernu zabala zuen lurralde baten kontrolak ahalmen askorekin: zergak bildu eta dirua gastatu, barne politika ekonomikoa definitu, edota azpiegiturak antolatu, aginpide eremu gustagarria bihurtu zuen Aldundia, aukera handiak eskaintzen baitzituen. Aldunditik kanpora, diputatu edo senatari kargua izateak, gizartean ospea emateaz gainera -eta hori aski garrantzitsua zen ia-ia aberats berri huts ziren haientzat-, aukera ezin hobea eskaintzen zuen enpresa interesak kudeatzeko, interes horiek (muga zergen politikak, Armadaren hornidura, etab.) eztabaidatzen ziren lekutik bertatik gainera.\nHorren ondorioz, hogei urtez ia, XIX. mendearen azken hamarraldiaren eta XX.aren lehenaren artean, oligarka bakoitza zein bere barrutiko nagusi zen, barrutia guztiz bere mendeko bihurtu arte; eta, esango dugu berriz ere, alderdi eta txandetatik erabat aparte. Hala, Casa Torreko markesa, Txabarriren koinatua, etengabe atera zen diputatu Durangotik 1891 eta 1910 artean, salbuespen bakarrarekin (1898), eta, gehienetan, inolako kontrakorik gabe; Juan Tom\u00e1s Gandarias nagusi izan zen Gernikan 1896tik 1914 arte, hura ere oposiziorik gabe ia; Jos\u00e9 Acillona katolikoak gauza bera egin zuen Markinan 1903tik 1916ra, Pl\u00e1cido Allende kontserbadorearen ibilbideari jarraiki (1903an Acillonak Allende garaitu zuen, aurreko hiru hauteskundeetan, 1898 ezkero, Allende irabazle izan ondoren); Benigno Txabarri Balmasedako barrutiaren ordezkari izan zen 1893 eta 1907 artean, eta haren ondoren Jos\u00e9 Mar\u00eda Txabarri etorri zen, 1916 arte; Barakaldon, Ram\u00f3n eta Fernando Ybarra izan ziren hurrenez hurren diputatu, Bizkaiko Labe Garaietako familia nagusikoak, babes mota klasikoago bat erabili zutenak (enpresarekin zerikusia zuten mesede, lanpostu edo kontratuak, zuzeneko boto erostea baino). Hain zuzen ere, Ybarratarren aldetik sortuko ziren lehen disidentziak talde nagusiaren baitan, 1903tik aurrera, eta ez da harritzekoa, \"La Pi\u00f1a\"ko gune nagusiaren kontra sortu baitziren (Txabarri, Allende eta Mart\u00ednez Rivasek osatzen zuten gune hori).\nBilbon, azkenik, zailagoa zen barrutiaren jabe bat finkatzea. Gainerakoan, ikaragarrizko boto pilak erosi izan ziren, oso berandu arte -gutxienez, 1905eko lehen hauteskunde \"garbiak\" arte-, eta eguneroko gauza izaten ziren talde arteko konponketak.\n1905 arte ez ziren hasi hauteskundeetako emaitzak sektore politiko desberdinen errealitatea eta gizarte pisua adierazten.\nBarrutia menderatzeko zailtasunak azaltzen ditu orain diputatuen aldaketak: Lezearen garaipena, 1891n, liberal-foruzaleen garaia bukarazi zuena; Solaegi, izenez errepublikarra, baina izatez Txabarriren hautagaia; Mart\u00ednez Rivas industria gizona, 1894an botoak erosten 40.000 duro gastatu zituena, eta beste hainbeste egin zuena 1989ko hauteskundeetan; Federico Etxebarria errepublikarra eta Tom\u00e1s Zubiria kontserbadorea hurrengo hauteskundeetan atera ziren, antzeko prozedurekin; Jos\u00e9 Mar\u00eda Urkixo Ybarrak, Adolforen anaiak (diputatu Barakaldotik 1896an, eta Bizkaiko Diputazioko lehendakari) 1903an monarkiko, katoliko, autonomiazale eta baita nazionalisten botoak ere bildu zituen (1901 ezkero bere egunkarian, \"La Gaceta del Norte\"n, ageri zen eskuin katolikoa bateratzeko saioa azpimarratuz era horretan); Solaegi errepublikarrak hauteskunde \"garbiak\" irabazi zituen 1907an, Pablo Iglesias sozialistaren kontra (3.922 boto batak eta 3.104 besteak); Fernando Ybarrak, Bizkaiko Alderdi Kontserbadorearen buruzagi eta sortzaileak (alderdi maurista zen), katolikoen eta euskal nazionalisten parte baten laguntzarekin irabazi zuen 1907an; 1910etik aurrera, Horacio Etxebarrieta errepublikarrak Ram\u00f3n de la Sota nazionalistarekin batera, politikan dinastiazale ez zen enpresari handiaren salbuespenezko eredua, eta, 1918tik aurrera, Indalecio Prieto sozialistak, garbi adierazi zuten beren emaitzekin, aliantza errepublikar-sozialistak Bizkaiko hiriburuan zuen indarra.\nIndustriako kapitainen botere ahalguztiduna, kontserbadoreena alegia, apurtzen hasi zen Bilbon XX. mendearen lehen hamarraldiaren hasieran, errepublikar, sozialista eta euskal nazionalisten pisua nabarmentzen hasi zenean hain zuzen. Une horretan hasi zen halaber gerora mamitu ez zen talde hori aldatzeko saio bat, Fernando Ybarra buru zuena; \"La Gaceta del Norte\" zelarik euskarria, eta euskal nazionalisten babesarekin, alderdi dinastiazale katoliko eta erregionalista baten aldera egin nahi zuen. Babes hori lortu nahian, Antonio Maura kontserbadorearen ardurapean, nazionalistak izendatu zituzten Bilboko alkatetzarako Ibarretxe, Horn Areilza, saioak iraun zuen artean. Horren ondorioz, nolanahi ere, kontserbadoreak (1909ko uztailean, Ybarra zela buru) eta liberalak (1910ean, Gregorio Balparda zela buru), alderdi gisa antolatzea besterik ez zen lortu.\nAipatutako talde horien antolaketaz aparte, aipagarria da Bizkaiko politikaren berrikuntzak ez zekarrela tradizionalisten ezeztatzerik. Etengabe beherantz ari baziren ere, ez baitziren egokitzen modernizatze prozesu laster batean sartua zegoen gizarte hari, oraindik ere izan zituzten emaitza onak Durango, Gernika, Markina eta beste zenbait laborari herritan (Markinan katolikoekin nahasirik eta haien mende bazen ere), eta, berandu arte, ordezkari asko izan zituzten Bilbon adibidez, joera askoko barruti bat baitzen (dena dela, XIX. mende bukaerako udal hauteskundeetako %20tik, erdira pasa ziren XX. mendeko lehen hamarraldietan).\nBizkaiko egoerak ez du batere zerikusirik beste probintzietakoekin. Barnealdekoetan urte hauek igaro arte ez ziren aldaketak sumatuko, inguruan gertatzen zenak nolabaiteko eraginik izan zuen arren.\nGipuzkoa oso poliki hasi zen industrializatzen eta aldatzen, eta, hori zela-eta, oso mantso aldatu ziren adierazmolde politikoak ere: nazionalistak, eta, askoz ere garrantzi gutxiagorekin, sozialistak, geroago azaldu ziren.\nGipuzkoan, tradizionalistek boto asko eskuratzen jarraitu zuten -boto multzo izugarriak batzuetan- Tolosa eta Azpeitia bezalako barrutietan (eta Zumaian, hauteskunde orokorretan, eta Bergaran, probintziakoetan).\nLeku urbanoagoetan ere, Irunen adibidez, bazuten pisurik (%5 hirian baina %25 barrutian, 1890etik 1923rako probintziakoetan).\nHorren antitesia hiriburua zen, Donostia, garbi-garbi liberala, eta neurri apalagoan, Irun eta Bergara (probintziako hauteskundeetan), tradizionalisten gotorlekuarekin lehiatu beharra baitzuten han.\nLaburtuz, liberalen eta tradizionalisten artekoa zen oraindik ere Gipuzkoako auzi nagusia; kasu batean zein bestean, oso markatuak ziren barrutiak: karlistak boto guztiak lortu nahian Tolosan; integristak eta karlistak gutxiago Azpeitian; pertsona bakar baten kontrola, Joaqu\u00edn Arteaga katoliko independentearena, Zumaian, hauteskunde orokorretan, etengabe hautatu baitzuten 1896tik 1918ra; liberak bakarrik ia Donostian.\nAldiei dagokienez, bi aldi oso desberdin azpimarra daitezke, gehienak liberal zirenak bat, eta tradizionalistak zirenak bestea, hurrenez hurren. Hasieran, liberalen eta errepublikar moderatuen arteko itun bat egin zen alderdi liberala zeritzana, hauteskundeetarako soilik eta politika edukirik gabea, karlismoaren kontrako izatea izan ezik. Jamar, Fermin Kalbeton, Jos\u00e9 Matxinbarrena, Brunetarrak, Goitia, Orbea bezalako jendea zen, industria gizonak edo profesional liberalak, probintziaren industrializazio eta modernizatze prozesuan sartuak, eta ekonomian bazutena politikan ere lortu nahi zutena. XX. mendeko lehen hamarraldiaren erdialdetik aurrera aldaketa garrantzitsuak gertatu ziren, Liga Foral Autonomistaren agerpenari lotuak hasieran; integrismotik errepublikanismoraino zihoazen taldeen arteko itun behin-behineko bat osatuz, aurreko oreka hautsi zuten. Baina hauteskunde horiek sorrarazitako aldaketek ez dute, inondik ere, joera aldaketaren benetako eragile zenaren garrantzia: erlijioaren auzia zen eragile hori.\nBeste euskal probintzietan gertatu zen bezala, erlijioa berriz ere lehen mailako eztabaidagai bihurtzeak gobernuaren proiektuen ondorioz, eskuinaren finkatze eta bateratzea ekarri zuen; orobat, aurreko itunak betiko aldatuta, eta XIX. mendeko liberalismo-tradizionalismo kontrakotasun zaharrak beste bati, askoz modernoagoa zen bati, lekua uztea: ezkerra-eskuina. Hala, karlistek, integristek, kontserbadoreek eta, noizbehinka, nazionalistek, eta baita liberalek ere, eskuinen gehiengo hauskor baina iraunkorra osatu zuten probintzian, lehen bi alderdiak zirela garbi-garbi nagusi.\nBeste aldean, txiki-txiki eginda geratu zen aurreko bloke liberala, bai barne arazoengatik, bai probintzia politikagatik. Liberalek, gogoz kontra baina, eskuin aldera egin zuten, eta errepublikarrek, beren aldetik, ezkerrerantz egin zuten, gero eta erradikalago, sozialistekin hitzarmenak eginez; denek ere, aginpide eta leku asko galdu zuten Gipuzkoan.\nArabako eta Nafarroako egoera bat dator gauza askotan azaldu berri denarekin.\nOso berandu arte, tradizionalismoaren eta liberalismoaren arteko eztabaida izan zen nagusi. Tradizionalismoak izugarrizko indarra duen barrutiak ageri dira berriz ere: nafar barruti guztiak, Iru\u00f1ea eta Tuterakoak bereziki probintziako hauteskundeetan, eta Iru\u00f1ea, eta batez ere Agoitz, orokorretan (azken hori karlista baino, tradizionalista bazen ere, M.C. Minak seinalatzen duenez); Biasteri eta Gasteiz Gorteetako hauteskundeetan eta Diputaziokoetan; baina, batez ere, hiriburuetako udalak: 1890etik 1923ra Gasteizen tradizionalistak ziren %46,3 zinegotzi eta Iru\u00f1ean %58,6 zinegotzi. Era berean, baziren dinastiazaleak nagusi ziren barrutiak -aipagarria da Amurrioko barrutia Araban-, eta ordezkari asko zuten Tutera, Agoitz eta Tafallan. Gobernu instituzionalaren egoera berriz ere orekan oinarritzen zen, hiriburuen udaletan izan ezik, udal horiek zenbaitetan karlisten mende egon baitziren. Arabako Diputazioa, bestalde, dinastiazaleen esku geratu zen, Urkixotarrek beren barrutian zuten aginpide osoagatik,eta beste bietakoa (Gasteiz eta Biasteri) zalantzazkoa zelako. Azkenik, sozialistak eta nazionalistak oso berandu agertu ziren, eta indar gutxirekin gainera.\nNafarroan, 1891 eta 1923 artean, kontserbadoreek lortu zituzten Gorteetako diputatu kopuru handienak (46), karlistek 41 zituztela, 13 liberalek, 7 integristek eta 5 euskal nazionalistek (nahiz eta Diputazioko hauteskundeen zenbaketan karlistei eman zitzaien nagusitasuna, ordezkarien ia %36 baitzuten, kontserbadoreen %29,6 eta liberalen %14aren ondoan). Talde horretan bi garai behar dira bereizi ordea, ideologiaz ere oso desberdinak: lehenengo garaia Uni\u00f3n Cat\u00f3licako kontserbadoreei dagokie (Alejandro Pidal y Monen tesien eraginpean, karlismoaren muga-mugan), Nafarroan Vadilloko markesa zutela buru, 1891 eta 1914 artean Iru\u00f1etik diputatu izan zena, eta koroaren ministroa; bigarren garaiaren ezaugarri nagusia kontserbadoreen haustura izan zen: mauristak alde batetik, Iru\u00f1ean eta Agoitzen, eta Eduardo Datoren jarraitzaileak bestetik, Tafalla eta Tuterako barrutietan (M\u00e9ndez Vigo nabarmendu zen Tuteran).\nLaburtuz, eta kronologiari dagokionez, lehen aldian dinastiazaleak nagusitu ziren; horren arrazoia, parte batean behintzat, karlistak politika eta hauteskunde jokora berandu itzuli izana da (1885ean), eta euskaroek bakarrik, eta oso gutxi, kontra egin izana dinastiazaleei. Gizonezkoen sufragio unibertsala onartu zenez geroztik, eta 1905 arte, kontserbadoreak izan ziren erakundeetan nagusi, baina karlistek ere pisu handia zuten; azken aldian, 1916 arte, karlistek hartu zuten probintzia beren mende, Angel Garc\u00eda-Sanzen interpretazioaren arabera, Errestaurazioaren erregimenak huts egin zuelako Nafarroan. Kronologia Arabakoaren antzekoa da (eta, ikusi dugunez, Gipuzkoan ere ez zen oso desberdina izan). 1880ko lehen probintzia hauteskundeek karlisten indar handia jarri zuten agerian; izan ere, nahiz eta irabazi ez, oso emaitza onak lortu zituzten, eta hiriburuko ordezkari guztiak atera zituzten.\nHorrek, eta horrekin batera Bizkaiko eta Gipuzkoako zenbait barrutitan lorturiko emaitzek, karlismoaren kontrako koalizioak osatzera bultzatu zituen liberalak eta gobernua bera ere. Araban ere antzera gertatu zen; han, izen desberdinekin, kontserbadore, errepublikar eta independenteen koalizioak, ahal zuen neurrian, erakundeetako aginte karguetatik baztertu zituen tradizionalistak.\nHala ere, indar handia zuten tradizionalistek: hala adibidez, 1891n sufragio unibertsala aplikatu zenetik, eta 1903ko hauteskunde \"garbi\"etaraino, karlistek lortu zituzten Gasteizko zinegotzien erdiak.\nKoalizio liberalaren baitan, XIX. mendearen azken hamarralditik aurrera, errepublikar moderatuek lortu zuten nagusitasuna, hautesleen ugaritzeagatik dudarik gabe -gizartean oinarri zabala zuen alderdia baitzen-, Gasteizek eta Arabako hegoaldeko parteak zuten tradizio errepublikarragatik, eta hautagaiek gizartean zuten izenagatik.\n1903tik aurrera lekua galtzen hasi ziren Arabako talde dinastiazaleak, eta herrian oinarri sendoa zuten taldeek, errepublikarrek nahiz karlistek, hartu zuten mendean politika egoera eta udal, probintzia eta Gorteetako ordezkaritza. 1909 arte, errepublikarrek, eremu liberala beren esku zutelarik, ahalmen handia lortu zuten, nahiz eta gauza aski zaila zen, kontuan izanik zein estua zen Errestaurazioaren sistema. Baina 1909tik aurrera, beste euskal probintzietan bezala, erlijioaren auziak mugiarazi eta bildu zituen indar kontserbadore eta katolikoak, karlisten onurarako azkenean, eta, era horretan, karlistak jarri ziren Arabako politikaren buru Lehen Mundu Gerra arte.\nBukatzeko, xehetasun interesgarri bat aipatu behar da: ikusi ditugun kasu guztietan, hiritarrarengandik gertuen diren erakunde mailetan, behekoenetan, ageri da ugaritasunik handiena, eta haietxetan ageri da ondoen gizarte horietan benetan gertatzen zena. Era horretan, talde berriak, sozialistak edo nazionalistak, hiriburuetako udaletan agertuko ziren lehenbizi indarrez, haietatik diputazioetara igaroko ziren, eta, gero, zenbait barrutitan, Gorteetara. Era berean, erakundeen mailan behera egin ahala, gero eta ugariagoak ziren talde berri horiek: Gorteetara Bizkaitik joan ziren sozialisten zenbatekoa, 1891 eta 1923 artean, %4,3 zen, eta nazionalistena %6,5; probintzia diputazioko hauteskundeetan, %1,6 eta 19,8 ziren hurrenez hurren portzentajeak; Bilboko udalean berriz, %17,6 eta 26,6ra heltzen dira kopuru horiek.\nMasen agertzea eta Errestaurazioaren krisia.\nEuropako gizartean XX. mende hasieran izandako aldaketa sakonak antzeman ziren, maila desberdinetan, euskal probintzietan ere. XIX. mendeko gizarte tradizionalak beste bati utzi zion lekua; aurreko ordena hautsiz, masak noranahi heltzea zen gizarte berri horren ezaugarri nagusia.\n1890ean, gizonezkoen sufragio unibertsalak legezko izatea eman zien aldaketa horiei denei, eta politikak berak ere aldatu behar izan zuen. Modu horretan, eliteen politika baten ordez, beste politika mota bat sortu zen, herriaren protagonismoa aintzat hartu behar zuena.\nEsan den bezala, leku guztietan ez ziren berdinak izan aldaketa horiek: zenbait tokitan, barnealdean adibidez, oihartzun arina izan zuten; baina Bizkaian eta Gipuzkoan oso azkar errotu ziren, eta baita hiriguneetan ere. Diskurtso berriak eta alderdi berriak sortu ziren. Euskal Herrian, sozialistak, euskal nazionalistak eta errepublikarrak izan ziren talde berri horiek, ahaztu gabe ordea beste faktore batzuk, biztanleriaren mobilizazioa adibidez: tradiziozko talde baten alde egin zuen herriak, hau da, karlistek eta integristek osatzen zutenaren alde. Ezker-eskuin kontrakotasunak -euskal nazionalismoarekin batera hemen- hartu zuen lehengo liberalismo-tradizionalismo bitasunaren lekua, nahiz eta azken horrek luzaro iraun zenbait tokitan.\nHorrela, gizarte aldaketak, sozialisten eta nazionalisten agerpen gero eta indartsuagoa, eta Errestaurazioaren sistemarekiko konfiantzaren krisia, 1917an azaleratzen hasi zena, izan ziren XX. mendeko lehen bi hamarraldietako euskal politikaren ezaugarriak.\nEzker-eskuin lehiak, gero eta nabarmenagoa baitzen, alderdien estrategiak aldarazi zituen. Ezkerrean, 1909an hasi zen aplikatzen \"Conjunci\u00f3n\" errepublikar-sozialista, eta hari elkartu zitzaizkion gero, gogoz kontra eta estrategiarik gabe ordea, liberal urbanoak (Gasteiz edo Donostian).\nKoalizio horrek bazuen aurrekaririk, ez formala baina bai praktikoa; hala ere, Euskal Herrian koalizioa ofizial bihurtzeak aldaketa garrantzitsuak ekarri zizkien sozialistei, eta, era horretan, Prietoren politika demokratikoa eta liberala nagusitu zitzaion lehengo Perezaguaren klasismoari. Eskuinean, tradizionalistei eta katoliko independenteei hurbildu zitzaizkien kontserbadore dinastiazaleak (nahiz eta horrekin borrokak desagertu ez, \"contra natura\"-ko talde eta boto emate hauen baitan). Euskal nazionalismoak bakarka jokatu zuen, zenbait salbuespenekin: hala, Iru\u00f1eko barrutian 1917an tradizionalismoarekin egin zuen koalizioaren kasua, eta kontserbadore katolikoei emandako behin-behineko laguntza (hala Fernando Ybarrari Bizkaian emandako babesa, edo Gipuzkoako beste zenbait kasu).\nLiberal-kontserbadore lehia ezker-eskuin arteko lehia bihurtze horren jatorrian, erlijioaren auzia zen faktore nagusietako bat. Aldi hartan izan ziren, mende hasieran, eliza-estatu banaketari edota elizaren pribilejioak mugatzeari buruzko eztabaidarik handienak. Garai horretakoak dira Canalejasen proiektuak eta haren Erlijio Elkarteen Legea (giltzarrapoaren legea izenaz ezagunagoa zena), edota Combes eta Waldeck-Rousseauren frantses politikaren aurreko eragina. Horrek guztiak erraztu egin zuen apezpikuen ildo berrien babespeko katolizismo politikoaren inguruan biltzea eskuina. Erlijio faktorearen azpian beste bat zegoen ordea, garrantzitsuena, gizartearena; hau da, indarrean zegoen ordena defenditzeko irizpidea, edota hura berriztatu nahia. Urte horietako karlismoa -Javier Realek adierazi duenez-, liberalismoaren sarrerari kontra egiteko saioetatik, (gizarte) iraultzaren zabaltzea geldiaraztera igarotzen da.\nHorrek erraztu egin zuen Eskuineko Blokeen osatzea, eta blokeek, ordezkari kopuruari zegokionez, mesede egin zieten kontserbadoreei, nahiz eta erakundeetan ordezkari gehienak tradizionalisten taldeek irabazi, Araba, Gipuzkoa eta Nafarroako probintzietan. Ezker liberalak ondo erreakzionatu zuen Bizkaian, indartsu ari baitziren han errepublikar eta sozialistak, baina beste probintzietan, egoeraren aldaketarekin, eta taldekideak eta haien diskurtsoak hain desberdinak izanik, nora jo ez zekiela geratu zen, eta azkenean krisian sartu zen. Bestalde, kontserbadore batzuk tradizionalismora igaro ziren betiko, eremu oro har liberala zenari indarra kenduz.\nBizkaian, indarrak biltzea lortu zuen ezkerrak, baina ez eskuinak. Izan ere, hasieran, monarkismoaren edo kazikismoaren kontra nazionalismoaren hedatzea talde desberdinak erakartzeko zenbait ahalegin oso goiz egin ziren arren, \"La Gaceta del Norte\"ren sorrera adibidez (1901), jende guztiz desberdina bateratzeko gauza izan zena, hala Lezama-Leguizam\u00f3n, tradizionalista, Chalbaud, nazionalista, Adolfo Gonz\u00e1lez Kareaga, monarkikoa edota Jos\u00e9 Mar\u00eda Urkixo Ybarra, katolikoa. Egin ziren hitzarmen batzuk, baina, nazionalisten indarra hazi ahala, nazionalista-antinazionalista lehia izan zen probintzia horretako eztabaiden ezaugarri nagusia, 1918tik aurrera batez ere; kontserbadore dinastiazaleek egindako itun xelebreak ere azalduko zituen horrek, hala \"La Pi\u00f1a\"ko kide ohiak sozialistekin elkartu zituena.\nPolitika gertaera jakin batzuek aldatu zuten egoera. Bizkaian, nazionalistek bat batean agertu zuten indarra izan zen gauzarik nabarmenena: 1917an Diputazioaren lehendakaritza lortu zuten, eta Gorteetako diputatu guztiak urte bete geroago, Bilbokoa izan ezik, urte horretatik aurrera Prieto sozialista izango baitzen Bilboko diputatua.\nNazionalistek Bizkaian zuten oparoaldia laster zabalduko zen beste probintzietara ere. Gipuzkoako barruti mendebalekoenean, Bergaran, beste diputatu bat lortu zuten, Iru\u00f1ean bezala, kontserbadore karlista eta mauristekin elkartuta. Bilbo eta Donostiako udaletan talde nagusia izan ziren, eta, geroxeago, 1920tik aurrera, bigarrena, karlisten atzetik, Gasteiz eta Iru\u00f1ekoan.\nDinastiazaleei dagokienez, indarrak bateratzeko alferreko saio asko egin ondoren, berregituratu ziren azkenean, eta horrek, eta nazionalisten arrakastaren aurkako erreakzioak, koalizio saio bat egitera bultzatu zituen, Liga de Acci\u00f3n Mon\u00e1rquicaren inguruan; liberal zahar batek, Gregorio Balpardak, eta itzal handiko pertsonek (hala Luis Salazar Zubia, Datoren aldeko kontserbadorea eta Diputazioko lehendakari ohia, edota Ram\u00f3n Berg\u00e9 eta F\u00e9lix Lekerika mauristak) fundatu zuten 1919an. Ligak, besteak beste, lortu zuen, aurrenik, Bizkaiko probintzia erakundeen ordezkaritzaren kontrola monarkikoentzat berreskuratzea, bere inguruan berriz ere industriaren kapitainak biltzea (Gandarias, Txabarri, Ybarra, Echebarria eta beste batzuk sorreratik bertatik sartu ziren Ligan), eta etorkizun hurbilerako zertzea bizkaitar oligarkiaren oinarri ideologiko eta politikoak: bizkaitarrismoa, espainolismoa eta antinazionalismoa (euskaldunen kontrakoa), argi asko adierazten zutenak nola ari ziren autoritarismoaren aldera egiten. Bestalde, horrekin guztiz egituratua geratu zen bizkaitar politikaren hirukia: monarkikoak, nazionalistak eta sozialistak.\nAraban, Guillermo Elio kontserbadoreak eta Gabriel Mart\u00ednez de Arag\u00f3n liberalak zirela buru, Eduardo Datoren inguruan bildu ziren karlismoaren kontrako guztiak; era horretan karlisten nagusitasun aldia amaitu zen, eta jarri ziren Gasteizko indar biziak probintziako politikaren buruzagi. Prozesu horretan, errepublikarrek, hasieran koaliziora erakarri bazituzten ere (Alianza Patri\u00f3tica Alavesa zuen izena), berezko ezaugarriak galdu zituzten, eta krisi sakon eta ezin gaindituzko batean sartu ziren. Karlistek, besterik gabe, denbora pasatzen utzi zuten, harik eta Aliantza desagertu eta eskuineko beste bloke batzuk sortu ziren arte; haietan tradizionalistek berreskuratu zuten zertxobait aurreko posizioa. Izan ere, Datoren Aliantzaren politika jardunak, diskurtso politikoan baino areago interes materialetan oinarriturik -mesede truke, Gasteizek Eduardo Dato hautatzen zuen barrutiko diputatu-, bizkortu egin zuen arabar alderdien krisia, haien ideologia profilak apur bat ezabatu baitzituen. Krisi hura onuragarria gertatu zitzaien bai euskal nazionalistei, hiriburuan, beherantz zihoan Errestaurazioak gastatu gabeko alderdi bakarra baitziren, bai Urkixozaleei, haiek, eskuinerako jarrera orokorrak lagunduta, Amurrioko barrutian zuten nagusitasuna probintzia osora zabaldu baitzuten, baita Gasteiza ere.\nNafarroan, gertaerarik nabarmenena alderdi kontserbadore indartsuaren baitan gertaturiko haustura izan zen, alderdi maurista sendotu zuena; hura zen tradizionalista ez zirenetan garrantzitsuena, \"Diario de Navarra\"ren orrialdeek ondo babestua. Iru\u00f1eko mauristek, karlistek eta nazionalistek, behin eta berriz eskuratu zuten, txandaka, 1918tik aurrera eta elkartuta, hiriburuko ordezkaritza; mauristek ere ordezkariak lortu zituzten Agoitzeko barrutian (Barrikartek hartu zuen Rodeznoko kondearen karlistaren lekua). Hegoaldean, Tafallan eta Tuteran, kontserbadoreak Datoren jarraitzaileen pareko ziren, Jos\u00e9 Mar\u00eda M\u00e9ndez Vigo eraginkorraren mende. Nolanahi ere, tradizionalistek ez zuten indar askorik galdu, V\u00e1zquez de Mellaren zatiketaren ondorioak gorabehera; banatutakoak mauristekin elkartu ziren, bozeramaile berezi bat zutela, V\u00edctor Pradera, nabarrismo politikoaren aldezle zena. 1921ean, tradizionalisten artean izandako aldaketak zirela-eta, koalizio bat osatu zuten jaimistek euskal nazionalistekin, Aliantza Forala: berrizalea gertatu zen Nafarroarentzako egitarau politiko benetako baten adierazpen zelako, eta era horretan 1923 arte boto gehienak bildu zituen probintziako erakundeetan.\nGipuzkoan, azkenik, ez zuen nagusitasunik galdu tradizionalismoak, integristen eta karlisten (jaimisten) artean banatuta, zein bere feudoan. Azken horien alderdiak jarraitu zuen boto gehien biltzen, era guztietako hauteskundeetan eta erakundeetan.\nEskuineko taldeen artean, bi indartu ziren.\nAurrena, kontserbadoreak; probintziako politikak eta euskal politikak eskuin aldera egin izanak lagunduta, eta bestetik eskuineko indarrak bateratzeko saioen ondorioz, ordezkarien kopurua gehitu zuten, eta Gipuzkoan zuten benetako presentzia sendotu.\nBigarren, euskal nazionalistak; eskuineko gainerako taldeekin elkartuta nahiz bakarka, emaitzak asko hobetu zituzten, bai Donostian bai Bergarako barrutian, eta, gutxiago izan arren, baita Tolosako eta Azpeitiko barrutietan ere. Ezkerrean, oso maila garrantzitsuetan mamitu zen errepublikarren krisia. Oso behera egin zuten, liberalen onurarako; hala, alde horretatik irabazten zutenarekin orekatu zuten liberalek eskuinetik galtzen zutena (kontserbadore dinastiazaleen mesedeetan).\nErrestaurazioaren azken krisiaren unea bestalde, politika alderdien baitan, une larri eta liskar handiekin batera gertatu zen Euskal Herrian. Errepublikarren artean sekulako krisia sortu zen bat-batean, alderdia desagertzeraino ia. Errusiako Iraultzaren eta Hirugarren Internazionalaren zuzeneko ondorio gisa, komunistak eta sozialistak banatu egin ziren 1921ean; nolanahi ere, banaketa hori sindikatuetan antzeman zen batez ere, politikan eta hauteskundeetan baino gehiago. Urte horretan bertan bereizi ziren Euzko JEL-Batzatik (EJB), sasoiko EAJren izena, independentistak bereizi ziren, eta EAJ-Aberri sortu zuten, EJBk utzi zuen izen historikoa berreskuratuz. Horiek horrela, bi talde abertzale egon ziren, batez ere Bizkaian garrantzitsu zirenak: EJB eta EAJ-Aberri, bereizitakoek hartu zuten izena. Gainerako probintzietan talde ofizialarekin geratu ziren nazionalista gehienak. Karlistek ere izan zuten beren zatiketa mellista (V\u00e1zquez de Mella, bultzatzailearen izenagatik), aurreko integristenarekin elkartu zena; baina zatiketa hark, aldi berean, beste taldeekin elkartzeko aukerak zabaltzen zituen, mauristekin esate baterako, eta nolabait jaimisten diskurtso zaharkitua berritzen zuen. Horrez gainera, oso ahulduta baitzebiltzan garai hartan, euskal nazionalismoaren bultzadak Bizkaian sorrarazitako eztabaida ere beretu behar izan zuten, nazionalismoak nola indargabetzen zituen ikusiz. Primo de Riveraren kolpe militarra iritsi zenean, 1923ko irailean, euskal gizartea, politikari zegokionez, gizarte espainolaren krisi berean zegoen murgildua, eta horregatik ere ez zion behar bezalako indarraz kontra egin diktaduraren ageriko mehatxuari.\nEuskal pluralismoa.\nJuan Pablo Fusik bere garaian esan bezala, Errestaurazioko euskal gizarteak -gerora Errepublikarenak bezala- pluralismo bat adierazi zuen. Honela definitzen zen kultura eta politika pluralismoa Horace M. Kallenen proposamen batetik abiatuta: Ezaugarri nagusia bere baitan talde kultural eta etniko desberdinak izatea duen lurralde errealitatea, elkarren ondoan harmoniaz bizi diren taldeak eta kultura baterakor batean elkartu gabeak. Gure kasuan, lehen ondorioa oraindik ere agerikoa gaur, nortasun bateratzaile bat ez izatea da, aitzitik, kultura desberdinak izatea.\n1900 eta 1936 artean ordena politiko berri bat mamitu zen, oinarrizko bi gertaerek definitzen dutena: Aurrena, euskal politikaren hiruki forma izateko joera, hiru kultura politiko desberdinduetan oinarrituta: eskuin espainolista, euskal nazionalismoa eta ezker demokratikoa edo errepublikar-sozialista. Fusik, gainera, \"hiruki polarizatua\" dela dio, elkarren kontrako baitira euskal herritartasunaren ideia eta espainoltasunarena, nazionalistek eta monarkiazaleek bultzatzen zituztenak, hurrenez hurren. Horrez gainera, ez da hiruki perfektua, talde bat baino gehiago baitago erpin bakoitzean: tradizionalistak eta hainbat eratako dinastiazaleak (liberalak edo kontserbadoreak); nazionalistak, liberal erregionalista eta etniazale independentistetan banatuak, eta, geroago, joera laikokoak (Jagi-Jagi); ezkerraren baitan, berriz, baziren hainbat eratako sozialista eta errepublikarrak, beste eremu sindikaletan eta politikoetan zebiltzanez gainera: CNTko anarkistak eta anarkosindikalistak, eta komunistak.\nBigarren, ez zegoen erabat nagusitasuna zuen indarrik, egoera politikoa desberdina baitzen probintzia bakoitzean. Egoera hori sendotu egingo zen, gainera, Bigarren Errepublikarekin.\nHorretatik abiatuta, geografia eremuak bereiz daitezke, bakoitzean nagusi zen egoera politikoaren arabera. Hala, errepublikar-sozialisten eraginpeko eremuak Bilbo eta Nerbioi ibaiaren mea eta lantegi esparrua hartuko lituzke, eta Donostia, Irun, Eibar, Gasteiz eta Iru\u00f1ea. Eremu nazionalista, berriz, hau izango litzateke: Bilbo, Bizkaia (1918tik aurrera), Gipuzkoako parte bat (mendebala hasieran eta gero, 1930etik aurrera, gainerakoa), Arabako iparraldea eta Nafarroako mendebal eta ipar-mendebala.\nEremu tradizionalista Arabak eta Nafarroak osatuko lukete, eta horiekin batera Tolosa eta Azpeitiko barruti urbanoek, eta Durango eta Markina bezalako bizkaitar barrutiek (gero eta ahulago, halere, nazionalisten indar hartzearen ondorioz).\nEremu monarkiko-espainolistak, azkenik, Bilbon izango luke gune nagusia (eskuin espainolista), eta eragina zuen, halaber, Donostian eta Gasteizen (monarkiko liberalak) eta kazikismo dinastiazaleen eraginpeko lurraldeetan (Amurrio eta Balmasedatik, Tutera edo Tafallaraino)."}
{"id": "396083", "revid": "1545", "url": "https://eu.wikipedia.org/wiki?curid=396083", "title": "V\u00edctor Txabarri", "text": ""}
{"id": "396084", "revid": "1310", "url": "https://eu.wikipedia.org/wiki?curid=396084", "title": "Rheims", "text": ""}
{"id": "396085", "revid": "201", "url": "https://eu.wikipedia.org/wiki?curid=396085", "title": "Hartz Nagusia", "text": ""}
{"id": "396086", "revid": "336", "url": "https://eu.wikipedia.org/wiki?curid=396086", "title": "Jazarpen (argipena)", "text": "Jazarpen hitzak esanahi edo erabilera zenbait ditu:"}
{"id": "396087", "revid": "119347", "url": "https://eu.wikipedia.org/wiki?curid=396087", "title": "Jazarpen", "text": "Jazarpena indarra, hertsadura, iseka mingarria edo mehatxua erabiltzea da, abusuak egiteko, modu oldarkorrean menderatzeko edo beldurtzeko. Portaera errepikatua eta ohikoa izaten da. Funtsezko baldintza da botere fisiko edo sozialaren desoreka hautematea (jazarleak edo gainerakoek). Desoreka horrek jazarpena eta gatazka bereizten ditu. Jazarpena jokabide oldarkorraren azpikategoria bat da, eta honako ezaugarri hauek ditu: etsaitasunezko asmoa, botere-desoreka eta aldi baterako errepikapena. Jazarpena portaera oldarkor errepikatuaren jarduera da, beste pertsona bati kalte egiteko asmoz, fisikoki, mentalki edo emozionalki.\nJazarpena banaka edo taldean egin daiteke, mobbing deritzona. Jazarleak jarraitzaile bat edo gehiago izan ditzake, jazarle nagusiari laguntzeko prest daudenak edo jazarlea indartzen dutenak iruzkin positiboak emanez, hala nola barrea. Eskolako jazarpenari eta lantokiko jazarpenari \"berdinen arteko abusua\" ere esaten zaio. Robert W. Fullerrek jazarpena aztertu du rankismoaren testuinguruan. Dan Olweus ikertzaile suediar-norvegiarrak dio jazarpena gertatzen dela pertsona bat \"behin eta berriz eta denboran zehar pertsona baten edo gehiagoren ekintza negatiboen eraginpean dagoenean\", eta ekintza negatiboak gertatzen direla \"pertsona batek nahita beste pertsona bati lesioak edo eragozpenak eragiten dizkionean, kontaktu fisikoaren bidez, hitzen bidez edo beste modu batean\". Jazarpen indibidualaren ezaugarria da pertsona batek modu jakin batean jokatzen duela beste baten gainean boterea irabazteko.\nJazarpenaren kultura edozein testuingurutan gara daiteke, gizakiek elkarrekintzan dihardutenean. Horrek eskola, familia, lantokia, etxea eta auzoak barne har ditzake. Gaur egungo kulturaren jazarpenerako plataforma nagusia sare sozialen webguneetan dago. Futbol amerikarreko jokalari diren gizonezko nerabeei buruzko 2012ko ikerketa batean, \"[jazarpenaren] iragarle indartsuena jokalariaren bizitzan eragin handiena duen gizonak jazarpen-portaera onartuko ote lukeen hautematea izan zen.\" \"The Lancet Child &amp; Adolescent Health\" aldizkariak 2019an egindako ikerketa batek erakutsi zuen neskek sare sozialak erabiltzearen eta jazarpenarekiko esposizioa areagotzearen arteko harremana zegoela.\nMenderatze hori baieztatzeko erabiltzen diren portaerek barne har ditzakete eraso fisikoa edo derrigortzea, hitzezko jazarpena edo mehatxua, eta ekintza horiek helburu zehatzetara bidera daitezke behin eta berriz. Jokabide horien justifikazioan, gizarte-maila, arraza, erlijioa, generoa, sexu-orientazioa, itxura, portaera, gorputz-hizkuntza, nortasuna, ospea, leinua, indarra, tamaina edo trebetasuna bereizten dira batzuetan."}
{"id": "396088", "revid": "17", "url": "https://eu.wikipedia.org/wiki?curid=396088", "title": "Eskola-jazarpen", "text": ""}
{"id": "396089", "revid": "512", "url": "https://eu.wikipedia.org/wiki?curid=396089", "title": "Germ\u00e1n Gamazo", "text": "Germ\u00e1n Gamazo Calvo (Boecillo, Valladolid, 1840ko maiatzaren 27a - Madril, 1901eko azaroaren 22a) espainiar abokatu eta politikaria izan zen. Alfontso XII.a Espainiakoaren erreinaldian eta Maria Kristinaren erregeordetzan, Sustapen, Ogasun eta Itsasoz Haraindiko ministroa izan zen.\nUni\u00f3n Liberalen kidea, 1841ko Lege Hitzartuak ezarritako zerga-araubide forala ezereztatzea saiatu zuenean, \"Gamazada\" izeneko matxinada sortu zen."}
{"id": "396090", "revid": "1545", "url": "https://eu.wikipedia.org/wiki?curid=396090", "title": "German Gamazo", "text": ""}
{"id": "396091", "revid": "512", "url": "https://eu.wikipedia.org/wiki?curid=396091", "title": "Am\u00f3s Salvador", "text": "Am\u00f3s Salvador Rodrig\u00e1\u00f1ez (Logro\u00f1o, Errioxa, 1845eko martxoaren 31 - \"ibidem\", 1922ko irailaren 4a) espainiar ingeniari eta politikaria izan zen. Maria Kristinaren erregeordetzan eta Alfontso XIII.a Espainiakoaren erreinaldian, Nekazaritza, Industria, Ogasun eta Hezkuntza ministroa izan zen.\nAlderdi Liberal-Kontserbadoreko kidea, Sagastaren iloba zen."}
{"id": "396092", "revid": "46380", "url": "https://eu.wikipedia.org/wiki?curid=396092", "title": "Joaqu\u00edn Arteaga", "text": "Joaqu\u00edn Ignacio Arteaga-Etxague Silva-M\u00e9ndez de Vigo (Donostia, 1870eko irailaren 5a - Madril, 1947ko urtarrilaren 4a) donostiar noble eta politikaria izan zen, XVII. Infantadoko dukea zena.\nAlfontso XIII.aren erreinaldian lau aldiz jarraian hautatu zuten diputatu eta Gerra Zibil osteko I. legealdian (1943-1946) gorteetako prokuradore izendatu zuten.\nFamilia.\n1894an Isabel Falguera ezkondu eta 9 seme-alaba izan zituzten:"}
{"id": "396093", "revid": "1545", "url": "https://eu.wikipedia.org/wiki?curid=396093", "title": "Joakin Arteaga eta Etxague Silva eta M\u00e9ndez de Vigokoa", "text": ""}
{"id": "396094", "revid": "46380", "url": "https://eu.wikipedia.org/wiki?curid=396094", "title": "Ram\u00f3n Nocedal", "text": "Ram\u00f3n Nocedal Romea (Madril, 1842ko abenduaren 31 - \"ib.\", 1907ko apirilaren 1a) espainiar idazle eta politikaria izan zen. C\u00e1ndido Nocedal buruzagi karlistaren semea, 1888an Partido Cat\u00f3lico Nacional izeneko zatiketa sortu zuen, integrismoaren ikur bilakatu zena.\n\"Obras completas\" (1907-1927) argitaratu zituen."}
{"id": "396095", "revid": "336", "url": "https://eu.wikipedia.org/wiki?curid=396095", "title": "Pedro Pascual Gandarias", "text": "Pedro Pascual Gandarias Navea (Arratzu, 1843ko urriaren 22a - Bilbo, 1901eko otsailaren 14a) bizkaitar enpresaburua izan zen. Dura\u00f1ona leinuarekin ezkontzaren bidez batu eta \"Dura\u00f1ona y Gandarias\" izeneko elkartea sortu zuen, gero industria-gune sortuko duena.\nBiografia.\nAita Juan Tom\u00e1s Gandarias Zabala, \"Huarca\" izeneko burdinolaren jabea, eta ama Mar\u00eda Josefa Navea Altamira zituen. Gaztea zela, Portugaletera joan zen burdinari buruz gehiago jakiteko. Hantxe, Juan Dura\u00f1ona Arrarteren etxean geratu eta 1868an honen alaba zen Victoria Dura\u00f1ona Santa Coloma ezkondu zuen. 5 seme-alaba izan zituzten: Juan Tomas, Pedro Pascual, Victoria, Sof\u00eda, Teresa eta Ricardo.\n1870ean Bilbora joan eta laster V\u00edctor eta Benigno Txabarri, Jos\u00e9 \u00c1ngel Olano, Federico Etxebarria edo Vicente Dura\u00f1ona koinatarekin batera elkartu zen. Hauek 1882an \"Sociedad An\u00f3nima Metalurgia y Construcciones La Vizcaya\" sortu zuten, gero \"Altos Hornos de Bilbao\" eta \"La Iberia\" enpresekin batera Bizkaiko Labe Garaiak sortuko zuela.\nHainbat enpresen sortzailea da: \"Talleres de Deusto S.A.\" (1891), \"S.A. Basconia\" (1892), \"Sociedad An\u00f3nima Vasco Asturiana\" (1888), \"Ferrocarril Bilbao-Portugalete\", \"Sociedad An\u00f3nima Alcaracejos\", \"Argent\u00edfera de C\u00f3rdoba\", \"Sociedad An\u00f3nima Los Almadenes\" edo \"Sociedad Anglo-Vasca de las Minas de C\u00f3rdoba\".\nPolitika arloan liberala izan zen, V\u00edctor Txabarri bere laguna bezala. Ez zuen politikan apenas parte hartu, baina 1874 baino lehen Portugaleteko Udalean parte hartu zuen."}
{"id": "396096", "revid": "15251", "url": "https://eu.wikipedia.org/wiki?curid=396096", "title": "Juan Tom\u00e1s Gandarias", "text": "Juan Tom\u00e1s Gandarias Dura\u00f1ona (Portugalete, 1870eko martxoaren 8a - \"ibidem\", 1940ko uztailaren 17a) bizkaitar enpresaburu eta politikaria izan zen.\nAita Pedro Pascual Gandarias zuen eta honen oinordekoa izan zen, familiaren industria-gunea handituz. Pedro Pascual Gandarias. Bizkaiko Labe Garaietan, Banco Urquijon edota Gernikako tailerretan parte hartu zuen.\n1900. urtean Urkixoren markesaren alaba zen Cecilia Urkixo Ussia ezkondu zuen. Zazpi seme-alaba izan zituzten: Pedro Pascual, Juan Manuel, Jos\u00e9, Mar\u00eda Dolores, Ricardo, Mar\u00eda Victoria eta Antonio.\nPolitikoki Uni\u00f3n Liberalaren \"La Pi\u00f1a\" izeneko taldeko kidea izan zen, baita 1897an Liga de Acci\u00f3n Mon\u00e1rquica alderdiarena ere. Gernikako barrutian 1896 eta 1914 artean diputatu hautatu zuten eta 1915 eta 1923 artean biziarteko senataria izan zen.\nGerra Zibilean bitan atxilotu zuten eta, azkenean, Donibane Lohizunen erbesteratu zen."}
{"id": "396097", "revid": "336", "url": "https://eu.wikipedia.org/wiki?curid=396097", "title": "Pl\u00e1cido Allende", "text": "Pl\u00e1cido Allende Pl\u00e1garo (Menagarai, Araba, 1861eko urtarrilaren 5a - Bilbo, 1911ko martxoaren 9a) bizkaitar ingeniari eta politikaria izan zen.\nPolitikan, Markinako barrutian diputatu (1898-1899, 1899-1901 eta 1901-1903) eta senataria (1904-1911) izan zen, beti Alderdi Kontserbadorean.\nMeategien ingeniaritza ikasi eta \"Sociedad de Alambres del Cadagua\", \"Uni\u00f3n Resinera Espa\u00f1ola\", \"Compa\u00f1\u00eda de Maderas El Esla\", \"Sociedad de Centrales El\u00e9ctricas\", \"Teledin\u00e1mica del G\u00e1llego\", \"Sociedad Constructora de Obras P\u00fablicas\", \"Compa\u00f1\u00eda Explotadora de la Mina Demas\u00eda San Antonio\", \"Compa\u00f1\u00eda Minera Mutiloa\" eta \"Banco de Vizcaya\" kudeatu zituen."}
{"id": "396098", "revid": "15795", "url": "https://eu.wikipedia.org/wiki?curid=396098", "title": "Jos\u00e9 Mar\u00eda Mart\u00ednez-Rivas", "text": ""}
{"id": "396099", "revid": "1545", "url": "https://eu.wikipedia.org/wiki?curid=396099", "title": "Federico Etxebarria Rotaetxe", "text": ""}
{"id": "396100", "revid": "1545", "url": "https://eu.wikipedia.org/wiki?curid=396100", "title": "Ram\u00f3n de la Sota", "text": ""}
{"id": "396101", "revid": "336", "url": "https://eu.wikipedia.org/wiki?curid=396101", "title": "Tom\u00e1s Zubiria", "text": "Tom\u00e1s Zubiria Ybarra (Bilbo, 1857ko uztailaren 28a - \"ibidem\", 1932ko irailaren 21a) bilbotar ingeniari eta enpresaburua izan zen, Zubiriako konde izendatua.\nAita Cosme Zubiria Etxeandia (1808\u20131882) eta ama Prudencia Ybarra Guti\u00e9rrez de Caviedes (1819\u20131882) izan zituen. Carmen Somonte Basabe (1868\u20131952) ezkondu eta hamar seme-alaba izan zituzten.\n1894an Luis Zubiria anai nagusia hil zenean, Labe Garaietan sartu zen eta hurrengo 30 urteetan bere presidentea izan zen. La Navalen presidentea eta \"Banco de Vizcaya\" (1901), \"Compa\u00f1\u00eda Mar\u00edtima del Nervi\u00f3n\" (1907) edo \"Arriola, Arisqueta y C\u00eda.\" (1920) elkarteen sortzailea izan zen.\n1901 eta 1918 artean, diputatua izan zen. 1919an Liga de Acci\u00f3n Mon\u00e1rquicaren sortzaileetako bat izan zen."}
{"id": "396102", "revid": "2048", "url": "https://eu.wikipedia.org/wiki?curid=396102", "title": "Joaqu\u00edn Calbet\u00f3n", "text": "Joaqu\u00edn Calbet\u00f3n Legarra (Irun, 1806ko ekainaren 11 - Donostia, 1893ko uztailaren 13a) donostiar politikari eta legelaria izan zen.\nBiografia.\nBitan izendatu zuten Donostiako alkate eta Puerto Rico eta Habanako erregeordea izan zen. Josefa Blanch\u00f3nekin ezkondu eta Fermin Calbet\u00f3n izan zuten seme. Donostiako eliteen \"La Balandra\" bilguneko kidea zen."}
{"id": "396103", "revid": "15795", "url": "https://eu.wikipedia.org/wiki?curid=396103", "title": "Joaquin Kalbeton Legarra", "text": ""}
{"id": "396105", "revid": "1545", "url": "https://eu.wikipedia.org/wiki?curid=396105", "title": "Wenceslao Orbea", "text": "Wenceslao Orbea Alberdi (Eibar, ? - ?, 1919ko martxoaren 6a) eibartar politikari eta abokatua izan zen.\nZuzenbidea ikasi eta diputatu hautatu zuten 1916 eta 1918 artean.\nGipuzkoako Foru Aldundiaren abokatua, Gipuzkoako Kutxaren sorreran eta Euskalerriaren Adiskideen Elkartearen berrantolaketan parte hartu zuen.\nFelisa Biardeau ezkondu eta lau seme-alaba (Adelaida, Isabel, Manuel eta Elisa) izan zituen."}
{"id": "396106", "revid": "88969", "url": "https://eu.wikipedia.org/wiki?curid=396106", "title": "Txaro Arteaga", "text": "Txaro Arteaga Ansa (Donostia, Gipuzkoa, 1944ko maiatzaren 10a) kazetaria eta emakumeen eskubideen aldeko ekintzaulea da. Euskal Autonomia Erkidegoko Emakunde erakundearen zuzendari izan zen, 1988an erakunde hori sortu zutenetik 2005era arte. Aurrez, 1963tik aurrera Donostiako Herri Irratian lan egin zuen, hogeita bost urtez.\nBiografia.\nTxaro Areaga 1963an hasi zen Donostiako Herri Irratian lanean, 19 urte zituela. 1988an Emakunde erakundea sortu zenean, zuzendaritza hartu eta jarraitu egin zuen 1999 arte."}
{"id": "396107", "revid": "95298", "url": "https://eu.wikipedia.org/wiki?curid=396107", "title": "Luis Gonzalez de Etxabarri", "text": "Luis Gonzalez de Etxabarri (Ubide, 1893ko urriaren 8a - Buenos Aires, 1971ko abuztuaren 7a), Aizkibel'dar Bingen ezizenaz ezaguna, bizkaitar idazlea izan zen.\n\"Hermes\", \"Euskal-Esnalea\", Mexikoko \"Vida Vasca\" eta Argentinako \"La Naci\u00f3n Vasca\", \"La Baskonia\" eta \"Euskalduna\" aldizkarietan eman zituen argitara lan aipagarrienak, euskaraz eta gazteleraz. 1923-1924 urteetan \"Aberri\" egunkariaren zuzendari izan zen. Euskaltzaindiaren eta Eusko Ikaskuntzaren sortzaileetako bat izan zen. Obra nagusiak: \"Ipuin aberkoyak\" (1917), \"Urretxindorra\" (1918), \"Arana-Goiri bardo de la Patria\" (1925) eta \"Cantos de Euzkadi\" (1927)."}
{"id": "396108", "revid": "69477", "url": "https://eu.wikipedia.org/wiki?curid=396108", "title": "Jose Etxebarrieta Ortiz", "text": ""}
{"id": "396109", "revid": "9063566", "url": "https://eu.wikipedia.org/wiki?curid=396109", "title": "Kepa Cueto", "text": "Pedro Mar\u00eda Cueto Estrada (Santurtzi, Bizkaia, 1959ko martxoaren 9a) bikoizketa-aktorea eta esataria da. 1989an In\u00e9s Serradorrekin ezkondu zen; seme bat dute elkarrekin."}
{"id": "396114", "revid": "336", "url": "https://eu.wikipedia.org/wiki?curid=396114", "title": "Turkiako futbol liga", "text": "Turkiako futbol liga (turkieraz \"S\u00fcper Lig\") Turkian jokatzen den futbol txapelketa nagusia da. 1959an sortu zen eta Istanbuleko taldeek irabazi dituzte ia ekitaldi denak, batez ere Galatasarayk, Fenerbah\u00e7ek eta Be\u015fikta\u015fek.\nHistoria.\nIngelesek ekarri zuten futbola XIX mendearen bukaeran eta 1904rako Istanbuleko liga eratua zen. 20. hamarkadan beste hainbat hiritako ligak sortu ziren eta 1937an Milli K\u00fcme izenarekin hirien arteko txapelketa hasi zen. 1956-57an Turkiako Federazio Kopa sortu zen Europako Koparako ordezkari bat bilatzeko. Be\u015fikta\u015fek irabazi zuen, bai eta hurrengo urtean ere. 1959an gaur egungo liga eratu zen."}
{"id": "396115", "revid": "23317", "url": "https://eu.wikipedia.org/wiki?curid=396115", "title": "Be\u015fikta\u015f JK", "text": "Be\u015fikta\u015f JK (izen osoa \"Be\u015fikta\u015f Jimnastik Kul\u00fcb\u00fc\") Turkiako futbol talde onenetakoa da, Istanbul hiriko Be\u015fikta\u015f auzoan egoitza duena. Palmaresari dagokionez Turkiako hirugarren taldea da.\nFutbolaz gain beste hainbat kirol ere baditu, baina nagusiki futbolarengatik da ezaguna.\nHistoria.\nKirola egiteko elkartzen ziren 22 gaztek 1903an sortu zuten taldea Istanbuleko Be\u015fikta\u015f auzoan. Abdul Hamid II.a sultanak turkiarrek futbolean jokatzea debekatu zuen garai hartan eta gazteen berri izatean agenteak bidali zituen bertara baina hauek gimnasia ariketak egiteko elkartu zirela esan zuten. Horregatik \"Bereket Gymnastic Club\" izena eman zioten taldeari. Hasiera batean kolore zuri gorriak izan zituen baina 1912-13an Turkiak Balkanetako ia lur guztiak galdu izanaren tristeziak eraginda koloreak beltz-zurira aldatzea erabaki zuten gazte abertzaleek.\nLehenengo garaipenak Istanbuleko txapelketatan izan zituen, lehena 1924ean eta hurrengoak 1934 eta 1954 artean. Turkia osorako antolatu zen \"Milli K\u00fcme\" liga ere 3 aldiz irabazi zuen.\n50. hamarkadaren bukaeran Europako txapelketak antolatu ziren eta bertan parte hartzeko txapelketak sortu zituen Turkiako Futbol Federazioak. 1957 eta 1958koa Be\u015fikta\u015fek irabazi zituen. 1959an sortu zen Turkiako liga profesionala. Aurreko txapelketa biak palmaresean sar daitezen sarritan eskatu du Besiktasek baina ez diote onartu. Aro profesionalean 13 Liga eta 9 Kopa lortu ditu Be\u015fikta\u015fek.\n2016ko apirilaren 10ean futbol estadio berria estreinatu zuen, Vodafone Arena, 41.903 ikuslerentzako tokia duena. Urte bereko abenduaren 10ean bi bonba-autok eztanda egin zuten partidua jokatu ostean eta gutxienez 38 pertsona hil ziren, hauetatik 30 estadioa zaintzen zuten poliziak. 2016-17 denboraldian Liga irabazi zuen bigarren aldiz jarraian. 2020-21 denboraldia bikaina izan zuen eta Liga eta Kopa eskuratu zituen.\nEuskal taldeen aurkako partidak.\nHauek dira Europako txapelketa ofizialetan Be\u015fikta\u015fek euskal taldeen aurka jokatu dituen partidak:"}
{"id": "396116", "revid": "2048", "url": "https://eu.wikipedia.org/wiki?curid=396116", "title": "Alejandro Pidal y Mon", "text": "Alejandro Pidal y Mon (Madril, 1846ko abuztuaren 26a - \"ibidem\", 1913ko urriaren 19a) espainiar historialari eta politikaria izan zen. Maria Kristinaren erregeordetzan Sustapen ministroa izan zen. Madrilen jaioa izan arren, asturiarra zuen bere burua. Politikoki, neokatolikoa zen. Aita Pedro Jos\u00e9 Pidal politikari eta historialaria zuen."}
{"id": "396117", "revid": "1545", "url": "https://eu.wikipedia.org/wiki?curid=396117", "title": "Ren\u00e9 Waldeck-Rousseau", "text": ""}
{"id": "396118", "revid": "512", "url": "https://eu.wikipedia.org/wiki?curid=396118", "title": "\u00c9mile Combes", "text": "\u00c9mile, Justin, Louis Combes (Roquecourbe, 1835eko irailaren 6a - Pons (Charente-Maritime), 1921eko maiatzaren 25a) Frantziako politikaria izan zen.\n1902ko uztailaren 7tik 1905eko urtarrilaren 24ra Frantziar Errepublikako Lehen Ministroa izan zen, \u00c9mile Loubeten gobernuan eta PR alderdi politikoarekin. Antiklerikal sutsua izan zen."}
{"id": "396119", "revid": "1545", "url": "https://eu.wikipedia.org/wiki?curid=396119", "title": "Emile Combes", "text": ""}
{"id": "396120", "revid": "336", "url": "https://eu.wikipedia.org/wiki?curid=396120", "title": "Jos\u00e9 F\u00e9lix Lekerika", "text": "Jos\u00e9 F\u00e9lix Lekerika Erkiza (Bilbo, 1891ko urtarrilaren 30a - \"ibidem\", 1963ko ekainaren 9a) bilbotar diplomatiko eta politikaria izan zen.\nDeustuko Unibertsitatean zuzenbidea ikasi ondoren, Juan Tom\u00e1s Gandariasen eskuetan politikan hasi zen: hasieran maurismoan eta gero talde monarkikoetan.\nGerra Zibila piztu zenean, Falange Espa\u00f1olan sartu zen. Enbaxadore izan zen Frantzian, Estatu Batuetan eta Nazio Batuetan eta baita Kanpoko Harremanetarako ministroa ere."}
{"id": "396121", "revid": "1545", "url": "https://eu.wikipedia.org/wiki?curid=396121", "title": "F\u00e9lix Lekerika", "text": ""}
{"id": "396122", "revid": "1545", "url": "https://eu.wikipedia.org/wiki?curid=396122", "title": "Jose F\u00e9lix Lekerika Erkiza", "text": ""}
{"id": "396123", "revid": "336", "url": "https://eu.wikipedia.org/wiki?curid=396123", "title": "Juan V\u00e1zquez de Mella", "text": "Juan V\u00e1zquez de Mella y Fanjul (Cangues d'On\u00eds, 1861eko ekainaren 8a - Madril, 1928ko otsailaren 26a) espainiar filosofo eta politikaria izan zen.\nPolitikoki karlista, Nafarroako diputatu hautatu zuten 1893 eta 1919 artean. Karlismo tradizionala berritu eta \"Partido Cat\u00f3lico Tradicionalista\" izeneko alderdia sortu zuen."}
{"id": "396124", "revid": "119347", "url": "https://eu.wikipedia.org/wiki?curid=396124", "title": "Dilbert", "text": "Dilbert tira komiko ezagunaren izena da. Munduko aldizkarietan 1989tik aurrea atera zen. Tirak hiru marrazkitan banatzen dira; Dilbert eta beste pertsonaien arteko Ipar Amerikako bulegoko istorio umoretsu eta sarkastikoak irudikatzen dizkigu Scott Adamsek.\nScott Adams ingeniari ohia dugu Berkeley (Kaliforniako Unibertsitateko) ikasle ohia, marrazkilari zorrotza da, eta bere irudiak, bulegoetako benetako bizitza umore satirikoa kalitatez adierazten digu.\nGaiak.\nScott Adams sortutako tira komikoa (edo \"strip\" ingelesez) gai nagusia hau da: Dilbert pertsonaia nagusiaren abenturak kontatzen ditu.\nDilbert ingeniaria da eta ordenadore edo konputagailuekin lan egiten du. Dilbertek bulegoetako pertsonai estereotipoak marrazten ditu: zuzendari inkonpetentea, giza eskubide zuzendari diabolikoa, denbora luzeko gizonezko langile baldarra, denbora luzeko emakumezko langile estresantea, praktiketako langile argia...\nPertsonaiak.\nDilbertek beste pertsonaiarekin bizi da etxean, Dogbert (txakur laguna) et Ratbert (arratoi laguna); horretaz gain lanean Ipar Amerikako (AEB et Kanadako) bulegoetako ohiturak eta lan giroa marrazten dizkigu Scott Adamsek: bulego \"layout\" eta konfigurazioa, kafea hartzeko sukaldetxoa eta abar.\nDilberten bulegoko lagunak besteak beste hauexek dira:\n\u2013\"PHB (Pointy Haired Boss\") zuzendaria,\n\u2013\"Catbert\" Giza Baliabideen Zuzendaria, katua da\n\u2013\"Wally\" ingeniari zaharra\n\u2013\"Asok\" praktiketan dagoen ikaslea\n\u2013\"Alice\" (nahiz eta enpresa nazkatu oso langile leiala"}
{"id": "396125", "revid": "46380", "url": "https://eu.wikipedia.org/wiki?curid=396125", "title": "Horace Kallen", "text": "Horace Meyer Kallen (Bernstadt, Silesia, 1882ko abuztuaren 11a \u2013 Palm Beach, Florida, 1974ko otsailaren 16a) estatubatuar filosofoa izan zen. Pluralismo kulturalaren bultzaialtzea izan zen."}
{"id": "396126", "revid": "90523", "url": "https://eu.wikipedia.org/wiki?curid=396126", "title": "Batasun Katolikoa (Espainia)", "text": "Batasun Katolikoa (, UT) espainiar alderdi tradizionalista izan zen, 1881 eta 1884 artean iraun zuena. Alejandro Pidal y Mon eta Orza eta Canga Arg\u00fcelles kondeek sortua, Espainiako Lehenengo Errepublikan karlistekin batu eta Hirugarren Karlistaldian utzi zuten neokatolikoek osatzen zuten.\nLeon XIII.a aita santuak hala eskatua, 1884an Alderdi Liberal-Kontserbadorearekin batu zen."}
{"id": "396127", "revid": "105290", "url": "https://eu.wikipedia.org/wiki?curid=396127", "title": "Alderdi Liberal-Kontserbadorea", "text": "Alderdi Liberal-Kontserbadorea (gaztelaniaz: \"Partido Liberal-Conservador\") espainiar alderdi kontsebadorea izan zen, 1876 eta 1931 artean iraun zuena. Antonio C\u00e1novas del Castillok sortua, borboien berrezarkuntzan kooptazio sistema bat ezarri zuen Alderdi Liberalarekin."}
{"id": "396128", "revid": "1545", "url": "https://eu.wikipedia.org/wiki?curid=396128", "title": "Partido Liberal-Conservador", "text": ""}
{"id": "396129", "revid": "105290", "url": "https://eu.wikipedia.org/wiki?curid=396129", "title": "Alderdi Liberal Fusionista", "text": "Alderdi Liberal Fusionista (gaztelaniaz: \"Partido Liberal Fusionista\") edo Alderdi Liberala espainiar alderdi liberala izan zen, 1876 eta 1931 artean iraun zuena. Pr\u00e1xedes Mateo Sagastak sortua, borboien berrezarkuntzan kooptazio sistema bat ezarri zuen Alderdi Liberal-Kontserbadorearekin."}
{"id": "396130", "revid": "1545", "url": "https://eu.wikipedia.org/wiki?curid=396130", "title": "Alderdi Liberala (Espainiako borboien berrezarkuntza)", "text": ""}
{"id": "396131", "revid": "1545", "url": "https://eu.wikipedia.org/wiki?curid=396131", "title": "Espainiako Alderdi Liberala", "text": ""}
{"id": "396132", "revid": "1545", "url": "https://eu.wikipedia.org/wiki?curid=396132", "title": "Partido Liberal (Espainiako berrezarkuntza)", "text": ""}
{"id": "396133", "revid": "1545", "url": "https://eu.wikipedia.org/wiki?curid=396133", "title": "Espainiako Alderdi Kontserbadorea", "text": ""}
{"id": "396135", "revid": "1545", "url": "https://eu.wikipedia.org/wiki?curid=396135", "title": "Deep Blue", "text": "Deep Blue IBMk xakean joka zedin garaturiko ordenagailua izan zen. 1996ko otsailaren 10ean lehen partida irabazi zuen Gari Kasparoven aurka. Hala ere, sei partidatik bi bakarrik irabazi zituen. Makina berrituta, 1997ko maiatzaren 11n, makinak Gari Kasparov munduko xake txapelduna irabazi zuen sei jokotako bigarren partidan. Kasparovek tranpa egin izanaz leporatu zuen IBM eta errebantxa eskatu zuen. IBMk ezezkoa eman zion eta Deep Blue erretiratu zuen. Kasparovek Deep Blueren bertsio zaharrago baten aurka irabazi zuen 1996an.\nIzena.\nEuskaraz \"Deep Blue\" \u201cUrdin Iluna\u201d, \u201cUrdin Sakona\u201d edo \u201cItsaso Sakona\u201dra itzul dezakegu. Ingelesez eginiko hitz joko bat da, konputagailuak erabiltzen duen adimen artifizialeko algoritmoaren indarra datozen jokaldien sakonerarekin (mugimendu kantitatearekin) batera hazten baita. \"Deep Blue\" izenak IBMren urdin kolorea eta aipaturiko algoritmoaren esplorazio gaitasuna erlazionatzen ditu.\nJatorria.\nProiektua Fenghsiung Hsuk sortu zuen Carnegie Mellon Unibertsitatean ChipTest izenpean. Honek Deep Thought izan zuen ondorengo, gerora Deep Blue bilakatuko zena. Carnegie Mellonen graduatu ostean, Deep Thought taldeko Hsu, Thomas Anantharaman eta Murray Campbell IBMren ikerketa sailak kontratatu zituen munduko txapelduna garaituko zuen xake makinaren eraikuntzan jarrai zezaten. Zenbait denboraren ostean Anantharamek taldea utzi zuen Wall Streeten lanean hasteko eta Arthur Joseph Hoane batu zen taldera programazio lanak burutzeko. IBMren ikerketa saileko Jerry Brody ere taldera bildu zen 1990an. Taldea Randy Moulicek zuzendu zuen hasiera batean eta Chung-Jen Tanek gerora.\n1989ko Deep Thought eta Kasparoven aurkako partidaren ostean, IBMk xake makinaren izena aldatzeko lehiaketa bat sortu zuen eta konputagailuak \u201cDeep Blue\u201d izena hartu zuen. Deep Blue Jr. makinaren bertsio lasaituak Joel Benjamin jokalariaren aurka jokatu ostean, Hsu eta Campbellek Benjamin Deep Blueren hasierako jokaldiak garatzeko gizon egokia zela erabaki zuten, eta IBMren ikerketa sailak jokalaria kontratatu zuen Deep Bluek Gari Kasparoven aurka jokatuko zituen partiden prestaketetan laguntzeko.\n1995ean \u201cDeep Blue prototype\u201dk (Deep Thoughten bigarren bertsio batek) zortzigarren Munduko Ordenagailu Xake Txapelketan parte hartu zuen. Deep Blue prototypek Wchessen aurka berdindu egin zuen. Bosgarren txandan Fritz ordenagailu programaren aurka galdu zuen. Hala ere, amaierarako Deep Blue prototypek bigarren postua lortu zuen \u2018\u2019 Junior\u2019\u2019 ordenagailu programarekin batera.\n1997ko maiatzaren 11n, Deep Blue lehenengo makina izango zen munduko xake txapeldun bat garaitzen, sei jokotik hiru berdindu eta bi irabaziz.\nKasparoven kritikak.\nKasaproven aldeko kritikek IBMk jokaldien ostean zuen jokabidearekin dute zerikusia. Kasparovek, pieza beltzez jokatzen, peoi bati hiltzen utzi zion garaiko makinen antzera Deep Bluek jokaldia onartuko ziolakoan, horrek kontraeraso bat antolatzeko aukera emango baitzion. Makinak ez zuen ordea sakrifizioa onartu, eta Kasparovek jokaldia gizaki batek adierazia izan zela suposatu zuen.\nKasparovek Deep Blueren prozesuen erregistroa eskatu zuen jokaldiaren ostean, eta IBMk partida amaitutakoan ematea onartu bazuen ere azkenean ez zuen egin. Egoera honen aurrean Kasparovek partida helburu zientifikoen ordez propaganda egiteko antolatua izan zela salatu zuen. Azkenean, Kasparovek IBM enpresari Deep Blue joko ofizial batera aurkezteko erronka bota zion:"}
{"id": "396136", "revid": "1491", "url": "https://eu.wikipedia.org/wiki?curid=396136", "title": "Iratxe Esnaola Arribillaga", "text": "Iratxe Esnaola Arribillaga (Zarautz, Gipuzkoa, 1981eko maiatzaren 7a) informatika-ingeniaria eta unibertsitateko irakaslea da. Software librearen defendatzailea, hainbat herri-ekimenetan parte hartu du: esaterako, PuntuEus proiektuko koordinatzailea da. Hainbat hedabide eta elkarteren kolaboratzailea ere bada informatikako gaietan.\nIkasketak.\nDeustuko Unibertsitateko Bilboko Campusean Ingeniaritza Informatikoa ikasi zuen. Gero Zamudioko parke teknologikoko enpresa batean programatzaile gisa aritu ondoren Deustuko Unibertsitateko Donostiako Campusean hasi zen lanean, ikerketan eta irakaskuntzan. Eta bertan jarraitzen du. 2015eko abenduaren 18tik Hezkuntzan Doktorea da, tesiaren helburua Deustuko Unibertsitateko irakasleriaren Moodle plataformaren erabilera aztertzea izan da, erabilera hori eta irakasleak pedagogian eta teknologia berrietan dituen sinesmenak ea nola lotzen diren aztertuz, eta erabilera hori ulertzen lagunduz.\nIdazle dibulgatzailea.\nBerria egunkarian artikuluak argitaratu izan ditu eta Gara egunkariko kolaboratzaile izan da 2006ko urtarriletik, teknologien inguruko iritzi-artikulu eta erreportajeak idazten ditu bertan. Informazioaren eta Komunikazioaren Teknologiekin (IKT) eta euskararekin zerikusia izan duten (software librea, Web 2.0, hezkuntza...) hainbat hitzaldi antolatu eta eman ditu. Euskal komunitate zientifikoaren Inguma datu-basean, 6 hitzaldi baino gehiago bildu dira. 2013tik, UEUko Talde Eragilearen kide da eta \u00abon line\u00bb arituko den euskarazko unibertsitate bat sortzeko proiektuan parte hartzen ari da.\nPuntueus elkarteko zuzendaria.\n2008an PuntuEus elkartearen sortzaileetako bat izan zen eta PuntuEus elkarteak Puntueus Fundazioa sortu zuen 2012an, ICANNen aurrean \".eus\" domeinua eskatzeko. Zehazki, 2012ko urtarrilaren 12an ireki zuen ICANNek lehen mailako domeinu orokor berriak eskatzeko aukera eta, urtebeteko ebaluazio fasearen ondoren, 2013ko ekainaren 14an \".eus\" Interneteko domeinua onartu zuen ICANNek. Esnaola bera izan zen proiektuaren koordinatzailea eta zuzendaria, '.eus' Interneteko domeinuaren abiatze-aldira arte. 2014an Iratxek utzi zuen eta Josu Wali\u00f1ok hartu zuen zuzendaritza lana.\nOlaso Dorrea Fundazioko lehendakaria.\nOlaso Dorrea Fundazioko lehendakari kargua hartu zuen 2019an."}
{"id": "396138", "revid": "1310", "url": "https://eu.wikipedia.org/wiki?curid=396138", "title": "Lendo\u00f1o Goikoa", "text": ""}
{"id": "396139", "revid": "119347", "url": "https://eu.wikipedia.org/wiki?curid=396139", "title": "Iratxe Esnaola Aldanondo", "text": "Iratxe Esnaola Aldanondo (Donostia, 1983- ) euskal idazlea da.\nEHUn Kazetaritza eta Granadan Literatur Teoria eta Literatura Konparatua ikasi eta gero, Txileko Santiagon irakaslea da. \"Galerna\" izeneko eleberriarekin, idatzi zuen lehena, Augustin Zubikarai Saria irabazi zuen 2010ean."}
{"id": "396140", "revid": "1491", "url": "https://eu.wikipedia.org/wiki?curid=396140", "title": "Iratxe Esnaola (argipena)", "text": "Iratxe Esnaola honako pertsonak izan daitezke:"}
{"id": "396141", "revid": "65203", "url": "https://eu.wikipedia.org/wiki?curid=396141", "title": "Xabier Zabala", "text": "Xabier Zabala Garcia (Zarautz, Gipuzkoa, 1967ko apirilaren 9a) musikaria eta konpositorea. Lauburu musika taldearen kidea izan zen."}
{"id": "396142", "revid": "105290", "url": "https://eu.wikipedia.org/wiki?curid=396142", "title": "Showrooming", "text": "Showrooming denda fisiko batean produktu bat ikuskatu, probatu eta ondoren beste toki batean, gehienetan online, erosteko praktika da. Kontsumo-modu hau smartphone motako telefonoen zabalkuntzarekin nagusitu zen, horren bitartez askotan kontsumitzaileek produktuari argazki bat atera eta ondoren sarean berdina bilatzen baitzuten merkeago. Praktika horren aurka, denda fisiko batzuek produktuei argazkia ateratzea debekatu edota dendara sartu ahal izateko kuota bat ordaindu behar izatea ezarri dituzte."}
{"id": "396143", "revid": "23317", "url": "https://eu.wikipedia.org/wiki?curid=396143", "title": "Turkiako futbol kopa", "text": "Turkiako futbol koga (turkieraz \"T\u00fcrkiye Kupas\u0131\") Turkian jokatzen den bigarren futbol txapelketa nagusia da. Kanporaketa bidez jokatzen da. 1962an eratu zen txapelketa.\n1998-99 denboraldirarteko finalak bi partidutara jokatu ziren (1966, 1967, 1984, 1986, 1990 eta 1991 ezik) baina XXI mendekoak partida bakarrera izan dira"}
{"id": "396144", "revid": "512", "url": "https://eu.wikipedia.org/wiki?curid=396144", "title": "Ke-erauzgailu", "text": "Ke-erauzgailua edo ke-kanpaia sukalde gainean jartzen den etxetesna elektriko bat da, haizagailu baten bitartez sukaldeko kea xurgatu eta iragazki batean jasotzen duena. \"Kanpai\" izena etxetresnak izaten duen formatik datorkio."}
{"id": "396145", "revid": "17", "url": "https://eu.wikipedia.org/wiki?curid=396145", "title": "Ke-kanpai", "text": ""}
{"id": "396146", "revid": "448", "url": "https://eu.wikipedia.org/wiki?curid=396146", "title": "Babilonia", "text": ""}
{"id": "396148", "revid": "63274", "url": "https://eu.wikipedia.org/wiki?curid=396148", "title": "Euskal Herriko hizkuntzak Antzinaroan", "text": "Antzinaroko Euskal Herrian, aintzineuskararekin batera, beste hizkuntza batzuk hitz egiten zirela proposatu da: galiera, zeltiberiera, iberiera eta beste hizkuntz indeuropar batzuk. Hizkuntza horiek txanponetako, hilarrietan, eta bestelako objektuetan aurkitu diren inskripzioei ezker ezagutzen dira, batzuetan hizkuntza horietan idatzita daudelako eta bestetan, hizkuntza horietako izenak (onomastika) agertzen zaigulako.\nTestuingurua.\nEuskararen aurrekaria den aitzineuskara edo akitanera askoz lurralde zabalagoetan mintzatzen zen, batez ere sortaldean eta iparrean, Akitania aldean. Hiru herri indartsu inguruan zituela \u2013galiarrak iparretik, hegotik eta sartaldetik zeltiberiarrak eta sortaldetik iberiarrak\u2013, herri horien hizkuntzak euskal lurraldean sartzen dira, eta elebitasun egoerak sortzen dira toki batzuetan eta besteetan. Behin latina alde guztietan nagusitu zenetik, hizkuntza horren eragin sakona jasan zuen euskarak.\nDatuen arazoa.\nHizkuntza baten historia osatzeko ezinbestekoa da ahalik eta datu gehien edukitzea esku artean, antzinako beste edozein gertaeraren historia osatzeko bezala. Euskal Herrian antzina erabiltzen ziren hizkuntzen historia berregiteko izaten diren arazo berak izaten dira, beraz, Antzinaroko historiaren beste alorretan ere: dokumentu urritasuna, alegia. Hizkuntzaren datuek, oro har, nolakotasun berezia dute; izan ere, onomastika arrasto batzuk nahikoak izan daitezke lurralde jakin batean hizkuntza bat edo bestea zela frogatu ahal izateko. Datu horiek adierazgarriak izanez gero, hizkuntza baten berezko bilakaera edo familia bereko beste hizkuntzekiko izan duen bilakaera ere hauteman daiteke. Baina, hizkuntza horren garrantzizko alderdiak ezagutu nahi baditugu, adibidez hizkuntzaren erabileraren muga geografikoak, gizataldearen barruko egoera soziolinguistikoa, kontuan hartu gabe hizkuntzaren barruko egitura eta egitura horrek denboran izan duen bilakaera, ezinbestekoa da informazio masa aberats eta trinko bat izatea eskura. Euskarari dagokionez, informazio masa trinko hori ez da XVI. mendera arte sortzen, eta ez oso nabarmen gainera.\nDena dela, erraztasun handia du hizkuntzalaritzak, aipatutako beharrak alde batera utzita, onomastika arrasto txikiena hizkuntza bati dagokiola esateko. Erdi Aroan esaterako (informazio eta datu ugariko garaian) \"on fa\u00e7endu\" afaria bezalako zergaren inguruko dokumentazioak Nafarroako gizarteko erakundeen alderdi bat argitu dezake; toponimiaren ikerketek, bestalde, muga geografikoak edo kronologikoak jartzen dizkiote ekonomia jarduera bati. Beraz, datu linguistikoek ematen duten laguntza areagotu egiten da gainerako datu historikoak falta direnean. Antzin Aroan Erdi Aroaren behe edo erdi aldeko mendeetan baino askoz ere datu gutxiago dago, eta aro hartan erabiltzen ziren hizkuntzei buruzko hipotesiak ezinbestekoak dira erromatarren aurreko herri bat etnia batean edo bestean sailkatzeko; izan ere, literatura iturriek zenbaitetan herri baten izenaren berri besterik ez dute ematen.\nAntzinaroko hizkuntzei buruzko datuak era eta balio askokoak izan daitezke. Herri autoktono batek erabiltzen duen hizkuntzan, testu idatziak dira, zalantzarik gabe, daturik garrantzitsuenak. Dokumentu mota horiek, herri autoktonoen inskripzioak alegia, hizkuntza komunitate horrek idazte sistema bati buruz duen ezagutzaren araberakoak izaten dira. Hala bada, berez hizkuntzaren arazo dena arazo kulturalaren mende dago, hau da idazketaren ezagutzaren mende. Zenbat eta hurbilago egon herri bat zibilizazioaren erdigunetik (Mediterraneoaren ekialdetik), orduan eta aukera gehiago izango da idatzizko dokumentuak aurkitzeko. Mediterraneo inguruko herri nagusiak sartu ziren Iberiako Penintsulan eta gaur egun Frantzia den lurraldean, eta zabaldu zuten idazkeraren erabilera, hau da, feniziarrak eta haien ondorengo kartagotarrak lehenbizi, greziarrak gero, eta erromatarrak azkenik.\nIberiera.\nIberiar idazkera.\nIberiako Penintsulako zenbaitek atzerriko idazkerak erabili zituzten beren hizkuntzan idazteko; Alacant eta Murtzia inguruan, esaterako, K. a. IV. mendeko zenbait idazki iberiar aurkitu dira greziar-joniar alfabetoan idatziak. Herri kolonizatzaileekin izandako harreman kulturalaren ondorio nagusia, zalantzarik gabe, idazkera sistema propio baten sorrera izan zen. Idazkera sistema horrek hiru aldagai zituen, eta horiexek izan ziren, hain zuzen, Iberiako Penintsulako inskripzio gehienak erredaktatzeko erabili zen idazkeraren oinarria. Hiru aldagaietatik, sortalde-ekialdekoak edo iberiarrak izan zuen hedadurarik handiena: Jucar ibaitik (hegoaldeko mugan) Narbonaraino (Frantziako hegoaldean), Ebro ibaiaren ibar osoa eta erdialdeko goi-ordokiaren ekialdea hartzen zituela, K. a. IV. mendetik hasi eta Augustoren garaia arteko aldian, gutxi gorabehera.\nEuskal Herriko hegoaldean eta ekialdean K. a. I. milurtekoaren azken bi mendeetan ezagutu zuten iberiar idazkera hori, nahiz eta, badirudien oso erabilera mugatua izan zuela eta dirua jotzeko erabili zela batez ere, errepublikar numismatika hispaniarraren egituraren baitan. Bildu diren datuengatik, bi hizkuntza desberdinetan idazteko balio izan zuen idazkera horrek: batetik, eta batez ere, iberiera (ez zuen beste idazteko sistemarik izan), eta bestetik, zeltiberiera (Augustoren garaitik aurrera latindar alfabetoan idazten hasi zen, denbora tarte laburrean desagertu zen arte).\nHizkuntzalaritza historikoa eta konparatua.\nOnomastika.\nBeste datu mota batzuk onomastika informaziotik bildutakoak dira (pertsona, jainko edo leku izenak). Izen berezi horiek autoktonoek era naturalean adierazten dituzte latinez, bai epitafioetan, bai gurtza aldareetan; bestalde, erromatarrek garrantzizko gertaera historikoak kontatzeko garaian azaltzen dituzte izen horiek. Hau da, bigarren hizkuntza batean, latinez alegia, aditzera emandako informazioa da. Datu mota horiek, hizkuntzari buruzko informazioari dagokionez, testuek baino balio gutxiago izateaz gainera, kontuan hartu beharreko beste arazoak izaten dituzte. Batetik, izen nagusi direnez gero, azpimultzo bat osatzen dute hizkuntzaren barruan, eta hizkuntzarekin harreman bereziak izaten dituzte: baliteke, izen bereziak izen arrunt izatea aldi berean, edo dagoeneko erabiltzen ez diren antzinako izenak izatea; baliteke jatorri ezezaguneko izenak izatea, eta arrazoi kulturalengatik bereganatu izana. Bestetik, latinezko inskripzio baten bidez aditzera eman denez gero, izen autoktonoa latindar testuaren eskakizun morfologikoetara eta sintaktikoetara egokitu ohi da; horregatik, latinaren flexioek eta hondarkiek izenaren jatorrizko formak ezkutatu ohi dituzte.\nHizkuntza autoktonoen eta latinaren arteko harremanak estutu ahala bertakotu egin zen moldatze prozesu hori: idatzi errepublikazale interesgarrienetako batean, hau da, Ponpeio Estrabonek \"turma salluitana\"ko zaldunei hiritartasuna eman zienean (\"Ascoliko brotzea\" izenaz ezagutzen den plakan jasoa), Ebro arroako zaldunen izenak, ilergeteak izan ezik, latindar sistemako flexioetara egokitu gabe daude, oro har; goi inperioko epigrafe latindarretako izenak, aldiz, latindar hondarkiak dituzte. Moldatze prozesu horren maila gorena Erdi Aroko hainbat euskal zaindariren izenetan ikus daiteke: esaterako \"Enecoiz\" eta \"Berascoiz\" izen patronimikoak, \"Eneco\" eta \"Berasco\" izenetan oinarrituak dira, latinezko genitiboaren bidez (adibidez, \"Eneconis\").\nHizkuntzalaritzaren prozedura eta baliabideak.\nHiru eratakoa izan daiteke historia gertaerak argitzeko hizkuntzalaritza historikoak eta konparatuak eskaini dezakeen laguntza:\nEzagutzen den edo berria den hizkuntza bateko hizkuntza datuak.\nHizkuntza datuak aurkitu (testuak edo onomastika arrastoak), eta aurretik ezagutzen den edo berria den hizkuntza bati dagozkiola adierazi. Hizkuntzaren datu horiek aurkitu diren inguruan herri bat edo hizkuntza bat bazela ziurtatzeko informazio historikoa baldin badago, bi informazio iturriak elkartzeko aukera izango da.\nProzedura mota horren adibide ugari daude. Hispaniar goi-ordokiko idazkiak \u2013iberiar idazkeraz idatziak\u2013, esaterako, zeltiberiar herriaren hizkuntzan idatziak zirela prozedura horren bidez asmatu zen; izan ere, erromatar iturriei esker ondo ezagutzen da zeltiberiarren geografia eremua eta historia.. ) Toponimoen inguruan egindako analisia historiaurrera proiektatu. Toponimoek irauteko duten joera kontuan hartuta, nahiz eta, zenbaitetan sortu zituen hizkuntza desagertu den, hizkuntzalariak baiestea dauka, inguru bateko toponimo multzo sistematikoa eta homogeneoan oinarrituta, garai batean erabiltzen den hizkuntza baino lehenago beste hizkuntza bat izan dela.\nAurreko hizkuntza hori beste lekuren batean ezagutzen bada, hizkuntza hori beste leku batera eraman zuten gertaera historikoen inguruko galderak sortzen dira, alegia, jendearen mugimenduak, bateratze politikoak, etab. Esaterako, Bielorrusiako ibai izenek, sustrai baltikoak dituztenak eta, beraz, Lituania edo Letoniarekin lotura dutenak, adierazten dute historiaurrean hizkuntza baltikoak izan zirela ondoren eslaviar hizkuntzen mendeko izan zen lurraldean.. ) Hizkuntza familiak osatu. Hizkuntza bat hizkuntza familia bati dagokiola baieztatzeak garrantzizko ondorioak ditu; izan ere, familia bateko kide izateak alderdi ugari argitzen ditu hizkuntza horren jatorriaz eta erabiltzen duen herriaz. Indoeuropar hizkuntza familia (mendebaldeko Europatik hasi eta ekialdeko Indiako muturrerainoko hizkuntzak biltzen ditu indoeuroparrak) izan zela jakiteak, Europako historiaurrearen mugak zabaldu zituen, eta arkeologiak aurkitutako kultura materialen nahaspila argitu zuen. Hispaniako zeltiberiera zelta hizkuntzen multzoan sailkatua da, eta ahaide ditu Galiako zelta, Italiaren iparraldeko lepontikoa, eta uharteetako hizkuntza zeltikoak, galesa eta irlandera; izan ere, hizkuntza horiek guztiek arbaso bera dute, baina zoritxarrez ez dago horren dokumentu idatzirik. Ez dago hizkuntzalaririk hizkuntza horien jatorria Iberiako Penintsulan dagoela esango duenik, izan ere, indoeuropar hizkuntzek osatzen duten zuhaitz handiaren adarrak baitira; hizkuntza horien banaketaren arabera, bestalde, ekialderagoko herri batean sortuak behar dute hizkuntza horiek.\nHizkuntzalaritza konparatuaren eginkizun horren barruan, ordea, euskal hizkuntzari ez zaio arbasorik aurkitu, nahiz eta saio ugari egin diren azken bi mendeetan. Hizkuntzaren historiaurrea argitzeko eta herriaren beraren historiaurrea zehazteko arazoak oinarrian daudela esan nahi du horrek.\nAskoren ustez, aski da euskal hizkuntza erromatar aurrekoa izatea ia Harri Aroan kokaturiko gizarte primitibo baten ordezkari gailena dela esateko. Dena dela, datu gehiago ditugu K. a. IV. milurteko indoeuroparren gizarte, familia, ekonomia eta sinesteen egiturari buruz, garai hartako euskaldunen egiturari buruzkoak baino.\nProposamen guztien artetik bi dira ikerlarien arreta gehien piztu dutenak.\nHizkuntz kamitikoekiko erlazioa.\nLehen hipotesiak kamita-semita familiarekin (azken urteotan afro-asiar esaten zaionarekin) elkartzen du euskal hizkuntza, berbere hizkuntzekin (familiaren adar kamita osatzen dutenekin) duen harremanaren bidez.\nHipotesi hori Hugo Schuchardtek defendatu zuen antzekotasun morfologiko gutxi batzuetan oinarrituta: esaterako, -\"en\" genitibo singularra, jenero markak (maskulinoa edo femeninoa) aditzaren bigarren pertsonan, eta partizipioaren egitura. Alabaina, berbereen hizkuntzek eta hizkuntza semitikoek parekotasun nabarmenak dituzte egitura ezaugarrietan, euskal hizkuntzan ezagutzen direnetatik oso urrunekoak: Ablaut edo bokalen apofoniaren erabilera funtzio gramatikalean, aditzaren antolamendua, erroaren egitura, edo bi terminoen arteko anexioa gramatika mendekotasuna adierazteko; beraz, ezinezkoa dirudi euskara hizkuntza familia horretako kide dela pentsatzea. Duela gutxi, euskararen eta berbereen hizkuntzen arteko loturaren aldekoak entzun dira, hizkuntzalaritza argudioetan baino areago herrien genetikan oinarrituak. Euskaldun eta berbere biztanle gutxi batzuen genetika ikerketak munduko herrien genetikaren barruan balioztatu behar dira ordea, Cavalli-Sforzak eta bere lankideek egin zutenaren antzera. Bestalde, herrien arteko konparazio genetikotik ateratako emaitzak hainbat hipotesiren bidez argitu daitezke; hipotesi horien artetik ondorio historikoak dituztenak \u2013eta aleloen bilakaera hutsaren bidez esplikatu ezin direnak\u2013, beste adierazpen historikoekin lotu behar dira, hizkuntzalaritza konparatuak ematen dituen adierazpenekin esaterako.\nAzkenik, herriaren eta hizkuntzaren arteko harremana ezin izan daiteke biunibokoa; izan ere, gerta daiteke herri autoktono egonkor batek hizkuntza galtzea, edo herri etorkinek iritsi diren lekuko hizkuntza bereganatzea.\nKaukasiar hizkuntzarekiko erlazioa.\nBigarren hipotesiak kaukasiar hizkuntzekin lotzen du euskal hizkuntza. Kaukasiar hizkuntza horiek, Kaukaso mendien inguruan erabiltzen direnak, ez dute familia bakarra osatzen. Azterketa nagusien arabera hiru multzotan biltzen dira, gaur egun arte banatu ezinak: hegoaldeko hizkuntzak edo kartveliarrak (georgiera, besteak beste), ipar-mendebalekoak eta ipar-ekialdekoak.\nGehiegitan bildu izan dira kaukasiar hizkuntza guztietako terminoak eusko-kaukasiar kidetasuna frogatzeko, haien artean batasuna badela segurutzat jota, nahiz eta batasun hori frogatu gabe egon. Joera honen adar tradizionalak euskararen eta georgieraren arteko harremanak ezarri nahi izan ditu; beste batzuen iritziz, aldiz, ipar-ekialdeko hizkuntzekin kidetu behar da euskara. Mitxelenak eta Vogtek gogor kritikatu zituzten hurbilpen horiek, batez ere metodologiaren aldetik. Gaur egun esan daiteke, beraz, ez dagoela oinarri sendorik hipotesi horietan, onartuz gero ez baita adar horien historiaurre linguistikoaren ezaguera osatzen. Litekeena da euskara batetik eta kaukasiar hizkuntzak bestetik hizkuntza egoera homogeneo batean bizirik iraun zuten uharteak izatea, indoeuropar hizkuntzen nagusitasuna baino lehen; hala ere, ezin froga daiteke benetan hala izan zenik.\nHizkuntzalaritza konparatuak ez badigu batere argitzen euskararen historiaurrea, hizkuntza horren dokumentu zaharrak, inguruko hizkuntza ezagunetatik hartutako maileguak eta hizkuntzaren egituraren analisia izango dira gure ezagutzaren iturburua.\nLatinezko maileguak.\nDokumentu idatziei dagokienez bada gertaera bat nabarmentzekoa: euskal hizkuntzari buruzko datuak, X. mendetik aurrera, eta hurrengo mendeetan gero eta nabarmenago, gaur egun arte betidanik euskara erabili den eremuan bildu dira, lehenbizi glosa eta latindar edo erromantze kartularioetako izen nagusien bidez, eta zuzenean ondoren, lan idatzien bidez. X. mendearen aurreko dokumentu gehienak Erromako goi-inperioko garaikoak dira, beraz, zortzi menderen eta milurteko baten arteko hutsunea dago, Goi Erdi Aroko hileta inskripzioak eta bisigodoen eta frankoen kronika batzuk salbu. Susmoa dago Goi Erdi Aroko mende ilun horiek ez ote diren erabakigarriak izan Euskal Herriaren osaketan, ez bakarrik politikari eta erlijioari dagokienez, baita hizkuntzari dagokionez ere. Bigarren milurtekotik aurrerako egoera ez dakigu erromatar aldiaren eta erromatar aurreko aldiaren jarraipen leiala den ala gorabehera handiak ekarri zituen Euskal Herriko hainbat ingurutara.\nAntzinako eta Erdi Aroko dokumentuek batetik, eta euskararen lexikoak bestetik, argi adierazten dute euskararen eta latinaren artean izan zen harreman luze eta jarraitua. Euskal Herrian latina edo erromantzea izatea baino aipagarriagoa izan zen inperioaren alderdi honetan euskarak bizirik iraun izana; izan ere, Britainia ez bezala, Euskal Herria Erromaren mende egon baitzen bai politikan, bai hizkuntzaren mailan.\nMaria Teresa Etxenikek berak ere Euskal Herriko erromantze bat izan zela esan izan du.\nDokumentuen izaera eta antzinako iturriekin zerikusia duten beste hainbat alderdi kontuan hartuz gero, atal honetan ikertuko den eremua hainbat inguru geografikotan bana daiteke.\nErdialdeko Pirinioak eta Gaskonia.\nGaur egun ez dago zalantzarik euskal hizkuntzaren aztarna garbienak erdialdeko Pirinioetan eta Gaskoinako goi-ordokiaren alderdi handi batean daudela, hau da, antzina Akitania esaten zitzaion eremuan. Inperioaren garaiko latinezko ehunka inskripzio aurkitu dira Atharratzen (mendebalean) eta Salaten ibarraren (ekialdean) arteko eremuan. Inskripzio horietan pertsonen eta jainkoen izen ugari daude, hizkuntzalaritzaren ikuspegitik multzo homogeneoa osatzen dutenak osaketa eta eratorpen prozesuen arabera; inskripzio horiek, bestalde, harreman estua dute ondorengo mendeetan ezagututako euskararekin. Multzo onomastiko horren barruan hainbat gizon izen daude: \"Cison\", \"Sembecco\", \"Senico\", \"Hanabi\", euskal izen arrunten bidez argitu daitezkeenak, hala nola gizon, seme, sein edo anai. Emakumezkoen izenen artean aipatzekoak dira \"Andere\" eta \"Nescato\", gaur egungo izen arrunten berdin-berdinak.\nHoriek, beraz, adibide batzuk besterik ez dira, adierazgarrienak agian, erakusten dutenak antzinako akitaniarren hizkuntza, Julio Zesar eta Estrabonen iritzian, hurbileko galiarren hizkuntzaren oso bestelakoa zela, eta ondoren ezagutu zen euskararen familia berekoa. Akitaniako onomastika hain da berezia, non ez baiten batere zalantzarik izan Rhin ibaian (sorterritik oso urrun) zilarrezko xafletan aurkitu ziren izenak akitaniarrak zirela onartzeko. Salat eta Garona ibaien ibarrean eta Okzitaniako Tolosatik hurbil dagoen goi-ordokian galiar izenak aurkitu dira akitaniar izenekin batera. Horrek argi eta garbi adierazten du, K. a. lehen milurtekoaren azken mendeetan eta hurrengo milurteko lehen mendeetan, Okzitaniako Tolosaren (\"Volcae Tectosages\"etako hiriburua) eraginaren mendeko lurraldeetan barneratu zela galiar hizkuntza. Badakigu Bordele (antzinako \"Burdigala\") Bituriges Vivisciko galiarren hiriburua zela, eta gaur egungo Landak lurralde zingiratsua izan dela duela gutxi arte. Ipar Euskal Herrian ez da erromatarren aurreko aztarnarik ia aurkitu, Lapurdiko, Aire-sur-l'Adoureko eta Akizeko idazkietan latindar izenak aurkitu baitira bakarrik. Baina euskal-akitaniar arrastorik ez agertzeak ez du esan nahi izan ez zirenik; izan ere, hori onartuz gero onartuko litzateke erromatartze aztarna gutxiko inguru horretan latinizazioa handiagoa izan zela \"Lugdunum Convenarum\" (Saint-Bertrand-de-Comminges) eta \"Civitas Consoranorum\" (Saint-Lizier) hiri garrantzitsuetan baino.\nNabarmentzekoa da, bestalde, gaskoiaren (Gakoinian erabiltzen den Languedocekoaren motako erromantzea) lurralde linguistikoaren eta antzinako Akitaniaren lurraldearen arteko egokitasuna. XIX. mendeaz gero hizkuntza substratuaren hipotesiaren bidez argitu da egokitasun hori: hau da, onartzen da gaskoia, bai lurralde banaketagatik, bai ezaugarriengatik, Akitaniako antzinako biztanleek erabiltzen zuten latinetik eratorritako erromantzea dela.\nHegoaldeko Pirinio ingurua.\nIberiako Penintsularen aldean aurkitutako dokumentuak ugariagoak dira, eta askoz ere zaharragoak, baina konplexuagoak, aldi berean. Alde batetik, iturri klasikoetan ez da Pirinioen hegoaldean batasun etnografiko eta linguistikoa izan zenik aipatzen, Akitanian gertatzen denaren antzera. Estrabonek Iberiako Penintsulako iparraldean herrien arteko antzekotasun kulturala bazela aipatu zuen; baina ez dirudi hizkuntza batasuna ondoriozta daitekeenik hartatik.\nIturrien arabera herri desberdinak izan ziren, ilergeteek eta zeltiberiarrek ez zuten herri bera osatzen; hala eta guztiz ere, ez dago herri bakoitzeko definizio etnografikorik.\nBaskoiak lehen aldiz Sertorioren gerran (K. a. 87tik K. a.72ra) izan ziren gertaerekin lotura dutela aipatzen dira, nahiz eta, lehenagoko guduak, esaterako Katon Maiorek Jaka hartu zuenekoa (K. a 195) edo Senpronio Grakok \"Gracchurris\" fundatu zuenekoa (K. a. 179), baskoien lurraldearen inguruan edo lurraldean bertan gertatu ziren.\nK. a. II. mendetik hasi eta K. a. I. mendera arte, erromatarren konkistaren kanpainaren barruan, Ebroren ibarreko eta goi-ordokiko hainbat hirik iberiar idazkerako hitzak grabatzen zituzten diru hispaniarrean. Diru horretan idazten ziren hitzak aztertuz gero (J\u00fcrgen Untermannen \"Monumenta Linguarum Hispanicarum\"en lehen alean argitaratuak), gutxienez, bi multzo linguistiko bereiz daitezke argi eta garbi: iberiar hitzak batetik, eta bestetik zeltiberiarrak.\nTxanponetako iberiera.\nIberiar hitz horien ezaugarriak hauek dira: \"ilti\"-ren antzeko erroak daude iltirta eta ilergeteetatik eratorritako hitzetan; zenbait atzizki, -\"sken\" esaterako (\"ausesken\" Ausetani-ena, \"laiesken\" Laietaniena, biak Kataluniakoak, edo \"urkesken\" Urciena, Almeria ingurukoak). Zeltiberiar hitzetan, aldiz, hauek dira ezaugarriak: gramatika zeltaren bidez adieraz daitezke, \"nertobis\" esaterako, iturri klasikoetan \"Nertobriga\" esaten zioten hiritik eratorritako hitza, edo \"kalakorrikos\", \"Calagurris\" toponimotik abiatuta eta -\"kos\" atzizkiaren bidez eratorritako adjektiboa.\nTxanponetako eta teseretako zeltiberiera.\nBigarren talde zeltiberiar horretakoak dira Ebroren ibarrean, Euskal Herritik hurbil, bildu diren zenbait testu: \"usamuz\" hitza, Uxama hiriari dagokiona (Gaubeako Osma, Araban); \"uirouiaz\", \"Virovesca\" hirikoa (Briviesca); \"titiakos\", \"Tritium\" toponimotik eratorria (gaur egungo Tricio, Errioxan) eta arestian aipatutako \"kalakorrikos\" \"Calagurris\" (gaur egungo Calahorra) toponimoari dagokiona. Beraz, Arabaren mendebalean, eta Burgosko eta Errioxako probintzietan, Ebroren hegoaldean, zeltiberiar diruaren multzoko dirua egiten zen, hizkuntzaren ikuspegitik betiere; multzo horren gunea, bestalde, Iberiako mendietatik hurbil zegoen.\nDatu horiez gainera, badira beste hainbat, lurralde horiek hizkuntza eremu zeltaren barnera biltzen dituztenak. Mesa de Beloradon aurkitutako abegi oneko tesera batean, esaterako, garrantzi handiko inskripzio zeltiberiarra aurkitu da: abegi oneko tesera izatea, testua bera eta bertako izen nagusiak bat datoz bete-betean eremu zelta edo zeltiberiarrarekin. Beste testu batzuetan ere agertzen dira inguru horretako hiriak: tesera batean, esaterako, \"libiaka\" adjektiboaren bidez Libiari egiten zaio erreferentzia (gaur egungo Herram\u00e9lluriri dagokio); beste tesera batean \"uirouiaka\" agertzen da Briviescari erreferentzia egiten diola.\nAzken urteetan, abegi oneko sei tesera aurkitu dira Vianan, kultura eta hizkuntza zeltaren eremuan sartzekoak horiek ere. Inskripzio ilunak dira, batetik batzuk gaizki gorde direlako, eta bestetik, analisia zaila dutelako.\nDena dela, ez dago zalantzarik mundu zeltari dagozkienik. Material autoktonoez gainera, Estrabonen garrantzizko lekukotasuna hartu behar da kontuan. Egile horren arabera, beroiak (gutxi gorabehera gaur egungo Errioxako probintzian bizi zen herria) zelten leinuko kide ziren, nahiz eta erabat zeltiberiarrak ez izan. Bestalde, ikuspegi horrekin bat datoz inperioaren garaiko latinezko idatzietako pertsona izenak; izen horiek osagai zelta edo indoeuroparren bidez argi adieraz daitezke oro har.\nBaskoien txanponak.\nDiru etxeak zituzten Nafarroako eta Aragoi iparraldeko hiriak hauek dira: \"Iaca\" (Jaka), \"Segia\" (Ejea de los Caballeros), \"Osca\" (Huesca), eta oraindik ezagutzen ez diren beste hainbat. Hiri horien artean dago \"baskunes-barskunes\" esapide ospetsua, Tovarrek izen bereko herriarekin lotu zuena, baskoiekin; dena dela, gaur egun hitzaren bigarren aldaera dela-eta zalantzan jartzen da hipotesi hori. Diru horiek Untermannek, \"MLH\", I, 16. mapan bildu zituen, eta horien forma eta apaingarrien azterketa tipologikoa egin ondoren \"estilo baskoia\" izena eman zien. Hizkuntzaren aldetik analizatzen zailak dira, izan ere, zenbait arrasto zeltiberiar izan ezik, \"barskunes\" hitzaren -\"nes\" bukaera esaterako \u2013ondo aztertutako beste zeltiberiar atzizkiekin parekatu daitekeena\u2013, ez dago beste arrastorik zeltiberiarraren alorrean sartzeko, ezta iberiarraren alorrean ere, ez behintzat arestian aipatutako katalan diruen bidez ezagutzen den iberiar alorrean.\nBadira, horrez gainera, zenbait aztarna, Javier de Hozek ikusi bezala, euskal gramatikaren bidez argitu daitezkeenak: adibidez, \"Osca\"ko (Huesca) diru peza bateko \"bolskan\" hitza eta oraindik ezagutzen ez den diru etxe bateko \"bentian\" hitza, lokatibo kasu moduan uler daitezke, euskal -\"n\" atzizkia baitute.\nInskripzio hibridoak.\nAndeloseko mosaiko.\nDuela urte gutxi Nafarroaren erdialdean bi inskripzio autoktono aurkitu ziren, arestian aipatutako Vianako teserekin elkartu daitezkeenak. Guztietan interesgarriena Andelosko (gaur egungo Andiondik gertu, Mendigorria udalerrian, Arga ibaiaren bazterrean) etxe bateko mosaiko baten oinarrian aurkitutako testua da (K. a I. mendekoa). Testu hori Teruelen, Caminrealen hain zuzen (zeltiberiar eremuaren eta iberiarraren arteko trantsizioko lurraldean), aurkitutako mosaiko batekoaren oso antzekoa da, baita xehetasunetan ere.\nAntzekotasun hori, dena dela, erraz argitu daiteke: mosaiko egileak beren lantegietatik kilometro asko urruntzen ziren beren lanetara, eta horregatik dute inskripzio horiek horrenbesteko antzekotasuna \u2013horietan azaltzen den izen nagusietako bat berdin-berdina da, \"Likine\"\u2013. Bete-betean onartzen da inskripzio hori iberiar hizkuntzan idatzita dagoela, nahiz eta testuaren forma interesgarrienetako bat, ekien hain zuzen, funtzio bereko ekiar iberiar formaren oso bestelakoa den; aldaketa horren arrazoia zein den, ordea, ez da ezagutzen. Testuan \"abuloraune\" forma agertzen da, eta zeltiberiar izen arrunta ekartzen du burura, \"abulos\"; dena dela, atzizki hori ezezaguna da zeltiberiar hizkuntzan, eta iberiar hizkuntzan ere ez du parekorik.\nArangurengo txanpona.\nBigarren inskripzioa, dirudienez, Arangurenen aurkitu zuten, Iru\u00f1etik hurbil. Kobrezko txanpon txiki bat da, zati-zati eginda dago eta bi aldeetatik idatzia. Gorde diren zatien analisitik ezin esan daiteke zehatz-mehatz zein hizkuntzatan idatzita dagoen, nahiz eta, aukera handiagoa dagoen iberiarra izatekoa zeltiberiarra izatekoa baino.\nDena dela, kobrezkoa izateak, eta ez berunezkoa, eta grabazio teknika motak, zeltiberiar kulturaren eremura hurbiltzen dute.\nBi testuek ezaugarri hibridoak dituzte, hau da, zeltiberiarrak eta iberiarrak. Idatziaren oinarrizko hizkuntza, edo iberiarra edo inguru horretako ez indoeuroparra da; dena dela, ezaugarri batzuek, onomastikoek Andelosekoan edo materialek Arangurenekoan, zeltiberiarrarekin lotura eta eragina erakusten dute.\nEuskarazko inskripzioak.\nInperioaren garaiko pertsona izenen onomastikak, latindar idatzietan ikus daitekeen bezala, bi kulturaren eta bi hizkuntzaren eragina baieztatzen du. Manuel G\u00f3mez-Moreno 1925ean konturatu zen Nafarroaren mendebalean, Lizarraldea esaten zaion eremuan, onomastika zeltiberiarra nagusitzen dela, Araban bezala; ekialdean (Zangoza, Xabier, eta abarretan), Aragoiko Cinco Villasen (Zaragozarekin mugan) inguruan, aldiz, iberiarra dela nagusi. Egile horren arabera garai hartako baskoien dokumentuetan ez dago euskalduntasun arrastorik.\n1960an, ordea, hipotesi hori bertan behera gelditu zen Lergan erromatar epitafio batzuk agertu zirenean; bertan, hiru izen nagusi bereizten dira: \"Ummesahar\", \"Abisunhar\" eta \"Narhuges\". Hirurek Akitaniako euskal erroko onomastika oroitarazten dute, bai osagaien aldetik, bai formaren aldetik. Hala, Mitxelenak lehen izena ume eta zahar hitzekin lotu zuen; beste biek, aldiz, euskal-akitaniar hasperena dakarte burura (iberiar dokumentuetan agertzen ez dena); horrez gainera, akitaniar onomastikaren parekoak dira. Hurrengo urteetan ezaugarri horiek berak zituzten izen nagusiak aurkitu ziren, Bortzirietan batez ere, baskoi geruza autoktonoaren adierazgarri direnak; geruza baskoi horrek gainera zeltiberiarrarekin batera bizi behar izan zuen mendebalean, eta ekialdean, berriz, iberiarrarekin.\nZenbait daturen arabera, Nafarroaren erdialdean euskararen mota bereko hizkuntza erabiltzen zen aroaren aldaketa izan zenean: a) Lizarraldean, zeltiberiar izenekin batera, teonimo autoktonoak aurkitu dira, hala nola \"Loxsa\", \"Selatse\", \"Larrahe\", etab., euskararen bidez aztertzen errazak, esaterako lotsa lehen izenarentzat, edo larre azkenekoarentzat.\nBadirudi, izen zeltiberiarrak hartu bazituzten ere, antzinako jainkoetan sinesten jarraitu zutela herri autoktonoek.. Gizon baten izena, \"Ordunets\", eta Andelosko emakume baten aitarena, \"Urchatetell\", zelak dira argi eta garbi, baina grafia susmagarria dute: lehen izenean -\"nes\" osagai iberiarra ikus daiteke, -\"nets\" eran idatzia, eta bigarrenean, berriz, -\"h\"- hasperena eta temaren azken -\"l\"-aren errepikapena; bi ezaugarri horiek euskararen edo akitaniarraren fonetikaren bidez argitu daitezke soilik.\nBaskoien lurraldean aurkitutako aztarna horiek hizkuntza komunitate propio bat izan zela baieztatzen dute, harreman estua zuena Pirinioen iparraldean erabiltzen zen akitaniar hizkuntzarekin eta, beraz, euskaltasunaren Antzin Aroko lekukotzat har daiteke.\nNafarroa eta Huescako Pirinio aldeko ibarretan aurkitu den toponimo mota berezi batek baieztatzen du inguru horiek erromatarren aurreko hizkuntza eremu honen barruan sar daitezkeela: -\"u\u00e9si\" / euskarazko -\"oize\" atzizkiaz osatuak (euskarazko atzizkia \"\u00f2s\" gaskoiaren berdina izanik).\nIberiera, komertzioaren hizkuntza.\nOnomastikaren arabera, baskoien lurraldeak inguruko bi hizkuntzen presioa izan zuen, tradizio eta garrantzi handiko hizkuntzena hain zuzen: zeltiberiarra mendebalean eta hego-mendebalean, eta iberiarra ekialdean eta hego-ekialdean.\nAzken urteetan Javier de Hozek hipotesi berri bat aurkeztu du: iberiar hizkuntza ez zen penintsulako herrialde guztietako hizkuntza autoktonoa, Levante aldekoa zen soilik; inskripzio iberiarrak aurkitu diren gainerako lurraldeetan, aldiz, iberiar hizkuntza salerosketan edo kultura harremanetan erabiltzen zen. Hipotesi hori egiaztatzen duten zenbait arrasto aurkitu dira Katalunian eta beste hainbat lekutan. Nafarroan, esaterako, badira grafia euskararen fonetikara egokituta dituzten iberiar jatorriko zenbait izen. Horren arabera, beraz, aipatutako hipotesi hori baliagarria da euskal lurraldeetarako. Hipotesi onargarriak dira, iberiar hizkuntzaren inguruko ikerketek aurrera egin ahala baiezta daitezkeenak. Hizkuntza zeltiberiarra, berriz, Nafarroako hegoaldean eta Errioxa aldeko Ebroren ibarrean (Vianan, Calahorran, etab.) erabiltzen zen segur asko. Litekeena da Lizarra inguruan ere zeltiberiarra erabiltzea, baita Araba aldean ere. Ultzama toponimoaren arabera, dokumentu batean baino gehiagotan agertutako \"Uxama\" \u2013gaztelaniazko \"Osma\"\u2013 gogorarazten baitu, ondoriozta daiteke barren-barreneko lurraldeetara sartu zela hizkuntza zeltiberiarra.\nEuskal Autonomi Erkidegoa.\nEuskal Autonomia Erkidegoa osatzen duten hiru probintziek Antzin aroan zuten hizkuntza egoera zehaztea zaila da oso, datu gutxi baitago garai hartakoa. Ez dago idatzi autoktonorik, \"usamuz\"-ko diru etxearena salbu, onartuz gero hitz hori Arabaren mendebaleko muturreko Gaubeako Osma herriari dagokiola. Latinezko idatziei dagokienez, desberdintasun nabarmena dago Mediterraneo aldearen (Nafarroan, eta Burgos eta Errioxako mugako probintzietan aurkitutako dokumentuen antzekoak dira inguru horretakoak) eta Kantauri aldearen (idatzi gutxi aurkitu dira) artean. Arabako onomastika ikerketaren arabera, indoeuroparraren eragin sakona izan zuen herrialde horrek, izan ere, izen nagusi gehienak indoeuropar gramatikaren bidez, eta zenbaitetan zeltaren bidez, ondo argitu daitezke.\nDena dela, Mar\u00eda Lourdes Albertosek adierazi bezala, badira izen gutxi batzuk euskararekin lotura dutenak: \"Illuna\" emakume izena, interpretazio zailekoa; \"Uxama\" hiriko \"Barca\" ezizena, ibar hitzarekin lotu daitekeena; eta duela gutxi Agurainen aurkitutako \"Lu(n)tbel\" izena, \u2013\"bel(s)\" atzizkia duten akitaniar izen ugarirekin eta Oiartzunen aurkitutako batekin (\"Beltesonis\", gen.) lotu daitekeena.\nBildutako dokumentuak onomastika indoeuroparraren aldekoak dira erabat, baina aurkitu dira izen batzuk euskararekin lotura dutenak; izen horiek adierazten duten egoera Nafarroan ikusitakoaren oso antzekoa da: alegia, hizkuntza zeltaren presiopean euskara erabiltzen zutenek dokumentuek erakusten dutena baino kopuru eta indar handiagoa zuten. Hau da, litekeena da Antzinaroko euskararen ezaugarri soziolinguistiko nagusietako bat, Mitxelenak esan bezala, hizkuntzaren izaera atzerakoia izatea. Goi Erdi Aroko lehen aztarnetan jadanik ikus daiteke Erkidegoko hiru probintziak euskaldunak zirela hizkuntzaz (\"vascongadas\"), eta ez euskaldunduak (\"vasconizadas\"), zenbait historiografok esan duen bezala. Ezin esan daiteke euskal lurraldean euskalduntze prozesua gertatu ez zenik, Araba inguruan batez ere (bisigodoen garaian iparraldetik), edo Pirinioen inguruan; dena dela, Antzinaroko euskal hizkuntzaren izpiak Erdi Aroko egoerarekin lotzea da errazena. Bi joera horiek, ordea, ez dira bata bestearen kontrako: litekeena da bisigodoen garaian hizkuntzaren indartzea eta suspertzea gertatu izana, zeren eta, nahiz eta erabat desagertuta ez egon, egoera larrian egon baitzitekeen euskara inguru horretan.\nBretainian, esaterako, litekeena da antzeko zerbait gertatu izana, onartuz gero hilzorian zegoen galiar hizkuntza armorikarra britainiar ekarriaren laguntzarekin berpiztu zela.\nEuskal Herriaren Kantauri aldeko isurialdea Akitaniako hego-mendebaleko inguruaren jarraipen naturala dela dirudi; hau da, erromatar presentzia txikia izan zuena, gune estrategikoetan bildua, esaterako Bidasoa edo Urdaibai ibaien estuarioetan eta beste hainbat herritan. Inguru horretan ez zen erromatartzearekin batera zetorren idatziak egiteko ohituraren barneratzea gertatu, beraz, bertako biztanleen hizkuntzaren inguruko hipotesi zehatzak emateko ez dago aski informazio. Oiartzungo idatzi batek euskal-akitaniar jatorriko izen bat du, \"Beltesonis\", eta horrek inguru hau baskoi lurraldearen eta Akitaniaren eremu zabalaren barruan sartzen du. Bizkaian aurkitutako idatziek ez dute izen autoktonorik, eta horrek ere Akitaniako hego-mendebaleko alderdia eta baztertuena dakar gogora.\nEuskal Herriko ingurua.\nKantabria.\nEuskal Herriaren inguruko lurraldeen egoera linguistikoak, batetik Santander aldera, eta bestetik Burgos eta Errioxa aldera, interesgarriak dira oso. Bi lurralde oso desberdin dira, bai Antzin Aroko dokumentuei dagokienez, bai Erdi Arokoei dagokienez.\nKantabria inguruan euskal hizkuntza izan zela espainiar joera eruditu tradizionalek babesten dute; joera horrek berak erromatar inbasioari aurre egin zieten baskoiak eta kantabriarrak elkartzen zituen.\nTovarrek babestu egin du hipotesi hori ikuspegi zientifikoaren aldetik, zenbait toponimo kantabriarretan, esaterako Selaya, Ibio, Iseca, Monneca, eta beste zenbaitetan, euskararen ukitua ikusten baitzuen. Toponimo horiek salbu (euskararen bidez ezin argi daitezkeenak) antzinako onomastikaren datuek ikuspegi erabat indoeuroparra erakusten dute, asturren lurraldearekin eta orokorrean Hispaniako gainerako inguru zeltekin guztiz lotua.\nErrioxa mendebaldea.\nErrioxako ibar mendebalekoenak, Oja eta Tir\u00f3nen ibaienak batez ere, eta Burgosko mugan dagoen ingurua, ordea, euskal hizkuntza komunitateko kide dira Erdi Aroaren hasieratik. Inguru honi dagozkion Donemiliagako X. mendeko eskutitzetan, Lamiturri \u201clamiaren iturria\u201d eta Larrehederra bezalako leku izenak agertzen dira, eta bi euskal glosa garrantzitsu. Glosa horietan era guztietako datuak ematen dira, albisteak, toponimoak eta pertsona izenak; bestalde, frogatzen dute euskara izan zela inguru horretako hizkuntza, gutxienez, Erdi Aroko lehen urteetatik XIII. mendearen erdialdea arte.\nInguru horretako onomastika materialaren analisiak adierazten du erabiltzen ziren dialektoak mendebaleko multzokoak zirela eta, beraz, lotura estua zutela bizkaitarrarekin eta arabarrarekin. Adibidez, Errioxako toponimo askok -\"uri\" amaiera dute, \"Nunno-falzauri\", \"Mutilluri\", etab., mendebaleko uri aldaera dute, eta ez ekialdeko -\"iri\", \u201chiria\u201d.\nArazoak sortu dira egoera hori goi Erdi Aroan euskaldunak bere lurralde zenera itzuli zirelako edo antzinako erromatar aurreko hizkuntza berpiztu zelako (hala nahi zuen Jos\u00e9 Juan Bautista Merino Urrutiak) gertatu zen argitzeko garaian. Bigarren hipotesi hori ezin da, ordea, gaur egun ditugun datuekin frogatu.\nDena dela, ez da erabat ezinezkoa Arabarako baieztatu dena beste inguru honetarako ere baliagarria izatea, baina esan beharra dago antzinako datuek (Mesa de Beloradoko tesera zeltiberiarra, Libiako diru etxea, pertsona izenak, etab.) asko zailtzen dutela hipotesia hori.\nOndorioak.\nAzterketa horren ondorioz esan daiteke Antzinaroan euskal hizkuntza erabiltzen zen eremua ondorengo garaietakoa baino askoz ere hedadura handiagokoa zela, batez ere ekialdera eta iparraldera, Akitaniaren inguruan. Latinaren sarreraren aurretik hiru hizkuntza indartsuk inguratzen zuten: galiarrak iparraldetik, zeltiberiarrak hegoaldetik eta mendebaletik, eta iberiarra ekialdetik. Hizkuntza horiek ez ziren guztiak era berean barneratu euskararen eremuan; mapan, esaterako, argi ikus daiteke galiarra Garonaren alderditik nola sartu zen.\nBaskoien artean, bestalde, zelta, euskara, eta seguruenik iberiarra ere erabiltzen ziren; baina hizkuntza bakoitzak zuen estatusaren inguruko zehaztasunik ezin da eman. Elebitasun egoera horrek edo hizkuntzen arteko harreman estu horrek, ordea, ez du euskararen baitan arrasto nabarmenik utzi.\nOnartzen bada euskarak zenbait mendetan zehar harreman estuak izan zituela hizkuntza zeltekin, latina horien ordez ezarri aurretik, zelta jatorriko hitz gehiago egon beharko luke euskal lexikoan. Bi arrazoi egon daitezke hori horrela ez izateko: batetik erromatarren garaian izan zuten harremana ez zela askoz ere lehenagokoa, eta bestetik, zelta hizkuntzetatik euskarara igarotako maileguak kulturarekin zerikusia duten alorretan izan zirela gehienbat, eta latin jatorriko hitzek ordezkatu zituztela ondoren.\nLatina bazter guztietan nagusitu zenean, euskarak latinaren eragin sakona eta luzea jasan zuen, gaur egun arte iritsi dena. Latin maileguak aztertzean ikus daiteke horietako batzuk oso antzinakoak direla: esaterako, merkataritzarekin zerikusia duten iztupa, \"bik(he)\", lukuru hitzek, latindar bokalaren tinbreari eutsi diote, -\"o\"- / -\"e\"- irekidura erromantzerik gabe; beste batzuek, dena dela, itxura modernoagoa dute, kristautasunarekin harreman dutenek esaterako; hala zeru &lt; lat. \"caelum\", latin arruntean hasierako kontsonantearen ahoskera sabaikaria eskatzen duena. Euskal Herriaren latinizazioa erromatartzearekin hasi zen, eta ondoren Elizaren eskutik jarraitu zuen kristautzearen bidez garai modernoa arte; azken garaian inguruko erromantzeek ordezkatu zuten latinaren eragina. Arrazoi ezezagun baten ondorioz, latinaren presio hori, Europa mendebaleko aurreko hizkuntza guztiak suntsitu zituena eta euskara kinka larrian utzi zuena, seguruenik, ez zuen iraun euskara desagerrarazteko adina. Goi Erdi Aroan izan zen indartzeak beste milurteko eta erdirako indarra eman zion euskarari."}
{"id": "396149", "revid": "105290", "url": "https://eu.wikipedia.org/wiki?curid=396149", "title": "Salat (ibaia)", "text": "Salat (frantsesez, \"Salat\"; okzitanieraz, \"Salat\") hego-mendebaldeko Frantziako ibaia da, Garonaren adarra, Coserans zeharkatzen duena. 74,5 luze da eta 1.570 km\u00b2 arroa drainatzen du."}
{"id": "396150", "revid": "1545", "url": "https://eu.wikipedia.org/wiki?curid=396150", "title": "Salat ibaia", "text": ""}
{"id": "396151", "revid": "1545", "url": "https://eu.wikipedia.org/wiki?curid=396151", "title": "Ilergete", "text": "Ilergeteek erromatarrak Iberiar Penintsulan sartu aurretik gaur egun Lleida, Huesca eta Zaragoza probintziak diren lurraldean bizi izan zen herria osatzen zuten.\nIberiarrekin loturik, litekeena da iberiera edo aitzineuskararekin loturiko hizkuntza bat mintzatzea. Bere hiriburua \"Atanagrum\" zen (egun kokapen ezezaguna duena)."}
{"id": "396153", "revid": "65203", "url": "https://eu.wikipedia.org/wiki?curid=396153", "title": "Daniel Cohen", "text": "Daniel Cohen (Tunis, 1953ko ekainaren 16a - Paris, 2023ko abuztuaren 20a) ekonomialari frantsesa izan zen. Gertuko finantza-historia eta zorra gaietan aditua izan zen. Fran\u00e7ois Hollanderen ekonomia gaietarako aholkularia izan zen."}
{"id": "396154", "revid": "12788", "url": "https://eu.wikipedia.org/wiki?curid=396154", "title": "Lepontiera", "text": "Lepontiera antzinako hizkuntza zelta izan zen, K.a. 550-100 bitartean Rhetian eta Galia Zisalpinoan mintzatu zena, Alpeetan. Aditu batzuek Galieraren aldaeratzat jo arren, gehienek hizkuntza ezberdintzat hartzen dute. Po ibaiaren iparraldean tribu zeltak hedatu zirenean Galierak ordezkatua, azken kolpea latinak eman zion, Erromatar Errepublikaren garaian.\nIdazkunak.\n140 idazkun inguru aurkitu dira Italiako iparraldean eta Suitzako Ticino kantonamenduan. Haien bitartez, Luganoko alfabetoa deitutakoa finkatu ahal izan da:\nLuganoko alfabetoak ez zituen ezberdintzen herskari ahostunak eta ahoskabeak; beraz, \ud800\udf13 /b/ edo /p/ izan daiteke; \ud800\udf15, /t/ edo /d/; eta \ud800\udf0a, /g/ edo /k/. \ud800\udf16 \"/u/\" eta \ud800\udf05 \"/w/\" ezberdintzen ziren. \ud800\udf08, ziur aski, \"/t/\"-rako erabiltzen zen, eta \ud800\udf17 \"/g/\"-rako. Alpeetako beste tribu batzuek ere erabili zuten alfabeto hori."}
{"id": "396155", "revid": "1545", "url": "https://eu.wikipedia.org/wiki?curid=396155", "title": "Lepontiko", "text": ""}
{"id": "396156", "revid": "1545", "url": "https://eu.wikipedia.org/wiki?curid=396156", "title": "Iberiako Penintsula", "text": ""}
{"id": "396158", "revid": "1545", "url": "https://eu.wikipedia.org/wiki?curid=396158", "title": "Deep blue", "text": ""}
{"id": "396163", "revid": "105290", "url": "https://eu.wikipedia.org/wiki?curid=396163", "title": "Zuhur-hitz", "text": "Zuhur-hitza esaldi edo esaera gogoangarri bat da. Esaera horrek ikaskizun bat edo ironia bat izaten du. Esaeraren mezua garrantzitsutzat edo interesgarritzat jo da eta askotan errepikatu izan da.\nZuhur-hitzen mezua ikaskizun etikoak izan daitezke, iritzi ezkorrak, bizitzari buruzko iruzkin zorrotzak edo umoretsuak... Jende xeheak, herriak sortutako hainbat zuhur-hitz ahozko tradiziora garo eta geri atsotitz bihurtzen dira. Literatura mundutik edo literatura estiloa duten zuhur-hitzei aforismo deitzen zaie. Umorea helburu nagusitzat duten zuhur-hitzei epigrama edo ziri-bertso esaten zaie.\nGaur egun.\nUrte askotako tradizioa duten zuhur-hitzak, ahozko tradiziora igaro diren heinean, atsotitz edo esaera zahar bihurtuko dira. Dena den, gaur egun etengabe publizitatetik, kazetaritzatik, literaturatik, musika herrikoietik, internetetik-eta eratorriak, arrakasta handia lortzen dute zenbait zuhur hitzek. Horietako batzuk beste hizkuntzetatik inportatu egiten dira, euskaratuta edo euskaratu gabe; esaterako, \"Ez elikatu trolla\", \"Don't drive drunk\" edo \"Yes We Can\". Zuhur-hitz batzuek \"lege\" goitizena hartu izan dute. Jatorriz naturaren edo fisikaren legeen umorezko kalkoa egin zen. Zuhur-hitz edo aforismo diren \"lege\" horiek ez dira zertan beti umoretsu izan. \"Lege\" hauek beti ere ironia puntu bat izaten badute ere, eztabaidagarria da, esaterako Murphyren legea, Sturgeonen legea, Poeren legea edo Peterren hatsarrea noraino diren umoretsu eta noraino, besterik gabe, deskriptiboak.\nErabilera.\nZuhur-hitzak kazetaritzan, literaturan, erabiltzetik kultura herrikoira zabaltzen dira batzuetan. Beste batzuetan, ordea, herriak sortu eta komunikabideek hedatu egiten dituzte."}
{"id": "396164", "revid": "105290", "url": "https://eu.wikipedia.org/wiki?curid=396164", "title": "Aforismo", "text": "Aforismoa edo zuhur-hitza balio literarioa duen esaldi edo esaera gogoangarri bat da. Esaeraren mezua garrantzitsutzat edo interesgarritzat jo da eta literaturan askotan errepikatu izan da."}
{"id": "396165", "revid": "6950", "url": "https://eu.wikipedia.org/wiki?curid=396165", "title": "Peterren hatsarrea", "text": "Peterren hatsarrea kazetaritzan eta gizarte-zientzietan ospetsu bilakatu den zuhur-hitza da. Jatorrizko bertsioan Laurence J. Peter irakasleak berak labur adierazi zuen: \"Employees tend to rise to their level of incompetence\", hau da, \"Enplegatuak bere gaitasunik ezaren mailaraino aupatu ohi dira\"."}
{"id": "396166", "revid": "1545", "url": "https://eu.wikipedia.org/wiki?curid=396166", "title": "Hodon\u00edn", "text": "Hodon\u00edn (txekieraz ahoskatua) Txekiar Errepublikako udalerri hauen toponimoa da:"}
{"id": "396168", "revid": "336", "url": "https://eu.wikipedia.org/wiki?curid=396168", "title": "Poeren legea", "text": "Poeren legea, ingelesez \"Poe's law\", interneten eta kazetaritzan askotan aipatu izan den zuhur-hitza da. Zuhur-hitzaren sortzaileari egiten dio erreferentzia, Nathan Poe jaunari, ez Edgar Allan Poe idazleari. Zuhur-hitz edo lege honek ideia bat azpimarratzen du: egilearen erreferentzia argirik izan gabe osoa zaila da, edo ezinezkoa, egilearen helburua zein den asmatzea. Zaila da, esate baterako, egileak botatako iritzi bat ironia hutsa ote den ala egilearen iritzi gordina ote den asmatzea. Zaila da muturreko iritzi bat eta bere parodia, testuinguru argirik gabe, bereiztea.\nHistoria.\nPoeren legea bezala ezagutzen den adierazpena 2005. urtean \"christianforums.com\" izeneko foro batean sortu zen, kreazionismoaren inguruko interneteko debate batean. Nathan Poek zera zioen kristauen foro hartan:\nHau da,"}
{"id": "396181", "revid": "336", "url": "https://eu.wikipedia.org/wiki?curid=396181", "title": "Greziako futbol liga", "text": "Greziako Superliga (grezieraz \u03a3\u03bf\u03cd\u03c0\u03b5\u03c1 \u039b\u03af\u03b3\u03ba\u03b1 \u0395\u03bb\u03bb\u03ac\u03b4\u03b1) Grezian jokatzen den futbol txapelketa nagusia da. Atenas inguruko taldeak izan dira Ligaren dominatzaile nagusiak, batez ere Pireoko Olympiacos F.C. (44 liga) eta Atenas bertako Panathinaikos F.C. (20 liga).\nHistoria.\nLehenengo liga 1905-06 denboraldikoa izan zen. SEGAS (Atleta amateurren Greziako elkartea) izan zen antolatzailea eta beraz lehenengo bi hamarkadetako txapelketak amateurrak izan ziren. 1926an Greziako Futbol Federazioa sortu zen eta 1927-28an Txapelketa Panhelenikoa abiatu zen. Atenas, Pireo eta Mazedoniako txapelketak jokatzen ziren eta titulurao lehia txapelketa bakoitzeko talde onenek jokatzen zuten kanporaketa sisteman.\nEuropa mailako txapelketak sortu zirenez 1959an benetako liga bat eratu zen, Alpha Ethniki (A maila) izenekoa. 2006an sortu zen gaur egungo Greziako Superliga."}
{"id": "396182", "revid": "9446642", "url": "https://eu.wikipedia.org/wiki?curid=396182", "title": "AEK Atenas F.C.", "text": "AEK Atenas F.C. (grezieraz \u0391\u03b8\u03bb\u03b7\u03c4\u03b9\u03ba\u03ae \u0388\u03bd\u03c9\u03c3\u03b9\u03c2 \u039a\u03c9\u03bd\u03c3\u03c4\u03b1\u03bd\u03c4\u03b9\u03bd\u03bf\u03c5\u03c0\u03cc\u03bb\u03b5\u03c9\u03c2, \"Athlitiki Enosis Konstantinoupoleos\", \"Konstantinoplako Atletismo Elkartea\") Greziako futbol talde bat da, egoitza eta jokolekua Atenas hiriburuan dituena. Palmaresaren arabera Greziako hirugarren talde arrakastatsuena da.\nHistoria.\n1920 urtean Atenas erdiko \"Lux\" kirol dendan sortu zuten AEK Konstantinoplako errefuxiatu tale batek. Urte gutxitan hiriko talde nagusia bihurtu zen eta 1950 artean Greziako bi liga eta lau kopa irabazi zituen. Bigarren urrezko aroa 1960 hamarkadan izan zuen hasieran Kostas Nestoridis eta ondoren Mimis Papaioannou golegile nagusi bihurtu zirelarik. 1969an Europako Kopako final laurdenetara iritsi zen eta 1977an UEFA Kopako finalerdietara.\nBere historian lehenengo aldiz 2013an maila galdu zuen AEK Atenasek. 2015ean itzuli zen eta Philippe Montanier entrenatzailearen eskutik Ligan hirugarren egin eta 2016an Kopa irabazi zuen. 2018an 24 urteren ondoren berriz irabazi du liga.\n2022-23 denboraldia bikaina izan zuen eta Liga eta kopa eskuratu zituen.\nEuskal taldeen aurkako partidak.\nAEK Atenasek kanporaketa bakarra jokatu du euskal taldeen aurka:"}
{"id": "396185", "revid": "23317", "url": "https://eu.wikipedia.org/wiki?curid=396185", "title": "Greziako futbol kopa", "text": "Greziako futbol kopa (grezieraz \u039a\u03cd\u03c0\u03b5\u03bb\u03bb\u03bf \u0395\u03bb\u03bb\u03ac\u03b4\u03bf\u03c2 \u03a0\u03bf\u03b4\u03bf\u03c3\u03c6\u03b1\u03af\u03c1\u03bf\u03c5) Grezian jokatzen den kanporaketa bidezko futbol txapelketa da. 1931ean sortu zen eta garaipen gehien lortu dituen taldea Olympiacos F.C. da 27 garaipenekin."}
{"id": "396186", "revid": "336", "url": "https://eu.wikipedia.org/wiki?curid=396186", "title": "Khmer Inperioa", "text": "Khmer Inperioa, gaur egun Kanbodia gisa ezaguna hego-ekialdeko Asiako inperiorik garrantzitsuena eta boteretsuena izan zen. Inperioa, aurretik zegoen Chenla erresumatik garatu zena, gaur egungo Laos, Tailandia eta Vietnamgo lur eremuak hartu zituen. Inperioaren sorrera garaian jemereek Javarekin harreman estuak zituzten, eta ondoren Srivijaya inperioarekin, hegoaldean. Utzitako ondasun handiena Angkor da, inperioaren momenturik gorenean hiriburua izan zena. Angkorrek erakusten du Khmer inperioaren botere eta ondasun handia eta, era berean, zituen sinismen anitz eta abeartsak. Inperioan hinduismoa praktikatzen zen, eta Mahayana budismoa eta Theravada budismoa, goi zein behe klaseetan. Gaur egungo satelite bidezko irudiek erakutsi dute Angkor izan zela Industria Iraultza aurreko munduko hiribururik handiena."}
{"id": "396187", "revid": "105290", "url": "https://eu.wikipedia.org/wiki?curid=396187", "title": "Kinkunzio", "text": "Kinkunzio bat bost elementurekin karratu bat egiteko erabiltzen den disposizio geometrikoa da, diagonalak gurutzatzen diren lekuan bosgarren elementua jarrita. Hitza latineko etik dator. Antzinako Erroman, sistema duodezimala erabiltzen zutenez, quincunx bat 5/12 zatikia adierazteko erabiltzen zen."}
{"id": "396192", "revid": "512", "url": "https://eu.wikipedia.org/wiki?curid=396192", "title": "Mar\u00eda Lourdes Albertos", "text": "'\n\"Mar\u00eda Lourdes Albertos Firmat\"' (1927 - 1985) espainiar hizkuntzalaria izan zen, Hispaniako onomastikan aditua. Baezako institutuaren latinezko katedraduna izan zen. Euskal toponimiari buruzko idazlanak ere egin ditu, Uxama Barcari buruzkoak hain zuzen ere."}
{"id": "396193", "revid": "59723", "url": "https://eu.wikipedia.org/wiki?curid=396193", "title": "Hizkuntza baltikoak", "text": "Hizkuntza baltikoak indoeuropar taldeko azpitalde bat da, iparraldeko Europan hitz egiten dena. Herri baltikoek mintzatuak, lehen aztarnak XIV. mendekoak dira. Hain berandukoak izanagatik ere, protoindoeuropear hizkuntzen ezaugarri zahar asko gordetzen dituzte eta oso interesgarriak dira hizkuntzalaritza historikoaren adituentzat.\nTalde horretako hizkuntzak huek dira:\n\"(\"\u2020\"\u2014 galdua)\""}
{"id": "396195", "revid": "1545", "url": "https://eu.wikipedia.org/wiki?curid=396195", "title": "Nikolai Ivanovitx Lobatchevski", "text": ""}
{"id": "396196", "revid": "1545", "url": "https://eu.wikipedia.org/wiki?curid=396196", "title": "Nikolay Ivanovich Lobachevsky", "text": ""}
{"id": "396197", "revid": "1545", "url": "https://eu.wikipedia.org/wiki?curid=396197", "title": "Nikolai Ivanovich Lobachevsky", "text": ""}
{"id": "396199", "revid": "6327", "url": "https://eu.wikipedia.org/wiki?curid=396199", "title": "Etxebarri-Norteko geltokia", "text": ""}
{"id": "396201", "revid": "6327", "url": "https://eu.wikipedia.org/wiki?curid=396201", "title": "Etxebarri Norte geltokia", "text": ""}
{"id": "396205", "revid": "12788", "url": "https://eu.wikipedia.org/wiki?curid=396205", "title": "Deutsches Afrika Korps", "text": ""}
{"id": "396207", "revid": "105290", "url": "https://eu.wikipedia.org/wiki?curid=396207", "title": "Topogida", "text": "Topogida txango edo zeharkaldi egiteko interesgarria den informazioa azaltzen duen argitalpen bat da, nondik nora jo, mapak, distantziak, altuerak, toki ikusgarriak, iturriak, ostatuak eta inguruko garraiobideei buruzko informazioa ematen duena."}
{"id": "396209", "revid": "1310", "url": "https://eu.wikipedia.org/wiki?curid=396209", "title": "Escorial", "text": ""}
{"id": "396210", "revid": "448", "url": "https://eu.wikipedia.org/wiki?curid=396210", "title": "Anjel Erro", "text": ""}
{"id": "396212", "revid": "448", "url": "https://eu.wikipedia.org/wiki?curid=396212", "title": "\u00c1ngel Erro", "text": ""}
{"id": "396214", "revid": "23317", "url": "https://eu.wikipedia.org/wiki?curid=396214", "title": "Aberdeen FC", "text": "Aberdeen Football Club Eskoziako futbol talde bat da, Aberdeen hirikoa. 1903an sortu zen eta Eskoziako lehen mailan jokatzen du. Eskoziako 4 Liga eta 7 Kopa eskuratzeaz gain Europako Errekopa eta Superkopa irabazi zituen 1983an.\nPalmaresari dagokionez Glasgowko Celtic FC eta Rangers FC handien ondoren talde eskoziarrik onena da.\nHistoria.\n1903an sortu zen Aberdeen FC eta bi garai on izan ditu. Bata 50. hamarkadan Liga eta Ligako Kopa bana irabazi zuelarik eta bigarrena 80. hamarkadan. Bertan hiru liga 5 Kopa eta Ligako Kopa bat irabazi zituen. Europan ohiko taldea bihurtu zen eta 1983 denboraldian Errekopa irabazi zuen finalean Real Madrid 2-1 garaituz eta ondoren Superkopa Hamburger SV Europako Kopako txapeldunaren aurka. Alemanian 0-0 berdindu zuten eta ondoren Aberdeenen 2-0 emaitzarekin eskuratu zuen Kopa.\n1985ean irabazi zuen azkenengo Liga eta ordutik aurrera Celtic eta Rangersek ezik beste inork ez du Liga berririk irabazi. Azken titulua 1996ko Eskoziako Ligako Kopa izan zuen.\n2010. hamarkadan maila bikaina lortu du baina Celtic FC-ren atzetik ibiltzea tokatu zaio. 2015 eta 2018 artean bigarren egin du Ligan eta 2017ko Kopako finala ere jokatu du, titulurik lortu ez duen arren.\nEuskal taldeen aurkako partidak.\nAberdeenek kanporaketa bakarra jokatu du euskal taldeen aurka:"}
{"id": "396215", "revid": "448", "url": "https://eu.wikipedia.org/wiki?curid=396215", "title": "Zumalakarregi jenerala", "text": ""}
{"id": "396216", "revid": "512", "url": "https://eu.wikipedia.org/wiki?curid=396216", "title": "Motherwell", "text": "Motherwell, eta , Eskozia hegoaldeko udalerria da, Iparraldeko Lanarkshiren dagoena. 2011ko erroldaren arabera 31.906 biztanle ditu.\nEtimologia.\n\"Motherwell\" izenak \"amaren putzua\" esan nahi du, izan ere Amabirjinaren omenezko izena zuen putzua baitzen bertan.\nHistoria.\nEskozian Erromatarren errepide nagusia Motherwell dagoen tokitik pasatzen zen eta gotorlekua eta bainuetxea eraiki zituzten.\nXIX mendearen hasieran Jerviston House ondoan zegoen 600 biztanletako nekazal herrixka bat baino ez zen, baina 1848an trenbidea iritsi zen eta honek industria eta aberastasuna ekarri zituen. 1881ean David Colvillek burdin eta altzairu lantegia ireki zituen eta XX mende hasierarako 37.000 biztanletako herria bihurtu zen. 1930 hamarkadan Eskoziako altzairugintzaren hiriburua bihurtu zen eta \"Steelopolis\" ezizena jaso zuen.\n1980 hamarkadan altzairugintzaren gainbehera iritsi zen eta lantegi asko itxi egin ziren.\nKirolak.\nHerriko futbol taldea Motherwell FC da. Liga bat eta bi kopa eskuratu ditu. Lorturiko liga bakarra 1932koa den arren azken urteetan puntako taldea osatu du eta 2012-13 eta 2013-14 denboraldietan bigarren egin du ligan."}
{"id": "396217", "revid": "1545", "url": "https://eu.wikipedia.org/wiki?curid=396217", "title": "Rafael Aracil Mart\u00ed", "text": ""}
{"id": "396218", "revid": "42829", "url": "https://eu.wikipedia.org/wiki?curid=396218", "title": "Tomas Alba Irazusta", "text": "Tomas Alba Irazusta (Donostia, Gipuzkoa, 1937 - Astigarraga, Gipuzkoa, 1979ko irailaren 28a) Donostiako Herri Batasuneko zinegotzia izan zen, Espainiako zerbitzu sekretuek gerra zikinerako erabilitako Batallon Vasco Espa\u00f1ol taldeak eraila.\nBere omenez Astigarragan kale batek bere izena darama."}
{"id": "396219", "revid": "1545", "url": "https://eu.wikipedia.org/wiki?curid=396219", "title": "Erramun VI.a Tolosakoa", "text": ""}
{"id": "396220", "revid": "90799", "url": "https://eu.wikipedia.org/wiki?curid=396220", "title": "Dorre", "text": "Dorre bat zabala baino garaiagoa den egitura edo eraikina da, gehienetan alde handiarekin, itxura luze eta meharra ematen diona. Dorreek askotariko funtzioak izan ditzakete, betiere haien garaiera handiari lotuak, baina historikoki militarrak eta erlijiosoak izan dira, edo babesgarri edo talaia funtzioarekin, baina estetika jakin bat bilatzeko ere erabili izan dira. Gaur egun dorreek hainbat funtzio berri bereganatu dute, hala nola garaiera handiko etxebizitza edo bulego eraikinak (etxe-orratzak) edo telekomunikazio azpiegitura bezala.\nDorreen gaitasun gogorarazleei esker, artean sarritan erabiltzen dira, bai arte bisualetan nola literaturan (adibidez J. R. R. Tolkien-en \"Bi dorreak\" eleberria, \"Eraztunen Jauna\" sailean), non sinbolizatzen duen arketipoak ia beti isolamendua edo bakarraldia adierazten duen: \"bolizko dorrea\" positiboa bada, edo opresioa eta espetxea, batez ere historian zehar dorrek izan duten zapalkuntza betekizunagatik (Londresko dorrea, Bastilla eta abar).\nEuskal Herriko dorre garaiena Iberdrola dorrea da (Bilbo, 165 metro).\nHitza.\nEuskarazko \"dorre\" eta \"torre\" latinezko \"turris\" hitzaren jarraitzaileak dira, bokalismo erromanikoa erakutsiz. Badirudi, forma zaharragoa, latinezko \"u\" duena, toponimo batzuetan ageri dela, hala nola, Albiztur, Lastur eta Uzturre.\nHasierako \"d-\" eta \"t-\" erabili izan dira euskal idazkietan: mendebaldean \"t-\" bakarrik, gipuzkeraz \"t-\" eta \"d-\" aldizkatuz (batzuetan autore berak), lapurtera-nafarreran \"d-\" bakarrik eta zubereran \"t(h)-\". Hiztegi Batuan \"dorre\" agertzen da, eta \"torre\" euskara batuan ez erabiltzea gomendatzen du.\nLatinezko \"turris\" eta grezierazko \u03c4\u03cd\u03c1\u03c3\u03b9\u03c2 badirudi aurreindoeuropar hizkuntza batetik datozela biak, \u0392\u03bf\u03c5-\u03b4\u03bf\u03c1\u03b3\u03af\u03c2 iliriar toponimoarekin zerikusia duena.\nHistoria.\nDorreak historiaurretik erabili izan ditu gizakiak. Ezagutzen den zaharrena agian Jerikoko harresietako harrizko dorre biribila da (K.a. 8000). Zaharrenetako batzuk ziguratak ziren, sumeriar arkitekturan erabiliak K.a. 4. milurtekotik. Zigurat ezagunen artean daude Urko zigurata, K.a. 3. milurtekoan eraikia, eta Etemenanki zelakoa, Babiloniako eraikin ezaguna K.a. 2. milurtekoan eraikia. Hau jotzen da Antzinaroko dorre garaientzat eta askorentzat Babelgo dorrearen mitoaren jatorritzat.\nZutik dirauten dorre zaharrenen artean daude \"broch\" delakoak: Burdin Aroan (duela 2500-3000 urte) eraikitako gotorleku biribilak Eskozia eta Orkadetan. Hauek eta beste adibide batzuk, bereziki feniziar eta erromatar kulturetakoak, dorreen babes eta zaintza funtzioak azpimarratu zituen. Adibidez, Marokoko Mogador hiriaren izena, fenizierazko 'migdol' hitzetik dator, talaia edo zaintza-dorrea esan nahi duena. Erromatarrek dorre laukiak erabili zituzten Serviar Harresietan (K.a. IV. mendea) eta oktogonalak Dioklezianoren jauregia babesteko (K.o. 300). Txinatarrek dorreak erabili zituzten Harresi Handia osatzeko K.a. 210ean Qin dinastian.\nDorreen ikusgarritasunak arkitektura erlijiosoan eragin handia izan zuen mundu guztian, eliza kristauetako kanpandorreekin esaterako. Mundu islamikoan, meskitak ere minaretea izaten du alboan, forma askotakoak, Samarrako minarete kiribila esaterako. Indian estupak eraiki ziren, fraideen erlikiak gordetzeko dorre budistak. Estupen ondoren garatu ziren pagodak, oin karratu edo oktogonalekoak, solairu askotako dorreak non bakoitzak teilatu bat duen. Dorre mota hau Asia osora hedatu zen jatorrizko hilobi funtzioa utziz, eta hainbat itxura hartuz.\nEzaugarriak.\nNahiz eta zentzu hertsian etxe-orratzak \"dorreak\" ez izan, hauetako asko horrela deitzen dira, hala nola New Yorkeko Dorre Bikiak edo Kuala Lumpurreko Petronas dorreak, antzeko itxura dutelako.\nDorreek duten garaiera handia dela-eta, abantaila ugari dituzte: estrategikoa, energiaren erabilera, komunikazioa erraztearena eta abar.\nAbantaila estrategikoa.\nHistorian zehar, dorreek ikuspuntu goratua eskaini diete erabiltzaileei, abantaila emanez inguruak zaintzeko eta ikuspegi hobea babeserako. Horrela, askotan harresi eta gotorleku gainean eraiki ziren, edo jomugatik hurbilera eraman (setioan erabilitako dorre mugikorretan esaterako). Egun ere, erabilera estrategikoko dorreak erabiltzen dira espetxe, eremu militar eta babes perimetroetan (muga lerroetan eta abarretan).\nEnergia potentziala.\nGrabitatea eta honek eragindako energia potentziala erabiliz, dorreak ondasunak edo likidoak gordetzeko erabiltzen dira, hala nola silo eta ur-dorreetan, edo lurra zulatzeko. Eski-jauzi dorreek ere ideia bera darabilte eta, mendi malda naturala ez badago, gizakiak egindakoa izan daitezke.\nKomunikazioa hobetzea.\nHistorian zehar, dorre bakunak erabili izan dira informazioa garraiatzeko distantzia handietan. Erabilera hau izan dute itsasargiek, kanpandorreeak, erloju-dorreek, dorre telegrafikoek eta minareteek. Adibidez, Igeldoko dorrea, Donostiar itsasertzean eraiki zen itsasargia zen, itsas mailatik 180 metrora kokatua, 9 legoako helmena izateko, garai harten paregabea. Berrikiago, telekomunikazio dorreek (irrati, telebista edo telefoniakoak) uhinak hedatzen dituzte garaiera handietatik, bai transmititzen bai errepikatzen.\nGarraiobideen euskarria.\nDorreak zubien euskarri ere izan daitezke, eta eraikuntza garaienen lehian sar daitezke. Gehien bat zubi esekietan eta antzekoetan erabiltzen dira. Adibidez, Millauko biaduktua munduko garaiena da eta bertako dorre batek 343 m ditu, Eiffel dorreak baino 19 m gehiago.\nDorre militarrak.\nDorreak funtsezko elementuak dira arkitektura militarrerako, bai zirkuitu gotortu baten zati gisa, bai isolatu gisa.\nDorre isolatuak.\nErromatar eraikuntza militarren terminologian, \"castrum\" hitzak erromatar kanpamentuak izendatzen ditu, oholesi batez inguratzen zirenak eta dorreekin indartzen zirenak (egonkor egiten zirenean, eraikuntza elementuak harriz egin zitezkeen); \"turris\" eta \"burgus\" hitzek, berriz, dorre isolatuak izendatzen dituzte, \"limes\" zaintzen zituztenak bezala (Inperioaren kanpoko muga). Antzeko tipologia izan zuten gerora kastral motako dorreek eta dorretxeek. Europatik kanpo, eta formazko desberdintasunak alde batera utzita, gaztelu japoniarraren oinarrizko tipologia antzekoa da.\nDorre-jagoleak.\nDorre zelataria, zaintza-dorrea edo talaia lehen erabilera militarra duen gotorleku mota da. Oro har, egitura isolatuak dira. Bere helburu nagusia toki altu eta segurua eskaintzea da bertatik zaintza eta behaketa militarrak egin ahal izateko. Kasu batzuetan, erabilera militarrekoak ez diren beste dorre batzuk, erlijiosoak adibidez, talaia gisa erabili izan dira. Kartzelako esparruek, kontzentrazio-esparruek eta beste instalazio batzuek ere zaintza-dorreak erabiltzen dituzte, barrualdea eta kanpoaldea behatzeko.\nKostaldea zaintzeko dorreak.\nKostaldea zaintzeko dorreak XVI. mendean eraiki ziren Espainiako Mediterraneoko kostaldean pirata berbereen erasoetatik babesteko. Alacanteko probintzian, Murtziako Eskualdean, Almerian, Granadan eta Malagan daude batez ere, eta Andaluziako isurialde atlantikoan, Cadizen eta Huelvan. Dorre horietako gehienak XIX. mendera arte erabili ziren.\nGazteluen eta harresien dorreak.\nGazteluen eta harresien dorreek (oro har, mota guztietako gotorlekuetakoak) forma eta funtzio desberdinak dituzte. Zirkularrak direnean, \"kuboak\" deitzen zaie. Tamaina handikoak direnean, berriz, \"dorreak\". Zaintzaile bat gordetzeko egokiak diren eraikin txikiei zaintzale-etxola edo garita esaten zaie.\nHarresi-dorrerik zaharrena, aztarna arkeologikoak dituena, Jerikoko dorrea izango da seguruenik, metro eta erdiko altuera duena, Jerikoko harresien egituretako bat, K.a. VIII. milurtekoa.\nDorre albarranoa.\nDorre albarranoa, komunikatuta dagoen barruti gotortu baten parte da, baina, normalean, harresitik salbuetsita dago, eta arku edo zubi txiki baten bidez lotzen da harresira. Dorrea etsaiaren eskuetan eroriz gero, erraz suntsi daiteke. Gotorleku handi gisa ere atxiki daiteke, baina, kasu horretan, besteak baino handiagoa da.\nTalaia edo zaintza-dorre gisa balio du, baina baita harresia inguratzen edo gainditzen saiatzen den etsaiari erasotzeko ere.\nDorre albarranoen adibideak izan daitezke Sevillako Urrearen Dorrea, Kordobako Malmuertakoa edo Badajozeko Espantaperroseko Dorrea (honen altzoak dorre horien hainbat adibide ditu), guztiak Espainian, nahiz eta Yorkshireko (Erresuma Batua) Pontefract gazteluko Swillington dorrea eraikuntza mota horren adibide dela uste den.\nEuskal Herrian, Getariako (Bidarte, Lapurdi) talaia aurki dezakegu, bere garaian baleak ikuskatzeko erabiltzen zena.\nOmenaldiaren dorrea.\nOmenaldiaren dorrea Erdi Aroko gazteluaren egitura nagusia da (donjon gaztelu frantsesetan, bergfried alemanetan, mastio edo maschio italiarretan, keep ingelesetan). Dorre nabarmena da, harresia baino altuagoa, eta, normalean, gotorlekuaren gainerakotik isolatu zitekeen. Dorre nagusia da, jaunaren bizileku dena eta gazteluaren funtzio garrantzitsuenak betetzen dituena; gela nagusiak eta, batzuetan, janari-biltegiak hartzen ditu bere barnean. Kanpoko balizko eraso bati dagokionez, posiziorik babestuenean dago; horrela, gainerako defentsak eroriko balira, dorre horrek azken babesleku bat emango luke.\nSetio-dorrea.\nSetio-dorreak zurezko armazoi garraiagarri bat ziren, prisma edo piramide-enbor altu baten itxurakoa, eta Antzinaroan eta Erdi Aroan erabiltzen ziren etsaien harresiei aurre egiteko eta haiek erasotzeko garaierara iritsiz. Haien hurbilketak arrakasta izanez gero, eskalak baino errazago sartzen uzten zieten zenbait gizon armaturi haiek har zitzaten. Erdi Aroko setio-arma guztiak bezala, dorrea ere zaharkituta geratu zen XV. mendetik aurrera kanoia orokortu zenean.\nDorre garaienak.\nDorre garaienen hurrengo zerrenda garaiera absolutuaren arabera ordenatuta dago. Dorre sailkapenaren barnean sartzen dira eraikin diren guztiak (adibidez etxe-orratzak eta telekomunikazio dorreak), baina ez antena egitura bakarrik direnak (adibidez telebista antena tenkatuak). Izan ofizialak \"dorre\" hitza badu, zerrenda honetan ageri da. Dorre garaienak zeintzuk diren erabakitzeko, Munduko Dorre Handien Federazioak (WFGT) urtean behin erakunde horretako ordezkariek bilera bat egiten dute."}
{"id": "396221", "revid": "336", "url": "https://eu.wikipedia.org/wiki?curid=396221", "title": "Shivaista", "text": ""}
{"id": "396222", "revid": "512", "url": "https://eu.wikipedia.org/wiki?curid=396222", "title": "Jagati", "text": "Jagati hitzarekin honako artikuluak aurkitu daitezke:"}
{"id": "396223", "revid": "105290", "url": "https://eu.wikipedia.org/wiki?curid=396223", "title": "Jagathy", "text": "Jagathy () Thiruvananthapuram hiriko leku bat da, Indiako Kerala estatuan. Hiri honetan dagoen auzoari izena ematen dio. Famatua da bertakoa delako Jagathy Sreekumar aktore ospetsua. Rajiv Gandhi Centre for Biotechnology ere leku honetan dago."}
{"id": "396228", "revid": "336", "url": "https://eu.wikipedia.org/wiki?curid=396228", "title": "Jagati (tenplua)", "text": "Jagati bat hindu edo budisten tenpluak eraikitzeko lurraz gainetik igotako gainazal bat da, plataforma edo terraza eran. Egitura hau tenplu isolatuetan ikusten da, adibidez Khajurahokoan, eta ez da arrunta harresiak dituzten tenpluetan.\nJagatia Adhi\u1e63\u1e6dh\u0101naren gainean eraikitzen da, bere altuera osoari gehitzen zaiona. Adhi\u1e63\u1e6dh\u0101naren alboak normalki eskultura askorekin dekoratzen dira.\nJagatiaren inguruan zirkunbalazioak egiten dira, hau da, tenpluaren inguruan erromesen ibilaldiak. Tenplu oso handietan zirkunbalazio hau posible da tenplu barruan dagoen paretan, Pradakshina izenekoa."}
{"id": "396229", "revid": "23317", "url": "https://eu.wikipedia.org/wiki?curid=396229", "title": "Heart of Midlothian FC", "text": "Heart of Midlothian Football Club Eskoziako futbol talde bat da, Edinburgh hiriburukoa. 1874an sortu zen eta Eskoziako lehen mailan jokatzen du. Eskoziako 4 Liga eta 8 Kopa eskuratu ditu.\nHistoria.\nTaldea 1874ean eratu zuten \"Heart of Midlothian Dancing Club\"eko lagun talde batek. Garai hartan oraindik errugbiaren eta futbolaren legeak banatru gabe zeuden.\nBerehala lortu zituen emaitza onak . Lehenengo titulua 1891eko Eskoziako kopa izan zen. Edinburgoko Liga bi irabazi baitzituen 1895 eta 1896an eta baita Eskoziako ligak ere 1895 eta 1897an. 1906 artean Eskoziako beste hiru kopa ere lortu zituen.\nBigarren garai ona 50. hamarkadaren bukaeran izan zuen. Orduan Eskoziako 2 Liga, Kopa bat eta Ligako 4 Kopa eskuratu zituen, herrialdeko talde indartsuena bihurtu zelarik. 1958an debuta egin zuen Europako txapelketetan eta 1966 arte ia urtero aritu bazen ere ez zuen arrakasta handirik izan.\nEuropako emaitzarik onena 1989ko UEFA Kopan izan zuen, final laurdenetara iritsi baitzen. FC Bayern Munichek kanporatu zuen.\nAzken bi urteak bigarren mailan egon ondoren 2015ean berriz lehen mailara itzultzea lortu zuen eta 2015-16 denboraldian hirugarren postuan gelditu zen. 2019 eta 2020an Kopako finalak jokatu ditu baina bietan Celtic-ek eraman du titulua. 2020ko finalean 3-3 berdindu ondoren penalti jaurtiketetan galdu zuen Kopa (4:3). Hori gutxi balitz 2019-20an maila galdu zuen."}
{"id": "396230", "revid": "23317", "url": "https://eu.wikipedia.org/wiki?curid=396230", "title": "Hibernian FC", "text": "Hibernian Football Club Eskoziako futbol talde bat da, Edinburgh hiriburuko Leith auzokoa. Eskoziako lehen mailan jokatzen du. Eskoziako 4 Liga eta 8 Kopa eskuratu ditu. Etxeko partiduak Easter Road estadioan jokatzen ditu.\nHistoria.\nTaldea 1875ean eratu zuten Cowgate kalean bizi ziren inmigrante irlandarrek. Hortik bere izena, \"Hibernia\" baita Irlandaren izen klasikoa. Hasieratik bertatik lortu zituen tituluak, liga bat eta bi kopa.\nBigarren aro bikaina Bigarren Mundu Gerraren ondoren iritsi zen hiru Liga berri irabazi baitzituen. 1956an Europako Kopako final erdietara iritsi zen eta Stade de Reimsek kanporatu zuen. 1961ean Hirietako Ferien Kopan ere final erdietara iritsi zen eta oraingoan AS Roma izan zen borreroa.\nXXI mendean Eskoziako talde onenetakoa izan den arren 2014an maila galdu zuen. Bigarren mailan egonik ere 2016an Kopa irabaztea lortu zuen eta Ligako Kopako finala ere jokatu zuen."}
{"id": "396231", "revid": "12654", "url": "https://eu.wikipedia.org/wiki?curid=396231", "title": "Sami Lurraldea (Finlandia)", "text": ""}
{"id": "396232", "revid": "512", "url": "https://eu.wikipedia.org/wiki?curid=396232", "title": "Epigrama", "text": "Epigrama (: gain-idatzi) edo ziri-bertsoa esaten zaie poema labur umoretsu edo ironiatsuei.\nEsaten da Grezia Klasikoan zenbait objektutan idazten ziren testuei esaten zitzaiela epigrama eta hortik datorrela hitza baina Antzineko Grezian bertan objektuetatik harago joan zen epigramak idazteko joera. Erdi Aroan, epigramen zenbait antologia egin ziren eta garrantzi berezia ematen zaio Bizanzion, X. mendean Constant\u00ed C\u00e8fales jaunak egin zuenari, \"Antologia Palatina\" delakoari. Horren eskuizkribu bat, kodex bat, Heidelbergeko Unibertsitateko liburutegian gordetzen da.\nAntzinako Erromako poeta batzuek ere epigramak idatzi zituzten, esaterako: Lukano, Katulo eta Martzial.\nBerpizkundeko literaturan eta geroagokoan ere epigrama moldeak bizirik iraun du.\nEuskaraz.\nEuskal ahozko tradizioan ziri-bertso asko ekoiztu izan dira. Epigrama hitza, baina, idatzizko poema laburrekin besterik ez da erabiltzen. Hona adibide bat:"}
{"id": "396233", "revid": "1987", "url": "https://eu.wikipedia.org/wiki?curid=396233", "title": "Kilovolt", "text": ""}
{"id": "396234", "revid": "1987", "url": "https://eu.wikipedia.org/wiki?curid=396234", "title": "KV", "text": ""}
{"id": "396235", "revid": "1987", "url": "https://eu.wikipedia.org/wiki?curid=396235", "title": "Korronte jarraia", "text": ""}
{"id": "396236", "revid": "1987", "url": "https://eu.wikipedia.org/wiki?curid=396236", "title": "Korronte zuzena", "text": ""}
{"id": "396237", "revid": "1545", "url": "https://eu.wikipedia.org/wiki?curid=396237", "title": "Katenaria (trenbidea)", "text": "Burdinbidean katenaria argindarra tren-makinari helarazten dion aire bidezko linea da.\nUkipenezko Aire-Linea ere esaten zaio, eta hurrengo sistemak batu ditzake: \"tranbia-linea\", \"trolebus-linea\", \"katenaria malgua\" eta \"katenaria zurruna\". Burdinbideak mugiarazteko bestelako sistemak ere badaude, katenariarik erabiltzen ez dituztenak, hala nola hirugarren erraila edo lebitazio magnetikoa.\nElikatze-tentsio nagusiak 600 V eta 3 kV artekoak dira korronte zuzenan, eta 15 eta 25 kV artekoak korronte alternoan. Instalazio gehienak korronte zuzen edo alterno monofasikoan lan egiten dute, baina alterno trifasikoak ere existitzen dira.\nAire-lineatan instalazioaren polo positiboa katenaria izaten da oro har, eta polo negatiboa trena ibiltzen den errailak. Azpiestazio elektrikotik igortzen diren korronteak, sare orokorreko tentsiotik transformatuta, trenera heltzen dira katenariatik pantografoaren bitartez, eta trenbideko errailetatik azpiestaziora itzultzen dira. Trolebusetarako aire-lineatan hau ez da gertatzen, ez baitago errailik. Kasu hauetan, korrontea itzularazteko katenarian bertan dagoen beste kable bat erabiltzen da.\nKatenaria izena hari malguak sortzen duen forma geometrikotik dator, bere pisu propioa dela eta katenaria izeneko kurba sortzen baitu. Dena dela, garraioetan abiadura handiagoak lortzea ahalbidetzeko katenariak forma zuzenagoa hartu behar du, eta ez zaio uzten kurbadura gehiegi hartzen. Horretarako, bigarren kable bat ezartzen da, lehenengo kablea bigarrenetik eskegitzen delarik. Hala, kableek ez dute katenaria forma hartzen, baina hala eta guztiz ere katenari izenez ezagutzen da kableek osatutako instalazioa.\nKatenaria motak.\nBurdinbideak mugiarazteko ukipenezko aire-linea mota ezberdinak daude:"}
{"id": "396238", "revid": "512", "url": "https://eu.wikipedia.org/wiki?curid=396238", "title": "Lacertidae", "text": "Lacertidae Squamata ordenako familia bat da, Europako narrastien artean ugariena. 700 espezie inguru ditu, Europa, Afrika eta Asian bizi direnak.\nMuskerra da familia honetako narrastirik ezagunena. Isats mehe luzea eta moztu ahala hazten zaiena dute. Begi niniak biribilak dituzte, eta mihia bi puntakoa eta uzkurkorra.\nGeneroak.\nEta honako genero fosilak:"}
{"id": "396239", "revid": "336", "url": "https://eu.wikipedia.org/wiki?curid=396239", "title": "Elasmotherium", "text": "Elasmotherium perisodaktiloen ordenako eta Rhinocerotidae familiako ugaztun genero iraungia da, Eurasian Pleistozenon lehorrean 2.6 milloi urte bizi izan den handiena. Gaur egungo errinozeroen nolabaiteko antza zuten.\nEspezieak.\nHiru espezie ezagutzen dira:"}
{"id": "396240", "revid": "10891", "url": "https://eu.wikipedia.org/wiki?curid=396240", "title": "Igny", "text": "Igny izenak adiera zenbait ditu:"}
{"id": "396242", "revid": "23317", "url": "https://eu.wikipedia.org/wiki?curid=396242", "title": "Dundee United FC", "text": "Dundee United Football Club Eskoziako futbol talde bat da, Dundee hirikoa. 1909an sortu zen eta Eskoziako lehen mailan jokatzen du. Eskoziako liga bat eta bi Kopa eskuratzeaz gain UEFA Kopako finalista izan zen 1987an.\nHistoria.\nEdinburgheko Hibernian FC taldea eredu hartuta, Dundeeko irlandar katolikoen komunitateak futbol taldea eratu zuen 1909an hasiera hartan \"Dundee Hibernian\" izenarekin. 1923an hiriko publiko handiagoa erakarri nahian \"Dundee United Football Club\" izena ezarri zioten.\n1971ean Jim McLean hiriko Dundee FC taldetik fitxatu zuen eta haren eskutik taldearen urrezko garaia iritsi zen, 1983ko Ligako garaipenarekin burutu zena. Aurretik Ligako Kopa bi ere eskuratu zituen 1980 eta 1981ean. 1984ean Europako Kopako final aurrekoetara iritsi zen baina AS Romak kanporatu zuen. Dundeen 2-0 emaitza lortu zuen arren Erroman 3-0 galdu zuen. Jokatu duen Europako final bakarra 1987ko UEFA Kopakoa du. Orduan IFK G\u00f6teborgek garaitu zuen, suedian 1-0 galdu eta etxean 1-1 berdindu zuen.\n2015-16an azken postuan gelditu da eta maila galdu du."}
{"id": "396244", "revid": "336", "url": "https://eu.wikipedia.org/wiki?curid=396244", "title": "Theravada Budismo", "text": ""}
{"id": "396245", "revid": "512", "url": "https://eu.wikipedia.org/wiki?curid=396245", "title": "Theravada", "text": "Therav\u0101da Budismoaren barruan dauden adarren artean zaharrena da. Hitza sanskritotik dator, \"sthaviravada\", eta literalki esan nahi du \"zaharrenen irakaspenak\". Nahiko kontserbadorea da, eta Rupert Gethinen arabera lehenengo budismotik gertuago dago beste tradizioak baino. \nTheravada budismoaren jarraitzaileak herrialdeen arabera honelakoa da:\nGaur egun Theravadaren jarraitzaileak mundu osoan zehar 150 milioi inguru dira, eta arrakasta berezia izaten ari da mendebaldeko herrietan, Vipassana mugimenduari esker. Indian ere budismoaren biziberritzea ematen ari da eta Theravadak dauka pisu handia."}
{"id": "396246", "revid": "336", "url": "https://eu.wikipedia.org/wiki?curid=396246", "title": "Hego Asia", "text": ""}
{"id": "396247", "revid": "336", "url": "https://eu.wikipedia.org/wiki?curid=396247", "title": "Hegoekialdeko Asia", "text": ""}
{"id": "396248", "revid": "105290", "url": "https://eu.wikipedia.org/wiki?curid=396248", "title": "Sthavirav\u0101da", "text": "Sthavirav\u0101da (; ) literalki \"Zaharren Irakapenak\", Budismoaren eskola goiztiarretako bat izan zen. Budismoaren hasieran izan zen bi mugimenduetako bat izan zen, Budismo pre-sektarioaren aurretik egondako Zisma Handiaren ondoren sortua. Beste eskola Mah\u0101s\u0101\u1e43ghika izan zen.\nBere jarraitzaileei Sthavira izena ematen zitzaien eta beranduago beste eskola batzuetan banatu ziren, adibidez Sarv\u0101stiv\u0101da eta Vibhajjav\u0101da eskolak. Azken honetatik garatu ziren eskolak T\u0101mraparn\u012bya (beranduago Theravada deituko zena), Dharmaguptaka, Mah\u012b\u015b\u0101saka eta K\u0101\u015byap\u012bya izan ziren."}
{"id": "396253", "revid": "336", "url": "https://eu.wikipedia.org/wiki?curid=396253", "title": "Suryavarman II", "text": ""}
{"id": "396254", "revid": "336", "url": "https://eu.wikipedia.org/wiki?curid=396254", "title": "Sthaviravada", "text": ""}
{"id": "396255", "revid": "105290", "url": "https://eu.wikipedia.org/wiki?curid=396255", "title": "Mah\u0101s\u0101\u1e43ghika", "text": "Mah\u0101s\u0101\u1e43ghika (, ), literalki \"Sangha Handia\", Indian sortu zen Budismoaren eskola goiztiarretako bat izan zen.\nEskola honen sorrera nola eman zen garrantzitsua da hainbat ikerlarirentzat, Vinayaren aipamenak hainbat modutan agertzen baitira erredakzio ezberdinetan. Ikerlari batzuek ere Mah\u0101s\u0101\u1e43ghikan kokatzen dute Mahayana budismoaren hasierako epea."}
{"id": "396256", "revid": "336", "url": "https://eu.wikipedia.org/wiki?curid=396256", "title": "Mahasamghika", "text": ""}
{"id": "396257", "revid": "119347", "url": "https://eu.wikipedia.org/wiki?curid=396257", "title": "Sangha", "text": "Sangha (; ; ; \"dge 'dun\") paliera eta sanskritoko hitz bat da, \"elkarte\", \"batzar\" edo \"komunitate\" esan nahi duena. Normalki monje edo moja budista ordenatuen komunitate monastikoari egiten dio erreferentzia. Komunitate honi, normalki, \"bhikkhu-sangha\" edo \"bhikkhuni-sangha\" deritzo. Komunitate honen baitan errealizazio altuagoa lortu dutenak \"ariya-sangha\" izena jasotzen dute, edo \"Sangha nobleak\".\nSangharen barruan ere Upasaka eta Upasikak daude, \"Dharma-Vinaya\"ren diziplinari dedikatutako pertsonala. Batzuetan palierazko testuetan \"Sangha\" hitza azken adiera honekin agertzen da. "}
{"id": "396265", "revid": "336", "url": "https://eu.wikipedia.org/wiki?curid=396265", "title": "Juan Cruz Sol", "text": "Juan Cruz Sol Oria (Elgoibar, 1947ko irailaren 13a - Valentzia, 2020ko azaroaren 10a), Gipuzkoako futbol jokalaria izan zen, defentsa lanetan ibili zena.\nSelekzioan.\nEspainiako selekzioarekin 28 partidu jokatu zituen eta gol bat sartu zuen."}
{"id": "396266", "revid": "1545", "url": "https://eu.wikipedia.org/wiki?curid=396266", "title": "Joanes Bohemiakoa", "text": "Joanes Bohemiakoa (1296ko abuztuaren 10a - Cr\u00e9cy-en-Ponthieu, 1346ko abuztuaren 26a), Itsua izengoitiz, 1310-1346 urteetan Bohemiako erregea izan zen.\nBizitza.\nHenrike VII.a Germaniako enperadorearen semea zen eta Elisabet Bohemiakoarekin ezkondutakoan bihurtu zen bertako errege. Luis IV.a Bavariakoari lagundu zion Federiko Habsburgokoaren aurka eta Frantziako erregeari flandestarren kontrako gerran. 1340. urtean itsu geratu zen eta Cr\u00e9cyko guduan hil zen 1346. urtean. Bohemiako erregeen lurrak zabaldu zituen Silesia, Lusazia eta Moraviara, baina guztiz pobre utzi zuen bere herria, gerrengatik."}
{"id": "396269", "revid": "1545", "url": "https://eu.wikipedia.org/wiki?curid=396269", "title": "H\u012bnay\u0101na", "text": ""}
{"id": "396270", "revid": "336", "url": "https://eu.wikipedia.org/wiki?curid=396270", "title": "Erlikia", "text": "Erlikia santu baten gorputzaren edo harekin zerikusia zuen zerbaiten zatia da, Eliza katolikoak (edo bestek) gurgarritzat hartu duena.\nEtimologia.\nErlikiak nahiko inportanteak dira budismo, kristautasun, hinduismo, xamanismo eta beste erlijioen zenbait aldetan. Hitza latinezko \"reliquiae\" hitzetik dator, \"aztarna\" edo \"atzean utzitako zerbait\" esan nahi dituena. Erlikia bat edo gehiago biltzen dituen ontziak erlikia-ontzi du izena.\nHistoria katolizismoan.\nErlijioari lotutako pertsonaia baten, santu baten ustezko aztarna kultu bihurtzea oso ohikoa zen Goi Erdi Aroan. Santu baten, bereziki martir baten, hondarren aurkikuntza eta gero horiek gurtzea erlijio jardunbidearen ohiko ezaugarri bat zen, eta oso eginkizun zehatza zuen: gizatalde jakin baten talde kontzientzia eta batasuna sustatzea. Talde jakin bat gailentzen zenean gertatzen zen; izan zitekeen herri bateko auzo jakin bat, edo are, arraza oso bat. Tokiko eliza bati sustrai sendoak hornitzen zizkion, eta zaindari bat ematen. Donejakueren kasuan, galiziarren baieztapen ekintza izan daiteke, Asturiasko erregeekin aldea adierazteko.\nGoi Erdi Aroko kristautasun zeltaren epelean, santu askoren erlikiak agertzen ziren Europa mendebaldean, eskualdean eskualdeko santuenak. Karolingiarrak eta Erroma aliantza iraunkor batean elkartu zirenean, Erromako santu bati lotutako erlikia izan beharra sustatu zuten, Benedikto Anianekoak sortutako Benediktar Ordenak aplikatua.\nKatolizismoan, bereziki, erlikien benerazioak garrantzi handia hartu zuen, eta protestantismoaren Erreformak kritikatu zuen kontuetako bat zen. Joan Kalbinok esan zuen, adibidez, Kristoren gurutzearen pusketa ustez benetakoak batuz gero, ez zirela untzi batean kabituko denak.\nKristautasuneko lehen mendeetako erlikia gehienak susmagarriak dira, halaber, baina beste garai batzuetakoak sinesgarriagoak dira. Adibidez, San Frantzisko Xabierkoaren gorpua Indiako eliza batean dago gordea, eta beso bat falta zaio, eta jakina da apezpiku baten aginduz moztu ziotela ehortzi eta 70 urtera, eta harrezkero Erromako Ges\u00f9 elizan gordetzen da, ez dabilenean munduan zehar bidaiatzen.\n21. mendean ere sortu izan dira erlikia baieztatuak. Joan Paulo II. aita santua hil zenean, bi ontzitan gorde zuten haren odola, eta tantak banaturik, hainbat tokitan gordetzen dira orain erlikia horiek, adibidez Madrilgo Almudena katedralean, urrezko liburu batean sartutako kristal pusketa batean."}
{"id": "396271", "revid": "1519", "url": "https://eu.wikipedia.org/wiki?curid=396271", "title": "Puducherry (hiria)", "text": "Puducherry (, , , ) Indiako izen bereko lurraldeko hiriburua da, herrialdearen hego-ekialdean dagoena. Bertokoek \"Pondy\" ezizena erabiltzen dute. 1674 eta 1954 artean frantziarren eskuetan izan zen.\nBanaketa.\nBi udalerritan eta 42 auzotan banaturik. Hona hemen udalerriak:"}
{"id": "396281", "revid": "1545", "url": "https://eu.wikipedia.org/wiki?curid=396281", "title": "Mezzo-soprano", "text": ""}
{"id": "396282", "revid": "512", "url": "https://eu.wikipedia.org/wiki?curid=396282", "title": "Itxaro Mentxaka", "text": "Itxaro Mentxaka Bengoetxea (Lekeitio, 1964) bizkaitar mezzo-sopranoa da.\nJaioterrian Itxas-Soinua abesbatzan hasi eta gero, 1983an Bordeleko kontserbatoriora joan zen, non Monique Florence izan zuen irakasle. Gero Valentzian ikasi zuen.\nOperan, Leonardo Baladaren \"Crist\u00f3bal Col\u00f3n\"ekin debutatu zuen 1989an Bartzelonako El Liceu antzerkian. Harrezkero Bartzelonan eta Madrilen ia urtero lan egin du eta baita Sevillan, Bilbon, Coru\u00f1an, Valentzian, Santiago Compostelakoan, Peraladako Nazioarteko Jaialdian, Granadan eta Donostian ere."}
{"id": "396283", "revid": "1545", "url": "https://eu.wikipedia.org/wiki?curid=396283", "title": "Pauline Viardot-Garc\u00eda", "text": ""}
{"id": "396294", "revid": "661", "url": "https://eu.wikipedia.org/wiki?curid=396294", "title": "Granados", "text": ""}
{"id": "396296", "revid": "12788", "url": "https://eu.wikipedia.org/wiki?curid=396296", "title": "Eslovakiar Errepublika", "text": ""}
{"id": "396297", "revid": "512", "url": "https://eu.wikipedia.org/wiki?curid=396297", "title": "Horik I.a", "text": "Horik I.a edota Horik Zaharra (h. 854) buruzagi bikingoa eta 827tik bere 854ko heriotza bortitzeraino Danimarkako errege izan zen. Bere erregealdia Luis Errukitsua eta haren seme eta oinordekoa izan zen Karlomagnoren Karolingiar Inperioaren aurka gauzatutako erasoengatik nabarmentzen da.\nGodofredo I.a Danimarkakoaren semea zen. Paganismoaren jarraitzaile sutsua izan zen, kristautzeari uko eginez, bere etsaien erlijioa baitzen."}
{"id": "396298", "revid": "23317", "url": "https://eu.wikipedia.org/wiki?curid=396298", "title": "Motherwell FC", "text": "Motherwell Football Club Eskoziako futbol talde bat da, Motherwell hirikoa. 1886an sortu zen eta Eskoziako lehen mailan jokatzen du. Eskoziako Liga bat eta bi kopa eskuratu ditu. Etxeko partiduak Fir Park estadioan jokatzen ditu.\n2012-13ko ligan bigarren postuan gelditu zen Celtic FC-ren atzetik. 2009tik aurrera urtero aritu izan da Europako txapelketetan 2011-12 denboraldian ezik. Hala ere ez du emaitza aipagarririk lortu.\n2014-15 urtean azken-aurrekoa izan zen ligan eta play-offa jokatu zuen, baina mantentzea lortu zuen."}
{"id": "396299", "revid": "23317", "url": "https://eu.wikipedia.org/wiki?curid=396299", "title": "Eskoziako futbol kopa", "text": "Eskoziako futbol kopa (ingelesez \"Scottish Cup\"), Eskoziako bigarren futbol txapelketa garrantzitsuena da, kanporaketa sistemaz jokatzen dena. Ligak baino historia luzeagoa du, 27 urte lehenago hasi baitzen joatzen, 1873-74 denboraldian hain zuzen ere."}
{"id": "396300", "revid": "23317", "url": "https://eu.wikipedia.org/wiki?curid=396300", "title": "2013ko Kontxako Bandera", "text": "2013ko Kontxako Bandera gizonezkoentzat Banderaren 118. ekitaldia izan zen, eta emakumezkoentzat Banderaren 6.a."}
{"id": "396301", "revid": "105290", "url": "https://eu.wikipedia.org/wiki?curid=396301", "title": "Xantaia", "text": "Xantaia (frantsesetik \"chantage\") bere egintzei eta nortasunari buruzko informazioak zabaltzeko mehatxupean pertsona bati dirua ordainarazi edo nahi ez duen zerbait eginarazteko ekintza da. Xantaia herrialde gehienetan delitua da. Xantaia ekintza aurrera eramaten duena \"xantaiagile\"a da."}
{"id": "396305", "revid": "448", "url": "https://eu.wikipedia.org/wiki?curid=396305", "title": "Burgui", "text": ""}
{"id": "396307", "revid": "105290", "url": "https://eu.wikipedia.org/wiki?curid=396307", "title": "Queen's Park FC", "text": "Queen's Park Football Club Eskoziako futbol talde bat da, Glasgow hirikoa. 1867an sortu zen eta beraz Eskoziako futbol talderik zaharrena da. Guztira Eskoziako 10 Kopa irabazi ditu. Gaur egun Eskoziako hirugarren mailan ari da.\nIzena, Glasgowko Queen's Park parke eta barrutiari zor dio.\nHistoria.\nXIX mendean Eskoziako talderik onena izan zen eta sekulako palmaresa eskuratu zuen. 1874 eta 1893 artean Eskoziako 10 lortu zituen eta 1884 eta 1885ean Ingalaterrako Kopako finalera ere iritsi zen baina bietan Blackburn Roversek garaitu zuen. Glasgowen ere titulu ugari eskuratu zituen, 4 Kopa, liga bat eta 8 Charity Cup.\nGaur egun ere Celtic FC eta Rangers F.C.-ren atzetik Kopa titulu gehien dituen taldea da.\nEskoziako Ligaren sortzaileetarikoa izan bazen ere behe mailatan aritu izan da bere historia luzean zehar."}
{"id": "396308", "revid": "105290", "url": "https://eu.wikipedia.org/wiki?curid=396308", "title": "Indiako artea", "text": "Indiako artearen (\u0915\u0932\u093e \u092d\u093e\u0930\u0924, \"kal\u0101 bh\u0101rata\") historia Maurya dinastian hasi zen, k. a. IV. mendean. Orduan hartu zuen indarra eta jarraitasuna. Aurretik, material galkorrak -zura, adreilua- erabili baitziren eraikinetan, ezer ez dago. Hala ere, Maurya dinastia sortu baino askoz lehenago, K.a. 2500-1500 bitartean, zibilizazio handi bat izan zen Indus ibaiaren ertzean, Mesopotamia eta Egiptoko zibilizazioak adinakoa hirigintzan. Ehun bat hiri eraiki ziren, Mohenjo-Daro eta Harappa, besteak beste.\nIndusko zibilizazioa.\nMohenjo-Daro eta Harappa Pakistango lurretan daude gaur egun, Indus ibaiaren ibarrean. Hirigintzan oso aurreratuak zeuden, kale zuzenak zituzten, 10 metro zabal ere baziren batzuk, eta estolda sarea ur zikinak eramateko. Etxeak adreiluzkoak ziren, patio angelu-zuzenen inguruan antolatuak . Etxerik hoberenetan ura eramateko hodi sistema zeukaten, komuna eta guzti.\nEraikuntza publikoak akropolian zeuden : aletegiak, biltzar aretoak, bainu publikoak.\nHiri haietan eta beste batzuetan egin diren azterketa lanetan era eta estilo askotako estatua txikiak aurkitu dira. Mohenjo- Daron, adibidez, terrakotazko estatua txiki mordo bat aurkitu zen, ama jartakosak deituak: bular eta lepoko handiak dituzte, besoak doi-doi zirriborratuak eta begiak, berriz, buztinezko tontortxo banatan zirritu baten gisa eginak. Baina aurkitu dira horiek baino era naturalistago batez egindako eskulturak ere: hareharri gorrizko giza soin bat Harappan eta brontzezko dantzari bat Mohenjo-Daron, adibidez. Eskultura guztiak txikiak dira, 20\u00a0cm luze gehienez ere. Zeramika zatiak ere aurkitu dira, irudi geometrikoez eta animalien irudi abstraktuez margotuak, eta baita terrakotazko zigilu zilindrikoak ere, animalia itxurakoak. K.a. 1500 inguruan ariarrak Indian sartu ziren eta haien mendean erori zen zibilizazio hau.\nAntzinaroa.\nIndusko zibilizazioa erori zenetik Maurya dinastiaren inperioa hasi zen arteko garaiko oso arkitektura eta arte aztarna gutxi aurki- tu dira ; ugari dira, berriz, orduko literaturaren lekukotasunak. Garai hartako lehenengo aldia, K.a. VI. mendera arte, brahmanismoaren garapenari eta goren uneari dagokio. Brahmanismoa ariarrek India inbaditu zutenean ezarritako gizarte eta erlijio antolaketa da, eta kastetan dago oinarritua. VI. mendean bizi izan ziren Indiako lehenengo bi erlijio eraberritzaile nagusiak: Buda (K.a. 558- k. a. 478) eta Jina (K.a. 540- k. a. 468). Orduan hasi zen aro honetako bigarren aldia, aldi historikoa deritzana. Bai budismoak bai jainismoak eragin handia izan zuten Indiako zibilizazioan eta artean.\nK.a. 322an Maurya dinastiaren lehenengo errege Chandraguptak (322-289 bitartean errege) Indiako inperioa fundatu zuen eta merkataritza harremanak izan zituen Pertsiako eta Greziako merkatari eta eskulangileekin . Hauetako asko inperioaren hiriburu Pataliputran (Patna, gaur egun) finkatu ziren.\nAshoka enperadoreak (K.a. 264- k. a. 226) budismoa bultzatu zuen eta era horretan Maurya dinastiaren ospea handitu zuen. Enperadore hau budista sutsua izan zen, inperioan zehar sakabanatuta zeuden haitzei eta zutabeei buruzko ediktuetan agerian utzi bezala.\nEstupak dira aldi horretako eraikuntza budista ohikoenak, Indiako arkitekturako lehenengo harrizko eraikuntzak, gotorrak, esfera erdi baten formakoak, eta hilobi tumulu zaharren irudira eginak, nonbait. Estupak zirkulu formako oinarria du, eta esfera erdi baten itxurako kupula trinkoa gainean, unibertsoaren sinbolo gisa. Kupulan begiratoki bat izaten da baranda txiki batez inguratua. Erdian masta dago, hainbat diskorekin, zeinak handitik txikira eta zeharretara dauden jarriak, guardasol sakratu baten gisa. Eraikuntza osoa balaustre sail batez inguratua dago, eta sarrera gisako lau atondo izaten dira behe erliebe aberatsez apainduak .\nEstupa hilobi monumentua eta erromesaldi lekua da, erlikia budistaren bat -santuren baten errautsak edo gauza sakraturen bat- lurperatutako tokia. Erromesa ekialdetik gerturatuko da estupara eta ezkerretik eskuinera inguratuko du, izarrek zerua inguratzen duten norabide berean alegia, monumentua eskuinaldean duela. Estupa zaharrak oso aldatuak daude egun, hainbat aldiz berritu eta osatu baitira.\nK.a. 185. urtean Maurya dinastiaren azken erregea hil zuten, eta hainbat zatitan banatu zen inperioa. K.a. I. mendeko arkitektura eta eskultura inperioa zatitu ondoren eskualde bakoitzean sortu ziren joeren emaitza dira. Teknikak hobera egin zuen eta adreilu gordinaren erabilera zabaldu zen.\nBehe erliebeak egin ziren estupetako sarrera atondoak apaintzeko.\nK.a. II. mendean, estupez gainera, beste erlijio eraikuntza batzuk egiten hasi ziren, harkaitzean zulatuak. Bi eratako eraikuntzak ziren : \"catiya\" edo santutegiak, eta \"uitara\" edo monasterioak. Puntu erdiko arkua edo ferra arkua zuten sarrera gisa, eta zutabe ilarak barruan, benetako eraikuntzak antzeratuz. Haitzetako arte horretako eraikuntza garrantzitsuenak Bhajako (Maharashtra) santutegiak dira, K.a. II. mendekoak.\nTrantsizio aldia.\nK. o. I-IV. mendeen bitartean eskultura estilo berriak sortu ziren, aurreko arte joeretatik bilakatuta. Hiru eskola nagusi izan ziren : Gandhara ipar-mendebaldean, Mathura iparraldean eta Amaravati hego-ekialdean. Hirurek gizaki baten gisa irudikatu zuten Buda, ordu arte ezinezko gauza, erlijioak debekatzen baitzuen.\nAldi klasikoa.\nIndiako zibilizazioa IV. eta V. mendeetan iritsi zen goren unera. Bake eta oparotasun aldi hau Gupta dinastiarekin hasi zen.\nChandragupta I.ak (320-335) sortu zuen dinastia, eta Magadha (Ganges) eta Ganhdhara (Indus) eskualdeak bateratu zituen.\nGupta enperadoreak budistak ziren, liberalak eta toleranteak erlijio higikundeekin, eta mezenas handiak literatura eta arte kontuetan. Aldi horretan landu zen arteari Gupta artea edo arte klasikoa esaten zaio, erreferentzia eta eredu izan baitzen hurrengo estiloentzat. Gupta artean iritsi zuen gorena arte budistak, baina artelan budistez gainera lan hinduistak ere egin ziren, eta garrantzi handikoak gainera.\nAldi klasikoan balaustrada galdu zuten estupek. Kupula eta oinarria danbor batean txertatu ziren eta danborraren barruan hilobiak jarri ziren, Budaren estatuez apainduak. Eraikuntza goratasunean handitu zen eta itxura gotorragoa hartu zuen.\nArkitektura hinduistak ez zuen estuparik egin, oin karratuko santutegiak baizik, zutabekiko atondo batekin. Santutegiari erlaitzak erantsi zitzaizkion bata bestearen gainean, eta piramide mailakatu baten itxura hartu zuen. Santutegiak, barrutik, ganga poligonala izaten zuen oin karratukoa bazen eta kanoi ganga, berriz, angelu-zuzena bazen. Santutegi mota horrek eragin handia izan zuen Asiako hego-ekialdeko arkitekturan, eta tokian tokiko interpretazio artistiko eta erlijiosoen araberako aldaerak egin ziren.\nAjant\u0101ko haitzuloak (Maharashtra), 1819an aurkituak, Gupta artearen haizpeko santutegi garrantzitsuenak dira. Hogeita hamar haitzulo dira, haitzartean bata bestearen ondotik eginak. Santutegi monasterio hau, aipagarria arkitektura eta eskultura lanengatik, margolanez apaindua dago, lehenengo aldiz Indiako artean.\nAjant\u0101ko monasterio budistako haitzulo horiek zulatzen K.a. II. mendean hasi ziren, budismoaren goraldian, eta K. o. VII. mendean bukatu zuten, Indiako budismoaren beheraldian. Haitzuloak leku bakartu eta babestu batean daude, haina merkataritza bideekin lotuak aldi berean, erromesei irispidea errazteko. Ajant\u0101ko monje komunitatea aberastu egin zen oparien bidez, eta maileguak ematen zituen gizarte moduko bat bihurtu zen, harik eta, budismoaren gainbeheraren ondorioz, VIII. mendean erabat desagertu zen arte.\nAjant\u0101ko horma lanetan, margotzen hasi aurretik lur burdintsu, gorotz, lasto eta animalia ilez egindako ore batez estaltzen zen horma. Orearen gainean erretxina eta argizarizko geruza bat zabaltzen zen gero, eta igeltsu eta karezko beste geruza mehe bat ondoren. Behin margoaren euskarria prestatuz gero, puntzoi baten bidez marrazkiaren zirriborroa grabatzen zen, irudien ertzak beltzez edo gorriz margotzen ziren, eta formak kolorez betetzen. Bukatzeko, elefante letagin batez leuntzen zen margolana .\nAjant\u0101ko margolanetan, irudiek ez dute itzalik, kolore lauak erabiltzen dira, eta marra gorriez adierazten da bolumena. Edozein gainaldetan margotzen zen, hormetan ez ezik sabaietan eta euskarrietan ere, baina kontakizunaren hari nagusia hormetan adierazten zen. Kontakizuneko irudiek, baina, bat egiten dute zokalokoekin eta sabaikoekin, ikuslea erabat inguratuz eta harrapatuz. Buda izaten zen gai nagusia, baina Guptaren gorteari buruzko irudiak ere azaltzen dira. Budismo dekadentea zen garai hartakoa. Budismoaren lehenengo garaietako aszetismoa alde batera utzita, estetika eta sentsualitate ziren nagusi.\nGupta dinastiaren ondoko aldia eta Erdi Aroa.\nV. mendearen bukaeran Gupta dinastia hunoen mendean erori zen, eta erregeak beren erreinu basailuetan babestu ziren, Indiako hegoaldean eta sortaldean: Ajant\u0101 eta Bengala erreinuetan.\nIparraldeko printze gobernariak elkarren kontra borrokan hasi ziren inperioaren nagusitasuna eta batasuna lortzearren. VIII. mendearen bukaeran lau erreinu eratu ziren, zein baino zein ahaltsuago: Orissa, Bundelkhand, Rajputana eta Gujarat. Handik aurrera egoera baretzen hasi zen eta arte estilo bereziak sortu ziren iparraldeko eskualdeetan . Gero, X. mendean musulmanek Punjab eta Gujarat konkistatu zituzten eta Lahoreko sultanerria fundatu zuten. Bien bitartean, hegoaldean, bakean egon ziren, inbasio horietatik urrun, harik eta bi mende geroago musulmanak Ganges eta Indus osoan zehar zabaldu ziren arte, Delhiko sultanerriaren barruan.\nAldi horretan tenplu eta jauregi handiak eraikiarazi zituzten bertako dinastiek : Khajurahoko santutegia, Chandela dinastiako erregeek X. mendean eraikiarazia, eta Vim\u0101na jauregia, Txola dinastiako erregeek XI. mendean eraikiarazia.\nErdi Aroan santutegiak haitzean zulatzeari utzi zioten, eta harriz eta adreiluz egiten hasi ziren. Tenpluak ere konplexuagoak egin zituzten, santutegi edo \"cellaren\" aurretik pabilioia, atartea eta zutabeekiko aretoa edo \"mandapa\" zituztela. Tenpluaren gune nagusia osatzen zuten gela horien inguruan beste zenbait eraikin edo gela izaten ziren, tenpluko zerbitzarientzat eta bisitarientzat.\nBigarren mailako eraikin horiek lau angeluko esparru zentrokideetan biltzen ziren tenpluko gune nagusiaren inguruan. Zenbait santutegitan gisa horretako bost esparru zentrokide ere eraiki ziren gune nagusiaren inguruan.\nOinaren eta aurretiko bistaren arabera bi motako tenpluak bereiz daitezke : Vim\u0101na eta Shikara. Vim\u0101na tenpluak oin angelu-zuzena du, eta zutabeekiko aretoa, atartea eta pabilioia, santutegi nagusiaren aurretik . Hainbat mailatan banatutako piramide itxurako estalkia du, erliebeez betea, apaingarri gisa. Shikara tenpluak, herriz, gune nagusiaz gainera, zutabeekiko areto bat du, eta atarteak eta pabilioiak aurrealdean eta alboetan, gune nagusiari erantsita, gurutze formako oina eratuz. Gela gehiago dituenean poligono edo izar formako oina izan dezake. Ojiba itxurako estalkia du.\nBi tenplu mota horiek oinean eta albotiko bistan ez ezik, desberdinak dira sinbolismoan ere. Vim\u0101nak mendi sakratua sinbolizatzen du, jainkoaren bizilekua ; shikarak, berriz, gorputz kosmikoa eta jainkozkoa .\nIndiako tenplu multzo inportanteena Erdi Aroan eraiki zen Khajuraho hirian, Indiaren erdialdean (Madhya Pradesh). Chandela dinastiaren hiriburua izan zen Khajuraho . Guztira laurogeita bost tenplu daude, Shiva, Vishnu, Braluna eta santu jainistei eskainiak. 925. urtean eraiki zen lehenengo tenplua, 64 yoginiei eskainia, eta mende bat geroago bukatu zen azkena.\nTenpluak bi taldetan bereiz daitezke.\nMendebaldeko taldean shikara motako tenplu handienak eta ederrenak daude.\nHorien arteko Kandariya Mahadeva da nagusia, Shivari eskainia. Ojiba formako estalkia du, eta 31 metroko garaiera. Aberaski apaindua dago Chandela estiloko eskultura hoberenekin.\nVim\u0101na motako lehenengo tenpluak ez ziren oso handiak eta estalkiek, piramide formakoak, hiru maila zituzten gehienez.\nEraikuntzok, baina, barrokismora jo zuten, apaingarriez hornitu eta teilatu garaiagoez estalirik. Tanjoreko Vim\u0101na tenpluak, adibidez, zeina XI. mendearen hasi baitzen, bi solairuko gorputz angelu-zuzena du, eta piramide formako eta hamahiru mailako teilatu garaia.\nPiramide itxurako teilatu hori, mendi sakratuaren sinboloa, \"gopura\" edo esparru sakratuetako ate handiak estaltzeko ere erabili zen. \"Gopura\" horietan piramide egitura lurretik gertuago hasten da eta askoz zutagoa izaten da.\nErdi Aroan tenpluen apaingarri erabili zen eskultura. Gizakien irudi biluziak egin ziren batez ere, eta gaia erotikoa izaten zen.\nPaisaia, herriz, gutxitan eta estilizaturik irudikatu zen, gizaki irudien errealismoari kontrajarriz. Gai erotikoak, hainbat eta hainbat aldiz irudikatua agertzen delarik erliebeetan, konnotazio erlijiosoak ditu Indian. Sexu harremana sorkuntza da, jainkoaren ekintza, beraz.\nBadira, baita ere, brontzezko estatua txikiak, argizari galduaren metodoaz eginak.Estatuok jainkoak irudikatzen dituzte gehienetan, eta animaliak, hodeiak edo beste atributu batzuk izaten dituzte irudi nagusiaren inguruan.\nErdi Aroko fresko apaingarrietatik oso gutxi gorde dira, eta egoera txarrean, gainera . Dekkango eskualdean daude gehienak. Ajant\u0101ko pinturen aldean, kolore gutxiago erabiliz eginak daude eta gai herrikoiak azaltzen dituzte, paisaia eta jauregien marrazkirik gabe.\nMusulman estiloak.\nMusulmanek Delhi hartu zutenean (1192) atal berri bat hasi zen Indiako eta indiar artearen historian, musulmanen mendean .\nMusulmanek hinduismoaren kontrako jarrera hartu zuten adierazpen plastikoari dagokionez. Meskitetan ez dago elementu esoterikorik, baina, hori bai, Mekarantz begira egon behar dute derrigorrez. Lehenengo meskiten oina Medinako profetaren lehenengo etxebizitzaren arabera egina zen. Egiturak, baina, Siriako eta Bizantzioko elizetan oinarritzen ziren, tronpek eutsitako arkuak eta kupulak zituztela.\nMeskitaren eraikuntza nagusiaren albo banatan dorreak zeuden, eta inguruan patio karratu zabal bat zutabekiko galeria batekin. Esparrura ate handi batetik sartzen zen.\nMusulmanek lurraldeak hartu ahala tenplu hinduistak suntsitu zituzten, baina, aldi berean, material horiek erabili zituzten meskita berriak eraikitzeko, gizaki eta jainko irudi apaingarriak mailukatu ondoren. Gero, musulmanen aginpidea finkatu zenean, material berriak erabili zituzten, baina arkitektura jainista edo hinduaren zatiak ere baliatu zituzten, zutabeak eta sabaiak batez ere.\nArte hinduistak ez bezala, Indiako arte musulmanak garrantzi handia eman zion hilak gurtzeko arteari. Askotan santu baten hilobia izaten da tenplu multzo baten erdigunea. Errege edo agintari baten mausoleoa meskitarik ospetsuena baino garrantzitsuagoa izan daiteke.\nDelhiko sultanerriak aginpidea galdurik, Jaunpur, Gujarat, Malwa eta Bengalako erreinu independenteak eratu ondoren, lau estilo desberdin sortu ziren, arte musulmanaren eta hinduaren sintesi gisa.\nMogolek India konkistatu zutenean, elementu musulmanak nagusitu ziren hinduen gainetik, baina, hala ere, arte hinduak eragina izaten jarraitu zuen, baita estilo mogolean ere, XVI eta XIX. mendeen bitartean.\nEstilo inperial mogola.\nAkbar enperadore mogolak (1556-1605) Indiako inperioaren iparraldea atzera batzea lortu zuen. Errege tolerantea zen, eta erlijio guztietako artistez inguratu zen. Eklektizismo hori nabarmena da bere erreinaldian eginarazi zituzten eraikuntzetan. 1569 eta 1585 bitartean jauregi bat eraikiarazi zuen inperioko hiriburuaren ondoan, Fatehpur Sikrin. Jauregiko arkitekturan bi tradizioak nahasten dira: musulmana (arkuak, gangak eta patio zabalak), batetik, eta hindua (harri leuneko habeak, apaindurazko eskultura ugari eta sendotasuna), bestetik.\nTerraza asko egoteak eta parapetoek eta erlaitzek murruetan egiten duten itzalak horizontaltasun sentipena sortzen dute Fatehpur Sikriko eraikuntzetan. Akbarren jauregiak Pertsiakoen antolaketa bera du, baina kanpoaldeko harri masa gorriak gotorleku itxura ematen dio.\nArte mogolaren monumentu aipagarriena Taj Mahal da. Hileta monumentu ikusgarria da. Shah Jahan enperadoreak (1627- 1658) eraikiarazi zuen Agra hiriaren kanpoaldean, bere emazte Mumtaz Mahalen gorpua gordetzeko, hamabosgarren semeaz erditzean hil baitzen. Arte mogolarena ez ezik Sortalde osoko monumentu aipagarrienetakoa da Taj Mahal. Eraikuntzaren fatxadak arku zorrotzeko leihoak ditu, eta erraboil baten itxurako kupula handi bat estalki gisa. Kupula handien albo banatan beste bi daude, txikiagoak. Multzo osoa inguratzen duen laukiaren kantoietan zilindro itxurako lau dorre mehe daude, kanpoaldera pixka bat makurtuak, lurrikararen batek eraitsiz gero, ez daitezen erori eraikuntza nagusiaren gainean.\nEraikuntza marmol zurian egina dago eta lore marrazkiez apaindua, simetria, ordena eta zorroztasun ikaragarriaz.\nEnperadore horrek berak Delhin ezarri zuen gero bere inperioaren hiburua.\n1638an Delhi osatzen dute zortzi hirietako zazpigarrena eraikitzen hasi zen: Shahjahanabad. Hiriak hareharri gorrizko harresi bat du inguruan eta hiribide zabal bat alderik alde. Lekurik altuenean meskita handi bat eraikiarazi zuen eta geroago Gotorleku Gorria, luxuzko jauregi bat hareharri gorrizko harresiez inguratua, enperadorearen bizileku eta altxor inperialaren gordeleku.\nHarresiez barne marmol zurizko pabilioiak zeuden gorteko zeremoniak ospatzeko. Jauregi hartan bizi izan ziren enperadore mogolak ingelesek Delhi hartu zuten arte (1858).\nMogolen garaiko pintura Pertsiako eta Indiako pinturaren sintesi bat da. Akbar enperadoreak pintore maisuak ekarrarazi zituen Pertsiatik haren lantegian egitandien eskuizkribuak irudiztatzen ziharduten pintore hinduen irakasle izan zitezen. Miniaturak kolore bizi-bizikoak ziren, eta gorteko eszenak irudikatzen zituzten, jauregietan edota paisaia idealizatuetan kokatuak.\nBeste eskolak ere sortu ziren, baina lantegietan inperialetan egiten zenaren eraginpean egon ziren denak."}
{"id": "396316", "revid": "1545", "url": "https://eu.wikipedia.org/wiki?curid=396316", "title": "Chandragupta II.a", "text": "Chandragupta II.a Handia (; \"chandragupta vikram\u0101ditya\"), Vikramaditya ere deitua, 380tik 415era izan zen Gupta Inperioko errege. Indiako iparraldeko enperadore ahaltsua zen Samudraguptaren semea eta Chandragupta I.aren iloba. Bere erreinaldian arkitekturak eta eskulturak aurreramendu handia egin zuten, eta antzinako Indiako kultura bere gorenera iritsi zen."}
{"id": "396317", "revid": "1545", "url": "https://eu.wikipedia.org/wiki?curid=396317", "title": "Chandragupta I.a", "text": "Chandragupta I.a () Indiako erregea izan zen. Gupta dinastia sortu zuen. 320tik 330era izan zen errege. Ganges ibarreko familia boteretsu askoekin aliantzak egin zituen. Licchavi klanaren Kumaradevi printzesa ezkondu eta Samudragupta enperadorearen aita izan zen."}
{"id": "396318", "revid": "58701", "url": "https://eu.wikipedia.org/wiki?curid=396318", "title": "Khajuraho", "text": "Khajuraho (hindiz: \u0916\u091c\u0941\u0930\u093e\u0939\u094b) Indiako herri bat da, Chhatarpur barrutian dagoena, Madhya Pradesh estatu federatuan. Bere Erdi Aroko tenplu hinduista eta jainistei esker ospetsua da, estatua erotikoak dituztenak. 1986an UNESCOk Gizateriaren Ondare izendatu zuen. Bere izena sanskritozko \"Kharjurav\u0101haka\" hitzetik dator, \"kharjura\" (datil palmondo) eta \"v\u0101haka\" (eramaile) hitzen lotunea dena.\nChandela dinastiaren hiriburua izan zen Khajuraho. Guztira laurogeita bost tenplu daude, Shiva, Vishnu, Braluna eta santu jainistei eskainiak. 925. urtean eraiki zen lehenengo tenplua, 64 yoginiei eskainia, eta mende bat geroago bukatu zen azkena.\nTenpluak bi taldetan bereiz daitezke. Mendebaldeko taldean \"shikara\" motako tenplu handienak eta ederrenak daude. Horien arteko Kandariya Mahadeva da nagusia, Shivari eskainia. Ojiba formako estalkia du, eta 31 metroko garaiera. Aberaski apaindua dago Chandela estiloko eskultura hoberenekin.\n\"Vim\u0101na\" motako lehenengo tenpluak ez ziren oso handiak eta estalkiek, piramide formakoak, hiru maila zituzten gehienez."}
{"id": "396320", "revid": "1545", "url": "https://eu.wikipedia.org/wiki?curid=396320", "title": "Khajurahoko monumentu multzoa", "text": ""}
{"id": "396321", "revid": "119347", "url": "https://eu.wikipedia.org/wiki?curid=396321", "title": "Thanjavur", "text": "Thanjavur (tamileraz: \u0ba4\u0b9e\u0bcd\u0b9a\u0bbe\u0bb5\u0bc2\u0bb0\u0bcd), lehen Tanjore izenez ezaguna, Indiako Tamil Nadu estatuko hiria da, Kaveri ibaiaren ertzean dagoena. Txola dinastiaren hiria izan zen, Brihadeeswarar tenpluaren eraikitzaileak izan zirenak. UNESCOk Gizateriaren Ondare izendatu zuen tenplua."}
{"id": "396322", "revid": "1545", "url": "https://eu.wikipedia.org/wiki?curid=396322", "title": "Tanjore", "text": ""}
{"id": "396323", "revid": "105290", "url": "https://eu.wikipedia.org/wiki?curid=396323", "title": "Brahmanismo", "text": "Brahmanismo Indiako jatorrizko erlijioa da, vedismotik sortua. Bertan sortu diren gainerako erlijioek, hala nola budismoak edo jainismoak, brahmanismoaren funtsezko gunea errespetatzen dute. Bi jarrera nagusi ageri ziren brahamanismoan: tradizionala, erritu zalea eta panteista alde batetik, eta jainko bakar eta pertsonalaren aldekoa, monoteista, bestetik. Brahmana eta Upanishadetatik aurrera, brahmanen kastaren nagusitasuna finkatu zen. Indian brahmanismo hitza brahmanen eragina eta berau justifikatzen duen dotrina izendatzeko erabiltzen da."}
{"id": "396326", "revid": "1519", "url": "https://eu.wikipedia.org/wiki?curid=396326", "title": "Mathura", "text": "Mathura (; ) Indiako Uttar Pradesh estatuko hiria da. Indiako mitologiaren arabera, Krishnaren jaioterria izan zen eta \"Mahabharata\" eta \"Bhagavata Purana\" testuen arabera, Surasenako erresumako hiriburua izan zen."}
{"id": "396327", "revid": "1545", "url": "https://eu.wikipedia.org/wiki?curid=396327", "title": "Kistna", "text": ""}
{"id": "396328", "revid": "1519", "url": "https://eu.wikipedia.org/wiki?curid=396328", "title": "Jaunpur", "text": "Jaunpur (hindiz: \u091c\u094c\u0928\u092a\u0941\u0930; urduz: \u062c\u0648\u0646 \u067e\u0648\u0631) Indiako Uttar Pradesh estatuko hiria da, Varanasi iparraldean, Gomti ibaiaren ertzean dago. Firuz Shah Tughlaq Delhiko sultanak 1359an sortua, hurrengo bi mendeetan izen bereko sultanerriko hiriburua izan zen. Burdinbidegune nagusia da Indiako iparraldean."}
{"id": "396329", "revid": "201", "url": "https://eu.wikipedia.org/wiki?curid=396329", "title": "Espainiako II. errepublika", "text": ""}
{"id": "396330", "revid": "148732", "url": "https://eu.wikipedia.org/wiki?curid=396330", "title": "Olomouc", "text": "Olomouc (; ; ; ) Txekiar Errepublikako ekialdean kokatutako hiria da. Morava ibaiaren ertzean dago, Moraviaren erdialdean, eta, Brnorekin batera, eskualde historiko horren hiriburua da. Gaur egun, Olomouc eskualdearen zentro administratiboa da. 2012an 99.471 biztanle zituen."}
{"id": "396331", "revid": "512", "url": "https://eu.wikipedia.org/wiki?curid=396331", "title": "\u00dast\u00ed nad Labem", "text": "\u00dast\u00ed nad Labem (txekieraz ahoskatua; ) Txekiar Errepublikako ipar-mendebaldean kokatutako hiria da. Bilina eta Labe ibaien elkargunean dago eta, jarduera handiko ibai portua izateaz gain, trenbide bilgune garrantzitsua da. \u00dast\u00ed nad Labem eskualdeko zentro administratiboa da. 2012an 93.747 biztanle zituen."}
{"id": "396332", "revid": "105290", "url": "https://eu.wikipedia.org/wiki?curid=396332", "title": "Oi (argipena)", "text": "Oi hitzak adiera zenbait ditu:"}
{"id": "396334", "revid": "105290", "url": "https://eu.wikipedia.org/wiki?curid=396334", "title": "Pospolin (argipena)", "text": "Pospolin hitzak adiera zenbait ditu:"}
{"id": "396335", "revid": "1545", "url": "https://eu.wikipedia.org/wiki?curid=396335", "title": "Oi", "text": "Oia edo hortz-hobia hortzen erroak inguratzen dituen ehun mamitsua da, jatean hortzen erroa babesten duena. Gingibitisa hortzoiak ersaten dituen ohiko arazoa, hortzen arteko janari arrastoak ez garbitzeagatik oiak handitu egiten dituena.\nOhiturak.\nGizatalde batzuk, Afrika Mendebaldeko fulaniak esate baterako, oiak tatuatu ohi dituzte."}
{"id": "396336", "revid": "100292", "url": "https://eu.wikipedia.org/wiki?curid=396336", "title": "Carpobrotus edulis", "text": "Carpobrotus edulis edo katu-azazkala Aizoaceae familiako landare zukutsua da, jatorriz Hegoafrikakoa eta Euskal Herriko kostan bertakotu dena landare inbaditzaile bihurtuz. Zenbait egileen arabera, landare eraldatzailea (edo transformatzailea) ere bada. \nLandare honek erraztasun handia du sustraiak eta aldakaitzak sortzeko eta, horregatik, zurtoinaren edozein zati propagulu bihur daiteke. Katu-azazkalak eragin fitotoxikoa du eta bertako landaredia ernetzea galarazten du. Lehortearekiko eta gazitasunarekiko erresistentzia handia du, eta ondo hazten da lurzoru hareatsuetan.\nHorregatik, habitata itsasertzeko dunak eta labarrak ditu, azken ezaugarri horiek direla-eta, toki horietan primeran egokitu baita. Desagerrarazteko lanak, batez ere, eskuz egin ohi dira.\nEzaugarriak.\nLandare zukutsu herrestaria da, aurrez aurreko hosto mamitsu eta hirukiak dituena 3-10 cm artekoak.\nLoreen diametroa 8-9 cm da, arrosa bizikoak edo hori ahulekoak.\nFruitua, jateko ona, hazi ugari sortzen ditu, askotan ehun inguru.\nEuskal Herrian.\nJatorri aloktonoa duen espeziea da, komunitate naturaletan ezarpen iraunkorrekoa.\nSartze-era: Ornamentazio-lorezaintzan erabili da. Beraz, lorategietatik eratorritakoa da."}
{"id": "396337", "revid": "119347", "url": "https://eu.wikipedia.org/wiki?curid=396337", "title": "Liberec", "text": "Liberec () Txekiar Errepublikako iparraldean kokatutako hiria da. Mendebaldeko Neisseren ertzean dago, Jizera eta Je\u0161t\u011bd-Koz\u00e1kov mendiek inguratua. Liberec eskualdeko zentro administratiboa da. 2012an Txekiako bosgarren hiririk handiena zen, 102.113 biztanlerekin.\nFlandriar eta alemaniar etorkinek fundatu zuten hiria XIII. mendean. XVI. mendetik aurrera ehungintza gune handia izan zen. Hori dela eta, \"Bohemiako Manchester\" izena eman zitzaion. Bigarren Mundu Gerraren ondoren, alemaniar biztanleria egotzia izan zen."}
{"id": "396338", "revid": "17", "url": "https://eu.wikipedia.org/wiki?curid=396338", "title": "Pospolin", "text": ""}
{"id": "396339", "revid": "3872277", "url": "https://eu.wikipedia.org/wiki?curid=396339", "title": "Katu azazkal", "text": ""}
{"id": "396340", "revid": "3872278", "url": "https://eu.wikipedia.org/wiki?curid=396340", "title": "Katu-azazkal", "text": ""}
{"id": "396341", "revid": "3872279", "url": "https://eu.wikipedia.org/wiki?curid=396341", "title": "Katu-azazkala", "text": ""}
{"id": "396342", "revid": "3872280", "url": "https://eu.wikipedia.org/wiki?curid=396342", "title": "Katu azazkala", "text": ""}
{"id": "396351", "revid": "3872339", "url": "https://eu.wikipedia.org/wiki?curid=396351", "title": "Jerusalemgo Hiri Zahar", "text": ""}
{"id": "396352", "revid": "201", "url": "https://eu.wikipedia.org/wiki?curid=396352", "title": "Hortzoi", "text": ""}
{"id": "396353", "revid": "119347", "url": "https://eu.wikipedia.org/wiki?curid=396353", "title": "Hradec Kr\u00e1lov\u00e9", "text": "Hradec Kr\u00e1lov\u00e9 () Txekiar Errepublikako ipar-erdialdean, Bohemia eskualde historikoan, kokatutako hiria da. Elba () eta Orlice ibaien elkargunean dago. Gaur egun, Hradec Kr\u00e1lov\u00e9 eskualdeko zentro administratiboa da. 2012an 93.035 biztanle zituen."}
{"id": "396354", "revid": "58701", "url": "https://eu.wikipedia.org/wiki?curid=396354", "title": "Bundelkhand", "text": "Bundelkhand (hindiz: \u092c\u0941\u0928\u094d\u0926\u0947\u0932\u0916\u0923\u094d\u0921) Indiako erdialdean dagoen eskualde geografikoa, egungo Uttar Pradesh eta Madhya Pradesh estatuek osaturik. Chedi Erresumaren egoitza izan zen.\nBundelkhandeko hiri nagusiak Jhansi, Banda, Chitrakoot, Datia, Tikamgarh, Rath, Lalitpur, Sagar, Damoh, Orai, Panna, Hamirpur, Mahoba, Narsinghpur eta Chhatarpur dira. Hala ere, lekurik ospetsuena X. mendeko eskultura erotikoak dituen Khajuraho tenplu-multzoa da."}
{"id": "396355", "revid": "58701", "url": "https://eu.wikipedia.org/wiki?curid=396355", "title": "Malwa", "text": "Malwa (malweraz: \u092e\u093e\u0933\u0935\u093e) Indiako iparraldean dagoen eskualde geografikoa, Vindhya mendilerroan dagoen sumendizko goi-ordoki batean kokaturik. Malwako sultanerriaren egoitza izan zen.\nEgungo mendebaldeko Madhya Pradesh reta hego-ekialdeko Rajasthan artean dago. Industria nagusia nekazaritza du."}
{"id": "396356", "revid": "105290", "url": "https://eu.wikipedia.org/wiki?curid=396356", "title": "Mezenasgo", "text": "Mezenasgoa artista, idazle edo zientzialariei, beren lana egin dezaten, ematen zaien babesa da. Laguntza ematen duen pertsona edo erakunde aberats eskuzabala mezenasa da.\nHitzaren jatorria Antzinako Erromako Gaio Mezenas artista zein idazleen babeslean datza.\nHistoria.\nLehenengo mezenasak, Antzinako Egiptoko faraoiak eta Antzinako Greziako tiranoak, beren aginpidea eta handitasuna adierazteko baliatzen ziren arteaz. Artistak ordea eskulangile xumetzat zeuzkaten. Alexandro Handia, eta Alexandriako Liburutegia sortu zuen Ptolomeo izan ziren antzinateko mezenas nagusiak.\nXI. eta XII. mendeetan mezenasgoa apaizen esku egon zen. Teodoriko, Karlomagno eta Frederiko II.a enperadoreak artearen babesle eta garrantzi handiko mezenas izan ziren. XIII. eta XIV. mendeetan merkataritza hedatzeak eta hiriak indartzeak garrantzi handiko mezenas multzo laiko bat sorrarazi zuen: zaldun ordenak, burgesia berria, bankariak. XV. mendean humanismoaren giroan Florentziako zenbait familia mezenas ospetsu izan ziren: Rucellitarrak, Strozzitarrak, Quaratesitarrak eta, batez ere, Medicitarrak. Mezenas hauek kultura giro berezi bat sortu zuten beren inguruan eta arte lan asko bildu zituzten jauregietan. XVI. mendean Giorgio Vasari mezenas handiak lehenengo arte-galeria sortu zuen Florentzian. Artearen bidez, aita santuek eliza eta erregeek beren agintaldia goretsi nahiak indartu zuen mezenasen garrantzia.\nXVIII. mendeak mezenasgoaren gainbehera ekarri zuen. Aristokraziak lur jo izanak gobernuen eta erakunde publikoen esku utzi zuen mezenas eginkizuna. XIX. mendearen bukaeran mezenas mota berri bat agertu zen, arte-saleroslea, artistaren lana aintzat hartzen zuena eta arriskatzeko prest zegoena. Gaur egun, mezenas pribatuek garrantzi handiko arte-bildumak dituzten arren, galtzen ari da mezenasen irudia."}
{"id": "396357", "revid": "1545", "url": "https://eu.wikipedia.org/wiki?curid=396357", "title": "Mezenas", "text": ""}
{"id": "396358", "revid": "336", "url": "https://eu.wikipedia.org/wiki?curid=396358", "title": "Abomey", "text": "Abomey Beningo hiria da, Zou departamenduan dagoena. Dahomey antzinako erresumako eta Dahomeyko Errepublikako (1960\u20131975) hiriburua izan zen, egungo Benin bilakatu zena.\nBertan daude 1985ean UNESCOk Gizateriaren Ondare izendaturiko Abomeyko errege jauregiak."}
{"id": "396362", "revid": "1545", "url": "https://eu.wikipedia.org/wiki?curid=396362", "title": "Porto-Novo", "text": ""}
{"id": "396363", "revid": "119347", "url": "https://eu.wikipedia.org/wiki?curid=396363", "title": "Pardubice", "text": "Pardubice () Txekiar Errepublikako ipar-erdialdean, Bohemia eskualde historikoan, kokatutako hiria da. Pragatik 96\u00a0km ekialdera dago, Elba () eta Chrudimka ibaien elkargunean. Pardubice eskualdeko zentro administratiboa da. 2012an 89.467 biztanle zituen."}
{"id": "396364", "revid": "105290", "url": "https://eu.wikipedia.org/wiki?curid=396364", "title": "Parakou", "text": "Parakou Beningo hiria da, Borgou departamenduan dagoena. Ekialdeko hiri nagusia eta burdinbide batek lotzen ditu Parakou eta Cotonou hiriak."}
{"id": "396366", "revid": "336", "url": "https://eu.wikipedia.org/wiki?curid=396366", "title": "Etihad Airways", "text": "Etihad Airways (NAZE: EY, NAGE: ETD, eta Callsign: ETIHAD) Arabier Emirerri Batuetako airelinea internazionaletako bat da, egoitza nagusia Abu Dhabiko nazioarteko aireportuan duena.\n2003ko azaroaren 5ean sortu zen eta lehen hegaldi ofiziala Abu Dhabi eta Beiruteko aireportuak batu zituen."}
{"id": "396367", "revid": "4380", "url": "https://eu.wikipedia.org/wiki?curid=396367", "title": "Etihad", "text": ""}
{"id": "396370", "revid": "336", "url": "https://eu.wikipedia.org/wiki?curid=396370", "title": "Emirates", "text": "Emiratess (NAZE: EK, NAGE: UAE, eta Callsign: EMIRATES) Arabier Emirerri Batuetako airelinea internazionaletako bat da, egoitza nagusia Dubaiko nazioarteko aireportutik gertu dagoen Al Garhoud gunean duena.\n1985eko urriaren 25ean sortu zen."}
{"id": "396371", "revid": "4380", "url": "https://eu.wikipedia.org/wiki?curid=396371", "title": "Emirates Airline", "text": ""}
{"id": "396372", "revid": "119347", "url": "https://eu.wikipedia.org/wiki?curid=396372", "title": "Zl\u00edn", "text": "Zl\u00edn (; 1949\u20131989 bitartean: \"Gottwaldov\"), Txekiar Errepublikako hego-ekialdean kokatutako hiria da. Moravia eskualde historikoan dago, D\u0159evnice ibaiaren ertzean, Moravarekin elkartu baino aurreraxeago. Zl\u00edn eskualdearen zentro administratiboa da. 2012an 75.555 biztanle zituen.\nHistoria.\nZl\u00edn modernoaren garapena estuki loturik dago Bata oinetako enpresari. Tom\u00e1\u0161 Ba\u0165ak 1894an lehenbiziko oinetako lantegia sortu zuenean, herriak 3.000 biztanle inguru zituen. Lehen Mundu Gerran Austria Hungariako armadaren hornitzailea izan zen. Depresio Handiaren garaian enpresak oinetako merkeak produzitzen jardun zuen, arrakasta handiz. 1921ean 4.678 lagun bizi ziren Zl\u00ednen eta 1937an, berriz, 37.342. Hiriaren hazkundea hirigintza funtzionalistan oinarritu zen. Bigarren Mundu Gerrak hondamen handia eragin zuen."}
{"id": "396373", "revid": "58701", "url": "https://eu.wikipedia.org/wiki?curid=396373", "title": "Jihlava", "text": "Jihlava () Txekiar Errepublikako hego-erdialdean kokatutako hiria da. Jihlava ibaiaren ertzean dago. Vyso\u010dina eskualdearen zentro administratiboa da. 2012an 50.598 biztanle zituen."}
{"id": "396375", "revid": "56334", "url": "https://eu.wikipedia.org/wiki?curid=396375", "title": "Jordan Williams", "text": "Jordan Williams (Torrington, Connecticut, 1990eko urriaren 11 -) Estatu Batuetako saskibaloi jokalaria da, egun ACBko Bilbao Basket taldean dabilena.\nNew Jersey Nets taldeak 2011ko draftean hautatu eta NBAn 43 partida jokatu zituen."}
{"id": "396376", "revid": "512", "url": "https://eu.wikipedia.org/wiki?curid=396376", "title": "Zoran Vrki\u0107", "text": "Zoran Vrki\u0107 (Rijeka, 1987ko abuztuaren 16a -) Kroaziako saskibaloi jokalaria da. Hegaleko postuan jokatzen du eta ACBko Bilbao Basket eta Donostia Gipuzkoa Basket taldeetan ibilitakoa da."}
{"id": "396377", "revid": "105290", "url": "https://eu.wikipedia.org/wiki?curid=396377", "title": "Euskal errefuxiatuak (1961-)", "text": "1961 urteaz geroztikako euskal errefuxiatuak Euskal Herriko gatazka dela eta bereziki Hego Euskal Herritik ihes egindako ekintzaile eta herritarrak dira. Garai honetako lehen errefuxiatuak ETAren lehen atentatuaren ondoren espainiar poliziak egindako sarekadaren ondorioz izan zen, ekintzaile batzuk erbesteratu zirenean. Geroztik, milaka izan dira euskal errefuxiatuak, gehienetan Frantziara, bereziki Ipar Euskal Herrira, ihes egindakoak, ETA erakundean nahiz borroka politikoan aritzeagatik. Han, frantses gobernuaren jazarpena jasan izan dute aldiro, atxiloketa eta deportazioen bitartez. Errefuxiatuei babesa emateko, elkartasun-taldeak antolatu ziren Ipar Euskal Herrian; horietan aski ezagunak izan ziren Errefuxiatuen aldeko Komiteak. Frantses gobernuaren jazarpenaz gainera, errefuxiatuek espainiar gobernuaren bortizkeria ere pairatu zuten, GAL erakundearen bitartez, besteak beste."}
{"id": "396380", "revid": "56255", "url": "https://eu.wikipedia.org/wiki?curid=396380", "title": "Dairis Bert\u0101ns", "text": "Dairis Bert\u0101ns (Valmiera, 1989ko irailaren 9a -) Letoniako saskibaloi jokalaria da, egun ACBko Bilbao Basket taldean dabilena. D\u0101vis bere anaia saskibaloi jokalari profesionala ere bada."}
{"id": "396381", "revid": "336", "url": "https://eu.wikipedia.org/wiki?curid=396381", "title": "Antanas Kavaliauskas", "text": "Renaldas Seibutis (Vilnius, 1984ko irailaren 19a -) Lituaniako saskibaloi jokalaria da, egun ACBko Bilbao Basket taldean dabilena."}
{"id": "396382", "revid": "105290", "url": "https://eu.wikipedia.org/wiki?curid=396382", "title": "Hego Moravia", "text": "Hego Moravia (txekieraz: \"Jihomoravsk\u00fd kraj\") Txekiar Errepublikako hego-ekialdean kokatutako eskualde administratiboa (txekieraz: \"kraj\") da. 7196,5\u00a0km\u00b2ko azalera du eta 2012an 1.166.313 biztanle zituen. Hiriburua Brno da."}
{"id": "396383", "revid": "119347", "url": "https://eu.wikipedia.org/wiki?curid=396383", "title": "Andrea Camata", "text": "Andrea Camata (San Don\u00e0 di Piave, 1973ko azaroaren 26a -) Italiako saskibaloi jokalari ohia da, ACBko Bilbao Basket taldean ibilitakoa."}
{"id": "396384", "revid": "119347", "url": "https://eu.wikipedia.org/wiki?curid=396384", "title": "Ivan Koljevi\u0107", "text": "Ivan Koljevi\u0107 (serbieraz: \u0418\u0432\u0430\u043d \u041a\u043e\u0459\u0435\u0432\u0438\u045b; Cetinje, 1984ko ekainaren 30a -) Montenegroko saskibaloi jokalaria da, ACBko Bilbao Basket taldean ibilitakoa."}
{"id": "396392", "revid": "119347", "url": "https://eu.wikipedia.org/wiki?curid=396392", "title": "Landare zukutsu", "text": "Landare zukutsuak atal batzuk lodiak ala mamitsuak dituzten landarek dira, batez ere ura gorde ahal izateko klima lehorretan edo lur ezaugarri berezietan. Zukutsuek zurtoin edo hostoetan biltegiratzen dute ura. Definizio batzuek sustraiak ere kontuan hartzen dituzte zukutsuen taldean sartzeko. Zukutsuak apaingarri gisa erabiltzen dira, haien itxura ikusgarri eta bereziengatik.\nKaktusak ez dira zukutsutzat hartzen.\nEzaugarriak.\nUr bilketak itxura hanpatua edo mamitsua ematen die landare zukutsuei. Ezaugarri honi \"sukulentzia\" edo \"zukutsutasuna\". deritzo. Gainera, zukutsuek ura aurrezteko beste hainbat era ere izan dezakete, esate baterako:\nTaxonomia.\nMilaka zukutsu espezie daude, familiatan sailkatuak. Gehiengoak Aizoaceae, Cactaceae, Crassulaceae eta Euphorbiaceae dira, bakoitzean mila espezietik gora:"}
{"id": "396393", "revid": "201", "url": "https://eu.wikipedia.org/wiki?curid=396393", "title": "Zukutsu", "text": ""}
{"id": "396394", "revid": "201", "url": "https://eu.wikipedia.org/wiki?curid=396394", "title": "Sukulento", "text": ""}
{"id": "396395", "revid": "201", "url": "https://eu.wikipedia.org/wiki?curid=396395", "title": "Cactaceae", "text": ""}
{"id": "396396", "revid": "12788", "url": "https://eu.wikipedia.org/wiki?curid=396396", "title": "Erdialdeko Bohemiako eskualdea", "text": ""}
{"id": "396397", "revid": "12788", "url": "https://eu.wikipedia.org/wiki?curid=396397", "title": "Hegoaldeko Bohemiako eskualdea", "text": ""}
{"id": "396398", "revid": "105290", "url": "https://eu.wikipedia.org/wiki?curid=396398", "title": "Moravia-Silesia eskualdea", "text": "Moravia-Silesia (txekieraz: \"Moravskoslezsk\u00fd kraj\"), 2001ko maiatzera arte Ostrava eskualdea (txekieraz: \"Ostravsk\u00fd kraj\") deitua, Txekiar Errepublikako ipar-ekialdean dagoen eskualde administratiboa (txekieraz: \"kraj\") da. 5.427\u00a0km\u00b2ko azalera du eta 2012an 1.230.613 biztanle zituen. Zentro administratiboa Ostrava da."}
{"id": "396399", "revid": "119347", "url": "https://eu.wikipedia.org/wiki?curid=396399", "title": "Jos\u00e9 Luis Maluenda", "text": "Jos\u00e9 Luis Maluenda Bened\u00ed (Calatayud, 1977ko apirilaren 4a -) espainiar saskibaloi jokalari ohia da, ACBko Bilbao Basket taldean ibilitakoa."}
{"id": "396400", "revid": "119347", "url": "https://eu.wikipedia.org/wiki?curid=396400", "title": "Milan Majstorovi\u0107", "text": "Milan Majstorovi\u0107 (serbieraz: \u041c\u0438\u043b\u0430\u043d \u041c\u0430\u0458\u0441\u0442\u043e\u0440\u043e\u0432\u0438\u045b ; Novi Sad, 1983ko urtarrilaren 28a -) Serbiako saskibaloi jokalaria da. Pibot postuan jokatzen du eta egun Trefl Sopot taldean dabil."}
{"id": "396401", "revid": "119347", "url": "https://eu.wikipedia.org/wiki?curid=396401", "title": "Rom\u00e1n Monta\u00f1ez", "text": "Rom\u00e1n Monta\u00f1ez Mart\u00edn (Sant Joan de Vilatorrada, 1979ko otsailaren 18a -) kataluniar saskibaloi jokalaria da, ACBko Bilbao Basket taldean ibilitakoa."}
{"id": "396402", "revid": "119347", "url": "https://eu.wikipedia.org/wiki?curid=396402", "title": "Roberto N\u00fa\u00f1ez", "text": "Roberto N\u00fa\u00f1ez S\u00e1nchez (Madril, 1978ko maiatzaren 31 -) espainiar saskibaloi jokalari ohia da, ACBko Bilbao Basket taldean ibilitakoa."}
{"id": "396403", "revid": "119347", "url": "https://eu.wikipedia.org/wiki?curid=396403", "title": "Rub\u00e9n Quintana", "text": "Rub\u00e9n El\u00edas Quintana Ruano (Ag\u00fcimes, 1980ko otsailaren 25a -) espainiar saskibaloi jokalari ohia da, ACBko Bilbao Basket taldean ibilitakoa."}
{"id": "396404", "revid": "119347", "url": "https://eu.wikipedia.org/wiki?curid=396404", "title": "Lucas Recker", "text": "Lucas Andrew Recker (Lima, Ohio, 1978ko ekainaren 17a -) estatubatuar saskibaloi jokalari ohia da, ACBko Bilbao Basket taldean ibilitakoa."}
{"id": "396405", "revid": "1545", "url": "https://eu.wikipedia.org/wiki?curid=396405", "title": "Luke Recker", "text": ""}
{"id": "396406", "revid": "119347", "url": "https://eu.wikipedia.org/wiki?curid=396406", "title": "C\u00e9sar Sanmart\u00edn", "text": "C\u00e9sar Sanmart\u00edn Ab\u00e1n (Bartzelona, 1975eko urriaren 19a -) kataluniar saskibaloi jokalari ohia da, ACBko Bilbao Basket taldean ibilitakoa."}
{"id": "396407", "revid": "1545", "url": "https://eu.wikipedia.org/wiki?curid=396407", "title": "Cesar San Mart\u00edn", "text": ""}
{"id": "396408", "revid": "1545", "url": "https://eu.wikipedia.org/wiki?curid=396408", "title": "Joventut Badalona", "text": ""}
{"id": "396409", "revid": "1545", "url": "https://eu.wikipedia.org/wiki?curid=396409", "title": "Breog\u00e1n Lugo", "text": ""}
{"id": "396410", "revid": "119347", "url": "https://eu.wikipedia.org/wiki?curid=396410", "title": "Richard Scott", "text": "Richard A. Scott (Little Rock, Arkansas, 1971ko uztailaren 12a -) estatubatuar saskibaloi jokalari ohia da, ACBko Bilbao Basket taldean ibilitakoa."}
{"id": "396411", "revid": "119347", "url": "https://eu.wikipedia.org/wiki?curid=396411", "title": "Pedro Fern\u00e1ndez Espinosa", "text": "Pedro Fern\u00e1ndez Espinosa (Cartagena, 1978ko apirilaren 19a -) espainiar saskibaloi jokalari ohia da, ACBko Bilbao Basket taldean ibilitakoa."}
{"id": "396413", "revid": "336", "url": "https://eu.wikipedia.org/wiki?curid=396413", "title": "Adiyaman", "text": ""}
{"id": "396418", "revid": "201", "url": "https://eu.wikipedia.org/wiki?curid=396418", "title": "Azeri buztan", "text": ""}
{"id": "396448", "revid": "12788", "url": "https://eu.wikipedia.org/wiki?curid=396448", "title": "Silesia-Moravia", "text": ""}
{"id": "396450", "revid": "512", "url": "https://eu.wikipedia.org/wiki?curid=396450", "title": "\u00dast\u00ed nad Labem eskualdea", "text": "\u00dast\u00ed nad Labem (txekieraz: \"\u00dasteck\u00fd kraj\"; alemanez: \"Region Aussig\") Txekiar Errepublikako ipar-mendebaldean, Bohemia eskualde historikoan, dagoen eskualde administratiboa (txekieraz: \"kraj\") da. 5.335\u00a0km\u00b2ko azalera du eta 2012an 828.026 biztanle zituen. Zentro administratiboa \u00dast\u00ed nad Labem da."}
{"id": "396452", "revid": "63274", "url": "https://eu.wikipedia.org/wiki?curid=396452", "title": "Goi Paleolitoa Euskal Herrian", "text": "Artikulu honek Goi Paleolito aroan gizakiak Euskal Herrian izan zuen bilakaera du aztergai, hainbat alor hartzen direla oinarri azterketa hori egiteko: kronologia, ingurugiroa, biltegi nagusiak, kultura materiala edo bizimodua. Goi Paleolito aroan edo Leptolito aroan kulturaren alor askotan gertatu zen dinamika berrien sorrera azpimarratzen da; aldaketa horiek iragarri zuten Holozenoaz gero ekoizpen ekonomiarekin gertatuko zen aldaketa.\nKontuan hartu behar da gaur egungo Euskal Herriko zazpi probintzietako herrialdeetan bizi ziren gizakiei buruzko ikerketak direla. Aipagarria da esatea Cro-Magnon gizakiek nekez hitz egingo zutela aintzineuskarako aldaera bat. Denbora tarte handiegia dago Goi Paleolito garaitik aitzineuskara edo akitaniera garaietaraino.\nGoi Paleolito aroaren kronologia erlatiboa eta ingurugiroa.\nEuskal Herriko Goi Paleolito aroa [[mendebaldeko Europa]]koaren antzera antolatu ohi da, [[Henri Breuil|H. Breuilek]] eta [[Denis Peyrony|D. Peyronyk]] XX. mendeko lehen lau hamarraldietan bereizi zituzten parametro tipologiko eta kulturalak oinarri hartuta, hain zuzen. Bestalde, kultura mailan [[Pleistozeno]] aldiaren azken partea gainerakoetatik bereizten duen irizpidea onartu egin da, izan ere, K. a. 35.000. urteaz gero garrantzi handiko aldaketak gertatu ziren [[Erdi Paleolito]] arotik Goi Paleolito arora igarotzean (aldaketa antropologikoak, [[Neandertal|Neanderthalgo gizakitik]] [[gizaki|gizon modernora]]; [[arte figuratibo]]aren lehen aztarnak; hezurrezko tresnagintzaren bilakaera; hosto itxurako harrizko tresnen prozesua; janariez eta lehengaiez hornitzeko teknika berriak, etab.). Goi Paleolito aroko aldaketa horien ezaugarriak zehaztea eta izan zuten garrantzia aztertzea da arkeologia ikerketen ardatz nagusia gaur egun.\nGoi Paleolito aroa hiru aldi handitan banatu ohi da: [[Aurignac aldi|Aurignac aldia]], [[Solutre aldia]] eta [[Madeleine aldia|Madelein aldia]], hurrenez hurren. Aldi horietako bakoitzak milaka urte hartzen ditu, eta faseetan banatzen dira; fase horietako batzuk kultura maila hartzen dute zenbaitetan.\nAurignac aldiaren barruan, esaterako, [[Ch\u00e2telperroniar]], [[Protoaurignaciar]], Aurignac eta [[Gravette aldia|Gravette aldiak]] bereizten dira (ordena kronologikoan). Solutre eta Madelein aldien antolamendua soila da: lehen aldia, erdikoa eta goi-azken aldia bereizten dira bietan.\nKronologiari dagokionez, Goi Paleolitoko kultura horien ibilbideak hogeita bost milurteko hartzen ditu; bestalde, [[Goi Pleistozeno]]ko aldi hotzena izan zen ([[Pleriglaziar]] esaten zaio, eta [[Alpeak|Alpeetako]] sekuentziako [[Azken glaziazio|W\u00fcrm izotzaldiaren]] III. eta IV. estadioak hartzen ditu). Zenbait epealdi izan baziren ere, aroaren amaiera arte ez zen klima erabat epeldu, [[Holozeno]] eta [[Epipaleolito]] aldien hasiera izan zen arte K. a. IX. milurtekoa inguruan.\nBizilekuen kokapena eta bizileku motak: arkeologia aztarnategi nagusiak.\nGoi Paleolito aroan izan ziren hotzaldiek bi motako eraginak izan zituzten giza taldeetan. Batetik, [[itsas maila]] gaur egun baino 120 metro beherago egotera heldu zen garai hartan; [[Muskiz]] eta [[Biarritz|Miarritze]] arteko kostaldea, esaterako, lau-hamar kilometro zabalagoa zen. Bestetik, garaierak gaur egun duen eragin bera zuenez gero (zenbat eta garaiago orduan eta hotzago), talde haiek nahiago zituzten, \"oro har\", behe lurrak bizilekuak egiteko. Dena dela, ez zen beti hala izaten; [[Araba]]n eta, batez ere, [[Nafarroa]]n aurkitu diren Goi Paleolito aroko zenbait aztarnategiren arabera (aro horretako aztarnategi batzuk gaur egungo 900 metroko garaieran daude), ez da gauza segurua garaiera behin betiko faktorea denik.\nEuskal Herriko Goi Paleolitoko aztarnategiak ehunen bat dira guztira, han-hemen sakabanatuak: [[Bizkaia]], [[Gipuzkoa]] eta [[Ipar Euskal Herria]]n hogeita bosna aztarnategi, eta hamar bat Nafarroaren (gehienak) eta Arabaren artean. Dena dela, aztarnategi horiek guztiek ez dute garrantzi bera, ez bildu diren tresnei dagokionez ezta [[estratigrafia]]ri dagokionez ere; horrez gainera, aztarnategi horietako hogeiren bati dagokionez, ezin baiezta daiteke Goi Paleolito arokoak direnik.\nBi arrazoirengatik aurkitu dira aztarnategiak han-hemen sakabanaturik: indusketa lanen erritmoa eta arauak batetik, eta landare dentsitatea bestetik. [[Karst]] eremuetan, esaterako, haitzulo eta harpeetan egin dira batez ere indusketak, eta hainbat aztarnategi aurkitu dira horietan. Izan ere, baldintza egokiak izaten dira inguru horietan arkeologia aztarnak gordetzeko ([[kareharri]]zko eremuak izaten dira eta babesean egoten dira), aterpe termikoaren lana egiten baitute (leku itxiak izaten dira, eta hezetasun maila handikoak). Hala ere, hainbat indusketa egin dira [[Lapurdi]]n, [[Nafarroa Beherea]]n edo Gipuzkoako eta Bizkaiko gaur egungo kostaldean karst erlieberik ez dagoen eremuetan, eta horietan ere garai hartako hainbat bizileku aurkitu dira aire zabalean, haitzuloetako bizilekuak baino hondatuagoak noski; [[hezur]]rezko tresnagintzaren aztarnarik, ordea, ez da aurkitu. Dena dela, arkeologia aztarnategien kokagunea aztertzean kontuan hartu behar da ziur asko kostaldeko aztarnategi asko urpean gelditu zirela Pleistozenoaren amaieran itsas mailak gora egin ondoren (Flandriar itsas-goratzea).\nBizilekuaren kokagunea aukeratzeko garaian, goratasunaz gainera beste hainbat faktore hartu ziren kontuan. Arestian aipatu bezala haitzuloetako bizilekuak zituzten gustukoen Goi Paleolito aroko gizakiek. Haitzuloen artean, bestalde, nahiago izaten ziren sarrera handiko sarguneak, lehorrak, hegoaldera edo hego-ekialdera begira, ikuspen handikoak eta gune estrategikoetan kokatuak animalien joan-etorria menderatzeko (kontuan hartu behar da garai hartako gizakien elikaduran garrantzi handikoa zela [[ehiza]]) edo beharrezko lehengaiak eskura edukitzeko (suharri azaleratzeak, esaterako).\nBestalde, haitzuloaren inguruko [[biotopo]] nagusiaren araberakoa izaten zen ehiza.\n[[Fitxategi:Upper Paleolihic Art in Europe.gif|250px|thumb|Goi Paleolitoko aztarnategiak Europan.]]\nBizitzeko lekuak aukeratzeko garaian hainbat parametro hartzen ziren kontuan, giza taldeak gaur egungo giro eta eguraldi baldintzak baino baldintza gogorragoetan bizirik iraun zezan: bizilekuaren bizigarritasuna batetik, eta beharrezko zituzten gaiak hurbil izatea bestetik. Garai hartako nomaden ekonomia urtaroen araberakoa zenez gero, bizilekuaren inguruan zein baliabide ekoitz zitekeen hartzen zen kontuan: lehengaiak eskuratu, barazkiak bildu, ehiza, arrantza edo itsaskiak, besteak beste. Euskal Herrian, esaterako, [[Ekain (leizea)|Ekain]] (Gipuzkoa) aztarnategiko [[Madeleine aldia|Madeleine aldiko]] aztarnak dira ekonomia mota horren erakusgarri. [[Ignacio Barandiaran]]ek Euskal Herriko Goi Paleolito aroko aztarnategi nagusiak zortzi taldetan banatu zituen 1980an, eta horietako batzuk, gainera, beste hainbat taldetan bana daitezke: Bizkaiko Mendebala ([[Enkarterri]]ak batez ere); [[Ibaizabal]]-[[Deba (ibaia)|Deba ibaien]] goi arroak; Bizkaiko eta Gipuzkoako kostaldea; [[Ataun]]-[[Arakil]]; [[Aturri]] Behea eta Lapurdiko kostaldea; [[Haranbeltzeko basoa]] ([[Zuberoa]]).\nAztarnategi multzo horien artean bizileku gehien dituen ingurua Gipuzkoako eta Bizkaiko kostaldea da; bertan zenbait ibairen behe arroak daude Goi Paleolito aroko aztarna ugari dituztenak ([[Gernikako itsasadarra|Gernika]], [[Lea-Artibai]], Deba, [[Urola]], [[Oria]], [[Urumea]] eta [[Oiartzun (ibaia)|Oiartzun]]).\nArtikulu hau ez bada ere arkeologia aztarnategien azterketa zehatza egiteko leku egokiena, ezin aipatu gabe utzi zenbait maila oso interesgarri, horiexek baitira, hain zuzen, euskal Goi Paleolito aroko geruza segida ezaugarriak.\nIparraldeko aztarnategi nagusiak hauek dira: [[Izturitze eta Otsozelaiko harpeak]] (Nafarroa Beherea), [[Gatzarria]] (Zuberoa) eta [[Azkonzilo]] (Nafarroa Beherea).\nIsturitzen garrantzi handikoa da maila segida, Goi Paleolitoaren hasieratik Madeleine aroa artekoa; bertan, aztarna ugari dago (isturiztar [[azagaia]]ak eta [[hagaxka]] apainduak), eta horietako batzuek Europako historiaurreko zenbait garaitako fosil ezaugarritzat hartzen dira. Gatzarriako Goi Paleolito aroko geruzak aroaren lehen herenari dagozkio. Azkonzilon, aldiz, Solutre aldiko maila segida garrantzitsua aurkitu da duela gutxi egindako indusketetan. Iparraldean, aipagarriak dira, bestalde, Lapurdiko kostaldean eta Aturri, [[Errobi]] eta [[Urdazuri]] ibaietako erdi-behe arroetan dauden Paleolito aroko gaien azaleratzeak.\nGipuzkoan aztarnategi ugari dago euskal Goi Paleolito aroaren ikerketan garrantzi handia izan dutenak. [[Aizpitarteko leizeak|Aitzbitarte]] IV. aztarnategia izan zen Gipuzkoan induskatu zen lehen aztarnategia. Aztarnategi honetan Solutrear eta Madelein aldiko gizakiak bizi izan ziren, batez ere. Aitzbitarte III.an egin berri diren ikerketetan Madeleine aldia, [[Solutre aldia]] eta [[Gravette aldia|Gravette aldiko]] aztarnak aurkitu dira. Urola ibaiaren arroan Ekain haitzuloa (Madeleine aldian erabilia, batez ere), [[Erralla]] (Madelein aldikoa hau ere) eta [[Amalda (leizea)|Amalda]] (Gravettear eta Solutrear aldikoa) aztarnategiak dira nabarmenenak. Gipuzkoako Goi Paleolito aroko hirugarren gunea Deba ibaiaren arroan dago: Goi arroan [[Lezetxiki]] eta [[Labeko Koma]] daude, biak Chatelperroniar eta Gravettear aldikoak; behe arroan, berriz, [[Urtiaga]], [[Ermitia]] edo [[Langatxo]], besteak beste, Madelein aldiko bizileku izan zirenak batez ere, eta Ermitiako Solutrear aldiko maila aberatsak dituztenak aurretik. Nafarroako Goi Paleolito aroaren azterketak azken bi hamarraldietan egin dira gehienbat, baina Nafarroaren iparraldea besterik ez da aztertu. Aztarnategi nagusiak hauek dira: [[Berroberria]] (Madeleine aldikoa), [[Alkerdiko leizea|Alkerdi]] (Gravettear aldikoa), [[Abauntz]] (Madeleine eta Solutrear aldikoak), [[Portugain]] (Madeleine aldikoa), [[Hego Mugarduia]] (Gravette aldikoa) eta [[Koskobilo]] (erabat hondatua; Aurignac, Gravette, Solutre eta Madelein aldietako arkeologia mailak zeuden ziur asko bertan).\nAraban Goi Paleolito aroko aztarna gutxi aurkitu dira, eta aurkitutakoak egoera txarrean gainera: [[Arrillor]] haitzuloko Madelein aldiko aztarna erabat hondatua; [[Mairuelegorreta|Mairulegorretako]] karst egituretako zenbait aztarna, zein garaitakoak diren ezin jakin daitekeela; aire zabalean aurkitutako hainbat aztarna Goi Paleolito aroko aldiren batekoak.\nBizkaiko indusketa kopuruak behera egin du azken urteetan. Aztarnategi aipagarrienak [[Bolinkoba]] (Gravette, Solutre, eta Madelein aldietako aztarnekin) eta [[Santimami\u00f1e]] (aurrekoaren arkeologia maila berak dituena) dira. Garrantzi gutxiagokoen edo ikertzen ari direnen artean aipagarriak dira: [[Polvor\u00edn]] (Aurignac aldikoa), [[Antoli\u00f1ako koba|Antoli\u00f1a]] (Madelein , Solutre eta Gravette aldikoa), [[Atxurra (kobazuloa)|Atxurra]] (Solutre eta Madelein aldikoa), [[Lumentza (leizea)|Lumentza]], [[Atxeta]], [[Silibranka]] eta [[Laminak|Laminak II.a]] (Madelein aldikoak, guztiak). Aipagarriak dira, bestalde, [[Kurtzia]]ko kostaldean, [[Sukarrieta]]tik [[Plentzia]] arteko kostaldeko zatiko hainbat bizilekutan ikus daitezkeen arkeologia materialen azaleratzeak.\nTresnen bilakaera eta teknologia aldaketa.\n[[Fitxategi:The entry of the cave of Isturitz.jpg|thumb|ezkerrera|250px |alt=|Isturitzeko leizerako sarrera]]\nGaur egun, aztarna gutxi batzuk besterik ez daude Goi Paleolito aroko gizakiei buruzkoak: harrien eta zenbait materia organikoen aztarnak besterik ez (hezurrak, [[adar (argipena)|adarrak]] eta soinberen [[maskor]]rak, eta egur ikaztuaren aztarnak). Erabiltzen zituzten gainerako tresnak eta armak ezezagunak dira. Hortaz, kulturaren eta jokaeraren inguruko hainbat eta hainbat alderdien azterketarako mugak handiak dira guztiz.\nGarai hartatik gaur egunera iritsi diren tresna gehienak harrizkoak dira. Goi Paleolitoan izugarrizko bizkortzea izan zuten aurreko aroetan erabiltzen ziren tresnagintza teknikek. Bizkortze hori eragin zuten gertakarien multzoari leptolitizazio prozesua (edo tresnei hosto itxura emateko joera) esaten zaio: harri xafla edo mikroxaflazko tresnak nagusitu ziren (aurreko aroetakoak baino luzeagoak, estuagoak eta arinagoak,xafla motakoak), eta era askotako harrizko tresnak sortu ziren hari eskerrak. Harrizko tresneria arindu eta txikiagotu egin zen, oro har. Beraz, tresnak gero eta ugariagoak eta hobeak ziren, eta ondorioz egokiagoak zituzten betekizunetarako. [[Le Moustier]] aldian erabiltzen ziren tresnez gainera (karrakailuak eta ebakigailu horzdunak, eta gutxiago, gutxi landutako ertzak edo bi aldekoak), [[karraka (argipena)|karrakak]], [[beran|gubilak]], zulatzaileak edo bizkardun muturrak, erabiltzen ziren, besteak beste, Goi Paleolito aroan.\nHezurrezko tresnagintzak aurrerabide handia egin zuen Goi Paleolito aroan, Madelein aldian batez ere. Gai organiko ugari erabiltzen hasi ziren (ez bakarrik hezurra) tresnak eta objektu apaingarriak egiteko; gai horien artean aipagarri dira, izan zuten garrantziagatik, [[orein|zerbidoen]] adarrak. Gai inorganikoz landutako apaingarriak ere aurkitu dira, hezurrezko tresnak egiteko erabiltzen ziren teknikekin eginak. Arte mugikorra esaten zaion arte motako aztarnak ere badira.\nPaleolito aroko bizilekuen antzinatasuna aztertzeko prozedura absolutuez gainera ([[Karbono-14 bidezko datazioa|karbono-14]] eta beste batzuk), baliabide tipologikoak erabiltzen dira gehienbat.\nGoi Paleolitoko aldi bakoitzeko harrizko eta hezurrezko tresna sail bat izaten da garai horren adierazgarri, geologian \"[[Fosil gida (arkeologia)|fosil zuzendari]]\" kontzeptua erabiltzen den moduan.\n[[Ch\u00e2telperron]]go punta, esaterako, [[Ch\u00e2telperroniar|Ch\u00e2telperroniar aldiaren]] adierazgarri izan ohi da, sardexkadun azagaiak lehen [[Aurignac aldi|Aurignac aldikoak]], [[Noailles]]ko zulakaitza edo Gravette punta Gravette aldiarenak, ertz lauko harrizko tresnak Solutre aldiarenak eta azagaiak, hagaxkak eta, batez ere, [[arpoi|arrankaziak]] Madelein aldiko faseenak, hurrenez hurren. Dena dela, salbuespenen bat edo beste eginda, aldiaren adierazgarri horiek ez dira behin betikotzat hartu behar, izan ere, egiaztatu ahal izan da tresna asmatu zenetik arkeologia zerrendatik desagertzen den arteko denbora tartea luzeagoa izaten dela ezaugarritzen bide duten aldia bera baino.\nGizakiaren eragina ingurunean.\n[[Fitxategi:Santimamineko Kobako sarrera.jpg|200px|thumb|[[Santimami\u00f1e]]ko sarrera.]]\nGoi Paleolito aroan espezializazioa gero eta handiagoa zen gizakien zenbait jardueratan, harrapatzaile ziren aldetik batez ere. Dena dela, prozesu hori testuinguru zabalean hartu behar da kontuan, hau da, historiaurreko taldeak bizirik irauten ahalegintzen ziren eta izadiko baliabideak eskuratzeko zuten ahalmenaren mende zeuden erabat. Ehiza, [[arrantza]], [[itsaski]]ak harrapatzea, [[barazki]]ak biltzea (fruituak, sustraiak, azalak, hostoak, belarra, abarrak), [[ur]]a gordetzea, harrizko eta hezurrezko lehengaiez hornitzea, eta antzeko jarduerez gainera, lehengai horiek jateko prestatzea, bizilekuak egokitzea, tresnak lantzea, eta abar egin behar izaten zuten garai hartako gizakiek.\nGiza talde horien jardueren espezializazioa Goi Paleolito aroan bizkorra izan zen oso. Bestalde, ez da gauza segurua aldaketa tekniko eta ekonomiko horietara izadiak berak baldintza ekologiko gogorren bidez bultzatu ote zituen; seguruagoa dirudi, dena dela, aztarnategien ingurua ustiatzeko moduaz gero eta ezaupide gehiago zituztela esatea. Goi Paleolitoko ehiztari-biltzaile taldeen espezializazioak zenbait emaitza izan zituen; atal honetan adibide batzuk aipatuko dira. Harrizko tresnagintzari dagokionez, suharra ez beste lehengaiak gero eta gutxiago erabiltzen ziren ([[kuartzita]], [[kuartzo]]a, hareharria, kareharria, burdin harria, erupzio harria); gai horiek, dena dela, Erdi Paleolito aroan garrantzizko gaiak ziren tresnagintzan. Ustiaketa mota berriak sortzeak eta ustiaketarako eremuak mugatzeak kultura desberdinak eta tresnagintza tradizio berriak ekarri zituen ondorioz.\nZeharo aldatu zen hezurrezko tresnagintza (harrizkoa baino askoz gehiago); tresna mota berriak agertu ziren, eta mota bakoitzak bere funtzioa zuen (nahiz eta ez dakigun zehazki zertarako erabiltzen zituzten).\nEspezializazio hori nabarmena izan zen apodunen ehizaren alorrean. Goi Paleolito aroko lehen garaietan aldian adiko ehiza egiten zen, hau da, ehizatuko zen animalia mota, adina edo sexua ez zen aurretik hautatzen: [[bovidae|bobido]] handia ([[bisonte]]a/ [[uro]]a), [[orein]]a ([[elur-orein]]a Ipar Euskal Herrian), [[zaldi]]a, [[sarrio]]a, [[ahuntz]]a eta beste hainbat animalia mota era anarkikoan harrapatzen ziren Aurignac edo Gravette aldietako mailetan. Solutre aldian eta Madelein aldian erabat aldatu zen, ordea, egoera hori: oro har, Goi Paleolito aroko azken aldiko mailetako aztarnen bi herenak animalia mota bakar bati dagozkio eta inguruko biotopoaren araberakoak dira (elur oreina Ipar Euskal Herrian; Hego Euskal Herrian, aztarnategiaren topografia erregularra denetan oreina eta harkaiztsuetan basahuntza/sarrioa). Bestalde, aldi horietan animaliaren sexua edo adina ere kontuan hartzen zirela ikusi ahal izan da (Ekaingo aztarnategian egindako azterketa [[arkeozoologia|arkeozoologikoek]], esaterako, hala adierazten dute).\nDena dela, ehizarako estrategia aldaketa horrek ez zuen segur aski inguruaren gaineko presio ekologikoa handitu; izan ere, ustez, inguru bakoitzean ugarien ziren animalia motak ehizatzean oinarritzen zen estrategia hura. Zenbait animalia motaren desagertzea ingurugiroaren aldaketei dagokiela onartzen da eta ez haien gainean egindako presio ekonomikoaren ondorioz. Itsas soinbera mota askorekin, ordea, ez zen hala gertatu; kostaldeko giza taldeek horrenbeste harrapatu bide zituzten ezen soinberen maskorrak gero eta txikiagoak baitziren Madelein aldian.\nAurkitu diren aztarna arkeologikoen ezaugarriek, ordea, muga handiak dituzte gai honen inguruko interpretazioa egin ahal izateko. Landareak, dirudienez, garrantzi handikoak ziren talde haien elikaduran.\nDena dela, barazki horien aztarnak ongi gorde ez direnez gero, ez dago datu zehatzik Euskal Herrian Paleolito aroan zenbat landareki hartzen zen jakiteko.\nKultura ereduak.\n[[Fitxategi:Ekainberriko zaldiak.jpg|thumb|ezkerrera|[[Ekain (leizea)|Ekainberriko]] zaldiak]]\nGoi Paleolito aroko giza taldeen kultura jokabideak ezin dira zehaztu arestian aipatu diren arazo berarengatik, kontserbazio arazoengatik alegia. Denborak ez ditu errespetatzen, oro har, egurrezko edo harri bigunezko aztarnak, eta are gutxiago garai hartako taldeek izan zituzten kulturaren alderdi aldakorragoak ([[hizkuntza]]k, ohiturak, errituak, pentsamendua, mitoak, estetika edo [[musika]]). Kulturaren alderdi horiek, bestalde, behin eta berriz agertu dira Goi Paleolito aroaz geroztiko giza talde guztietan.\nKultura jokaeretan mendez mende irauten duen tresna edo egitura bat erabiltzen denean bakarrik eduki daiteke jokaera horiek ezagutzeko aukera. Gaur egun gizarte \"primitibo\" deituetatik jasotzen diren zeharkako etnografia lekukoetan oinarritutako iritziak uste hutsa dira, funts gehiago edo gutxiagoko usteak.\nHizkuntzari dagokionez, Goi Paleolitoko gizakien ([[Gizaki|Gizaki Modernoak]] esaten zaie) hezurren eta ahoko eta faringeko zati bigunenen itxuraren arabera ondoriozta daiteke garai hartan ebakera osoko hizkuntza erabiltzen zutela; dena den, ez da ezagutzen hizkuntzaren inguruko zehaztasun gehiagorik. Euskal Herriari dagokionez, [[euskara]]ren oinarri historikoak garai hartakoak direnik esateko ez dago daturik, zenbait ikerketen arabera, ordea, badirudi historiaurre girokoa dela euskararen jatorria.\nBada garai hartako giza taldeen kulturaren inguruko ezaugarri bat gutxi ezagutzen dena, musika hain zuzen; Isturitzeko aztarnategian (Gravette aldikoa), esaterako, hezurrezko [[txirula]] txiki batzuk aurkitu dira.\nEuskal Herrian ez da aurkitu Goi Paleolito aroko ehorzketarik, baina garai hartako lan artistikoetan oso ondo agertzen da orduko pentsamenduaren eta estetikaren unibertsoa. [[Labar artea|Labarretako artea]] lan honetako beste atal batean aztertuko da zehatz mehatz; atal honetan, beraz, arte mugikorraren aipamena besterik ez da egingo.\nMateria organikozko (hezurrak eta adarrak) edo inorganikozko (harria, batez ere) euskarri askeetan lantzen zen arte mota hori. Euskal Goi Paleolito aroan gero eta garrantzi handiagoa izan zuten gauzaki horietan grabatzen ziren irudi figuratiboek eta eskematikoek. Aurignac aldian ez zuten garrantzirik izan ia, baina Erdi eta Goi Madelein aldian irudi gehiago eta teknika hobeaz egin ziren; hala erakusten dute, esaterako, Isturitzeko aztarnek (Bolinkoba, Santimami\u00f1e, Urtiaga, Ekain, [[Torre (leizea)|Torre]] edo [[Bourrouilla]]ko aztarnak ere aipagarriak dira, besteak beste). Oro har, irudi artistikoak funtzio zehatza duten gauzakietan agertzen badira ere (hagaxkak, azagaiak, mailuak, makil zulatuak, etab.), aurkitu dira zenbait objektu helburu estetikoen arabera eginak bide direnak.\nAztarna antropofisikoak.\n[[Fitxategi: Pointe MHNT PRE2010.0.7.2 fond.jpg|thumb|250px |alt=|Azagaia punta ([[Izturitze eta Otsozelaiko harpeak]], Okzitaniako Tolosako Museoa)]]\nOntzat hartu izan da Europako mendebaleko Goi Paleolito aroko gizakiak tipo modernokoak zirela (lehen [[Cro-Magnon]] esaten zitzaion). Euskal Herrian bildu diren datuek, ordea, ez diote datu handirik eransten Erdi Paleolito = Neanderthal versus Goi Paleolito = moderno dikotomiaren eztabaidari.\nUrtiagako D mailako (Madelein aldi aurreratua) aztarnen inguruko eztabaida datazio absolutuen bidez argitu da duela gutxi; horren arabera Urtiagako [[burezur|garezurraren]] aztarnak [[Kalkolito]] arokoak dira, lehen uste zena baino geroagokoak alegia.\n[[Gatzarria|Gatzarriako]] (Zuberoa) aztarnategiko Cbci-Cbf mailan (Antzin Aurignac aldia), giza hagin bat aurkitu da. Beraz, aipatutako aztarna horien guztien arabera Euskal Herrian Goi Paleolito aroko giza aztarna gehienak Isturitzeko (Nafarroa Beherea) aztarnategian aurkitu dira. Haitzulo horretan ([[Emmanuel Passemard|E. Passemardek]] eta [[Ren\u00e9 de Saint-P\u00e9rier|R.]] eta [[Suzanne-Raymonde de Saint-P\u00e9rier|S. de Saint-P\u00e9rierrek]] indusi zuten, hurrenez hurren) ehunen bat gizaki aztarna topatu dira; aztarna horiek bederatzi multzotan banatu ohi dira, kronologikoki aldi desberdinei dagozkienak, Aurignac aldi tipikoa, Gravette, Solutre eta Madelein aldiak hartzen dituztenak.\nAipagarria da, bestalde, giza aztarna horien artean garezur eta [[baraila|masailezur]] kopurua handiagoa izatea beste hezur luzeagoak eta giltzadurak baino, azken horiek baitira ondoen irauten duten giza hezurrak (dena dela, kopuru desberdintasun horretatik ezin atera daiteke ondoriorik, izan ere, indusketetan argi eta garbi gizakien aztarnak zirenak soilik jaso ziren segur asko).\nIsturitzeko aztarnategian aipatzekoa da bildutako zenbait giza aztarna erabilita daudela.\nDuela gutxi egindako azterketa baten arabera ikusi da gizaki hezur horiei haragi puskak kendu eta manipulazioak egin zitzaizkiela, irudiak grabatu, esaterako. Azterketa horretan bertan bi hipotesi aipatzen ziren: [[kanibalismo]]arena batetik, elikatzeko edo errituetarako egiten zena, edo ehorzketa unean gorpuari haragia kentzen zitzaionaren hipotesia bestetik.\nLezetxikiko III. mailan aurkitutako Neanderthal motako haginek azterketa sakona beharko lukete. Izan ere, maila hori Antzin Aurignac aldiari dagokiola baieztatu ezkero, arestian aipatutako dikotomia klasikoaren kontrako aurkikuntza berria izango genuke esku artean.\nKanpo estekak.\n[[Kategoria:Euskal Herriko historiaurrea]]\n[[Kategoria:Goi Paleolitoa]]"}
{"id": "396453", "revid": "512", "url": "https://eu.wikipedia.org/wiki?curid=396453", "title": "Protobulgariar", "text": "Protobulgariarrak edo bulgar izenarekin ezagututakoak (baita \"huno-bulgarrak\" ere) VII. mendean Estepa Pontikoan eta Volga ibaiaren arroan bizi zen herri erdi-nomada bat izan zen. Etnikoki Oghur hizkuntzako turkiarrak zirela uste da, jatorri eszitiar-sarmaziarreko eta alanoko zenbait elementu gehituta. Eztabaida dago ea protobulgariarren elementu sarmaziar horiek turkiar sarmaziartuen ondorio ala sarmaziar turkiartutako ondorio diren. Bestalde, talde honek Eurasiako estepan zehar mendebalderantz izan zuen migrazioan beste talde etniko batzuk integratu zituen bere baitan.\nJatorriz Asia erdialdeko nomadak ziren, baina VII. mendean sedentario bihurtu ziren, Estepa Pontikoan Bulgaria Handia sortuz. 668. urtean Khazar Inperioan sartu ziren. 680an Asparukh khanak Eszitia Txikia konkistatu zuen, Mesiarako bidea irekiz, eta Lehen Bulgariar Inperioa ezarri zuen. Hiru mende geroago, X. menderako, inperio hori eslaviartuta zegoen.\n670. urtearen inguruan Volga ibaiaren arroan beste estatu bat sortu zuten protobulgariarrek, Volgako Bulgaria. Protobulgariar hauek XIII. mendera arte mantendu zuten haien nortasuna eta Mongolen Inperioaren lehen erasoari eutsi zioten 1223an. Hala ere, azkenean azpiratuak izan ziren eta haien hiriburua, Bolghar, mongolen Urrezko Hordaren hiri nagusietako bat bihurtu zen. Geroago, Volgako tatariar bihurtu ziren eta gaur egungo Tatarstan osatu zuten."}
{"id": "396454", "revid": "1982", "url": "https://eu.wikipedia.org/wiki?curid=396454", "title": "Bulgar", "text": ""}
{"id": "396455", "revid": "1982", "url": "https://eu.wikipedia.org/wiki?curid=396455", "title": "Bulgarrak", "text": ""}
{"id": "396458", "revid": "15795", "url": "https://eu.wikipedia.org/wiki?curid=396458", "title": "Tartariar", "text": ""}
{"id": "396459", "revid": "1982", "url": "https://eu.wikipedia.org/wiki?curid=396459", "title": "Krimeako tartariar", "text": ""}
{"id": "396462", "revid": "1519", "url": "https://eu.wikipedia.org/wiki?curid=396462", "title": "Gatzarria", "text": "Gatzarria (iturri batzuetan, Gotzaria) Zuberoan dagoen kobazuloa da, Z\u00fcharako Hargagne mendian dagoena. Lehenengo indusketak Georges Laplacek 1950eko hamarkadaren amaieran eta 1976 artean egin zituen.\nAurkikuntzak.\nGatzarriako aztarnategiko Cbci-Cbf mailan (Antzin Aurignaciar aldia), giza hagin bat aurkitu zuten. Beraz, aipatutako aztarna horien guztien arabera Euskal Herrian Goi Paleolito aroko giza aztarna gehienak Isturitzeko (Nafarroa Beherea) aztarnategian aurkitu zituzten. Haitzulo horretan (E. Passemardek eta R. eta S. de Saint-P\u00e9rierrek indusi zuten, hurrenez hurren) ehunen bat gizaki aztarna topatu dira; aztarna horiek bederatzi multzotan banatu ohi dira, kronologikoki aldi desberdinei dagozkienak, Aurignaciar aldi tipikoa, Gravettiar, Solutrear eta Magdaleniar aldiak hartzen dituztenak.\nProtoaurignaciar, Ch\u00e2telperroniar eta Mousteriar aroko aztarnak ere baditu.\nAipagarria da, bestalde, giza aztarna horien artean garezur eta masailezur kopurua handiagoa izatea beste hezur luzeagoak eta giltzadurak baino, azken horiek baitira ondoen irauten duten giza hezurrak (dena dela, kopuru desberdintasun horretatik ezin atera daiteke ondoriorik, izan ere, indusketetan argi eta garbi gizakien aztarnak zirenak soilik jaso ziren segur asko)."}
{"id": "396463", "revid": "77706", "url": "https://eu.wikipedia.org/wiki?curid=396463", "title": "Georges Laplace", "text": "Georges Laplace (Paue, 1918ko abuztuaren 13a - \"ibidem\", 2004ko irailaren 21a) frantziar arkeologoa izan zen, Europako Goi Paleolitoan aditu nagusietako bat eta Euskal Herriarekin harreman estua izan zuena. 1950eko hamarkadan metodologia arkeologikoa sakonki berritu zuen, indusketa sistema (koordenatu kartesiarrekin) eta aztarna arkeologikoen analisi metodoa (Tipologia Analitiko Estrukturala) garatuz; biak ala biak gaur egunean indarrean dirautenak.\nDatu biografikoak.\nAma jostuna eta aita trenbideko langilea zituen, ateoak eta ezkertiarrak. Gazte zelarik eskaut talde laikoetan gogotsu aritu zen, tartean Euskal Herrian eginiko kanpalekuetan. Oinarri hauek bizitza osoko ibilbidearen ildoa markatu zioten.\n1938an maisu titulua atera zuen; bere lehen destinoa Eskiula (Bearno-Zuberoa) izan zen, 20 urte zituela. 1939an mobilizatua izan zen, baina kontzientzia eragozlea zenez, Mont Ventoux-eko Meteorologia Zerbitzura bideratu zuten; han mendiko aktibitateetan trebatu zen. Bigarren Mundu Gerran, 1939-40 artean nazien kontrako kanpainan parte hartu zuen eta, desmobilizatu ostean, maisutzara itzuli zen: lehenik Dieulefiten, gero Eskiulan eta ostean Munei\u00f1en. Baina Vichyko erregimenaren aurka zegoenez, naziek ezarritako Derrigorrezko Lan Zerbitzuari uko egin zion eta honek lanean arazoak ekarri zizkion. 1941-42 artean gartzelaratua izan zen.\nUriageko Elitezko Koadroen Eskola Militarrean sartu zen; baina hau ere Vichyko errejimenaren kontra ari zenez, 1942an itxi zuten. Eskolako arduradunak Erresistentzian sartu ziren, eta baita Laplace ere; eskaut denboran eginiko kontaktuak oso baliagarriak egin zitzaizkion. 1943an \"\u00e9quipe volante\" direlakoak sortu ziren, makiei trebakuntza militarra eta babesa emateko; Laplace formatzaileetako bat izan zen. Hortaz gain, \"corps francs\"-en buruzagia zen, frankotiratzaileen eta frantziar partisanoen kargu. 1945era arte Erresistentziarekin lotutako misioetan aritu zen, \"Lemoine\" eta \"P\u00e8lerin\" ezizenekin. Frantziaren askapena eta Alemaniarekiko gerra amaitzean, Armada erregularrean sartu zen teniente modura, 1947an lizentziatu arte. Orduan erreserbara pasatu zen, eta honi esker ikasketekin jarraitzeko erraztasunak lortu zituen (azterketa bereziak adibidez).\nHastapenak eta metodo kartesiarra.\nLehen arkeologia kanpo-lana 1947ko irailean egin zuen: Montmaurineko harrobiko indusketetan parte hartu zuen, Louis M\u00e9roc-en zuzendaritzapean. Azken hau, ogibidez abokatua, Laplaceren irakaslea zen Tolosako Unibertsitatean, eta hiri horretako \"Soci\u00e9t\u00e9 Meridionale de Sp\u00e9l\u00e9ologie et de Pr\u00e9histoire\" (SMSP) elkartearen sortzaileetako bat. Hile berean, Laplacek Olha II izeneko aterpean (Kanbo) aztarnategia aurkitu zuen, Olha I aztarnategi famatuaren gain aldean (1913-1919 artean Emmanuel Passemardek ikertutakoa).\n1947ko urrian Laplace Ossau bailaran prospekzioan aritu zen Jose Miguel Barandiaranekin; Gorostiarriko mairubaratza elkarrekin industu zuten. Aurrerantzean harremana mantenduko zuten, haien pentsakera desberdinen gainetik.\n1948an, erreserbako teniente bezala, bere agindupeko soldaduekin Ossau bailaran prospekzio arkeologiko intentsiboan aritu zen. Urte honetan, indusketetan aztarnak geografikoki kokatzeko koordenatu kartesiarren metodoa garatzen hasi zen, M\u00e9roc irakasleak 1930eko hamarkadan hasitako sistemaren gainean. Hain zuzen ere, kuadrikulak lehenago ere erabiliak izan ziren (aintzindarietako bat JM Barandiaran bera izan zelarik) baina intuitiboki, ez sistematikoki. Laplacek 1948ko ekainean erabili zuen sistema hau estrainekotz, Tute de Carrelore kobazuloan (Lurbe); aztarnategi horren informazioarekin bere lehen idazlana argitaratuko zuen. 1949an, baita ere, Olhako aterpeko (Kanbo) lanak hasi zituen; urte horretan zundaketak (Mouster Aroko tresna eta hezurrak aurkituz), eta indusketak 1953tik 1961 arte.\n1950eko udaberrian, Etxeberriko karbe ezagunean (Gamere-Zihiga) Bouillon, Capdevielle, Dupuis eta Rekalt ikertzaile zuberotarrek galeria berriak aurkitu zituzten. Hurrengo egunetan sektore berri hau ikustera etorri ziren Maule, Oloroe eta Paubeko espeleologoak (tartean Pierre Boucher mauletarra, eta Laplace bera); esplorazio lan honetan aurkitu zuten bertako labar-artea.\nIkusten denez, Laplaceren hastapenak espeleologia taldeen baitan izan ziren; gero espezializatu bazen ere, harpe-ikerzaleekiko harremana mantendu zuen, hala nola 1952an, Lepineux leizean, Marcel Loubens erreskatatzeko lanetara bildu zenean: -80 metrotako sakoneran ohatilaren kablea libratzeko lanetan aritu zen Pierre Boucher eta Michel Bouillonekin batera, eta Haroun Tazieff zintzilik zela gindaxa hondatu zenean, kablea eskuz altxatzen.\nTipologia Analitiko eta Estrukturala.\nLaplaceren ikerketa eremu nagusia paleolitoko aztarnategiak izan ziren. Lan hauetan zehar ezarri zituen etorkizunean berebiziko garrantzia hartuko zuen analisi metodoaren oinarriak: Tipologia Analitiko eta Estrukturala, bere ezaugarrien analisi hierarkizatuaren arabera multzoak osatzen dituen harrizko tresnen sailkapena.\nBistan denez, Etxeberriko aurkikuntzaren ostean, aztarnategi honek bere indarren zati handi bat hartu zuen. 1952 arte bere ikerketa nagusiak hementxe burutuko zituen: beste esploratzaileek aurkitutako hainbat material aztertu zituen, eta labar-artea sakon estudiatu zuen, \n1950era itzuliz, urte hartan Mauleko Espeleologia Taldeko kide batzuk (Boucher, Bouillon eta Araneder anaiak) Sasiziloaga izeneko haitzuloan, Ozaze-Z\u00fcharako lurretan, labar-artea aurkitu zuten. Laplace izan zen artelanak aztertu zituen lehena. Gainera urte berean, Arbailetako beste zenbait kobazulotako aztarnategietaz arduratu zen: Gatzarria (Ozaze-Z\u00fchara) eta Harregi karbea (Altz\u00fcr\u00fck\u00fc). Basab\u00fcr\u00fcan, berriz, \u00dcztarbe (Larraine) aztertu zuen, eta beste arkeologoekin batera (Duperier, Barandiaran eta Oskoz) inguruko Ilbarritz, Mouligna, Xaxi\u00f1o eta Bidarte aztarnategiak ikuskatu zituen.\n1953ko udaberrian, Aljeriako Gobernuarentzat prospekzioan aritu zen Tarf eskualdean, eta indusketak egin zituen Constantine eskualdean (Fa\u00efd Souar, A\u00efn Hanech eta beste). Udan bueltatu zenean, Olhako indusketetan parte hartu zuen eta Barandiaranekin batera Etxeberriri buruzko argitalpena prestatzen jardun zuen; Barandiaranek Sarako Lezia eta Urio kobazuloetako aztarnategiak erakutsi zizkion. Hurrengo urtean Pirinio Atlantikoetako Monumentu Historikoen Komisioaren kide izendatu zuten, eta berriz Aljeriara itzuli zen: indusketak Mansourah, Sidi Roess Mehta eta Fa\u00efd Souar aztarnategietan egin zituen. Han erakunde zientifikoetan ardura nagusiak zituzten espezialistekin harremana egin zuen. Gainera, Louis M\u00e9rocekin batera, aurreko urteetan garatutako indusketa sistema kartesiarra argitaratu zuen, eta Tolosako Natura Historia Museoaren historiaurre saila berrantolatu zuen.\nDirulaguntzei esker, 1954an eta 1955ean bere ikerketa-eremua Tunisiara ere zabaldu zuen. Han, materialismo dialektikoan oinarriturik, tresna litikoen tipologia lantzeko aukera izan zuen; gainera, arkeologoen artean giro adeitsuagoa aurkitu zuen, metropoliko lehia \"basatiaren\" aldean. Izan ere, orduko frantziar komunitate arkeologikoak ez zuen ondo hartu Laplace proposatzen ari zen tipologiaren unibertsaltasuna (aldaera lokalen berezitasunendako balio ez zuela egozten zioten); baina, zati handi batean, kritiken azpian Laplaceren ideologia marxistaren arbuioa zegoen.\n1955 eta 1956ean, Barandiaran, Boucher eta Laplace Otsozelaia / Hariztoi kobazuloan lanean aritu ziren, aztarna musteriarrak eta neolitikoak aurkitu zituztelarik. Gainera, Laplacek labar-arte berria lokalizatu zuen erdiko solairuko galeria batean. Erberuako sifoia urpetik gainditzen ere saiatu zen, atzean ustez zeuden galerietara sartzeko asmoz; baina ez zuen lortu.\n1956ean Laplace Erromako \"\u00c9cole Fran\u00e7aise \"ko kide bihurtu zen. Sasoi horretan Laplace Afrika Iparraldeko eta Italiako aztarnategien parekotasunak aztertzen ari zen. Eskolan sartzearekin batera, bere tipologia fintzeko aukera izan zuen, Ameriketan eta Erresuma Batuan kezka bera zuten espezialistekin sintonian. Gainera, Italian atzerriko espezialistekiko zegoen adeitasun handiari esker, Laplacek elkarren etsaiak ziren arkeologoen bildumak aztertzeko aukera izan zuen (italiar batentzat ezinezkoa zena). Hauxe izan zen bere metodoak Italian izan zuen arrakastaren gakoetako bat. Eztabaidarik ez egoteko beste arrazoi bat: Italian tipologia arloko hutsunea zegoen, eta Laplacerenak hutsune hori bete zuen. Italiako urte hauetan Marie-Henriette Jauretxerekin dibortziatu zen, Delia Brusadin-ekin ezkontzeko; hau ere arkeologoa, eta Italian museo-kontserbatzaile.\nBestalde, 1957tik aurrera, \"Homo sapiens neandertalensis\" osteko industria konplexuen sorrera eta garapena azaltzeko hipotesi bat ere garatu zuen: Europako Goi Paleolitoko harrizko tresna txiki mota desberdinek Mouster aro amaierako oinarrizko tresna mota polimorfiko bakarretik zetozketen.\nErroman Palazzo Farnesen (\u00c9cole Fran\u00e7aiseren egoitzan) lehen arkeologo izatera ailegatu bazen ere, 1958an Frantziara itzuli zen. Egoera zailean gainera: han ia bakarrik aurkitu baitzen bere teoriak aurrera eramateko. 1960ean, Louis M\u00e9rocekin tirabira izan zuen, Grotte des Abeillesen egindako lanen argitalpenen kontura; harrezkero, M\u00e9rocek ez zuen gehiago gonbidatu Montmaurineko indusketetara. 1961ean Gatzarriako aztarnategiaren indusketari ekin zion eta Arbailako harpe honetan urteroko kanpainak egingo zituen hamabost urtez, 1976ra arte. Bertatik datu multzo garrantzitsua atera zuen, Erdi Paleolitotik hasita, Goi Paleolitoko lehen konplexu industrialetara arteko sekuentzian.\n1960eko hamarkadan, historiaurreko arkeologiara aplikatutako matematikei edo estatistikei buruzko eztabaidak ugaritzen hasi ziren. Testuinguru horretan, Laplaceren tipologia analitikoarekiko interesa sortu zen Italiako, Espainiako, Alemaniako, Suitzako eta Txekiako hainbat ikerlari gazteen artean. 1968an Laplacek Arudin (Bearno) ikerketa zentro propioa sortu zuen, eta bere teoriek Frantzian ere interesa pizten hasi ziren; horren eraginez, bere presentzia gero eta ohikoagoa bihurtu zen mundu akademikoan.\nHurrengo urteetan jarduera akademikoen ugaltzeak gero eta denbora gehiago kendu bazion ere, Laplacek ez zituen kanpo lanak utzi: 1972an Olha II aztarnategira itzuli zen, urak aztarnategia hondatzen ziharduelako; eta han urjentziazko indusketak burutu zituen 1977ra arte. 1978an, berriz, Erberuako esplorazioa antolatu zenean, Laplace ikertaldearen burua izan zen. Eta erretiroa hartu ostean ere, Gaztelu mendixkako lurpeko sarean jarraitu zuen: 1984ean Izturitzeko koban, Ignacio Barandiaranekin batera, Gela Handiko zutabeko behe-erliebeak berraztertu zituen, haien interpretazioa eguneratuz.\nDenborarekin, Laplaceren Tipologia Analitiko eta Estrukturalak ibilbide propioa egin du, egilea bera gainditzeraino. Bere sistema hau material litikoez harantzago heda daitekeela ikusi da eta, Laplace 2004an hil ostean ere, hezur aztarnak, estratigrafia edo ornodun handien ustiakuntza bezalako sistema desberdinak aztertzeko erabili izan da.\nLaplaceren ibilbide zientifiko atipikoa.\nLaplaceren ezaugarri nagusienetakoak autoritate argumentuaren ukazioa eta teoriak eten gabe errebisatzea izan ziren: \"Zalantzarik gabe, gure idea zientifikoen multzoa adierazten duten teoriak ezinbestekoak dira zientzia adierazteko (...) Baina teoria eta ideia hauek ez dira inondik inora egia aldaezina, eta beraz beti prest izan behar gara haiek uzteko, aldatzeko, errealitatea azaltzen ez duten heinean\". Bestalde, hierarkia akademikotik eta metropolietatik urrun mantendu zen, bere karreraren zatirik handiena Biarno inguruan bertan eginez.\nLaplacek amateur / profesional kontzeptuekiko jarrera aldatu zuen urteetan zehar. Bere ibilbidea elkarte zientifiko amateurretan hasi zuen: 1947 inguruan SMSPPO, eta 1948an \"Soci\u00e9t\u00e9 Pr\u00e9historique Fran\u00e7aise\" (SPF). Baina 1949an, arkeologoen prozedurak hobetu beharra aldarrikatu zuen, amateurismoaren kontra eta profesionaltasunaren alde agertuz. Hitza hitz, 1950ean \"Centre National de la R\u00e9cherche Scientifique\" erakundean (CNRS) alboko ikerlari bezala sartu eta maisutzan eszedentzia eskatu zuen; 1951ean, elkarte zientifiko gehienekin hautsi zuen. Ez guztiz halere: 1953an Paubeko \"Soci\u00e9t\u00e9 des Arts, Lettres et Sciences\"-ean sartuko baitzen, eta eskualdeko SPF-ko kideen bilerak bultzatu zituen. 1961ean doktore-tesia aurkeztu zuen, Europako aurrehistoria industria litikoaren ikuspegitik aztertuz, tartean Euskal Herri inguruko hainbat aztarnategitakoa. 1966ean, Alberto Brogliorekin batera, tipologia analitikoan oinarritutako ikertalde bat bultzatzen hasi zen. Ordurako, Laplaceren jarrera nabarmen aldatua zen, zenbait arkeologo \"profesionalen\" prozedura \"amateurrak\" kritikatzeraino.\n1968an, bere tipologia analitikoaren lehen eguneraketa egin zuen eta CNRS-en Ikerketa Maisu mailara igo zen. Honek ikerketa lerroak aukeratzeko, dirua bilatzeko eta proiektuak zuzentzeko askatasuna ekarri zion: ahalmen hori bere ikerketa zentro propioa eratzeko erabili zuen. Arudiko Udalak utzitako XVIII. mendeko etxe batean \"Centre de Palethnologie Stratigraphique Eruri\" eratu zuen, erreferentziazko ikerketa-zentru famatua izatera ailegatuko zena. 1969tik aurrera urteroko bilerak antolatu zituzten bertan tipologia analitikoari buruz, Nazioarteko Tipologia Lantalde bat osatuz eta 1973tik aurrera \"Dialektik\u00ea. Cahiers de typologie analytique\" aldizkaria argitaratu zuten. Laplacek 1983an erretiroa hartu bazuen ere, 1989ra arte urteroko mintegi hauek antolatzen eta aldizkaria argitaratzen jarraitu zuen. Arudiko ikerketa gunea atipikoa izan zen: orduko arkeologiaren antolakuntza autoritarioaren aldean, talde-lana eta norbere kabuz pentsatzeko askatasuna bultzatzen baitzuen.\n1969an, Laplace Lyoneko \"Centre de Pal\u00e9ontologie Stratigraphique\"-ren partaide ere bihurtu zen, eta kolaborazioa 1974ra arte mantendu zuen, orduan kargu hartu baitzioten bere kasa ibiltzeko joerarengatik. 1971ean, bere Tipologia Analitikoaren bigarren eguneraketa argitaratu zuen eta Paueko eta Aturrialdeko Unibertsitate sortu berrian irakasten hasi zen. 1974ean, Morellan (Castell\u00f3) \"I Coloquio Internacional de Prehistoria\" gidatu zuen; Francoren diktadurako paleolitisten panorama atzeratuan bilera hau astindu handia izan zen. 1978an, CNRS-ean Ikerketa Zuzendari bihurtu zutenean, Laplaceren kritika oraindik gehiago zorroztu zen: \"Ikerketa egiten duten instituzioak hierarkia astun, menperatzaile batek zuzenduak daude; hau hierarkia sozialaren islada da, hierarkia erlijiosoaren eta Erdi Aroko instituzio unibertsitarioen oinordekoa (...) zeinak eskuarki berritasuna ukatzen eta gogogabetzen duen, hartaz jabetzeko esperantzan onartzen ez duenean behintzat. Horiek al dira zuk aipatutako profesionalak?\".\n1983an, Laplace Ohorezko Ikerketa Zuzendari izatera pasatu zen CNRSean, eta erretiroa hartu zuen. Halere 1983, 1985 eta 1986an Euskal Herriko Unibertsitatearentzat mintegiak eman zituen Gasteizen. 1999an Frantziako Gobernuaren aldetik Ohorezko Legioaren Zaldun izendapena jaso zuen, bere bizitzako ibilbideari aitortza gisa; handik bost urtera hil zen.\nEuskal Herriarekin harremana.\nLaplacek bere burua biarnes, iberiar-akitaniar, agot eta euskalduntzat zuen. Izan ere, bere ibilbide profesional, zientifiko eta pertsonalaren zati handi bat gure inguruan eman zuen: beti Bearnon bizi izan zen, lehenik Juransonen eta 1963tik aurrera Coarrasan (Zuberoatik kilometro gutxira).\n1946an lehenengotz ezkondu zen, Marie-Henriette Jauretxe gaztelera irakaslearekin; lehen idazlanak, hain zuzen ere, Laplace-Jauretche abizenekin sinatuko zituen. Arkeologia ogibide bihurtu baino lehen Eskiula herri euskalduneko maisua izan zen. 1948rako Jose Miguel Barandiaranen Ikuska (Institut Basque de Recherches) elkarteko kidea zen, eta elkarte honetan Espeleologia Sailaren ardura eraman zuen Jesus Elosegi Irazustarekin batera; gainera Ikuskak erbestean (Baionan) eginiko lehen kongresuetan parte hartu zuen. Sasoi beretsuan \"Eusko Jakintza\"ren kidea ere izan zen. 1963an Aranzadi Zientzia Elkarteko kidea bihurtu zen. Euskal Herriarekiko atxikimendu maila adierazten duen azken anekdota bat 1974 urteko gutun batean aurki dezakegu, non zientzialarien independentziaren aldeko frantsesezko aldarri sutsu bat \"Gora askatasuna!\" euskarazko hitzekin amaitu zuen."}
{"id": "396464", "revid": "56334", "url": "https://eu.wikipedia.org/wiki?curid=396464", "title": "Ren\u00e9 de Saint-P\u00e9rier", "text": "Ren\u00e9 de Saint-P\u00e9rier, Poillo\u00fce de Saint-P\u00e9rierreko kondea, (Chambord, 1877ko abuztuaren 18a - Morigny-Champigny, 1950eko irailaren 12a) frantziar arkeologoa izan zen, Goi Paleolitoan aditua.\nGatzarria eta Izturitze eta Otsozelaiako leizeak induskatu zituen. 1922an Lespugueko venusa topatu zuen, Garona Garaiko izen bereko herrian."}
{"id": "396465", "revid": "105290", "url": "https://eu.wikipedia.org/wiki?curid=396465", "title": "Baraila", "text": "Baraila, masailezur edo barailezur ahoaren gainean eta azpian dauden eta hortz-haginak ezartzen diren bi hezur arkuetako bakoitza da eta baita hainbat intsekturen ahoko kideko piezak ere.\nBi zati ditu: goi baraila eta behe baraila eta baita bi alde ere: barnekoa eta kanpoaldekoa."}
{"id": "396466", "revid": "56334", "url": "https://eu.wikipedia.org/wiki?curid=396466", "title": "Masailezur", "text": "Masailezurra errai-aurpegiaren hezurretako bat da; hau da, aurpegiko hezur bat da. Bikoitia, pneumatikoa, motza eta forma irregularrekoa da. Batetik, 5 aurpegi dituela esan genezake: betzuloko aurpegia, aurreko aurpegia, loki azpiko aurpegia, sudur-barrunbeko aurpegia edo barruko aurpegia eta ahosabai aurpegia edo beheko aurpegia. Bestetik masailezurraren atalak 4 izango lirateke: bekoki-irtengunea, masaialbo-irtengunea, ahosabai-irtengunea eta hortz-irtengunea.\nHezur pneumatikoa izanda, barruan mukosaz estalita eta airez beteta dagoen barrunbe bat dago, sinu maxilarra izenekoa. Haren hanturak sinusitisa eragiten du, muki edo material purulentoa pilatuz.\nAurpegiaren erdian dago, bekoki hezurraren eta etmoidesaren azpian, hain zuzen ere. Hezur horiekin artikulatzen da, eta beste aldeko goiko masailezurrarekin (kontralaterala), masailalbo hezurrarekin, malko-hezurrarekin, sudur hezurrarekin, vomerrarekin, ahosabai hezurraren zati horizontalarekin eta beheko sudur-maskorrarekin.\nDeskribapena.\nBetzulo aurpegia.\nBetzuloaren zorua osatzen du eta itxura karratua du. Bertan desberdintzen diren egiturak honakoak dira:\n- Erdialdeko ertza: betzuloaren erdialdeko horma osatzen duten hezurrekin bat egiten du.\n- Betzulo azpiko ertza: betzuloaren zoruaren aurreko ertza da. Erdialdetik bekoki-irtengunearekin jarraiera du.\n- Zoruaren atzeko muga betzulo-artekan amaitzen da.\n- Betzuloaren alboko ertzaren atzeko zatiak ere betzulo-artekarekin jarraiera du. Alboko ertzaren aurrealdetik alborantz masailalbo- irtengunea proiektatzen da.\n- Betzulo azpiko ildoa eta kanala: betzulo azpiko ildoa betzuloaren atzealdetik aurrerantz bideratzen den ildo bat da. Ildo hau zorua zulatu eta masailezur barrura sartzen den betzulo azpiko kanalarekin jarraitzen da. Kanal hau masailezurraren aurreko aurpegian dagoen betzulo azpiko zuloan amaitzen\nAurreko aurpegia.\nErdialde\u2014behealdetik beste aldeko masailezurrarekin lotzen da, albotik masailalbo hezurreraino luzatzen da.\n- Betzulo azpiko zuloa: izen bereko nerbio eta odol hodien pasabidea.\n- Betortz-hobia: betzulo azpiko zuloaren eta ebakortzen erroek eragiten dituzten aztarnen artean kokatzen da. Bertan txertatzen da aho-ertzaren gihar jasotzailea.\n- Sudur-muxarradura: bi aldetako hezurrek bat egitean madari itxurako irekigunea osatzen dute.\n- Aurreko sudur-eztena: Madari itxurako irekigunearen behealdeko irtengunea da. Kartilagozko sudur-trenkadaren lotunea da.\nLoki azpiko aurpegia.\nBertan atzematen dira:\n- Masailalbo-irtengunea: hiruki itxura du eta masailalbo hezurrarekin giltzatzen da.\n- Masailezurraren tuberositatea: borobiltsua eta ganbila da. Masail-sinuaren atzeko horma da. Hortz-zulotxoak nabari zaizkio goi-atzeko hortz-arteria eta nerbioentzat.\nSudur-barrunbeko aurpegia.\nSudur-barrunbearen alboko horma osatzen du. Bertan ageri dira:\n- Masail-hiatoa: masail-sinuaren irekigunea. Ahosabai- hezurraren xafla zutak, etmoidearen gako itxurako irtenguneak eta beheko sudur-maskorrak hiatoa txikitzen dute.\n- Ahosabai-ildo nagusia: ahosabai-hezurrarekin bat egiten duen eskualde lauan goitik beherantz eta atzetik aurrealderantz doan ildoa da. Bertatik ahosabai-nerbio nagusia eta beheranzko ahosabai-arteria igarotzen da.\n- Malko-ildoa: masail-hiato eta bekoki-irtengunearen artean dagoen sakonunea da, bere goiko irtengunea betzuloan dagoen malko-muxarradura da. Behekoa masailezurraren sudur- barrube aurpegian dago.\n- Maskor-gangarra eta etmoide-gangarra bekoki irtengunea baino zerbait beherago eta barnealdetik atzematen dira\nAhosabai aurpegia.\nIzenak dioen moduan ahoaren sabaia osatzen du. Bertan desberdindu daitezke:\n- Ahosabai-irtengunea: gorputzetik erdialderantz zabaltzen den xafla horizontala da. Beste aldeko irtengunearekin bat egiten du masail- arteko josturaren bitartez. Ahosabaiaren zati handiena hartzen du, ahurra da eta zulotxo txikiak ditu. Alboan atzetik aurrera doan eta hotz-irtengunearekiko paraleloa den ahosabai-ildoa dago. Ahosabaiak jaioaurretiko bi jatorri desberdin ditu, nahiz eta helduan egitura bakun bezala ikusi. Aurrean hiruki formako ebakortz-hezurra dago, beste aldekoarekin bat egiten du ebakortz-josturan. Gainontzeko ahosabai-irtengunearekin bat egiten duen lekuan masail arteko josturan, ebakortz-hobia dago, bere sakonean ebakortz-kanalaren ahosabaiko irekigunea den ebakortz-zuloa kokatzen da. Ebakortzen kanalak Y itxura du, eta sudur-barrunbea eta ahosabaia komunikatzen ditu. Ahosabaiaren goiko aurpegia leuna da eta erdiko ertza gorantz proiektatzen da sudur-gangarra osatuz, aurrean nabarmenagoa dena. Gangar horretan lotuko da sudur-barrunbea banatzen duen trenkada. Ertz horrek beste aldeko irtengunearekin bat egiten du josturan. Sudur-gangarraren aurrealdean, ebakortzen-kanala ageri da.\n- Hortz-irtengunea: Beheko aurpegitik beherantz proiektatzen da. Beste aldeko irtengunearekin batera arku modukoa osatzen dute. Goiko hortz-haginentzako 16 hutsune ditu alde bakoitzak, hortz-hobiak. Hobien artean hobi arteko trenkadak daude. Ebakortzei, betortzari eta bigarren haginaurreko hortzei dagozkien hobiak bakunak dira (beraien erroak bakunak diren moduan) eta lehenengo haginaurreko hortzari eta haginei dagozkien hobiek bi edo hiru zulogune dituzte. Zulogune horiek banatzen dituzten trenkadei erro arteko trenkadak deritze. Hortz-irtengunearen atzealdea masail sinuaren behealdean kokatzen da. Goi-haginen erroen erpina sinuan atzeman daiteke batzuetan.\nPatologia.\nKisteak.\nKisteak epitelioz estalitako barrunbeak dira, barruan material likidoa edo erdisolidoa dutenak. Kisteak onberak dira, nahiz eta oso ehuneko txikian gaiztoak izan daitezkeen.\nKisteen kokalekurik ohikoenak baraila eta masailezurra dira, zehazki, erdiko ebakitzaileen edo paleten gainean. Masailezurreko hezurrean dagoen bolatxo bat da, bi motatakoa izan daitekeena kasuen % 90ean:\nErupzio-prozesuan eta hortza eratzean sortzen da. Likido-kumulu bat sortzen dela esmaltearen organoaren koroaren eta epitelioaren artean; organo horrek osatzen du hortza eratzen ari den folikulua eta hortzerantz egiten du aurrera. Kistea atxikitako hortzen edo hortz-piezen erupzioaren atzerapenarekin lotzen da."}
{"id": "396467", "revid": "1545", "url": "https://eu.wikipedia.org/wiki?curid=396467", "title": "Barailezur", "text": ""}
