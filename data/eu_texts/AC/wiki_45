{"id": "372811", "revid": "512", "url": "https://eu.wikipedia.org/wiki?curid=372811", "title": "Mikel V.a", "text": "Mikel V.a (, \"Mikha\u0113l V\"; Paflagonia, 1015 \u2013 Studion monasterioa, Konstantinopla, 1042ko abuztuaren 24a), izengoitiz Istinkaria edo Itsas arotza (, \"Kalaphates\"), hori baitzen bere aitaren lanbidea, 1041\u20131042 urteetan, lau hilabetez, Bizantziar Inperioko enperadorea izan zen.\nMikel IV.aren iloba zen. Hau hil ostean, eta Joan Orfanotrofoa beste osabari esker, enperadore izendatua izan zen (1041eko abenduaren 10ean). Luze gabe, Joan Orfanotrofoa monasterio batera deportatu zuen. 1042ko apirilaren 18an Zoe amatzakoa eta enperatriza ere deserritu zuen. Biharamunean, horren berri izan orduko, Konstantinoplako biztanleak matxinatu ziren eta Mikel V.a tronutik kendua izan zen. Bizitzaren azken hilabeteak Studion monasterioan igaro zituen."}
{"id": "372812", "revid": "17", "url": "https://eu.wikipedia.org/wiki?curid=372812", "title": "Hegira", "text": ""}
{"id": "372813", "revid": "17", "url": "https://eu.wikipedia.org/wiki?curid=372813", "title": "Mazizo Zentrala", "text": ""}
{"id": "372815", "revid": "3276", "url": "https://eu.wikipedia.org/wiki?curid=372815", "title": "Kaiarriba Arraun Elkartea", "text": ""}
{"id": "372816", "revid": "6327", "url": "https://eu.wikipedia.org/wiki?curid=372816", "title": "Beranduko baskonizazio", "text": ""}
{"id": "372882", "revid": "119347", "url": "https://eu.wikipedia.org/wiki?curid=372882", "title": "1954ko Guatemalako estatu kolpea", "text": "1954ko Guatemalako estatu kolpea Jacobo \u00c1rbenz presidentea kargutik kentzeko CIAk \"PBSUCESS\" izenpean antolaturiko operazio-ezkutatua izan zen.\nHerrialdearen egoera.\n1950eko hamarkadan, oso egoera zaila bizi zen Guatemalan. Alde batetik lurraldearen ehuneko hirurogeita hamarra biztanleriaren ehuneko batena baino ez zen. Baina kezkagarriena zen, lurraren heren bat baino ez zela lantzen. Heren horren jabeak lur-dunak ziren.\n1950. urtean guatemaltarrek Jacobo Arbenz Guzm\u00e1n hautagaia aukeratu zuten presidente. Hau aurreko presidentea baino askoz erradikalagoa zen, eta berehala egin zituen erreformak eta lur-dunei kendu zizkien beraien lurrak nekazariei emanez eta bonoekin trukatzen.\nHauetako boteretsuena \"United Fruit Conpany\" zen. Konpainia estatubatuar honek, 90000 hektarea baino gehiago zituen eta presidenteak lurraldeak bereganatu zituenean, konpainia haserre, 4 milioi dolarreko indemnizazioa eskatu zuen eta defenditzeko Washingtoni eskatu zion laguntza. Washingtonek 4 milioi justua ez zela esan zuen eta 16 milioi eskatu zituen. Guatemalako gobernuak ezin zuen hori ordaindu bere aurrekontu osoa 60 milioi euro baitziren.\nHau izan zen 1954an CIAk eraman zuen estatu kolpearen arrazoienetako bat. Baina ez zen bakarra ezta garrantzitsuena izan. Bigarrena komunismoaren hedapena zen. 1940ko hamarkadatik komunismoaren hedapenak gora egin zuen. Batez ere Sobietar Batasunan, baina Guatemala komunismoa hedatzeko leku oso aproposa zenez, Estatu Batuek Guatemalako inbasioan pentsatzen hasi ziren. Beraien ustean, Guatemala komunista bilakatu ahal zen, eta hori haien interes estrategiakoentzat mehatxu bat zen.\nBi gauza hori gezurra ziren, izan ere Estatu Batuek Guatemala komunista ez bihurtzeko egin nahi zuten inbasioa izan zen bultzatu zuena Guatemala komunismoaren eskuetara.\nHobeto azalduz. CIAko agente batek, Guatemalako hotel batean ahaztu zituen paper batzuk. Paper horietan Guatemalako inbasioa agertzen zen eta honen antolamendua. \u00c1rbenz presidentea enteratu zenean, beldurtuta, merkatu internazionalean eskatu zituen armak. Ez zen egon herrialderik zerikusirik izan nahi zuena Estatu Batuen kontrako ekintza batean, sobietarrek izan ezik.\nSobietarrak prest egon ziren Guatemalari armak ematen kapitalismoaren kontra borrokatzeko eta bere ideologia komunista defendatzeko.\nSobietarrek itsasontzi handi bat bidali zioten Guatemalarantz txekoslovakiarrek Bigarren Mundu Gerran naziei kendutako armez beteta.\nEstatu kolpea.\nEstatu Batuarrak enteratu zirenean, bere planak aurrera eraman zituzten eta 1955. urtean egin zuten inbasio eta estatu kolpea.\n1955eko uztailaren Castillo Armas teniente koronelak, Guatemalako muga zeharkatu zuen ehunka gizonekin, CIAk entrenatutakoak. Aldi berean, guatemaltar hiriburua bonbardatu zuten, Bigarren Mundu Gerrako hegazkin zaharretan.\nArbenz presidenteak hamar egun geroago dimititu zuen eta Mexikora ihes egin zuen. CIAko hegazkin batek Castillo Armas teniente koronela hiriburura eraman zuen eta honek diktadura militar bat ezarri zuen. Hortik aurrera komunista asko atxilotu zituzten, hauetako asko exekutatuak izan zirenak eta desjabetutako lurrak haien aurreko jabeei itzuli zieten."}
{"id": "372883", "revid": "512", "url": "https://eu.wikipedia.org/wiki?curid=372883", "title": "Konstantino Monomako", "text": "Konstantino Monomakos edo Konstantino IX.a (, \"K\u014dnstantinos IX Monomakhos\"; 1000 \u2013 1055eko urtarrilaren 11) 1042-1055 urteetan Bizantziar Inperioko enperadorea izan zen.\n1042an Zoe enperatrizarekin ezkondu zen, honek hirurogeita bi urte zituela, eta 1050. urtean enperadore bakar geratu zen. Haren agintaldian Bizantziok Italiako lurraldeak galdu zituen, Seljuk dinastiako turkiarrak guztiz nagusitu ziren ekialdean, areagotu ziren barne arazo eta gatazkak eta bitan banatu zen Eliza Kristaua (Ekialdeko Zisma, 1054). Halaz ere, huraxe izan zen Bizantzioko literaturaren garai oparoena, Mikel Psellos guztietan buru zela."}
{"id": "372884", "revid": "512", "url": "https://eu.wikipedia.org/wiki?curid=372884", "title": "Ana Isabel Ugalde", "text": "Ana Isabel Ugalde Gorostiza (Arrasate, 1956ko abenduaren 31) gipuzkoar historialaria da. Historian doktoretza du. Hortaz gain Geografia eta Historia Irakaskuntzan lizentziatua da (1977) eta Historian aditu (1983) titulua ere badu.\nIrakaskuntzan egin du lan eta, gaur egun, Euskal Herriko Unibertsitateko irakaslea da."}
{"id": "372885", "revid": "119347", "url": "https://eu.wikipedia.org/wiki?curid=372885", "title": "Barik txartela", "text": "Barik txartela Mifare DESFire teknologiadun kontaktu gabeko txartela da, 2012ko urrian Bizkaiko Garraio Partzuergoak martxan jarrita, momentura arte Bizkaiko garraio publikoetan erabiltzen ziren gainontzeko txartel guztiak ordezkatzeko.\nBarik txartelak irrati-uhin bidez 2 eta 10 cm bitarteko distantziara komunika dezake informazioa, txartela eta balioztatze-puntuaren arteko kontakturen beharrik ez duela. Hala, teknologia honek bezeroarentzako denbora aurreztea dakar. Txartelak, bai kargatutako titulu ezberdinen zein saldo eguneratuaren informazioa gordetzen du, eta bezeroak balioztatze-puntuetako pantailetan zein beste dispositiboetan ikusgarri du.\nProba eta martxan jartzea.\n2004an Barik txartelaren lehenengo proba egin zen, zeinetan 650 lagunek parte hartu baitzuten. Bilboko metroko Moyua, Areeta, Barakaldo eta Sopelanako geltokietan, Bizkaibuseko \"Mungia - Bilbo (Artxandako Tuneletatik)\" eta \"Bermeo - Mungia - EHU - Gurutzeta\" lineetan, eta Bilbobuseko \"San Adrian - San Inazio\" linean erabilgarri izan zen txartela, eta birkargak egiteko BBK eta BBVA banketxearen kutxazain batzuk prestatu ziren.\nProbak 6 hilabete iraun zituen eta Bizkaiko Garraio Partzuergoaren hitzetan arrakastatsua izan zen. Hala ere, txartelaren martxan jartzeak hamaika atzerapen jasan zituen, 2006. urterako espero eta 2009ra atzeratu ostean, 2010 eta 2011n abiatuko zela jakinarazi zen, baina 2011ra arte ez zen Barik txartela martxan jarri.\n2011ko irailaren 29an frogetan zabaldu zen Barik txartela pertsonalizatua. 30.000 bezerok zeukan txartel berria, Bilboko metroan erabilgai. Hilabete batzuen ostean Euskotren Tranbia eta Bilbobus probaldira gehitu ziren, eta geroago Bizkaibus eta Euskotren Trena eragileek ere txartel berria erabili ahal izateko prestaketak bukatu zituzten. Hurrengo urtean Barik sistema bezero guztientzako irekitzen hasi zen, eta 2012ko urriaren 11n guztiz hedatuta zegoen Barik sistema guztia. 2013ko azaroaren 29tik Renfeko Aldirien lineek kontakturik gabeko txartela onartzen dute, eta geroago Renfe Feve eragilea ere Barik sistemaren barruan sartu zen.\n2014ko uztailaren 16an Kutxabanken kutxazain automatikoetan Barik txartela birkarga daiteke.\n2017ko otsailaren 13tik Donostiako Tranbia Konpainiaren 45. linean ere erabil daiteke, eta 2017ko martxoaren 31tik gainontzeko Donostiako hiri-autobus lineetan ere.\nBarik motak.\nHiru txartel mota dago:\nTxanpondegi-tituluak birkargagarriak dira, eta gehienez jota 90\u20acko saldoa eduki dezakete.\nErreserbarako behin-behineko titulua aurretiaz kargatutako titulua da, aktibatuta dagoen behin-behineko titulua iraungitzerako orduan automatikoki aktibatuko dena.\nBarik txartelaren teknologiak hurrengoak baimentzen ditu:\nTituluak.\nGaur egun barik txartelean erabil daitezken tituluak honakoak dira:\nBizkaitik kanpo erabiltzea.\nEusko Jaurlaritzak Euskadiko hiru txartel bakarren (Bizkaiko Barik txartelaz gain Gipuzkoako Mugi txartela eta Arabako BAT txartela) erabiltze esparruak elkartrukatzea posible egiteko proiektuari ekin zion. Gaur egun Bizkaitik kanpo Barik txartela Gasteizko tranbian, eta Euskotren Trena eragilearen Bilbo-Donostia-Hendaia linea osoan erabil daiteke. 2017ko otsailaren 13tik Donostiako Tranbia Konpainiaren 45. linean ere erabil daiteke, eta 2017ko martxoaren 31tik gainontzeko Donostiako hiri-autobus lineetan ere. Barik txartela erabiltzean txanpondegi-tituluaren tarifa orokorra ezarriko da.\nAurrekoaz gain edozein herrialdeko Kutxabankeko kutxazain automatikoetan hiru txartel-bakarrak birkarga daitezke, nahiz eta Kutxabankeko bezeroa ez izan\nNon eskuratu.\nPertsonalizatua.\nBizkaiko Garraio Partzuergoak ezarritako Bezeroen Arretarako Bulego integraletan:"}
{"id": "372960", "revid": "535", "url": "https://eu.wikipedia.org/wiki?curid=372960", "title": "Butroeko Gomez Gonzalez", "text": ""}
{"id": "373041", "revid": "105424", "url": "https://eu.wikipedia.org/wiki?curid=373041", "title": "Makina-lengoaia", "text": "Makina-lengoaia makina-kodea idazteko erabiltzen den lengoaia da. Makina-kodea konputagailu-programa bat da, zuzenean prozesatzeko unitate zentralean (PUZean) exekuta daitekena. Agindu bakoitzarekin PUZak eragiketa jakin bat exekutatuko du; adibidez, \"load\" bat, jauzi bat edo unitate aritmetiko-logikoaren eragiketa bat, erregisto edo memoriako informazio-unitate batean.\nMakina-kodea guztiz zenbakizkoa da, ahal den azkarren exekuta dadin prestatua; eta honako hauen maila baxueneko irudikapen gisa ikus daiteke: konpilatu edo mihiztatutako konputagailu-programarena, edo primitiboa eta hardwarearen mendekoa den programazio-lengoaiarena. Konputagailu-programak zuzenean idatz daitezke makina-lengoaian, baina lan unagarria da, eta erraza da erroreak gauzatzea bit bakoitza eta zenbakizko helbideak eta konstanteak eskuz kalkulatu behar direnean. Horregatik, orokorrean, programak ez dira zuzenean makina-lengoaian idazten, baina lengoaia hori bai erabil daitekeela behe-mailako arazketan, programen adabatzeetan, eta mihiztadura-lengoaiaren desmuntatzean.\nGoi-mailako lengoaia, mihiztadura-lengoaia vs. makina-lengoaia.\nGaur egun, goi-mailako lengoaia edo mihiztadura-lengoaian idazten dira konputagailu-programak. Ondoren, iturburu-kodea exekutagarria den makina-kodera eraldatzen da, konpiladore, mihiztatzaile edo estekatzaile baten laguntzaz; programa interpretatuak salbu, ez baitira makina-kodera eraldatzen. Hala eta guztiz ere, iturburu-kodeko aginduak banan-banan gauzatzen dituen interpretatzailea bera, exekutatzaile gisa ikus daitekeena, zuzenean exekutagarria den makina-kodea izan ohi da (goi-mailako edo mihiztadura-lengoaian idatzitako iturburu-kode batetik sortua).\nMakina-kodea, definizioz, programatzailearentzat ikusgarria den maila baxueneko programazio-xehetasuna da, baina, barnean, prozesu askok mikrokodea erabiltzen dute, edo makina-kodea mikro-operazioen segidetara eraldatzen. Teknika horiek erabiltzen badira, sortutako kodea ez da makina-kodetzat jotzen.\nAgindu-multzoa.\nMikroprozesadore edo mikroprozesadore-familia bakoitzak bere agindu multzoa dauka. Aginduak bit-segidak dira, diseinu fisikoari esker makinako komando jakin batekin bat datozenak. Agindu multzoa, beraz, berariazkoa da, normalean, arkitektura bereko mikroprozesadore klase bakoitzarentzat.\nOndorengo mikroprozesadore edo prozesadore eratorrien diseinuek, orokorrean, aurrekoren baten agindu guztiak bereganatzen dituzte, batzuetan agindu berriak gehitzeaz gain. Noizean behin, ondorengo diseinu batek jatorrizko aginduren bat ezabatuko du, edo horren esanahia aldatuko (helburu berri baterako behar delako), eta kodearen bateragarritasuna deuseztatuko du. Batzuetan, ia guztiz bateragarriak diren prozesadoreek jatorrizko agindu batzuekiko portaera zertxobait desberdina daukate, baina orokorrean hori ez da arazo.\nSistemek beste xehetasunetan ere desberdintasunak eduki ditzakete: memoriaren antolaketan, sistema eragilean edo periferikoetan, besteak beste. Konputagailu-programak faktore horien menpe daudenez, sistema desberdinetan exekutatzen den makina-kodea desberdina izango da, nahiz eta mota bereko mikroprozesagailua erabili.\nMikroprozesagailu baten agindu multzoko agindu guztiak luzera berekoak izan daitezke, edo luzera aldakorrekoak. Segiden antolaketa oso desberdina da arkitektura jakin bakoitzarentzat, eta baita agindu motarentzat ere.\nAgindu gehienek atal bat edo gehiago dituzte, agindu mota (aritmetikoa, logikoa, jauzia, etab.) eta aginduaren eragiketa bera (batuketa edo erkaketa, adibidez) adierazteko. Gainera, beste zati batzuei esker informazio gehiago adierazten da: eragigai mota, helbideratze-modua, helbideratzearen orekatzea edo indexazioa, eta eragigaiaren balioa bera (agindu batean horrelako eragigaiak aurkitzen direnean \"berehalakoak\" deitzen dira)."}
{"id": "373059", "revid": "1491", "url": "https://eu.wikipedia.org/wiki?curid=373059", "title": "FORTRAN", "text": "FORTRAN lehen goi-mailako programazio-lengoaia izan zen, IBM enpresak diseinatu zuen eta 1954. urtean plazaratu zen. FORTRAN akronimoa FORmula TRANslation (formulen itzulpena) bi hitzetatik dator eta izenak berak lengoaiaren xedea adierazten du, hots, formula eta espresio matematikoak programatzeko egina baitago FORTRAN lengoaia.\n1954. urtetik geroztik zenbakizko kalkulu zientifikoa, nagusiki, FORTRAN lengoaia erabiliz egin zen, esate baterako eguraldiaren iragarpena, aireontzien diseinua, satelite eta espazio-ontzien ibilbideen kalkuluak eta abar luze bat. Gaur egun ere, zientzialari askok Fortran lengoaiaren bertsio modernoak erabiltzen dituzte.\nEzaugarriak eta bilakaera.\nGoi mailako lengoaia egituratu eta inperatiboa da. Letra larriak eta xeheak ez dira bereizten.\n\"Token\"ak dira lengoaiaren oinarrizko elementuak eta sei motakoak izan daitezke.\nSententziak, nagusiki aginduak, tokenez osatuta daude. Ondoren funtzio baten definizioarekin:\n FUNCTION string_concat(s1, s2) ! Oharra \n TYPE (string), INTENT(IN) :: s1, s2\n TYPE (string) string_concat\n string_concat%string_data = s1%string_data(1:s1%length) // &amp;\n s2%string_data(1:s2%length) ! aurrekoaren jarraipena\n string_concat%length = s1%length + s2%length\n END FUNCTION string_concat\nHasierako ezaugarri eta eragiketa nagusiak hauek izan ziren Fortran IIko garaian:\nEzaugarri horiekin gehienekin estandarizatu (ANSI erakundea) zen Fortran 66 bertsiorako.\nLengoaiaren ezaugarri eta eragiketa berriak gehitu ziren Fortran 77 sortzeko. Horietako garrantzitsuenak hauek izan ziren:\nFortran 90rekin ezaugarri interesgarri berriak gehitu ziren: izen luzeagoak, codice_42 . . . codice_43 bide anitzeko baldintzak, bektoreak osorik maneiatu ahal izatea, funtzio errekurtsiboak, moduluak prozedurak multzokatzeko, eragiketen gainkarga (\"overloading\") eta memoria dinamikoaren kudeaketa beste batzuen artean. Fortran 95n prestazio handiko kalkuluari begirako ezaugarriak gehitu ziren baina ez zen aldaketa handirik egon.\n2003tik Fortran modernoaz mintzatzen da objektuetara bideratutako programazioa barneratu baitzen Fortran 2003 delakoan. Ondoren etorri ziren Fortran 2008 (aldaketa txikiekin, gehienbat zuzentzeari eta argitzeari begira) eta Fortran 2018, zeinean programazio paraleloa barneratzen den.\nFortran modernoa.\nFortran 90ean eta geroko bertsioetan, iturburu-kodea nahikolibrea den formatu batean idatzita dago: ez dago berariazko zutaberik, lerroek gehienez ere 132 karaktere dituzte (baina \"&amp;\" karakterearekin jarrai dezakete), eta iruzkinak harridura-marka batekin hasten dira . Fitxategi-izenaren luzapen arruntena codice_44,da, baita programak estandar berriagoko funtzioak erabiltzen baditu ere, hala nola Fortran 2018.\n program gradu2radian\n ! gradu -&gt; radianak bihurketa-taula inprimatzen du\n use, intrinsic :: iso_fortran_env, only: wp=&gt;real128\n implicit none\n ! Aldagaien erazagupena\n integer :: deg\n real(wp) :: radians(0:90)\n ! Konstanteen erazagupena\n real(wp), parameter :: pi = 4.0_wp * atan(1.0_wp)\n real(wp), parameter :: coeff = (2.0_wp * pi) / 360.0_wp\n character(*), parameter :: ligne_horizontale = \"(49('-'))\"\n ! Taula\u00a0beteetzea :\n radians = [ (coeff * deg, deg=0,90) ]\n ! Taularen burukoa\n write (*, ligne_horizontale)\n write (*, \"('| Degr\u00e9s |', 15(' '), 'Radians', 16(' '), '|')\")\n write (*, ligne_horizontale)\n ! Taularen gorputza\n do deg = 0, 90\n write (*, \"('| ', I2,' | ', F34.32,' |')\") deg, radians(deg)\n end do\n ! Taulaaren bukaerakoa\n write (*, ligne_horizontale)\n end program gradu2radian\nLehen \"goi-mailako programazio-lengoaia\".\nFortran lengoaia mugarri bat izan zen Informatikaren historian, ordura arte programazio-lana oso neketsua zenbehe mailako xehetasun ugari zehaztu behar zuen programatzaileak programaren testuan bertan. FORTRANek erraztasun handiak ekarri zituenez, harrezkero lengoaiak bi kategoriatanbanatzen hasi ziren: behe-mailako lengoaiak eta goi-mailako lengoaiak. Honako hauek ziren diferentziak:\nBehe-mailako programazio-lengoaiak.\nProgramazio-lengoaia hauen instrukzioak euskarri fisikoan dute kontrola edo eragina, eta ondorioz ordenagailuaren egitura fisikoarekin zeharo lotuta daude. Beste konputagailu mota batean ez da izango erabilgarri. \"Behe\" hitzak ez dio lengoaiaren potentziari edo kalitateari erreferentzia egiten, lengoaia- eta hardware-abstrakzio murriztuari baizik.\nGoi-mailako programazio-lengoaiak.\nProgramazio-lengoaia hauek programatzaileari aukera ematen diote instrukzioak hitz edo adierazpen sintaktikoen bidez idazteko. Maila honetako adibide batzuk hauek izan daitezke: Ada, BASIC, C, C++, C#, COBOL, Common Lisp, Fortran, , Haskell, Java, JavaScript, Mathematica, Pascal, Perl, PHP, Prolog, Python, R, Ruby, Visual Basic.\nLaburbilduz, behe-mailako programazio-lengoaiak makinaren prozesamendu-lengoaiaz hurbilago daude eta goi-mailako programazio-lengoaiak, aldiz, programatzailearen lengoaiaz hurbilago daude. Beraz, goi-mailako programazio-lengoaia batean programatzea askoz errazagoa da.\nGehienetan, goi-mailako lengoaia bat erabiltzen denean, programaren idazketa bera bi urratsetan egiten da eta bi erreminta erabiliz. Alde batetik, kodea idazten laguntzen duen editore bat erabiltzen da. Eta bestalde, beste erreminta bat (konpiladorea) kode hori makina-lengoaiara itzultzeko, mikroprozesadorea agindu horiek prozesatu ahal ditzan.\nFortran gaur egun.\nSuperkonputazioko ataza askotarako lengoaia nagusia da gaur egun ere, hala nola astronomia, modelatze klimatikoa, kimika konputazionala, ekonomia konputazionala, fluidoen dinamika, fisika konputazionala, datuen analisia, modelatze hidrologikoa, aljebra lineal numerikoa eta zenbaki-liburutegiak (LAPACK, IMSL eta NAG), optimizazioa, sateliteen simulazioa, egituren ingeniaritza eta iragarpen meteorologikoa. Prozesadore informatiko berrien errendimendua neurtzeko erreferentzien artean dago, hala nola SPECeko koma higikorreko proba-bankuetan (benchmark).\nHala ere, kalkulu zientifikoetarako erabiltzen diren liburutegiak 2000tik aurrera C edo C++ lengoaiaz idazten dira, eta goi-mailako lengoaia berriagoak ari dira FORTRANen eremuan sartzen: MATLAB, Python, eta R. Horri begira C lengoaiarekiko interoperabilitatea barneratu zen Fortran 2003an eta Fortran 2018n beste programazio-lengoaiekiko.\nNASAko Voyager 1 eta Voyager 2 zundetarako softwarea FORTRAN 5en idatzi zen hasieran, eta, ondoren, FORTRAN 77ra eraman zen. 2013ko irailaren 25etik aurrera, softwarearen zati bat Fortranen idatzita dago oraindik, baina zati batzuk C-ra garraiatu ziren."}
{"id": "373084", "revid": "105290", "url": "https://eu.wikipedia.org/wiki?curid=373084", "title": "Karolingiar arte", "text": "Karolingiar artea Europako arte estilo aurre-erromanikoa izan zen. VIII. eta IX. mendeetako Karolingiar Pizkundean garatu zen, karolingiar leinukoek mendebaldeko Europan agindu zuten garaian.\nTestuingurua.\nKarlomagnok sortutako inperioak ez zuen luze iraun. Haren bilobek hiru erreinutan banatu zuten inperioa, eta gainera, ez ziren gai izan nork bere lurraldean aginteari eusteko. Alabaina, sendotasun eta indar handiagoa izan zuen inperioaren garaian abian jarritako kultura mugimenduak. Oraingo liburuek oso bestelako itxura izango zuketen Karlomagnoren garaiko kultura loraldia gertatu izan ez balitz, hain zuzen ere, karolingiar eskuizkribuetako idazkeratik eratorritako hizkietan inprimatzen baitira. Letra horiei, hala ere, karolingiarrak ez baino \"erromatarrak\" deitzen zaie gaur egun, eta horrek ere badu bere azalpena. Karlomagnok abian jarritako kultura erreformaren oinarrizko alderdietako bat antzinako erromatar literatura biltzea eta kopiatzea izan baitzen. Latindar idazle klasiko asko eta askoren testu zaharrenak (gorde direnak) karolingiar eskuizkribuetan daude, duela gutxi arte erromatarrak zirela uste bazen ere. Horra zergatik deitu zitzaion \"erromatarra\" letra mota hari.\nKlasikoen testuak salbatzeko grina hori, nolanahi ere, beste ahalegin zabalago baten barruan sartzen zen: antzinako erromatar zibilizazioa berreskuratzea zen azken jomuga, enperadore titulua barne zela. Karlomagnoren beraren ametsa zen hori, eta harrigarria da zenbateraino lortu zuen bere erreinuko biztanle erdi barbaroen adimenetan iragan aintzatsu hartako kultura tradizioak txertatzea. Neurri handi batean, Karolingiar Pizkundea izan zen zelta-germaniar espirituak eta Mediterraneo mundukoak benetan eta zalantzarik gabe bat egin zuten lehen aldia.\nArkitektura.\nArte ederrek garrantzizko papera jokatu zuten hasiera-hasieratik Karlomagnoren kultura egitarauan. Italiara egin zituen bidaldietan ezagutu zituen Konstantinoren eta Justinianoren garaietako arkitektura monumentuak, lehenengoak Erroman, eta Ravenan bigarrenak, eta berehalaxe piztu zitzaion bere handientzaren dina izango ziren eraikinak altxatzeko gogoa. Hala, karolingiar arkitekturaren lehen urratsak Antzinate beranduko arkitektura politikaren eta Elizaren antolakuntza modu berrietara egokitzetik sortuko ziren.\nEraikin nagusiak:\nEskuizkribuak, miniaturak eta liburu azalak.\nIturri idatzietatik dakigu bazirela karolingiar elizetan freskoak, mosaikoak eta erliebeak, baina oso gutxi gorde dira gaur egun arte. Aldiz, eskuizkribu, miniatura, liburu azal, boli landu, eta urregintzako lan ugari gorde dira, eta argi eta garbi ikusten da berorietan -beharbada, arkitektura hondakinetan baino nabarmenago- karolingiar berpizkundearen eragin ukaezina.\nKarlomagnoren Ebanjeliarioa.\nVienako antzinako Inperio Altxorrean bada ebanjelario bat, diotenez, Karlomagnoren hilobian aurkitu zutena, eta, nolanahi ere, haren Aachengo gortearekin harreman estua duena. Eskuizkribu honetako San Mateoren irudiari erreparatzen bazaio, lanak ematen ditu sinesteak 800. aldera Europa erdialdean margotutako obra bat denik. Argi koroa handi urreztatuagatik ez balitz, zazpi-zortzi mende aurretik autore klasikoren batek margotutako erretratutzat hartuko litzateke ebanjelariaren irudia. Margolaria nornahi zela ere -bizantziarra, italiarra edo frankoa-, erromatarren pintura tradizioen jakitun zegoen, eta ez zitzaion ahaztu, margolanari \"leiho\" itxura areagotzen dion lauki zabala molorrika hostoz apaintzea. Karolingiar berpizkundearen aldi ortodoxoenaren erakusgarri bikaina da San Mateoren irudi hau, literaturako obra klasiko baten testuari dagokion margolan ezin egokiagoa.\nEbbo artzapezpikuaren Ebanjeliarioa.\nBeste miniatura hau, aurrekoa baino 20- 30 urte geroago egina, Reimseko Ebbo artzapezpikuaren ebanjeliarioan dago. Eredu klasikoa hartu zuten hemen ere, baina karolingiar ikuspegitik interpretatu zuten.\nGorago ikusi dugun San Mateoren antzeko irudiren batean oinarrituta dago, baina hemen, konposizio guztia energiaz gainezka agertzen da : jantzia San Markoren gorputzean zirimolatuta dago, mendiak garaiagoak dira, landareak haize zakar baten mendean bezala kulunkatzen dira eta markoan margoturik dauden molorrika hostoek ere sugar itxura arraro bat hartu dute. Ebanjelaria bera ere eraldaturik dago. Bere gogoetak izkiriatzen ari den idazle erromatar bat izatetik, inspirazio-sukarrararen mende dagoen norbait bilakatu da, jainkoaren hitza idatzirik jasotzen duen bitarteko soil bat. Ebanjelariaren begiratua, liburura zuzenduta egon ordez, bere ikurrean iltzaturik dago (lehoi hegodun bat, pergamino biribilkatu batekin), honengandik jasotzen baitu testu sakratua. Jainkoaren borondatearen mendekotasun horretan ikusten da, batez ere, giza irudi klasikoaren eta Erdi Arokoaren arteko alde ikaragarria. Hala ere, miniatura honetan artistak erakusten duen marrazteko era indartsuak aro iluneko irlandar eskuizkribuetako apaingarri geometrikoen mugimendu suhar hura gogorarazten digu.\nUtrechteko salmo liburua.\nReimseko eskolatik sortu zen orobat karolingiar zibilizazioak eman duen eskuizkriburik ederrena : Utrechteko salmo liburua. Lumaz egindako marrazkiez apainduta dago liburu guztia, eta Ebboren ebanjeliarioaren antza baduen arren, estilo are bipilagoa igartzen zaio hemen egileari.\nAskoz antzinagoko ereduren bat hartu zuen artistak kasu honetan ere, irudikatutako arkitektura monumentuek, paisajeek, eta erromatar letra larriz idazteak erakusten duten bezala, mendeak baitziren ordurako idazkera modu hura baztertu zela. Nolanahi ere, marrazkien kalitateak eta erritmo zoragarriak balio berezia ematen diote eskuizkribuari, nahiz eta ondotxoz zailagoa izan salmoetako hizkera poetikoa irudiztatzea Bibliako gertaerak azaltzea baino. Salmoak irudiztatzeko modu bakarra esaldi bakoitza hitzez hitz hartu eta hura nolabait irudi bihurtzea da, eta horixe da, hain zuzen ere, artistak hemen egin zuena.\nLindauko Ebanjeliarioaren azala.\nLiburuetako testuak eta irudiak hainbeste zaintzen baldin bazituzten, ez da harritzekoa liburuak josteari eta azalak apaintzeari arreta berezia eskaintzea. Benetako maisulanak egin zituzten arlo honetan ere, baina, bat aipatzekotan, Lindauko ebanjeliarioaren azala ekarriko dugu hemen gogora. IX. mendearen erdialdean egin zuten, eta bertan ikusten da, argi eta garbi, aro iluneko zelta-germaniarren metalgintza tradizioak zenbateraino egokitu eta txertatu ziren karolingiar berpizkundean. Harribitxiak ez daude, beste gabe, atzealde urreztatuan ezarririk, aitzitik, oin kakotu edo dorretxoetan altxaturik daude, argia azpitik sartu eta distira handiagoa izan dezaten.\nUrregintza.\nKarolingiar garaiko urregileak merovingiar aroan landutako teknika aurrerapenez baliatu ziren beren lanak egiteko. Erlikien gurtzak indar handia hartu zuen mendebaldeko kristauen artean, eta horren ondorioz, izugarri ugaldu zen beirazko kutxa, erlikia ontzi eta estatua/erlikia ontzien produkzioa.\nPariseko Louvren dagoen brontzezko Karlomagnoren estatua txikia da, segur aski, karolingiar garaiko gauzakirik ospetsuena.\nBeste ezer baino lehen, brontzea lantzen zuten eskulangileen maila erakusten du, izan ere, fama handiko beste gauza batzuk ere egin baitzituzten, hala nola Aachengo jauregi kaperako goiko solairuko brontzezko ziriak edo kapera bereko ate monumentalak . Louvreko estatuak, segur aski, Karlomagnoren ondorengoren bat irudikatzen du, edota baliteke, beste gabe, karolingiar errege aintzatsu baten irudi ideala izatea ere.\nAipatzekoa da halaber, Elizarentzat egin ziren luxuzko maisu lanen artean, Rlilango urre eta zilarrezko aldare bikaina, zeina Volvino urregileak egin baitzuen Angilberto II.a artzapezpikuarentzat."}
{"id": "373085", "revid": "105290", "url": "https://eu.wikipedia.org/wiki?curid=373085", "title": "Karolingiar arkitektura", "text": "Karolingiar arkitektura Europa iparraldean garatutako arkitektura estilo aurre-erromanikoa izan zen, VIII eta IX. mendeetako Karolingiar Pizkundekoa, Karolingiar leinukoek mendebaldeko Europa agindu zuten garaian. Erromatar arkitektura antzeratzeko asmoarekin sortu zen (Inperioa berdindu nahian), baina gehiengoa arkitektura paleokristau eta bizantziarretik mailegatu zuen.\nArteak garrantzizko papera jokatu zuten hasiera-hasieratik Karlomagnoren kultura egitarauan. Italiara egin zituen bidaldietan ezagutu zituen Konstantinoren eta Justinianoren garaietako arkitektura monumentuak, lehenengoak Erroman, eta Ravenan bigarrnak, eta berehalaxe piztu zitzaion bere handientzaren dina izango ziren eraikinak altxatzeko gogoa. Hala, karolingiar arkitekturaren lehen urratsak Antzinate beranduko arkitektura politikaren eta Elizaren antolakuntza modu berrietara egokitzetik sortuko ziren.\nEraikin nagusiak.\nAachengo jauregia eta kapera.\nKarlomagnoren Aachengo jauregiak oin karratua zuen erdian, iparraldean erregearen egoitza zegoen, gaur Aachengo udaletxea dena, eta hegoaldean jauregi kapera.\nLau parte nagusi zituen jauregiak, egoitzatarakoa, harreretarakoa, erlijiorakoa eta intendentziarakoa. Eudes Metzekoa arkitektoari (segur aski bere izenez ezagutzen den Alpeez iparraldeko arkitektorik antzinakoena) enkargatu zitzaion proiektua. 790ean hasi ziren lanak eta 805erako, kapera behinik behin, amaiturik zegoen, urte hartako Errege egunean sagaratu baitzuen Leon III.a aita santuak.\nAachengo jauregi kaperaren oinak eta egiturak, duen poligono formagatik eta bi solairu dituelako, Ravenako San Vitalekoa gogorarazten du. Bi solairuko jauregi kapera eredu horrek Erdi Aro guztian izango zuen arrakasta: beheko solairua eliztar soilentzat izan ohi zen, eta goikoa errege edo printzeentzat. Aachengo kaperak oktogono formako erdigunea du, eta, haren inguruan, hexadekagonoa (hamasei aldekoa) eta eraikinaren kanpoaldea osatzen duen deanbulatorio bat.\nErdi puntuko arkuak ditu beheko solairuan, eta erdi-erdian, goragune zabal eta huts bat, bigarren solairuan altura bikoitzeko arkuak baititu. Erdiko ganga danbor leihodun batean bermatzen da.\nSaint-Riquier monasterioa.\nKarolingiar garaian eraikitako basilika handiena Saint-Riquier monasteriokoa izan zen (Frantziako ipar-ekialdean, Abbevilletik hurbil). Gaur egun guztiz desegina dago, baina, gorde diren marrazki eta deskripzioei esker, oso ongi ezagutzen da nolakoa zen.\nEliza hark etorkizunean garrantzi handia izango zuten berrikuntza batzuk zituen : \"westwerk\" edo mendebaldeko sarreratik nartex gangadun batera heltzen zen, zeina, izatez, mendebaldeko transeptua baitzen; gurutzaduraren gainean dorre bat zegoen eta ekialdeko transeptuko gurutzaduraren gainean beste bat, baina ekialdeko transeptu horrek bi dorre eskaileradun biribil zituen.\nAbsidearen eta ekialdeko gurutzadaren artean, hasierako basilika kristauetan ez bezala, koru izeneko esparru angelu-zuzen bat zegoen. Karolingiar garaiko monasterio askotan hartu zuten eredutzat Saint-Riquierreko eliza.\nSankt Gallen, monasterio eredu berri bat.\nKarlomagno hil (814) eta berehala, Indenen eta Aachenen bildu zen Elizaren kontzilioa (816-817), eta han finkatu ziren erromatar liturgia eta monasterioetako arauak. Sankt Gallen abade-etxerako (Suitzan) egindako planoa da monasterioetan ordena jartzeko borondate horren erakusgarri behinena. 820 aldera marraztu zuten, eta bertan laburtu zen kontzilioan monasterioei buruz erabakitakoa.\nPlanoan aurreikusita eta jasota daude komentu batean sor daitezkeen beharrizan guztiak : logela, jangela, sukaldeak, eritegia, kalostra eta eskola, erromes eta bisitarientzako egoitza, ukuiluak eta beste hainbat eraikin, abadearen egoitza, eta, erdiko aldea eta espazio guztiaren ia erdia hartzen duela, eliza. Elizak badu berrikuntza bat, mendebaldeko dorrearen tokian abside bat baitu, ekialdekoari kontrajarrita. Eraikina mendebaldera orientatzeko formula hori erromatar ereduetatik hartu bide zuten, eta karolingiar liturgia erromatartu izanaren frogatzat hartzen da.\nBasilika bat da eliza, eta gurutzadura eta korua ditu ekialdean. Erdiko habearteak eta alboetakoek -zeinetan ere aldare asko dauden- ez dute espazio bakar jarraitu bat osatzen, baizik eta esparruka daude zatituak, hesi moduko batzuen bitartez. Ate eta sarbide asko zituen : mendebaldeko absidearen ondoan bi, eta beste hainbat iparraldetik bezala hegoaldetik. Mendebaldeko absidea San Petriri eskainita dago."}
{"id": "373109", "revid": "448", "url": "https://eu.wikipedia.org/wiki?curid=373109", "title": "Peru Abenda\u00f1okoaren kanta", "text": "Peru Abenda\u00f1okoaren kanta, Aramaioko kanta edo Peru Abenda\u00f1okoaren deitorea Erdi Aroaren bukaeran euskaraz sorturiko eresi bat da, 1443. urtean leinu gerretan izandako gertaera batzuei eta horiek eragindako emozioei buruzkoa. Kontatzen du Peru Abenda\u00f1okoaren (Legutioko jauna) ihesa, Aramaioko hainbat baserri erre ondoren. Zehazki, adierazten du Peru Abenda\u00f1okoa beldur dela eta hala gorputzean nola lurrean ikara sentitzen duela, eta dio ihes egitea lortuz gero ez dela berriz Aramaiora itzuliko. Joanes Mendiolakoari leporatzen dio Gasto Apala hil duela, beste askorekin batera.\nKanta honetan erabilitako euskalkia Erdi Aroko mendebaleko euskara da. Kanta hau ahoz aho gorde zen, herri tradizioan, eta Frantzisko Mendietak XVI. mendean idatziz jaso zuen \"Quarta parte de los Annales de Vizcaya que Francisco de Mendieta, vecino de Vilbao, recopil\u00f3 por mandado del Se\u00f1orio\" lanean. Lan hori plazaratu gabe egon zen, harik eta Juan Karlos Gerrak Donostian 1915ean argitaratu zuen arte."}
{"id": "373112", "revid": "6327", "url": "https://eu.wikipedia.org/wiki?curid=373112", "title": "Aramaioko kanta", "text": ""}
{"id": "373122", "revid": "6327", "url": "https://eu.wikipedia.org/wiki?curid=373122", "title": "Pedro Abenda\u00f1oren kanta", "text": ""}
{"id": "373235", "revid": "336", "url": "https://eu.wikipedia.org/wiki?curid=373235", "title": "Konstrukto", "text": "Epistemologian, konstruktoa teoria zientifiko bat garatzeko erabiltzen den kontzeptua konplexu eta abstraktoa da, zuzen eta zehatz ezin neurtu daitekeena, hala nola adimena eta sormena. Helburua konstruktoa aztertzen laguntzen duten kategorizazio prozesu bati egitea da, oro har konstruktoa nolabait neurtu eta modu zientifikoan ikertzeko, adibidez test psikologiko baten bitartez adimenaren kasuan. Giza eta gizarte zientzietan erabiltzen da, eta bereziki psikologian, fenomeno horiek modu zuzenean behatzeko izaten den zailtasuna dela eta."}
{"id": "373272", "revid": "17", "url": "https://eu.wikipedia.org/wiki?curid=373272", "title": "Orriak ordezkatzeko algoritmoak", "text": ""}
{"id": "373368", "revid": "1545", "url": "https://eu.wikipedia.org/wiki?curid=373368", "title": "Guatemalako 1954ko estatu kolpea", "text": ""}
{"id": "373419", "revid": "1545", "url": "https://eu.wikipedia.org/wiki?curid=373419", "title": "Erromatar Errepublika beranta", "text": ""}
{"id": "373446", "revid": "6327", "url": "https://eu.wikipedia.org/wiki?curid=373446", "title": "International Union of Pure and Applied Chemistry", "text": ""}
{"id": "373456", "revid": "1545", "url": "https://eu.wikipedia.org/wiki?curid=373456", "title": "Jacob Bernoulli", "text": ""}
{"id": "373500", "revid": "15795", "url": "https://eu.wikipedia.org/wiki?curid=373500", "title": "Joniar uharteak", "text": ""}
{"id": "373517", "revid": "1310", "url": "https://eu.wikipedia.org/wiki?curid=373517", "title": "Ramoncin", "text": ""}
{"id": "373518", "revid": "1545", "url": "https://eu.wikipedia.org/wiki?curid=373518", "title": "Kosovoko Gudua", "text": ""}
{"id": "373519", "revid": "1545", "url": "https://eu.wikipedia.org/wiki?curid=373519", "title": "Serbiako Despotatua", "text": ""}
{"id": "373520", "revid": "1545", "url": "https://eu.wikipedia.org/wiki?curid=373520", "title": "Serbiako despoterria", "text": ""}
{"id": "373522", "revid": "58701", "url": "https://eu.wikipedia.org/wiki?curid=373522", "title": "John Fitzgerald Kennedy Jr.", "text": "John Fitzgerald Kennedy Jr. (Washington Hiria, 1960ko azaroaren 25a - Ozeano Atlantikoa, 1999ko uztailaren 16a) John F. Kennedy, AEBetako presidentea, eta bere emaztea zen Jacquelineren semeetako bat izan zen, Caroline Kennedyren anaia gaztea. John F. Kennedy Jr., JFK Jr., John Jr. edo John-John' izenak hartu zituen eta abokatu, kazetari eta edizio lanetan ere aritu zen.\nBiografia.\nJohn Fitzgerald Kennedy Jr. Washingtonen jaio zen 1960ko azaroaren 25ean. Aita John F. Kennedy izan zuen, AEBetako 35. lehendakaria eta ama, berriz, Jacqueline. Arreba zaharrago bat izan zuen: Caroline Kennedy.\nJohn txikia, aita AEBetako lehendakari egin eta handik 2 astetara jaio zen. Lehen 3 urteetan Etxe Zurian bizi zen, komunikabideen begiradapean beti, aita hil zuten arte. Hirugarren urtemuga baino 3 egun lehenago izan zen hori, 1923ko azaroaren 22an. 60ko hamarkadan, haurtxoak aitaren hil kutxari egiten zion agurra denek ezagutzen zuten irudi bilakatuko zen.\nAita hil eta gero, John Manhattanen, New Yorken, hazi zen. Alargundu eta eta handik 5 urtera, ama Aristoteles Onassis magnate grekoarekin ezkondu zen. Hala ere, osaba Bobby izan zen Jackie, Caroline eta John zaindu zituena.\nCollegiate Schoolen ikasi bazuen ere, Phillips Academy institutuan graduatu zen eta Brown unibertsitatean matrikulatu eta Historian graduatu zen (1993). Kennedyk atseden hartu zuen gero eta Indiara bidaiatu zuen, Delhiko unibertsitatean egon zelarik. Garai hartan ezagutu zuen Ama Teresa.\n1984 eta 1986 urte artean, New Yorkeko Harreman Komertzialen Sustapenerako Bulegoan egin zuen lan. Garai hartan, zaletasun handia piztu zion lanetan ere ibili zen, antzerkian, alegia.\n1995ean, Kennedy eta Michael J. Berman magnatearen artean, \"George\" sortu zuten eta Johnek enpresaren akzioen erdia kontrolpean zuen. Hau hil zenean, Hachette Filipacchi Magazines aldizkariak erosi zuen eta 2001 arte iraun zuen. Orduan itxi zuten, baina heriotza baino lehen, beldur hori adierazita zuen Johnek.\n1996ko irailaren 21ean Carolyn Bessettekin ezkondu zen Cumberland Islanden, Georgian. Caroline izan zuten amabitxi eta bere lehengusua zen Anthony Stanislas Radziwill aita pontekoa.\n1999ko uztailaren 16an, Kennedy (38 urte), bere emaztea Carolyn (33 urte) eta Bessette Lauren koinata (34 urte) desagertu egin ziren pilotatzen ari zen Piper Saratoga II HP hegazkina ez zenean aireportura iritsi. Hirukotea lehengusua zuen Rory Kennedyren ezkontzara zihoan eta itsasoan murgildu zen. Aurkitu zituztenean, pilotuaren erroreren bati atxikitu zioten ixtripua. Gaua zen eta lainoa. Ziurrenik, despistatu egingo zen.\nUztailaren 21ean, Hyannistik Duxburyra eraman zituzten 3 gorpuak eta Mayflower Cemeteryko krematorioan erre zituzten."}
{"id": "373887", "revid": "17", "url": "https://eu.wikipedia.org/wiki?curid=373887", "title": "Gizarte zientzi", "text": ""}
{"id": "373888", "revid": "17", "url": "https://eu.wikipedia.org/wiki?curid=373888", "title": "Gizarte-zientzi", "text": ""}
{"id": "373889", "revid": "536", "url": "https://eu.wikipedia.org/wiki?curid=373889", "title": "Eskala (giza eta gizarte zientziak)", "text": "Giza eta gizarte zientzietan, eskala objektu baten (gehienetan, pertsona bat) ezaugarri bati buruz jasotako zenbait behaketa modu kuantitatiboan bateratu eta pertsona horiek ezaugarri horri buruz eskala bakun edo anizkoitz batean ordenatu edo baloratzeko prozeduren multzoa da. Adibidez, eskala-prozedurak adimena neurtzeko talde bateko pertsonei egindako galde sortetan jasotako erantzunak bateratu eta pertsona horiek eskala kuantitatibo batean kokatzeko erabiltzen dira. Eskala-prozedurak desberdinak dira zein den behaketak eta datuak neurtu eta jasotzeko metodoa: Guttman eskala hainbat item edo galderetan bai/ez motako erantzunak bildu diren egoeretarako erabiltzen da eta Likert eskalan datuak hainbat baieztapenekin adostasuna neurtzen duten 1-5 edo 1-7 bitarteko balioak erabiltzen dira. Helburua jasotako datuetatik pertsonak eta erabilitako item edo galderak ikertzen ari den ezaugarriari buruz neurtzea da."}
{"id": "373892", "revid": "105290", "url": "https://eu.wikipedia.org/wiki?curid=373892", "title": "Makar", "text": "Makarra gizaki eta beste animalia batzuen betazalen ertzetan pilatzen den mukiaren antzeko substantzia da, bereziki lo egitean sortzen dena."}
{"id": "373893", "revid": "201", "url": "https://eu.wikipedia.org/wiki?curid=373893", "title": "Txulo (pertsona)", "text": ""}
{"id": "373894", "revid": "13403", "url": "https://eu.wikipedia.org/wiki?curid=373894", "title": "Zabalguneko merkatua", "text": "Zabalguneko merkatua hau izan daiteke:"}
{"id": "373896", "revid": "119347", "url": "https://eu.wikipedia.org/wiki?curid=373896", "title": "Ermitaga\u00f1ako azoka", "text": "Ermitaga\u00f1ako azoka Nafarroako Iru\u00f1ea hiriburuko Ermitaga\u00f1a auzoan dagoen udal-merkatu bat da.\nKokalekua.\nErmitaga\u00f1a kalean kokatua dago, Golem Baiona zinemak eta Europa plazaren alboan eta Yamaguchi parkearen iparraldean.\nHistoria.\n1982an eraikia eta 1999an berritu zen.\nSaltokiak.\n8 saltoki dauzka:\ngoiko solairuan, eta behekoan\nGainera, merkatuak taberna-kafetegi bat dauka, lore-denda bat eta 630 metro koadroko merkataritza-galeria bat.\nMerkatuak etxez etxeko banaketa-zerbitzua dauka, eta aparkalekua ordaintzen die eremu urdinean autoa uzten duten bezeroei. 2010ean sukaldaritza irakasteko gunea prestatu zuten azokan bertan.\nGarraio publikoa.\n15, 12, 8 eta 9. autobus lineak."}
{"id": "373905", "revid": "6327", "url": "https://eu.wikipedia.org/wiki?curid=373905", "title": "Karolingiar leinu", "text": ""}
{"id": "373906", "revid": "201", "url": "https://eu.wikipedia.org/wiki?curid=373906", "title": "Lorsch", "text": ""}
{"id": "373908", "revid": "201", "url": "https://eu.wikipedia.org/wiki?curid=373908", "title": "Errege egun", "text": ""}
{"id": "373909", "revid": "119347", "url": "https://eu.wikipedia.org/wiki?curid=373909", "title": "Centro Federal de Educa\u00e7\u00e3o Tecnol\u00f3gica Celso Suckow da Fonseca", "text": "Centro Federal de Educa\u00e7\u00e3o Tecnol\u00f3gica Celso Suckow da Fonseca (CEFET-RJ) Rio de Janeiroko goi-mailako hezkuntza zentroa da.\nRio de Janeiron kokatuta dago, Rio de Janeiro estatuan (Brasil). Rio de Janeiro hirian sortu zuten 1917. 2012n bere ikasle kopurua 9.669koa zen."}
{"id": "373910", "revid": "119347", "url": "https://eu.wikipedia.org/wiki?curid=373910", "title": "Centro Federal de Educa\u00e7\u00e3o Tecnol\u00f3gica de Minas Gerais", "text": "Centro Federal de Educa\u00e7\u00e3o Tecnol\u00f3gica de Minas Gerais (CEFET-MG) Belo Horizonteko goi-mailako hezkuntza zentroa da.\nBelo Horizonten kokatuta dago, Minas Gerais estatuan. Belo Horizonte hirian sortu zuten 1910ean. 2012an bere ikasle kopurua 13.623koa zen."}
{"id": "373911", "revid": "119347", "url": "https://eu.wikipedia.org/wiki?curid=373911", "title": "Universidade Federal de Minas Gerais", "text": "Universidade Federal de Minas Gerais (UFMG) Belo Horizonteko goi-mailako hezkuntza zentroa da.\nBelo Horizonten kokatuta dago, Minas Gerais estatuan. Belo Horizonte hirian sortu zuten 1910ean. 2012an bere ikasle kopurua 49.254koa zen."}
{"id": "373912", "revid": "3485961", "url": "https://eu.wikipedia.org/wiki?curid=373912", "title": "UFMG", "text": ""}
{"id": "373913", "revid": "119347", "url": "https://eu.wikipedia.org/wiki?curid=373913", "title": "Universidade Federal da Bahia", "text": "Universidade Federal da Bahia (UFBA) Salvadorreko goi-mailako hezkuntza zentroa da.\nSalvadorren dago, Bahiako estatuan. Salvador hirian sortu zuten 1946an. 2012an bere ikasle kopurua 27.549koa zen."}
{"id": "373915", "revid": "119347", "url": "https://eu.wikipedia.org/wiki?curid=373915", "title": "Universidade Estadual de Feira de Santana", "text": "Universidade Estadual de Feira de Santana (UEFS) Feira de Santanako goi-mailako hezkuntza zentroa da.\nFeira de Santanan hirian dago, Bahiako estatuan, Salvadorretik hurbil. Salvador hirian sortu zuten 1910ean. 2012an bere ikasle kopurua 7.121koa zen."}
{"id": "373916", "revid": "3485981", "url": "https://eu.wikipedia.org/wiki?curid=373916", "title": "UEFS", "text": ""}
{"id": "373917", "revid": "3485982", "url": "https://eu.wikipedia.org/wiki?curid=373917", "title": "UFBA", "text": ""}
{"id": "373918", "revid": "3485983", "url": "https://eu.wikipedia.org/wiki?curid=373918", "title": "Cefet-MG", "text": ""}
{"id": "373919", "revid": "3485987", "url": "https://eu.wikipedia.org/wiki?curid=373919", "title": "Cefet-RJ", "text": ""}
{"id": "373920", "revid": "3485988", "url": "https://eu.wikipedia.org/wiki?curid=373920", "title": "Cefet/RJ", "text": ""}
{"id": "373922", "revid": "105290", "url": "https://eu.wikipedia.org/wiki?curid=373922", "title": "Dotorezia", "text": "Dotorezia edo dotoretasuna sinplea eta harmonikoa den edertasuna da, dotore denaren nolakotasuna. Egun bereziki modaren alorrean erabiltzen bada ere, kontzeptua zientzian ere erabiltzen da; horrela, froga matematikoak dotoreak direla esaten da sinpleak, argiak eta berehalakoak direnean."}
{"id": "373923", "revid": "17", "url": "https://eu.wikipedia.org/wiki?curid=373923", "title": "Dotore", "text": ""}
{"id": "373924", "revid": "17", "url": "https://eu.wikipedia.org/wiki?curid=373924", "title": "Dotoretasun", "text": ""}
{"id": "373925", "revid": "512", "url": "https://eu.wikipedia.org/wiki?curid=373925", "title": "Zaleuko", "text": "Zaleuko (antzinako grezieraz: \u0396\u03ac\u03bb\u03b5\u03c5\u03ba\u03bf\u03c2; K.a. VII. mendea) Lokrin bizi zen legelaria izan zen. Lehenengo lege-kode greziarraren egiletzat jotzen da.\nHaren kodea aristokraziaren mesedetarako zen arren, Zaleukori berari alderdien arteko adiskidetzearen alde egindako lana aitortzen zaio. Bere bizitzari buruzko daturik ez dago. Adulterioa begiak aterata zigortzen zenez, esaten da, bere semea zigortu zutenean adulterioarengatik, hari begi bat aterarazi ziola eta zigor osoa bete dadin bere begia atera zuela, legeak esaten baitzuen bi begi atera behar zirela, baina ez zeintzuk. Axularrek bere liburu famatuan istorioaren berri ematen du (Ax 230)."}
{"id": "373926", "revid": "448", "url": "https://eu.wikipedia.org/wiki?curid=373926", "title": "Leintz bailara", "text": ""}
{"id": "373928", "revid": "3486599", "url": "https://eu.wikipedia.org/wiki?curid=373928", "title": "Karolingiar artea", "text": ""}
{"id": "373929", "revid": "6327", "url": "https://eu.wikipedia.org/wiki?curid=373929", "title": "Aurre-erromaniko", "text": ""}
{"id": "373930", "revid": "6327", "url": "https://eu.wikipedia.org/wiki?curid=373930", "title": "Aurreerromaniko", "text": ""}
{"id": "373931", "revid": "448", "url": "https://eu.wikipedia.org/wiki?curid=373931", "title": "Infantadoko Dukea", "text": ""}
{"id": "373932", "revid": "119347", "url": "https://eu.wikipedia.org/wiki?curid=373932", "title": "Josu Bereziartua", "text": "Josu Bereziartua (Azpeitia, Gipuzkoa, 1960) euskaldun alpinista eta mendizale bat da. Amaia Aranzabal bergarar mendizalearekin ezkondua dago eta 2 seme-alaba dituzte, Ainhoa eta Aintzel.\nHimalaian.\nAmaia Aranzabalekin batera, sei zortzimilako igo ditu Himalaia aldean 13 urteko ibilbidean zehar, lehendabizikoa Cho Oyu (1992) eta azkena Nanga Parbat (2005) izan zirelarik. Bigarrena Everest bera izan zen, Cho Oyu-ra igo eta 2 astera lortu zuena."}
{"id": "373933", "revid": "105290", "url": "https://eu.wikipedia.org/wiki?curid=373933", "title": "Medialuna parkea", "text": "Medialuna parkea edota Ilargierdiaren parkea Nafarroako Iru\u00f1ea hiriburuan dagoen parke bat da, hain zuzen ere, Iru\u00f1eko Bigarren Zabalgunean eta Iru\u00f1eko harresien mutur batean kokatua dago.\nHistoria.\n1935an Victor Eusa arkitektoak eraiki zuen, zalantzarik gabe XX. mendeko nafar arkitektorik nabarmenetakoa zenak.\nParkea.\n67.000 metro karratu ditu luze-zabaleran eta hiriko harresi-barruti zaharraren mutur batean dago, San Bartolome bastioiaren eta Nafarroa Beherea etorbidearen artean. Etorbide horrek Iru\u00f1ea Frantziarako irteerarekin lotzen du (Iru\u00f1etik joanez gero).\nAmetsezko tokia da, erromantikoa benetan. Parkeak ikuspegi zoragarriak ditu, Arga ibaiaren gaineko behatoki ederrari eta luzeari esker. Arrainak urmaelean, patinaje pista, hainbat eta hainbat espeziez hornitutako zuhaizti zabala, horien artean sekuoia erraldoi lerden-lerdena. Lorategi batean, Pablo Sarasateren monumentua dago. Iparraldeko aldean, lau txorrotako iturri apaingarria, baina erabilgarria ere, dago.\nBerdegunearen bihotzean kafetegi txukun eta apaina dago, kanpoan terraza zabala duena. Batez ere udako arratsalde eta gau berotsuetan egoten da girotua."}
{"id": "373934", "revid": "336", "url": "https://eu.wikipedia.org/wiki?curid=373934", "title": "Eleberri pikaresko", "text": "Eleberri pikareskoa Espainian XVI. mendean jaio zen narrazio- generoa da, satirikoa izan ohi dena, era autobiografikoan jatorri txiroko heroi alproja baten abenturak kontatzen dituena. XVII. eta XVIII. mendeetan Europa osora zabaldu zen eta literatura modernoan ere erabiltzen da.\nHistoria.\nEspainiako enperadore Karlos I.aren erreinaldiaren bukaeran, 1554. urtean, kaleratu zen aldi berean Burgosen, Anberesen eta Alcala de Henaresen, \"Lazarillo de Tormes\" (\"Tormesko itsumutila\"). Liburu honekin sortu zen eleberri pikareskoa, espainiar literaturako genero adierazgarri eta herrikoienetako bat. Arrakasta berehalakoa eta oso handia izan zuen, eta antzeko beste eleberri askoren abiapuntu izan zen: Espainian, berehala, 1599an, beste obra pikaresko garrantzitsu bat argitaratu zen, Mateo Alemanen \"Guzman de Alfarache\". Pikareskan txertatzen da Quevedoren \"El Buscon\" ere. Eleberri horietako gaiak, pertsonaiak, gertaerak, berrituko zituzten gero atzerrian Daniel Defoe, Tobias Smollett, Henry Fielding, eta Alain-Ren\u00e9 Lesagek, XIX. mendeko eleberri errealista handiaren bidea prestatuz.\nDenborarekin aldatuko zen arren, pikaroa, kontakizun hauen protagonista, generoa bera ere izendatu zuena, gizartearen behereneko mailetan sortutako pertsonaia da funtsean, ogibide jakinik gabea, nagusi askoren morroia, eskrupulo gutxi eta bizimodu nahasikoa. Alferra eta ibiltaria izanik, pikaroak nahiago du eskean ibili, edota amarru txikiak egin, lan finko baten mendeko izan baino. Alabaina, guztiz legez kanpo ere ez da bizi, gehiegizko ardura bailitzateke hori pikaro batentzat. Jatorri apalak eta bizimodu miserableak pertsonaia etsia bihurtzen dute gizarteak eskaintzen dituen ohore eta sarien aurrean. Bizitzari hoztasunez begiratzen diolako, batere erromantizismorik gabe, errealista da, baina ez horratik handinahia.\n\"Tormesko itsumutilak\", berri-berria, inspirazio bikain baten emaitza izan arren, bere aurreko literaturan ditu sustraiak. Pikaroarenaren antzeko ezaugarri errealistak dituzten antiheroiak ageri dira Hitako artziprestearen \"Libro de buen amor\" eta Fernando de Rojasen \"La Celestina\" liburuetan. 1528an plazaratu zen Francisco Delicadoren \"La lozana andaluza\", pikareskarekin lotura estuak dituzten pertsonaiak -gaizkileak, emagalduak- ugari dituena. Liburu horietan guztietan noizbehinkako osagai direnak, ordea, askoz pisu handiagoa hartzen dute eleberri pikareskoan. Alderdi eta ezaugarri horiek hainbeste pilatzen dira, non aurrekoen guztiz desberdina gertatzen den, genero berria izateraino.\nEra berean, Europako literatura guztietan baziren pikareskaren osagaiak zituzten literatura lanak: erromatar literaturatik hasita -Petronioren \"Satirikon\" eta Apuleioren \"Urrezko astoa\" gogoratu behar dira-. Frantses literaturan, Roman de Renarten (\"Azeri axiantea\") argi ikusten da mundu pikareskoa, animalien forman itxuraldaturik bada ere. Pertsonaia pikareskoa da orobat Till Eulenspiegel alemana. Baina espainiar literaturan bakarrik lortu zuen pikareskak genero bereizi baten maila, areago, bizitzari buruzko jarrera jakin baten zentzua.\nSatira da eleberri pikareskoaren alderdi inportanteenetako bat: pikaroa zenbait nagusiren morroi izatea bera, azken finean, gizarte klase desberdinak agerian jartzeko -eta barregarri uzteko- baliabide tekniko bat besterik ez da. Satira horretan aipagarria da, Karlos enperadorearen garaia baitzen, erasmismoa, \"Tormesko itsumutilan\" argi ikusten den bezala.\nEgitura bera izaten dute, oro har, eleberri pikaresko guztiek, kontakizun autobiografikoak baitira. Zalduneria liburuetako heroiak betidanik izan zuen bere biografia idazlea. Baina garai hartako pentsamoldean, pikaroa hain zen pertsona xumea, non inor ez baitzen hartaz arduratzen, eta hortaz, berak kontatu behar zuen bere bizitza.\nAusardia behar zen Lazaroren bizikizun pobreak kontatzeko, eta ausarkeria hori dela eta, ilunbeetan geratu zen benetako egilea. \"Tormesko itsumutila\" autobiografikoa eta anonimoa izatea gertaera beraren bi aurpegiak dira. Hain pertsonaia kaxkar baten biografiak ez baitzuen inolako justifikaziorik (oso urruti zegoen XIX. mendeko erromantizismoa), egileak bere burua ezkutatu behar izan zuen, eta bere irudimenak sorturiko pertsonaiari eman hitza. Francisco Ayala espainiar idazlearen hitzetan, protagonista hau ez da, aurrekoak bezala, izen hutsa, eredu eskematiko bat, esekigailu bat balitz bezala istorio hau edo bestea zintzilikatzen zaizkiona. Aitzitik, patu bereizi baten jabe den gizabanakoa da, eta horrexen arabera hartzen dute gertaerek esanahia.\nBalioak aldatu egin dira: inportanteena orain ez da zer gertatzen den, nori gertatzen zaion baizik. Gizabanako jakin baten ikusmoldean kokatzen dira gertaerak, eta haren begietatik ikusten dugu irakurleok mundua.\nPikareskaren beste ezaugarri oinarrizko bat linealtasuna da, pasarteak hurrenez hurren -loturarik gabe gehienetan- baitaude kokatuak. Pikaroak ez baitu, ez bizi asmo, ez proiektu jakinik, haren biografia ere gertaeren zoriaren arabera osatzen dela dirudi. Pikaroa da kontakizunaren hari bakarra. Gainerakoa pertsonaien joan-etorri etengabea da. Abentura bat bukatzen bada ere, protagonistaren bizitzaren kontaera ez da inoiz amaitzen, beti segi dezake, eta obraren irakurketa nahi den lekuan has daiteke. Muga falta hori, barne loturarik eza, pikareskaren akatsak dira, haina alferrik da hori nabarmentzea, istorio hauek autobiografia hutsak baitira. Bizitza -bizitza erreala, eta hura bezalaxe bizitza irudikatua- sigisaga mugitzen baita, ez literatura kritikak aurrez ezarritako eskema baten arabera."}
{"id": "373935", "revid": "6327", "url": "https://eu.wikipedia.org/wiki?curid=373935", "title": "San Antonio Etxebarriko geltokia", "text": ""}
{"id": "373938", "revid": "103793", "url": "https://eu.wikipedia.org/wiki?curid=373938", "title": "Basauriko geltokia (Bilboko metroa)", "text": ""}
{"id": "373939", "revid": "1987", "url": "https://eu.wikipedia.org/wiki?curid=373939", "title": "Arizko geltokia", "text": "Arizko geltokia hurrengoei egin ahal dio erreferentzi:"}
{"id": "373940", "revid": "336", "url": "https://eu.wikipedia.org/wiki?curid=373940", "title": "Thurstone eskala", "text": "Thurstone eskala bereziki jarrerak neurtzeko metodo eta prozeduren multzoa da, Louis Leon Thurstonek 1928 urtean garatutakoa eta berak eraturiko iritzi konparatiboaren legean. Thurstonek item kopuru handik batetik abiatu, horiei buruzko adostasunari buruz pertsona kopuru handi bati galdetu eta eskuratutako erantzunetatik, item egokienak aukeratu eta eskala kuantitatibo baten bitartez baloratzen ditu. Eskala eratu ondoren, bere erabilera aurreko prozeduraren desberdina da: pertsona bakoitzak item bakoitzarekin ados dagoen ala ez soilik erantzun behar du; erantzun ondoren, pertsona jarreraren eskalan duen puntuazioan galde sortako itemen eskala-balioen batura izango da."}
{"id": "373941", "revid": "1987", "url": "https://eu.wikipedia.org/wiki?curid=373941", "title": "Arizeko geltokia (Bilboko metroa)", "text": ""}
{"id": "373943", "revid": "1519", "url": "https://eu.wikipedia.org/wiki?curid=373943", "title": "Eskalapoi", "text": "Eskalapoiak, kalotxak, kloskak, oboilak, txankloak, txankulu, trauskoak edo txokoloak zurez egindako eta erabilera tradizionaleko oinetakoak dira, askotan, bereziki Europan, nekazaritza eta abeltzaintza lanetan oina lokatzetik babesteko erabiliak, baina tokiko aldaerekin munduko beste herrialde askotan eguneroko zereginetarako ere erabiltzen direnak. \nXX. mendeko azken hamarkadetatik eta etxe eta hirietan erosoago ibiltzeko, zurezko zola eta larruzko gaineko estalkia, gantzola deitua, dituzten eskalapoiak ere ekoizten dira."}
{"id": "373944", "revid": "17", "url": "https://eu.wikipedia.org/wiki?curid=373944", "title": "Kalotx", "text": ""}
{"id": "373945", "revid": "17", "url": "https://eu.wikipedia.org/wiki?curid=373945", "title": "Kloska", "text": ""}
{"id": "373946", "revid": "17", "url": "https://eu.wikipedia.org/wiki?curid=373946", "title": "Trasko", "text": ""}
{"id": "373947", "revid": "1519", "url": "https://eu.wikipedia.org/wiki?curid=373947", "title": "Txokolo", "text": ""}
{"id": "373948", "revid": "90204", "url": "https://eu.wikipedia.org/wiki?curid=373948", "title": "Jarrera (psikologia)", "text": "Psikologia, jarrera pertsona edo talde batek beste pertsona, talde, iritzi edo objektu batekin duen balorazioa, aldekoa edo aurkakoa eta intentsitate batez. Hiru osagai motak eratzen dute zerbaitekiko jarrera: osagai kognitiboa, emozionala eta portaerazkoa (osagai kognitiboa eta emozionala azaltzeko modua)."}
{"id": "373949", "revid": "17", "url": "https://eu.wikipedia.org/wiki?curid=373949", "title": "Kognitibo", "text": ""}
{"id": "373950", "revid": "15795", "url": "https://eu.wikipedia.org/wiki?curid=373950", "title": "Donostialdeako metroa", "text": ""}
{"id": "373951", "revid": "3488342", "url": "https://eu.wikipedia.org/wiki?curid=373951", "title": "Lasarte Oria", "text": ""}
{"id": "373952", "revid": "1545", "url": "https://eu.wikipedia.org/wiki?curid=373952", "title": "Eleberri pikareskoa", "text": ""}
{"id": "373953", "revid": "1545", "url": "https://eu.wikipedia.org/wiki?curid=373953", "title": "Nobela pikaresko", "text": ""}
{"id": "373954", "revid": "1545", "url": "https://eu.wikipedia.org/wiki?curid=373954", "title": "Zaleuko Lokrikoa", "text": ""}
{"id": "373958", "revid": "1545", "url": "https://eu.wikipedia.org/wiki?curid=373958", "title": "Art noveau", "text": ""}
{"id": "373959", "revid": "201", "url": "https://eu.wikipedia.org/wiki?curid=373959", "title": "Oto I.a Germaniako Erromatar Inperio Santukoa", "text": ""}
{"id": "373960", "revid": "201", "url": "https://eu.wikipedia.org/wiki?curid=373960", "title": "Oto II.a Germaniako Erromatar Inperio Santukoa", "text": ""}
{"id": "373961", "revid": "201", "url": "https://eu.wikipedia.org/wiki?curid=373961", "title": "Oto III.a Germaniako Erromatar Inperio Santukoa", "text": ""}
{"id": "373962", "revid": "201", "url": "https://eu.wikipedia.org/wiki?curid=373962", "title": "Oto IV.a Germaniako Erromatar Inperio Santukoa", "text": ""}
{"id": "373963", "revid": "56334", "url": "https://eu.wikipedia.org/wiki?curid=373963", "title": "Victor Eusa", "text": "Victor Eusa Errazkin (Iru\u00f1ea, 1894ko martxoaren 6a - Iru\u00f1ea, 1990) nafar arkitekto bat izan zen. Iru\u00f1ea jaioterrian eraikin ugari diseinatu zituen, tartean Eskolapioen eraikina, Iru\u00f1eko apaiztegia eta Medialuna parkea. XX. mendearen zatirik handienean Nafarroako arkitekto nabarmenena izan zen. Bestalde, Nafarroako karlismoaren kide nabarmena ere izan zen.\nArkitektura estiloa.\n20. mendeko Nafarroako arkitektura eta bereziki Iru\u00f1ekoa hainbat eraikin enblematikorekin gehien definitu duen arkitektoa izan da Victor Eusa, batez ere Iru\u00f1eko bigarren zabalgunea hasi zenean eraikitzen 1920ko hamarkadan.\nMadrilgo Arkitektura Eskolan ikasi zuen, non 1920ko promozioan eskuratu zien titulua. Bere lehen lanetan joera akademizistak erakutsi zituen (eta geroago ere bai, bezero zehatzek eskatuta), bereziki estilo frantses bat eskatu ziotelarik Donostiako Kursaal kasinoa egin zuenean (1923, Saturnino UIargirekin egindako lana).\n1923an Turkian, Ekialde Hurbilean eta Egipton bidaiatzen aritu zen, eta handik estilo orientalista baterako gustua ekarri zuen, ikus daitekeena batik bat Vasco-Navarra eraikinean. \nOndoren, lanaren ezaugarriak arkitektura espresionistarekin lotu ziren batik bat. Hormigoia agerian, adreilu gorriak, parte zuriak... ezaugarri formal horiekin 1928-1932 faseko lan inportante batzuk garatu zituen."}
{"id": "373964", "revid": "119347", "url": "https://eu.wikipedia.org/wiki?curid=373964", "title": "Eskolapioen eraikina", "text": "Eskolapioen eraikina edota Eskolapioen ikastetxea Nafarroako Iru\u00f1ea hiriburuan dagoen eraikin eta ikastetxe bat da.\nKokalekua.\nIru\u00f1eko Bigarren Zabalgunean dago, Iru\u00f1eko zezen plaza eta Medialuna parkearen alboan, eta Aralar kalea, Erriberri kalea, Felipe Gorriti kalea eta Leire kalearen artean.\nHistoria.\n1926an Victor Eusa iruindar arkitektoak proiektatu eta eraiki zuen.\nEraikina.\nEraikinaren oinplanoa simetrikoa izateaz gain erdigunean kapera bat du. Bere izkinak nabarmentzen dira, bakoitzak berezko tratamendu eta apaindurak dituelarik, honek Iru\u00f1eko Bigarren Zabalguneko oinplano ortogonal sareari dinamismoa ezartzen dio, bereziki Erriberri eta Arrieta kaleetako izkinari, hau bertikaltasunaren adibide bikaina da, gainaldean San Migel Aralarkoaren irudia duelarik. Eusaren Art D\u00e9co espresionistaren heduaroa ederki adierazten du."}
{"id": "373965", "revid": "105290", "url": "https://eu.wikipedia.org/wiki?curid=373965", "title": "Otondar artea", "text": "Otondar artea Europa erdialde eta hegoaldean 1000. urtearen inguruan izandako Otondar pizkundearen garaian garatutako artea da. Izena, bertako dinastia saxoiko lehen hiru enperadoreetatik datorkio, hirurak Oton izenekoak: Oton I.a (936\u2013973), Oton II.a (973\u2013983) eta Oton III.a (983\u20131002).\nOtondar arteak X. mendearen erdialdetik XI.aren azkena bitarteko aldia hartzen du, denborari dagokionez, eta lurraldez, garai hartako Germaniako Erromatar Inperio Santuaren esparru bera.\nArkitektura.\nOtondar eraikinak karolingiar arkitekturan oinarritu ziren hasieran, baina bidea egin ahala bere estilo berezia garatu zuen. Garai honetako eraikin gehienak, denak ez esatearren, elizak edo monasterioak dira.\nAipatzekoak dira, bestalde, nahiz eta karolingiar eraginarekin alderatzekoak ez izan, bizantziar artearen noizbehinkako ukituak ere.\nGernrodeko San Ziriako.\nOtondar arkitekturaren jatorrien erakusgarri bikainenetako bat 960-965ean eraiki eta oso egoera onean gorde den Gernrodeko San Ziriako eliza da. Erdiko habeartearen alde banatan heste bi habearte ditu, eta karolingiar estiloko gurutzadura batek bereizten du habeartea presbiteriotik. Mendebaldean, kontraabside zerbitzua egiten duen \"westwerk\" edo mendebaldeko sarrera du, eta ekialdean kripta goratu bat. Habeartearen euskarriak txandakatuak dira ; eliz balkoiak ere baditu eraikinak.\nHildesheimgo San Migel.\nOtondar artearen garapenean oso paper garrantzizkoa jokatu zuen apezpiku mezenasen irudiak. Horietan ezagunena, beharbada, haren eraginez egindako arte lanen garrantziagatik, Bernward izan zen, Hildesheimgo gotzaina. Hain zuzen ere, Bernwarden enkarguz eraikitako Hildesheimgo San Migel eliza hartzen da otondar garaiko arkitekturaren obra gorentzat.\nEraikinaren oinak, bere bi koruak eta alboetako ateak direla medio, Sankt Gallen monasterioa gogorarazten du. Baina simetria askoz harantzago eraman zuten San Migelen : bi transeptu berdin-berdinak izateaz gainera -bakoitzak gurutzaduran bere dorrea eta eskaileradun dorretxoak dituela-, erdiko habearteari eusten dioten zutabeak, denak berdinak izan ordez, ebaketa karratuko pilareak eta bi zutabe biribileko multzoak dira, txandaka. Txandakatze sistema horrek hiru banako berdinetan banatzen du arku begia, bakoitzak hiru hutsarte dituela ; lehenengoan eta hirugarrenean elizarako sarrerak daude, era horretan transeptuen ardatza islatzen dela. Bai alboetako habearteak eta bai erdikoa, itxura gabe zabalak dira luzeraren proportzioan. Badirudi Bernwarden asmoa eraikin osoaren luzetarako eta zabaletarako ardatzen oreka lortzea izan zela.\nElizaren kanpoko aldeak eta koruek oso bestelako itxura hartu zuten geroztik egindako berrikuntzen ondorioz, baina habeartearen barru zabalak, bere arku arteko horma eta leiho handiekin, hasierako itxurari eutsi zion, harik eta Bigarren Mundu Gerran erraustu zuten arte.\nEskultura.\nNahiko urriak dira gaur arte iraun duten otondar garaiko eskultura lanak. Aipatzekoak dira, horien artean, Regensburgeko estatua gutxi batzuk eta beste hiruzpalau erliebe (Werden an der Ruhr, Munster). Baina garai hartako eskultura gogoangarriena, zalantzarik gabe, Geroren Kristo gurutziltzatua da.\nGeroren gurutzea.\nGeroren gurutzea deitzen zaion Kristo gurutziltzatuaren irudiak berrikuntza asko ekarri zituen mendebaldeko eskulturgintzara : eskala handian egin zuten, forma biribilak ditu eta sentipen sakonez adierazita dago Kristoren oinazea. Bereziki deigarria da gorputzaren aurrera aldeko astuntasuna, zeinak errealismo ia jasanezina ematen baitio beso eta sorbalden tenkatasun bortitzari. Aurpegia, hazpegi gogorrekoa, mozorro bilakatu du agoniak, eta bizitzaren zantzu guztiak galduak ditu.\nNolaz iritsi ahal izan zuen otondar eskultoreak hain emaitza ausarta? Ez da ahaztu behar Kristo gurutziltzatuaren irudikapena Bizantziar artearen bigarren urrezko aroko sorkuntza izan zela. Eta ez da hain harrigarria ere Bizantziok garai hartako Germanian eragin nabarmena izatea, kontuan izan behar baita Oton II.a bizantziar printzesa batekin ezkondu zela, eta beraz, zuzeneko lotura zegoela inperio bietako gorteen artean. Otondar artistaren lana izan zen bizantziar irudi txiki eta aurpegiera atseginekoan inspiratzea eta eskala handiko eta errealismo adierazkorreko eskultura indartsu hori ateratzea.\nAldareak.\nHala ere, askoren iritzian, aldare aurrealdeetan iritsi zuen gailurra otondar urregintzak. Bi gailentzen dira beste guztien artetik, Aachengo katedralekoa eta Basileakoa, azkeneko hau Pariseko Cluny museoan gordetzen bada ere. Aachengo aldare aurrealdearen erdian, Kristoren irudia ageri da bere handitasun guztian, eta Itun Berriko pasarte multzo batek hartzen du haren inguru guztia.\nBasileako urrezko aldare aurrealdea 1120 inguruan egin zen, eta Henrike II.a enperadoreak katedralari eginiko oparia da.\nBost arkupe ditu : erdikoan, Kristoren irudia ageri da, gainerakoak baino handixeagoa, eta beste lau irudiak San Benitorena eta hiru goiangerurenak dira. Kristoren oinetan, berriz, Henrike II.a eta haren emazte Kunegonda daude irudikatuta.\nHildesheimgo brontzezko ateak eta Bernwarden zutabea.\nEz dira ahaztuta uztekoak, bestalde, otondar garaiko brontzegileen lanak. Garai hartako brontzelanen artean ospetsuena, eta, segur aski, artearen ikuspegitik aberatsena, Hildesheimgo ate handiak dira. Gorago ere aipatu den Hildesheimgo Bernward apezpikuak eginarazi zituen San Migel elizarako, eta 1015ean amaitu ziren. Baliteke ideia Erromara egin zuen bidaldian bururatzea, ez baita harritzekoa han erromatarren eta bizantziarren garaiko brontzezko ateak ikusi izana. Ateak atal bakarrekoak dira, eta irudikatuak dauden Bibliako pasarteak, ez daude, brontzezko ate klasikoetan bezala, goitik behera antolatuta, zerrenda horizontal zabaletan baizik, karolingiar garaiko Biblia handietan bezalatsu.\nBernwardek eragindako beste monumentu gogoangarri bat brontzezko zutabea da. Kristoren bizitzako pasarteak ditu zutabean kiribilean garaturik, eta badirudi Antzinate beranduko garaipen zutabeetan inspiraturik egin zutela.\nUrregintza eta metalgintza.\nUrregintzaren alorrean, Erdi Aroko artelan distiratsuenen artean sartzen dira otondar eskulangileen lantegietatik ateratako zenbait obra. Esandakoaren froga argiak dira gaur arte gorde diren Quedlinburg, Hildesheim, Essen, Aachen, Trier eta Regensburgeko altxorrak, eta Vienako altxor inperial miragarria. Gurutze, erlikia ontzi, aldare aurre, eta liburu azaletan ikusten da otondar garaiko urregileek zenbaterainoko teknika landua zuten grabatuak, mailu lanak, zizelatuak, filigranak, eta esmalteak egitean, eta nola kokatzen zituzten harri bitxiak euskarri ikusgarrietan. Antzinakoenak Oton II.aren biloba zen Essengo Matilde abadesak eginarazitako urrezko gurutzeak, Aachengo \"Lotarioren gurutzea\" (1000 ingurukoa), eta Vienako altxorreko gurutze inperiala dira, 1030 aldera altxorreko erlikia handiak gordetzeko egina, hain zuzen ere. Liburu azalen artean aipatzekoak dira Oton III.aren eta haren emazte Teofanoren aginduz Trierko hirian egindakoa (Nurenbergen dago), eta Henrike II.ak Bambergeko katedralari oparitutako liburuen azalak. Kontuan hartzekoak dira, orobat, Vienako altxorrean gorde den koroa inperiala eta otondar enperatrizenak izandako lepoko eta gainerako bitxiak.\nPinturak eta miniaturak.\nDena den, otondar arteari Europa guztiko aitzindaritza eman ziona, batez ere, testu sakratuetarako egindako apaingarriak eta miniaturak izan ziren. Hala, otondar garaitik geratu zaizkigun margolanak oso bakanak diren bezala, liburu irudiztatu mordoa gorde da, garai hartako monasterioetako \"scriptorium\"-etan egiten zuten lan bikainaren erakusgarri. Otondar artearen arlo honetako sorkuntza nagusiak ebanjeliario eta sakramentarioak apaintzeko margotu zituzten Itun Berriko pasarteak dira. Miniatura lan horietan hiru eragin nagusi antzematen dira : Antzinate beranduko artearena, karolingiar artearena eta Bizantziokoarena.\nReichenauko eskola.\nKonstantzako aintziraren erdian dagoen Reichenau uhartean dago izen bereko abadetxea. Oton Handiaren garaian egituratu zen eskola gisa eta inperioko ilustrazio gune garrantzizkoenetakoa izan zen X. mendearen azken laurdenetik aurrera. Garaitsu hartan, uharteko eliza eta monasterio guztiak horma irudiz apainduak zeuden. Geratzen diren bakanetako batzuk Oberzelleko San Jurgiren elizan daude. Elizako habeartean Kristoren bizitzako pasarteak daude margotuta, eta apaingarrien antolakuntzak eta irudien itxurak geroago etorriko zen pintura erromanikoa iragartzen dute.\nRoudmann abadearen (972-984) zuzendaritzapean bizi izan zuen Reichenauko ilustrazio eskolak bere aldi distiratsuenetako bat. Garai hartan argitaratu zuten Egbertoren kodizea deitzen zaion obra ospetsua Trierko Egberto artzapezpikuarentzat, zeinak hiri hartako San Paulino elizari oparitu baitzion. Ebanjeliario bat da eta eskaintza orrialdean Egberto bera ageri da Kerald eta Heriberto monjeen artean eserita.\nReichenautik ateratako beste eskuizkribu sail bati Ebrrrrrarrt sailekoak esaten zaie, izen hori baitzuen artistetako batek. Lan hauen ezaugarri nagusia landare irudi aberatsez apaindutako hasierako hizkiak dira.\nMultzo horretan sartzen dira Geroren kodizea eta Heidelbergeko sakramentarioa."}
{"id": "373969", "revid": "105290", "url": "https://eu.wikipedia.org/wiki?curid=373969", "title": "Otondar pizkundea", "text": "Otondar pizkundea Europa erdialde eta hegoaldean 1000. urtearen inguruan izandako pizkunde ekonomiko eta artistikoa izan zen, dinastia saxoiko lehen hiru enperadoreen agintaldian, hirurak Oton izenekoak: Oton I.a (936\u2013973), Oton II.a (973\u2013983) eta Oton III.a (983\u20131002).\nOtondar pizkundea katedral eskola berpiztu batzuetan agertzen da, Bruno I.arenean bezala, Koloniako artzapezpiku izan zena, eta argitutako eskuizkribu ekoizpenean, garaiko forma artistiko nagusia, eliteko \"scriptoria\" batzuetan, Quedlinburg bezala, Oton I.ak sortutakoa 936an. Abadetza inperialak eta gorte inperiala, bizitza erlijioso eta izpiritualaren gune bihurtu ziren, errege familiako emakumeen eredua jarraituz. Oton, Erroman liturgiak zuen egoeragatik asaldatua geratu zen, eta, beraz, lehen \"Liburu Pontifikala\" enkargatu zuen, otoitzak zein errituari buruzko gidak zituen liturgia liburu bat. Gaur egun \"Erromatar Germaniar Pontifikala\" bezala ezagutzen den liburuaren bilketa, Mainzeko Gillen artzapezpikuak gainbegiratu zuen.\nOtondar arteak X. mendearen erdialdetik XI.aren azkena bitarteko aldia hartzen du, denborari dagokionez, eta lurraldez, garai hartako Germaniako Erromatar Inperio Santuaren esparru bera.\nTestuingurua.\nKarlomagnoren heriotzaren ondoren haren bi semeen artean banatu zen inperioa : Karlos \"Burusoilak\" agintzen zuen mendebaldean eta Luis \"Germaniarrak\" ekialdean, gaur egun, gutxi gorabehera, Frantziak eta Alemaniak hartzen dituzten lurraldeetan. Nolanahi ere, aginpide eskasa zuten, eta inguruko arerioek geroz eta errazago egiten zieten eraso : hegoaldetik, musulmanek noiznahi egiten zituzten sarraldiak, ekialdetik eslaviarrak eta hungariarrak zetozen oldarka, eta ipar eta mendebaldetik, berriz, txikizio eta hondamen handiak egiten zituzten bikingoek, itsasoz etorrita.\nBikingoek (egungo daniarren eta eskandinaviarren arbasoak) Frantziako ipar-mendebaldea mendean hartu zuten eta geroztik Normandia deitu zaion eskualdean bertakotu ziren. Berehalaxe kristautu ziren eta, 911 tik aurrera, Frantziako erregearen mendeko dukeak izan ziren normandiar buruzagiak. XI. mendean, funtsezko papera jokatu zuten normandiarrek Europaren politika antolakuntzan : Normandiako dukea, Gilen \"Konkistatzallea\", Ingalaterrako errege egin zen eta beste normandiar buruzagi batzuek musulmanak bota zituzten Siziliatik, eta bizantziarrak Italia hegoaldetik.\nAlemanian, bien bitartean, hegotik iparraldera aldatu zen agintegunea, Saxoniara, hain zuzen. Oton I.a \"Handia\" izan zen saxoniar jatorriko errege ospetsuena. Lonbardiako erregearen alargunarekin ezkondu ondoren, Italia gehiena mendean hartu zuen eta, Karlomagnoren ametsa bereturik, enperadore koroatu zuen aita santuak (962). Aurrerantzean, germaniarra izan zen Erromatar Inperio Santua, nahiz eta Oton I.aren ondorengoek ez zuten inoiz lortu Alpeetatik hegoaldera agintzerik.\nArkitektura.\nOtondar eraikinak karolingiar arkitekturan oinarritu ziren hasieran, baina bidea egin ahala bere estilo berezia garatu zuen. Garai honetako eraikin gehienak, denak ez esatearren, elizak edo monasterioak dira.\nAipatzekoak dira, bestalde, nahiz eta karolingiar eraginarekin alderatzekoak ez izan, bizantziar artearen noizbehinkako ukituak ere.\nEskultura.\nNahiko urriak dira gaur arte iraun duten otondar garaiko eskultura lanak. Aipatzekoak dira, horien artean, Regensburgeko estatua gutxi batzuk eta beste hiruzpalau erliebe (Werden an der Ruhr, Munster). Baina garai hartako eskultura gogoangarriena, zalantzarik gabe, Geroren Kristo gurutziltzatua da.\nUrregintza eta metalgintza.\nInperio Santuko koroa, Vienako Urregintzaren alorrean, Erdi Aroko artelan distiratsuenen artean sartzen dira otondar eskulangileen lantegietatik ateratako zenbait obra. Esandakoaren froga argiak dira gaur arte gorde diren Quedlinburg, Hildesheim, Essen, Aachen, Trier eta Regensburgeko altxorrak, eta Vienako altxor inperial miragarria. Gurutze, erlikia ontzi, aldare aurre, eta liburu azaletan ikusten da otondar garaiko urregileek zenbaterainoko teknika landua zuten grabatuak, mailu lanak, zizelatuak, filigranak, eta esmalteak egitean, eta nola kokatzen zituzten harri bitxiak euskarri ikusgarrietan. Antzinakoenak Oton II.aren biloba zen Essengo Matilde abadesak eginarazitako urrezko gurutzeak, Aachengo \"Lotarioren gurutzea\" (1000 ingurukoa), eta Vienako altxorreko gurutze inperiala dira, 1030 aldera altxorreko erlikia handiak gordetzeko egina, hain zuzen ere. Liburu azalen artean aipatzekoak dira Oton III.aren eta haren emazte Teofanoren aginduz Trierko hirian egindakoa (Nurenbergen dago), eta Henrike II.ak Bambergeko katedralari oparitutako liburuen azalak. Kontuan hartzekoak dira, orobat, Vienako altxorrean gorde den koroa inperiala eta otondar enperatrizenak izandako lepoko eta gainerako bitxiak."}
{"id": "373970", "revid": "201", "url": "https://eu.wikipedia.org/wiki?curid=373970", "title": "Otondar pizkunde", "text": ""}
{"id": "373971", "revid": "201", "url": "https://eu.wikipedia.org/wiki?curid=373971", "title": "Otondar berpizkunde", "text": ""}
{"id": "373972", "revid": "201", "url": "https://eu.wikipedia.org/wiki?curid=373972", "title": "Otondar berpizkundea", "text": ""}
{"id": "373973", "revid": "201", "url": "https://eu.wikipedia.org/wiki?curid=373973", "title": "Otondar arte", "text": ""}
{"id": "373974", "revid": "201", "url": "https://eu.wikipedia.org/wiki?curid=373974", "title": "Ototar arte", "text": ""}
{"id": "373975", "revid": "201", "url": "https://eu.wikipedia.org/wiki?curid=373975", "title": "Ototar artea", "text": ""}
{"id": "373976", "revid": "201", "url": "https://eu.wikipedia.org/wiki?curid=373976", "title": "Oton I.a Handia", "text": ""}
{"id": "373977", "revid": "46380", "url": "https://eu.wikipedia.org/wiki?curid=373977", "title": "Am\u00e9rico Castro", "text": "Am\u00e9rico Castro Quesada (Cantagalo, Rio de Janeiro, Brasil, 1885 maiatzaren 4a - Lloret de Mar, 1972ko uztailaren 25a) espainiar filologo eta idazlea izan zen, Noucentisme higikundekoa.\nBizitza.\nIkasketak Granadan egin zituen. Madrilen Ram\u00f3n Men\u00e9ndez Pidal eta Francisco Giner de los R\u00edosekin egin zuen lan. Estatu Batuetako Princetongo Unibertsitateko irakaslea izan zen. Besteren artean, obra hauek eman zituen argitara: \"El pensamiento de Cervantes\" (\"Cervantesen pentsaera\", 1925), \"Espa\u00f1a en su historia\" (1948), \"La ense\u00f1anza del espa\u00f1ol en Espa\u00f1a\" (1922), \"Lengua, ense\u00f1anza y literatura\" (\"Hizkuntza, irakaskuntza eta literatura\", 1924) eta \"Santa Teresa y otros ensayos\" (\"Santa Teresa eta beste saio batzuk\", 1929)."}
{"id": "373981", "revid": "1340", "url": "https://eu.wikipedia.org/wiki?curid=373981", "title": "Karlos III.aren hiribidea", "text": "Karlos III.aren hiribidea edo etorbidea honako lekuetan topa daiteke:"}
{"id": "373982", "revid": "105290", "url": "https://eu.wikipedia.org/wiki?curid=373982", "title": "Merindadeen plaza", "text": "Merindadeen plaza Nafarroako Iru\u00f1ea hiriburuan dagoen plaza bat da.\nKokalekua.\nIru\u00f1eko Bigarren Zabalgunean kokatua dago, plaza honetan honako etorbide eta kaleek bat egiten dute: Karlos III.a etorbidea, Teobaldoak kalea, Nafarroa Behereko etorbideak eta Navarro Villoslada kalea.\nAzpiegiturak eta garraioa.\nIru\u00f1erriko Eskualdeko Hiri Garraioaren honako lineek plaza honetan geltokia izan eta zerbitzu hauek eskaintzen dituzte:"}
{"id": "373983", "revid": "1340", "url": "https://eu.wikipedia.org/wiki?curid=373983", "title": "Karlos III.aren etorbidea", "text": ""}
{"id": "373984", "revid": "13403", "url": "https://eu.wikipedia.org/wiki?curid=373984", "title": "Rodeznoko Kondearen plaza", "text": ""}
{"id": "373985", "revid": "105290", "url": "https://eu.wikipedia.org/wiki?curid=373985", "title": "Nafarroako Foruen plaza", "text": "Nafarroako Foruen plaza Nafarroa Garaiko Iru\u00f1ea hiriburuan dagoen plaza bat da, Nafarroako foruei eskainia.\nKokalekua.\nIru\u00f1eko Bigarren Zabalgunean dago, zitadelaren eta autobus geltokiaren alboan. Bertan, Yanguas Miranda kalea, Gazteluko Ingurunea kalea, Antso Azkarra etorbidea, Abejeras kalea, Zaragoza etorbidea, Julian Gaiarre kalea eta Galizia etorbideak bat egiten du.\nPlaza.\nSanferminetan urtero bertan herri kirolak eta musika kontzertuak jokatu ohi dira. 1920-1960 artean eraiki zen.\nPlaza Rafael Moneo arkitektoak diseinatu zuen eta Nafarroako hiru zonaldetako bakoitza ordezkatzen duten zuhaitzez apaindua dago (Mendia, Erdialdea eta Erribera)."}
{"id": "373987", "revid": "15251", "url": "https://eu.wikipedia.org/wiki?curid=373987", "title": "Foru plaza", "text": "Foru plaza edo Foruen plaza Hego Euskal Herriko hainbat herritan Hego Euskal Herriko foruei eskainitako hainbat plazaren izena da:"}
{"id": "373988", "revid": "13403", "url": "https://eu.wikipedia.org/wiki?curid=373988", "title": "Bianako Printzearen plaza", "text": ""}
{"id": "374001", "revid": "1545", "url": "https://eu.wikipedia.org/wiki?curid=374001", "title": "Quir\u00f3n Bizkaia ospitalea", "text": "Quir\u00f3n Bizkaia ospitalea Erandion (Bizkaia) dagoen ospitale pribatua da, Quir\u00f3nsalud enpresak kudeatua. Leioa-Unbe errepidean, EHUren campusaren ondoan, dago. 200 gela baino gehiago ditu."}
{"id": "374002", "revid": "58701", "url": "https://eu.wikipedia.org/wiki?curid=374002", "title": "Quir\u00f3n Donostia ospitalea", "text": "Quir\u00f3n Donostia ospitalea Donostian (Gipuzkoa) dagoen ospitale pribatua da, Grupo Hospitalario Quir\u00f3n enpresak kudeatua. \nHistoria.\nEgiako Quiron ospitalearen eraikina, jatorriz, Alkolea jauregia izan zen: hirian aisialdirako eraikitako lehen jauregia. Jauregia izan aurretik Pilartegi baserria zegoen muino horretan, eta Alcoleako konteak erosi zuen, oporretako etxea eraikitzeko, hiriko lehenengoa. Horrela, 1842an eraiki zuten Villa Alcolea jauregia, Pilar izenez ere ezaguna. Urte asko ondoren, Leandro Mart\u00edn-Santos mediku eta zirujau militar frankistak jauregia erosi zuen, eta ospitale kirurgikoa inauguratu zuen bertan 1936ko urtarrilaren 20an; ospitalea zuzendu zuen 1971n hil zen arte.\n1990ean, Quir\u00f3n taldeak, aldaketa handiak egin zituen eraikinean. Egia auzoan dago."}
{"id": "374005", "revid": "1545", "url": "https://eu.wikipedia.org/wiki?curid=374005", "title": "Mauleko Ospitalea", "text": "Mauleko Udal Ospitalea (frantsesez eta ofizialki \"Centre Hospitalier de Mauleon\") Maule-Lextarren dagoen hirugarren adineko pertsonentzako ospitale espezializatua da.\nOspitaleko zuzendaria Andr\u00e9 Razafindranaly da."}
{"id": "374006", "revid": "1982", "url": "https://eu.wikipedia.org/wiki?curid=374006", "title": "Sentimentalismo (literatura)", "text": ""}
{"id": "374007", "revid": "1545", "url": "https://eu.wikipedia.org/wiki?curid=374007", "title": "Endo Shusaku", "text": ""}
{"id": "374009", "revid": "96586", "url": "https://eu.wikipedia.org/wiki?curid=374009", "title": "Joan Avilakoa", "text": "Joan Avilakoa (Almod\u00f3var del Campo, Ciudad Real, 1500eko urtarrilaren 6a - Montilla, Kordoba, 1569ko maiatzaren 10a) espainiar erlijio gizona izan zen. Bere garaiko predikari argienetakoa izan zen.\nJudu familia batean sortu zen eta Salamancako eta Alcal\u00e1ko unibertsitateetan ikasi zuen. 1529an Andaluziara bidali zuten eta arazoak izan zituen Inkisizioarekin, elizan proposatu zuen eraberritzea eta bere jatorri judua zirela eta. Baezako unibertsitatea antolatu zuen eta Joan Gurutzekoa eta Frai Luis Granadakoa izan zituen ikasle Kordoban.\nObra nagusiak \"Audi, filia, et vide\" (1567, \"Entzun, alaba, eta ikus\"), liburu aszetikoa, eta \"Epistolario espiritual para todos estados\" (1578, \"Egoera guztietarako izpirituzko gutunak\"), giro aszetikoan idatziriko gutunen bilduma, ditu.\n1970ean Paulo VI.ak kanonizatu zuen eta 2012ko urriaren 7an Benedikto XVI.ak Elizako doktore izendatu zuen."}
{"id": "374010", "revid": "219", "url": "https://eu.wikipedia.org/wiki?curid=374010", "title": "Komikiaren historia", "text": "Komikiaren historia azaltzea konplexua da, berez komikia zer den araberakoa. Irudi bidez kontatzeko sena gizadiak hasiera-hasieratik izan badu ere, eta askok historiaurreko leizeetako irudiak eta geroztikako irudi-segida guztiak hartzen baditu ere komikigintzaren aitzindaritzat, adituek hiru irizpide aipatzen dituzte komikia definitzeko : sekuentzia edo irudien segida ordenatu bat izatea, testuaren eta irudiaren arteko harremana, eta baliabide teknikoen bidez obra kopuru handietan kopiatu eta zabaldu ahal izateko gaitasuna.\nHastapenak.\nRodolphe Topffer (1799-1846) Genevako idazle eta marrazkilaria da \"bitariko\" izatea duen adierazpide honetan lehen urratsak egin zituena. 1833tik 1846ra zazpi komiki liburuki argitaratu zituen, bere garaian arrakasta handia izan zutenak.\n1865ean Wilhelm Busch alemanak (1832- 1908) \"Max und Moritz\" pertsonaiak sortu zituen, ume bihurri batzuk. Komiki horrek oraindik ez zuen globorik, testua irudien azpian zegoen, baina haren irudi bidezko loturen bizitasunak urrats handia egin zuen komikigintzan. 1889an, Christophe-k (1856- 1945) \"Le Petit Fran\u00e7ais illustr\u00e9\" haurrentzako aldizkarian argitaratutako \"La Famille Fenouillard\"-en eta beste komiki batzuetan aurkikuntza handiak egin zituen alor grafikoan.\nKomikiaren sorrera.\nKomikiak Europan eginak zituen urratsei bultzada handia eta benetako sorrera eman zitzaion New Yorken 1896. urteaz geroztik. Bi prentsa-jabe handiren arteko lehiak Joseph Pulitzer, New York World egunkariko zuzendaria, eta William Randolph Hearst, The New York Journal egunkariaren jabea eta Orson Welles filmegileak \"Citizen Kane\" film ospetsurako erabili zuen eredua- abiarazi zuen komikigintza, bai urrun eta ezin geldituzko bizitasunaz abiarazi ere.\nIrakurle gehiago erakartzeko, bi gizon horiek berebiziko ahaleginak egin zituzten : kolorezko gehigarriak atera, elkarri marrazkilariak lapurtu, batak bestearen pertsonaiak kopiatu...\n1896an argitaratu zen gai aitzindari haietako lehenengo komikia, komikiaren beraren aurreneko pertsonaiatzat hartzen dena : \"The Yellow Kid\" (Mutiko horia). Outcault-ek sorturiko txinatar mutiko honek alkandoran zeuzkan idatzita komikiko hizketak. Sekuentzia moduan aurkeztu ziren bineta batzuk, testu batzuekin, pertsonaia haren anekdota bat kontatzeko. Ordutik aurrera, ikusgarri garatu ziren bazter oro komikiak eta ohiz kanpoko ospea jaso zuten berehala: prentsa-holding handi guztiek langu eta ezagutaraziko zituzten molde horretako komikiak beren eranskinetan, autoreak kontratatu eta gero.\n1897an Rudolph Dirks-ek \"The Katzenjammer Kids\" sortu zituen. 1905eko urrian Winsor McCay komikigilea \"Little Nemo\" (Nemo txikia) argitaratzen hasi zen \"New York Herald\" egunkarian. Mutiko baten ametsak kontatzen zituen komiki honek ezin bikainago landu zituen eta muturreraino eraman ziaten komikiaren baliabideak. Arrakasta handia izan zuen berehala, zazpi hizkuntzetara itzuli zen, eta eragin handia izan zuen. Asko dira garai hartan sortu ziren komikiak, hesteak beste : \"Bringing Up Father\" (George McManus), \"The Kin-der-Kids\" (Lyonel Feininger), \"Felix the Cat\" (Pat Sullivan), Krazy Kat (George Herriman).\nEstatu Batuetako komiki klasikoa.\n1912tik aurrera Estatu Batuetan sortu ziren egile eskubideak erosteko eta komikiak banatzeko agentziek. Komikiak Estatu Batuetako egunkarietara banatzen zituzten hasieran, ingelesez mintzo ziren herrialde guztietara gero, eta 1929an, azkenik, mundu osora. \"Hearst 's International Feature Service\" izan zen lehena, eta, geroztik, \"King Features Syndicate\" bihurtu zelarik, hura izan zen mundu osoko agentzia nagusia. Izan ere, Estatu Batuetako garai hartako komikiak prentsarako berariaz eginak izaten ziren.\nHasieran 9tik 12ra bitarteko lauki koloredun argitaratzen zituzten egunkarietako igandetako gehigarrietan (\"sunday page\") ; 1907an egunero argitaratzen hasi ziren, lau irudiko segidak zuri beltzean (\"daily strip\"). 1936an komikia argitaratzeko eta banatzeko modu berri bat sortu zen, \"comic-book\", historia oso bat zeukan liburukia, izugarrizko arrakasta izan zuena.\n1930etik aurrera gainbeheran hasi ziren umorezko komiki sailak. Zinema ahostun egin zen garai berean, komikia errealistago bihurtu zen eta abenturara emanago. Alex Raymond (1909-1956) izan zen garai hartako komikigilerik nagusietako bat. Hiru komiki sail desberdin egiten zituen aldi berean : \"Jungle Jim\", \"Secret Agent X-9\" (Dashiell Hammett idazleak idatzi zituen sail horretako lehenengo gertakizunak) eta batez ere \"Flash Gordon\", zientzia fikziozko kontakizun bikain bezain arrakasta handikoa ; Alex Raymondek marrazten zituen emakume eder eta ikusgarriak irakurle asko erakarri zituen. Asko dira garai honetako komikilariak, bikainak denak eta komikiaren mintzaira maisutasunez landu zutenak, garai hartako zinemaren pare, komikiaren klasikoak, alegia ; besteak beste : Milton Caniff eta haren zuri-beltz garbia, haren ikuspuntu ausartak, eta eremu-sakonera bitxiak \"Terry and the Pirates\", \"Steve Canyon\"; Chester Gould eta haren komiki beltz baina irudi garbi-garbikoa (\"Dick Tracy\", Lee Falk eta Phil Davis (\"Mandrake the Magician\") ; E. C. Segar (\"Popeye\") ; Will Eisner (\"The Spirit\") argi-itzalen eta orriaren antolamenduaren maisua, gaur egun ere sormen eta zabaltze lanetan diharduena ; Burne Hogarth (\"Tarzan\") eta Harold Foster (\"Prince Valiant\"), beren klasikotasunean marrazkilari birtuosoak, baina ilustraziora emanagoak komikiaren berezko ezaugarrietara baino. Eguneroko komiki horien ondoren, 1935etik aurrera \"comic books\" edo komiki liburuak\u00bb hasi ziren nagusitzen. 1938an sortu zen lehenengo superheroia, Superman (Shuster eta Siegel), eta, geroxeago, Bahean (\"Batman\"). Bi komiki horiek D.C. (Detective Comics) argitaletxeak argitaratu zituen, eta arrakasta itzela izan zuten berehala, gaurdaino iraun duena. Superheroiena genero bihurtu zen komikiaren munduan, genero oparo, arrakastatsu eta gaitzetsia bezain miretsia. Beste etxe batek, Marvel argitaletxeak, beste heroi garaiezin batzuk ere argitaratu zituen ; komikizale askorentzat bi argitaletxe horietan gorpuztu da urte askoan komikia bera. Komiki mota horri kontakizuna axalekoa, marrazkia sinplea eta pentsaera atzerakoia izatea egotzi izan dio askok, baina ezin ukatuzkoa da haien arrakasta, harrera eta irauteko ahalmena.\nBigarren Mundu gerra bitartean, Koreako gerran eta Vietnamen superheroiak gogotik ari izan ziren Estatu Batuetako soldaduei laguntzen eta haien etsaiak jipoitzen.\nKomikia eta gerra hotza.\nKomikietako heroiek alemanen eta japoniarren aurka borrokatu ziren Bigarren Mundu gerra bitartean, eta gerrarako prest iraun zuten gerra hotzak iraun zuen bitartean. Gerra ondoko kezkak eta estuasunak ahazteko, melodrama izan zuen irakurle askok irtenbide egokia ; Juliette Jones, 1953, Stan Drake ; Ben Bolt, John Cullen Murphy. Komiki asko Estatu Batuetako gobernuak zuzenean kontratatuak ziren, pentsamolde nazionalista, kontserbadorea eta intolerantea adieraz zezaten. McCarthysmoak ez zuen komikia salbuetsi. 1954an Comics Code Authority legedia eman zuten, argitaratzaile guztiek nahitaez bete beharrekoa. Haren arabera emakumezkoen irudiak neurritsuak izan behar zuten janzkeraz eta gorpuzkeraz, debekatua zegoen erlijioari edo estatuari erasotzea, eta ongiak gaizkia garaitu behar zuen beti. Debeku horiek guztiak gorabehera, Marvel etxeak ekinean jarraitu zuen, eta haren eragina ez zen areagotu baizik egin.\nBaina 1950eko hamarraldian sortu zen bestelako komiki joerarik ere : \"Peanuts\" (Charles Monroe Schulz), \"Snoopy\" txakurraren, Charlie Brown eta bere lagunen abenturek, haien esanek eta ateraldiek berebiziko arrakasta izan zuten, bi milatik gora egunkarietan argitaratu ziren, gero liburuetan bildu, eta mundu guztira zabaldu ziren. Haren grafismo minimalistak eta umore sofistikatuak irakurle intelektualagoak erakarri zituen, eta haren atzetik tankera horretako beste komiki batzuk sortu ziren hamarraldi hartan eta hurrengoan : Jules Feiffer-en satira politikoak, Walt Kelly-ren \"Pogo\", Johnny Hart-en \"B.C.\", Quino argentinarraren Mafalda geroago...\nFrantziako eta Belgikako urrezko aroa: Tintin.\nEuropa aldean komikigintza geldiago ari zen bere bidea urratzen. 1925ean argitaratu zen Europako lehen komiki globoduna : \"Zig et Puce\" (Alain Saint-Ogan).\n1929ko urtarrilean Herg\u00e9k (Georges Remi, 1907-1983) Tintin pertsonaia sortu zuen \"Le Petit vingti\u00e8me\" gazteentzako aldizkari katoliko eta kontserbadorean. Kazetari gazte ile matazadun baten eta Milu bere txakurraren abenturak kontatzen zituen. Lehenengo lau abenturetan Herg\u00e9k landu gabe eta findu gabe zituen oraindik bere baliabideak : marrazkia trakets samarra zen, kontakizuna ez zen gag zaharkitu samarren segida bat baizik, Tintinek bisitatzen zituen herrialdeen irudia topikoz beterik zegoen, kazeta haren ideologia atzerakoiaren ispilu zuzenez.\nBaina \"Loto Urdina\" zeritzan abenturak aldaketa handia ekarri zuen ; Herg\u00e9 dokumentatzeko premiaz jabetu zen, eta bere lanaren alderdi guztiak hobetu zituen : kontakizunak hari eta batasun bat zeukan aurrenekoz, eta bere marrazki errealista findu eta dotoretu zuen, gerora jarraitzaile asko izango zituen. Aurki beste zenbait pertsonaia sortu zituen, indar handikoak eta nortasun finkokoak, Tintinen xalotasunari kontrajarririk, eta askotan Tintini berari gailentzen zaizkionak : Haddock kapitaina, Tournesol irakaslea, Dupond eta Dupond poliziak, Bianca Castafiore kantaria... Tintin guztiz ere gertaera harrigarria da. Berrogei bat hizkuntzara itzuli da, 170 milioitik gora ale saldu ditu, eta irakurle kopurua, ume nahiz heldu, gehituz doa belaunaldiz belaunaldi.\nTintinen arrakastak belgikar komikiaren loraldia ekarri zuen ; \"Spirou\" eta \"Tintin\" astekarien bidez hura nagusitu baitzen luzaroan Europako merkatuan. Eskuineko aldizkariak ziren biak, eskauten ideologia gorpuzten zutenak, baina komikilari bikain askoren sorburu izan ziren bata zein bestea. Spirou Frantzian argitaratu zen 1947. urteaz geroztik. \"Spirou et Fantasio\" (Franquin), \"Lucky Luke\" (Morris) izan zituen beste askoren artean pertsonaia ezagunenak. Tintin astekaria 1948an sortu zen, Herg\u00e9ren gidaritzapean . Haren estiloaren jarraitzaile ospetsu asko bildu zuen bere inguruan : Edgar P. Jacobs (\"Les aventures de Blake et Mortimer\"), Willy Vandersteen (\"Bob et Bobette\"), Jacques Martin (\"Alix, Lefranc\").\nKomikigintza Europan.\nBigarren Mundu Gerrak Estatu Batuen kanpoko merkatuak itxi zituen, eta horrek krisia sortu zuen argitaletxeetan, baina, aldi berean, bere komikiak sortzeko premia sortu zuen Europako merkatuan, Estatu Batuetako komikiak oso zabalduta baitzeuden, eta argitaletxe europarrek bertako egileengana jo behar izan zuten komikizaleen eskaria asetzeko. Horrek guztiak komikiaren loraldi bat ekarri zuen Europara eta baita Hego eta Erdiko Ameriketara ere -han hartu baitzuen babesa Europako marrazkilari askok, italiarrak gehienak-, eta hala sendotu zen herrialde bakoitzeko komikigintza.\nEspainian ABC egunkariko \"Gente menuda\" gehigarria (1906) eta \"Dominguin\" aldizkaria izan zirenen lehenengoetako komikiak. Katalunian, berriz, 1904an hasi zen argitaratzen katalanez \"En Patufet\" komiki arrakastatsua. 1917an TBO komiki astekaria sortu zen, ia gure egunetaraino iraun duena eta sekulako eragina izan zuena ; hainbesterainoko arrakasta izan zuen astekari horrek, non komikiari gaztelaniaz \"tebeo\" esan izan zaion luzaroan, hasierako \"historieta\" eta geroztikako , \"comic\" hitzen ordez. Gerra zibila baino lehen \"Pulgarcito\" (1925), \"Aventurero\" eta \"Mickey\" (1935) izan ziren beste komiki batzuk. Gerra bitartean eta gerra ondoren frankismoaren eraginpeko komikia izan zen ia soil-soilik, eta Donostia zen horien argitaleku nagusia. Geroztik, Bartzelonako Bruguera argitaletxeak argitaratzen zituen astekari eta pertsonaiak izan ziren urte askoan Espainiako komikigintzaren eta komikigileen ia harrobi bakarra (Pulgarcito, TBO, Din-Dan, DDT astekariak ; Mortadelo y Filemon, Carpanta, Las Hermanas Gilda... pertsonaiak).\nTelebista Europan hedatzeak irudiaren kulturan hezi eta ohitutako belaunaldi berriak sortu zituen. Komiki pertsonaia asko, zineman ateratzeaz gainera, telebistan ere ateratzen ziren, eta horrek haien eragina eta erosteko premia bizkortzen zuen. Bizi maila hobetzeak eta komikira zaletutakoak erosteko a ballena iristeak handitu egin zuen komikigintzaren salerosteko ahalmena.\nBestalde, 1965ean Bordighera-n (Italia) egin zen I. Komikiaren Mundu Kongresuak intelektualak eta pentsalariak erakarri zituen pop art joerak pinturaren alorrean bizkortua eta eguneratua zuen adierazpide horretara. Kongresu harez gero, komikiari buruzko kritika eta azterketa liburuak argitaratu ziren, baita komikiari buruzko aldizkari espezializatuak ere. Horrek guztiak irakurle multzo aditu eta espezializatua sortu zuen, eta hala berehala harrera ona izan zuten helduentzat berariaz sortutako komiki batzuek, \"Valentina\" pertsonaiarekin (Guido Crepax, 1966), adibidez.\nPilote eta Asterix.\n1959ko urrian gazteentzako aldizkari berri bat sortu zen Frantzian : Pilote. Idazle-marrazkilariak izan zituen sustatzaile : jean- Michel Charlier komiki idazlea, Albert Uderzo marrazkilaria, eta, batez ere, Ren\u00e9 Goscinny, erredakzio burua eta sen handiko komiki idazlea.\nTintinen ondoren Asterix galiarraren abenturak dira frantsesaren eremuko komikiak eman duen sailik bikain, oparo eta arrakasta handikoena. Nortasun handiko beste pertsonaia batzuk lagun (Obelix, Panoramix, Abraracourcix...), Asterixen abenturak Frantziaren epopeia txantxazko eta adar-jotzaile bat dira. Pilote aldizkarian epeka argitaratu ondoren albumetan argitaratu zuten, eta arrakasta itzela izan zuen bai Frantzian eta bai Europa osoan. Haren hitz joko etengabeak, eta gaur egungo gaien aipamen ironiaz beteek bestelako irakurle mota bat ere erakarri zuen komikira.\nAldizkari horrek iraun zuen hamabost urtetan kalitate handiko komikiak argitaratu zituen eta eragin handia izan zuen Europan : \"Achille Talon\" (Greg), \"Iznogoud\" (Goscinny-Tabary), \"Blueberry\" (Charlier-Giraud), \"Phil\u00e9mon\" (Fred).\nUnderground komikia eta haren ondorengoak.\nUnderground komikiak urrats handi bat egin zuen komikiaren bilakaeran. 1952an Harvey Kurtzmanek \"Mad\" aldizkari satirikoa sortu zuen. 1960 inguruan askoz erradikalago bihurtu zuten Robert Crumb-en (Fritz the Cat, Mister Natural) eta Gilbert Sheldon-en (FreakBrothers) obrek.\nOrdu arte pentsaezinekoak ziren eduki politiko eta sexualak aipatzen zituzten grafismo zatarragoaz eta argotaren erabileraz, garai hartako kontrakulturaren baitan.\nHasieran Estatu Batuetan aldizkari haiek ale gehiegi saltzen ez bazuten ere, Europan eragin handia izan zuten. Frantzian umorezko komiki eskola sarkastiko bat sortu zen Hara-Kiri aldizkariaren inguruan : Cavanna, Jean-Marc Reiser, Wolinski, Copi...\nGarai hartan izan zuen komiki erotikoak ere abialdia : \"Barbarell\" (Forest), \"Valentina\", \"Histoire d'O\" (Guido Crepax italiar komikilariak orrialdearen antolamendu ausartaz egina).\n1968tik 2000ra.\n1968. urteaz geroztik komikiak aldaketa handiak izan ditu bai argitaratzeko moduan, bai irakurletan, bai grafismoan eta bai edukietan. Prentsari atxikia egotetik, gaur egun liburuari lotuta dago gehienbat. Irakurle helduetara zabaldu da behinola haurrentzat bakarrik izan zena. Eremu berriak bereganatu ditu : erotismoa, politika, autobiografia ... Baina kolokan dago hamaika aldiz jorratutako bideen eta eremu zabal oraindik landu gabe batek eskaintzen dizkion aukeren artean. Orobat du zaletuen ghettora mugatuta egoteko arriskua, eta badirudi galduxea duela beste adierazpide batzuen aurrean ume eta gazteen harrobia.\n1968ko higikundearen ondoren, komikilari askok bere aldizkariak sortzeko joera izan zuten, eta hala kazeta andana bat sortu zen.\n1980 inguruan komikiak hats handiko kontakizunerako itzulera moduko bat izan zuen, eleberri gisako komikiak, bestelako komiki motak itzali ez baziren ere. Garai honetan izan zuen orobat Herg\u00e9ren tankerako \"marra argia\", estiloak goraldi bat Europan.\nAzken garaietako ezaugarri berezia du komikigintzak \"manga\" edo japoniar komikiak Europan eta Estatu Batuetan izan duen arrakasta handia -bai telebistan eta zineman ere-. Japonian komikia edo \"manga\" oso zabaldua dago gizarte osoan, helduak nahiz haurrak ditu irakurle, era askotako gaiak lantzen ditu era askotako grafismoaz, ezin konta ahalakoak dira aldizkariak, eta argitalpen askok milioika ale saltzen dituzte. Mendebaldean, ordea, marrazki eta kontakizun soil, eskas eta indarkeriazale irizten dio askok, gazteengan izan duen arrakasta itzela gorabehera. Katsumiro Otomo-ren \"Akira\" da ezagunena, milaka eta milaka pertsonaien artean. Orobat izan du harrera ona Dragon Ball komiki eta telebista sailak.\nXX. mendearen azken hogei urteetako eragin handiko autore batzuk aipatuko dira segidan azken joeren erakusgarri gisa : Hugo Pratt (\"Corto Maltese\"), Jacques Tardi (\"Ici M\u00eame \"), Christin eta Bilal (\"Les Phalanges de l'Ordre noir\"), Francois Bourgeon (\"Les Passagers du vent\"), Moebius (\"Arzach\", \"Incal\"), Mugoz eta Sampayo (\"Alack Sinner\"), Frank Miller (\"The Dark Night\"), Alberto Breccia (\"Perramus\"), Milo Manara (\"Clic\"), WilL Eisner (\"A Contract with God\"), Spiegelman (\"Maus\")."}
{"id": "374011", "revid": "201", "url": "https://eu.wikipedia.org/wiki?curid=374011", "title": "Gizadi", "text": ""}
{"id": "374012", "revid": "105290", "url": "https://eu.wikipedia.org/wiki?curid=374012", "title": "Iritzi konparatiboaren legea", "text": "Iritzi konparatiboaren legea Louis Leon Thurstone ikertzaileak estimuluen neurketari buruz garaturiko eredu bat da, Thurstone eskala garatzeko erabilitakoa. Thurstoneren arabera, estimuloek (soinu bat edo inkestatuak baloratu beharreko galde sorta bateko baieztapen bat) erreakzio desberdinak izaten dituzte subjektu berdinaren eskutik une desberdinetan. Suposizio hauekin, erreakzioa une jakin batean banaketa normalaren araberakoa dela eta \"a\" eta \"b\" estimuloen arteko eskala-diferentzia honela kalkulatzen dela ezartzen ditu:\nnon formula_2 a estimuloaren eskala neurria b estimuloarena baino handiagoa izateko probabilitatea, formula_3 bi estimuloen eskala-neurrien bariantza eta formula_4 bi estimuloen eskala-neurrien arteko korrelazio koefizientea den. Laburtzeagatik eta eredua aplikatu ahal izateko, bariantzak 1 direla eta bi estimuloen eskala-neurrien arteko korrelazioa 0 dela suposatzen dira, azkena nahiko baldintza hertsia den arren:"}
{"id": "374013", "revid": "105290", "url": "https://eu.wikipedia.org/wiki?curid=374013", "title": "Ajdabiya", "text": "Ajdabiya Libiako udalerrietako bat da. Bere hiriburua Ajdabiya da. 91.620 kilometro koadro ditu eta 165.839 biztanle zituen 2003an."}
{"id": "374015", "revid": "17", "url": "https://eu.wikipedia.org/wiki?curid=374015", "title": "MA eredu", "text": ""}
{"id": "374017", "revid": "46380", "url": "https://eu.wikipedia.org/wiki?curid=374017", "title": "Luis Granadakoa", "text": "Luis Granadakoa (Granada, 1504 - Lisboa, 1588ko abenduaren 31) espainiar domingotarra, predikaria eta idazlea izan zen.\nKordobako Scala Coeli komentuko burua izan zen, eta domingotarren probintziala (1557). Portugalen Henrike printzearen eta Katalina erregina alargunaren aitorle izan zen, eta ez zituen onartu. ez apezpiku, ez kardinal karguak. Hizlari bikaina izan zen; bera izan zen XVI. mendeko Espainiako hizlari nagusia. \"Rhetorica ecclesiastica\" idatzi zuen, sermolarientzat. Aszetikako liburuetan ere maisutasuna erakutsi zuen: \"Libro de la oraci\u00f3n y meditaci\u00f3n\", \"Memorial de la vida cristiana\", \"Gu\u00eda de Pecadores\" (1556), hizkuntza askotara itzulia), eta \"Introducci\u00f3n al s\u00edmbolo de la Fe\" (1582). Bi hagiografia ere idatzi zituen: \"Vida del maestro Juan de Avila\" eta \"Vida de fray Bartolom\u00e9 de los M\u00e1rtires\".\nFrai Luis Granadakoaren aszetika liburuek eragin handia izan zuten Axular (1556-1644) euskal idazlearengan. Frai Luis Granadakoaren zenbait pasarte \"Gero\" (1643) liburuko zenbait pasarteren iturri zuzena izan zirela uste da."}
{"id": "374018", "revid": "12788", "url": "https://eu.wikipedia.org/wiki?curid=374018", "title": "Frai Luis Granadakoa", "text": ""}
{"id": "374019", "revid": "12788", "url": "https://eu.wikipedia.org/wiki?curid=374019", "title": "San Juan Avilakoa", "text": ""}
{"id": "374022", "revid": "512", "url": "https://eu.wikipedia.org/wiki?curid=374022", "title": "Melchor Cano", "text": "Melchor Cano (Taranc\u00f3n, Cuenca, 1509 - Madridejos, Toledo, 1560ko irailaren 30a) espainiar domingotar teologoa eta apezpikua izan zen. Irakasle izan zen Salamancan, Alcalan eta Valladoliden, eta Frai Luis Leongoa izan zuen ikasleen artean. Aita Bartolome de Las Casas bezala, Ameriketako indiarren alde azaldu zen Cano. Trentoko kontzilioan parte hartu zuen. Bere lan nagusiak \"Relatio de Sacramentis\" (1550), \"Relatio de Poenitenti\u00e2\" (1556) eta, batez ere, \"De locis theologicis\" (1563) izan ziren."}
{"id": "374025", "revid": "1545", "url": "https://eu.wikipedia.org/wiki?curid=374025", "title": "Libanoko gerra 2006koa", "text": ""}
{"id": "374026", "revid": "1982", "url": "https://eu.wikipedia.org/wiki?curid=374026", "title": "L3 Linea (Bilboko metroa)", "text": ""}
{"id": "374028", "revid": "1545", "url": "https://eu.wikipedia.org/wiki?curid=374028", "title": "1812ko gerra", "text": ""}
{"id": "374029", "revid": "512", "url": "https://eu.wikipedia.org/wiki?curid=374029", "title": "Charles de Salaberry", "text": "Charles-Michel d'Irumberry de Salaberry teniente-koronela (Quebec Hiria, 1778ko azaroaren 19a- Chambly, 1829ko otsailaren 27a) euskal jatorria zuen quebectar militarra izan zen, Erresuma Baturako borrokatu zuena. 1812ko angloamerikar gerran estatubatuar erasoa Montreali oztopatu zuenez ospetsu bilakatu zen.\nIgnace de Salaberryren semea, 14 urte zituela armadan sartu eta Herbehereetan eta Jamaikan borrokatu zuen.\nGerra ondoren, politikan sartu eta St. Mathiasko jaun bilakatu zen. Bere omenez, Quebecen Salaberry-de-Valleyfield eta Manitoban De Salaberry herriek bere izena dakarte."}
{"id": "374031", "revid": "336", "url": "https://eu.wikipedia.org/wiki?curid=374031", "title": "Elizabeth Anscombe", "text": "Gertrude Elizabeth Margaret Anscombe (Limerick, Irlanda, 1919ko martxoaren 18a - Cambridge, Ingalaterra, 2001eko urtarrilaren 5a) britainiar filosofo eta teologoa izan zen, Ludwig Wittgensteinen dizipulua. Beste publikazioen artean, \"Intention eta Collected Philosophical Papers\"en egilea da.\nBiografia.\nOxfordeko Unibertsitatearen St. Hugh's Collegen ikasi zuen, 1941an graduatzen eta filosofiaren katedra okupatu zuen Cambridgen 1970.urtetik bere erretiroko urtera arte 1986an. Unibertsitatearen lehenengo urtean katolizismora bihurtu zen.\nPeter Geachekin, filosofia eta logikako irakasle batekin, ezkonduta egon zen. Bera bezala, Ludwig Wittgensteinen dizipulua izan zen. Zazpi seme izan zituen, hiru mutil eta lau neska. Bakarrik haietako bat filosofa da, Mary, eta bera ere ezkonduta dago filosofo batekin.\n1942an ezagutu zuen Wittgensteini Cambridgen eta denbora gutxi pasa eta gero bere dizipulu leial bat bihurtu zen.\nElizabeth izan zen salbuespena Wittgenstein izan zuen mesfidantza orokorrean emakume akademikoetan eta \"old man\" maitasunezko ezizenarekin deitzen zion normalean.\nWittgnstein urte batzuk geroago, minbizia zuenean, Anscombe eta Geachen etxera joan zen haiekin bizitzera hilabete batzuk.\nWittgenstein hil eta gero esfortzu asko egin zituen bere legatu filosofikoa, alemanez idatzita batez ere,itzultzeko.\nAipatzeko da bere itzulpena ingelesera Ikerketa filosofikoen testuaz.\nBere partez, gogoratuta izango da bere liburuaz, \"Intention\", 1957an idatzi zuena. Liburu hau kontuan hartu izan da gaur egungo filosofia akzioaren oinarrizko dokumentu bezala.\nBere 1959ko monografian, \"An Introduction to Wittgenstein's Tractatus\", ikasten du modu magistral batean Wittgensteinen lehengo liburua.\nEre ezaguna izango da 1981eko \"Collected Philosophical Papers\"en hiru liburukietan zauden artikuluetatik. Haiek inpaktu handi bat izan zuten zirkulu akademikoetan.\nHaietatik oso ezaguna da 1958ko lana \"Modern Moral Philosophy\", zeinek papera oso garrantzitsu bat izan zuen gizakion bertutearen nozio aristotelikan eta buruzko filosofiaren ikerketaren orain egungo interesaren berritzean. Ihes egin zuen beti erakusketa sistematikoetaz eta planteamendu globaletaz.\nBere zorroztasun eta buruko argitasun ikaragarriak eta bere originaltasun eta azkartasuna izan zuten lekua testu laburretan.Irakurtzen zituen ahots oso polit batekin bere itxurarekin jo egiten zituenak,ez bazen asko interesatzen bere itxuraz.\nBere testuetan saihesten ditu leku komunak ,ez du errepikatzen betiko doktrinak,marrazten du azkar eta zehaztasunez problemaren nukleoa inork inoiz planteatu izan balio eta denok sinesten ditugun topiko batzuk erabiltzen ditu. Horregatik oso zaila da laburtzea bere ekarpena gaur egungo filosofiara.\n\"The First Person\"liburuan azpimarratzen du asimetria gramatikala lehenengo pertsonaren eta hirugarren pertsonaren artean dualismorik eutsi barik. \"The Intentionality of Sensation\" liburuan esaten du sentsazioen objektuan ezin dira tratatu forma extensional batean baina ere esaten du ezin direla laburtu buruko gauzei."}
{"id": "374032", "revid": "512", "url": "https://eu.wikipedia.org/wiki?curid=374032", "title": "Luis de Morales", "text": "Luis de Morales (Badajoz, Extremadura, 1509 aldean - Badajoz, Extremadura, 1589ko maiatzaren 9a), \"El Divino Morales\" deitua, espainiar Pizkundeko margolaria, manierismoaren jarraitzailea, izan zen. Oso teknika landua erabili zuen. Moralesen lanetan nabarmena da Leonardo da Vinciren eta flandestar zaharren eragina. Erlijioarekin lotutako gaiak landu zituen, Ama Birjina haurrarekin eta Jesu Kristoren bizitzako azken uneak batez ere.\nBizitza eta obra.\nAntonio Palomino margolari eta historialariak Moralesen jaiotza mende hasieran kokatzen badu ere, jaiotzarako data egingarriena 1520 urtea da. Juan Antonio Gaya Nu\u00f1ok hainbat arazo aipatu ditu, eta 1509ko edo 1510eko Palominok proposatutako data onartzea ekarri du, zailtasunak baitaude bizitzako lehen etapako zenbait hutsune betetzeko. Horregatik, zenbait historialariek data atzeratu dute; horrela, August L. Mayer XVI. mendearen lehen laurdenean kokatu du, zehaztu gabe. Elizabeth du Gu\u00e9 Trapier-ek \"ziur aski lehen zatian\" kokatzen du, eta Werner Goldschmidtek bere jaiotzaren data 1543an jarri zuen, bere semea sei urte geroago jaiotzen baita. Gaya Nu\u00f1oren arabera, Morales 1520 aldera jaio zen, eta hogeita hamar urte zituen ezkondu zenean.\nBere prestakuntzarekin zerikusia duen guztia ere ez da segurua. Horrela, Gaya Nu\u00f1oren ikerketak jarraituz, hiru urrats eman ditzakegu bere formazioan: lehenengoa Sevillan, bestea Portugalen eta beste bat Italian.\nSevillan, Pedro de Campa\u00f1a maisuarekin ikasi behar izan zuen Moralesek. Beste maisu, hiri eta tailerrekin formakuntza baten ideia baztertu behar ez den arren, Sevilla behe Extremadurako hiriburu naturala zen, eta sinesgarria da Moralesek bertan amaituko duela.\nPortugalgo hezkuntzaren bigarren etapa bat ere bada, eta ez du begi samurrik ikusten bere margolanak Portugalgo eskolatik ekarritako lan manierista eta, zehatzago, Fray Carlosekin, Espinheiroko monasterioan eta \u00c9vora eskolako margolari nagusian kokatuta dagoen jatorri flamenkoko fraidearekin.\nAzkenik, Italiako prestakuntza posible bati buruz hitz egin behar da; zehazki, Milanen, eta bertan ikasi ahal izan zuen nola ikertu eta ezagutu zituen Domenico Beccafumi eta Sebastiano del Piombo autoreen lanak. Izan ere, oraindik bizirik zeuden eta, besteak beste, Andrea Solario, Cesare da Sesto, Fra Bartolomeo, besteak beste.\n1545. edo 1546. urte aldera amaitutzat ematen da prestakuntza-aldia. 1554ko hamarkadan lanean aurkitzen dugu, 1561-1563 urteetan, Arroyo de la Luz izeneko herrian.\nBeste iturri batzuek, ordea, Italiara bidaiatzea ukatzen dute, herrialde horretako pinturaren eragina azalduz, Fernando Ya\u00f1ez eta Fernando de los Llanos leondarraren eta Valentzian garai hartan lan egiten zuten beste margolari batzuen bitartez."}
{"id": "374033", "revid": "119347", "url": "https://eu.wikipedia.org/wiki?curid=374033", "title": "Ana Mar\u00eda Polvorosa", "text": "Ana Mar\u00eda Ruiz Polvorosa (Madril, 1987ko abenduaren 14a) espainiar aktorea da. \"A\u00edda\" telesailean Lorena Garc\u00eda antzezteagatik ezaguna da.\nBiografia.\nMadrilen jaio zen 1987ko abenduaren 14an. Telesail askotan lan egin du baina lan nagusia \"A\u00edda\" telesailean izan da, non pertsonai nagusiaren alaba antzezten zuen. Hala ere, 2012ko martxoaren 18an telesaila utzi zuen.\n\"A\u00edda\" baino lehen \"Raquel busca su sitio\" eta \"Javier ya no vive solo\" telesailetan bere lehen pertsonaiak izan zituen. Zineman \"Escuela de seducci\u00f3n\", \"Atasco en la nacional\" eta \"Mentiras y Gordas\" pelikuletan ageri da.\nAntzerkian \"Olvida los tambores\" izeneko obran parte hartu zuen. Egun, \"F\u00e9nomenos\" telesailean parte hartzen du Claudia de los Arcosen paperan."}
{"id": "374035", "revid": "90204", "url": "https://eu.wikipedia.org/wiki?curid=374035", "title": "Carlos Cano", "text": "Jos\u00e9 Carlos Cano Fern\u00e1ndez (Granada, 1946ko urtarrilaren 28a - Granada, 2000ko abenduaren 19a), izen artistikoa Carlos Cano, espainiar egile abeslari eta poeta izan zen. Ahantzi samar zeuden Andaluziako kantaera tradizionalak, andaluziar kopla bereziki, biziberritu zituen.\nProtesta abestiak hasieran \u2013\"Murga de los currelantes\" (\"Langileen murga\")\u2013 eta gero Andaluziako folklore eta kopla klasikoak jorratu zituen. Arreta berezia eskaini izan zion Federico Garc\u00eda Lorca poetaren obrari (\"Cr\u00f3nicas granadinas\", 1978, \"Granadako kronikak\"). Ezagunak ditu, besteak beste, \"El gallo de Mor\u00f3n\" (1981, \"Mor\u00f3ngo oilarra\"), \"Cuaderno de coplas\" (1985, \"Kopla kaierak\"), \"Ritmo de vida\" (1989, \"Bizitzaren erritmoa\") eta \"Mestizo\" (1992, \"Mestizoa\") diskoak. 1995ean, bihotzeko ondoezak jota, hil ala biziko ebakuntza egin zioten. Osatu ondoren kantugintzara itzuli eta 1996an \"El color de la vida\" (\"Bizitzaren kolorea\") diskoa plazaratu zuen. Harrezkero, beste zenbait disko kaleratu zituen, azkena, \"De lo perdido\" y otras coplas (2000, \"Galdutakoaz eta beste kopla batzuk\"), eta hil ondoren ere argitaratu dira haren lan batzuk."}
{"id": "374036", "revid": "105290", "url": "https://eu.wikipedia.org/wiki?curid=374036", "title": "Bambi II", "text": "Bambi II ingelesez eginiko marrazki bizidunetako filma da, 2006ean DisneyToon Studios konpainiak estreinatua. Filmean kontatutako istorioa \"Bambi\" filmekoaren jarraipena da."}
{"id": "374037", "revid": "1545", "url": "https://eu.wikipedia.org/wiki?curid=374037", "title": "G. E. M. Anscombe", "text": ""}
{"id": "374038", "revid": "1545", "url": "https://eu.wikipedia.org/wiki?curid=374038", "title": "Manzikerteko Gudua", "text": ""}
{"id": "374040", "revid": "1545", "url": "https://eu.wikipedia.org/wiki?curid=374040", "title": "Uncle Sam", "text": ""}
{"id": "374041", "revid": "1545", "url": "https://eu.wikipedia.org/wiki?curid=374041", "title": "Philip Morris International", "text": "Philip Morris International Inc. (PMI) tabako-produktuetan espezializatutako nazioarteko enpresa bat da, egun Altriaren parte dena.\nMarkak.\nPhilip Morris Internationalen marka nagusiak hauek dira: Marlboro, L&amp;M, Bond Street, Philip Morris, Chesterfield, Fortune, Parliament, Sampoerna A, Lark, Morven Gold, Dji Sam Soe, Next, Optima, Red &amp; White, Muratti, Diana, Merit, Sampoerna Hijau, Champion, Virginia Slims, Apollo-Soyuz, Hope, Delicados, Longbeach.\nHistoria.\nPhilip Morrisek Londresen tabako-denda bat zabaldu zuen 1847. urtean. Haren ondorengoek Philip Morris &amp; Co. Ltd sozietatea sortu zuten 1885ean. Hurrengo urteetan, enpresak Estatu Batuetako bazkideak hartu zituen, eta Richmonden, Virginian, jarri zuen egoitza. Marlboro markarekin asko handitu zen enpresa. Ondoren, Philip Morrisek marka berriak osatu zituen: Benson&amp;Hedges, Chesterfields eta Virginia Slims. XX. mendearen bukaeraz geroztik, Estatu Batuetan eta Europan tabakoaren kontra izan diren kanpainak direla eta, nekazaritza-gaien eremura zabaldu zen Philip Morris konpainiaren jarduera.\n1969an, Miller garagardo-marka hartu zuen, eta 1978an \"Seven Up\" edaria. 1984an, taldeak \"General food\" erosi zuen (Maxwell kafea, Malabar eta Krema gozotegiak, Hollywood txikleak). 1988an, berriz, \"Kraft\" enpresa hartu zuen, eta, horri esker, bere negozioen erdiak baino gehiago elikagaien sektorera pasatu zituen. Hala ere, tabakoa zuen jarduerarik errentagarriena, batez ere, Ekialdeko Europako herrialdeen merkatua zabaldu zenean.\n2003an, Philip Morris Companies Inc. enpresak izena aldatu zuen, eta Altria Group, Inc. bihurtu zen. 2008ko martxoaren 28an, Altria Group-ek Philip Morris International konpainia sortu zuen. Dena den, Philip Morris International-ek ez du jarduten Estatu Batuetan, han Philis Morrisen markak, oraindik ere, Altria Group-en mende baitaude."}
{"id": "374042", "revid": "105290", "url": "https://eu.wikipedia.org/wiki?curid=374042", "title": "Flogging Molly", "text": "Flogging Molly Ameriketako Estatu Batuetako celtic punk musika talde bat da. 1997an Los Angeles hirian sortu zen."}
{"id": "374043", "revid": "105290", "url": "https://eu.wikipedia.org/wiki?curid=374043", "title": "Bebelplatz", "text": "Bebelplatz (antzina \"Opernplatz\" deitua) Alemaniako Berlin hiriko erdigunean dagoen plaza bat da. Berlin-Mitte barrutian dago, Unter den Linden etorbidean. Plazak izena XIX. mendeko Alemaniako Alderdi Sozialdemokratako August Bebel politikariaren omenez darama.\nPlazaren ekialdean Staatsoper Unter den Linden antzokia du, mendebaldean Berlingo Humboldt Unibertsitatea eta hego-ekialdean San Hedwig katedrala, Prusian Erreforma Protestantearen ondoren eraiki zen lehenbiziko katedrala.\n1741 eta 1743 bitartean Frederiko II.a Handiaren erregealdian eraiki eta \"Platz am Opernhaus\" izena jaso zuen. 1900an \"Kaiser-Franz-Josef-Platz\" gisa berrizendatu zen, Frantzisko Josef I.a Austriakoa enperadorearen omenez bere 87. urteubetetzean.\nPlazak ospea zeozerri zor baldin badio, 1933ko maiatzaren 10ko iluntzean naziek bertan liburuak su batean kiskali zituztelako da. Bigarren Mundu Gerraren amaieran, Berlingo guduan oso kaltetua izan zen. 1947ko abuztuaren 31an gaur egungo izena jaso zuen, eta 1950eko hamarkadan berreraikia izan zen."}
{"id": "374046", "revid": "71150", "url": "https://eu.wikipedia.org/wiki?curid=374046", "title": "Bingen Zupiria", "text": "Bingen Zupiria Gorostidi (Hernani, Gipuzkoa, 1961) euskal herritar kazetari eta politikaria da, gaur egun Eusko Jaurlaritzako Kultura eta Hizkuntza Politika sailburua eta jaurlaritzaren bozeramailea dena. Euskal Telebistan hasi zuen bere ibilbidea 1983an, albistegietako editore izatera iritsiz 1985 eta 1989 bitartean. 1990eko hamarkadan Eusko Jaurlaritzako Prentsa Bulegoko zuzendaria eta Lehendakaritzako komunikazio-arduraduna izan zen, Jose Antonio Ardanza lehendakariarekin. 1999tik 2009ra ETBko zuzendaria izan zen, eta 2012tik 2016ra \"Deia\" egunkariko zuzendaria. 2016an Eusko Jaurlaritzako Kultura eta Hizkuntza Politika sailburu izendatu zuen I\u00f1igo Urkulluk. 2020tik aurrera jaurlaritzaren bozeramailea ere bada.\nLehen urteak.\nHernanin jaioa, Urumea ikastolan egin zituen unibertsitate aurreko ikasketak, bertako lehen promozioko ikaslea izanik. Filosofia eta Letretan lizentziatu zen Deustuko Unibertsitatean, Euskal Filologian espezializatua. 1984an lizentziatu zen, Bikain kalifikazioarekin. 2002an, Enpresa Kooperatiben Zuzendaritzan masterra gauzatu zuen Mondragon Unibertsitatean.\n\"Miren eta Bingen\" musika taldeko kidea izan zen, Miren Etxanizekin batera. Bikoteak euskal musika tradizionala jotzen zuen; Zupiriak panderoa jo ohi zuen eta Etxanizek trikitixa. Taldeak Euskadiko Trikitilari Gazteen Txapelketa irabazi zuen 1981ean, eta Txapelketa Nagusian finalista izan ziren 1982an. Lau urtez egon ziren aktibo, eta 1982an album bat kaleratu zuten, IZ diskoetxearekin.\nIbilbidea.\n1983an kazetari ibilbidea hasi zuen Euskal Irrati Telebistan. Hasieran \"Zopa Haundi\" sukaldaritza programako aurkezlea eta erreportaria izan zen, eta gero lehiaketa programa bat ere aurkeztu zuen. Ondoren, ETBko albiste zerbitzuetan editore eta aurkezle gisa egin zuen lan. ETB1eko \"Gaur egun\" aurkeztu zuen 1984tik 1985era, eta bertako zein ETB2ko \"Teleberri\" albistegiaren editorea izan zen 1986 eta 1989 bitartean.\n1989ko iraila eta 1999ko urtarrila bitartean Eusko Jaurlaritzako Prentsa Bulegoko zuzendaria eta Lehendakaritzako komunikazio-arduraduna izan zen, Jose Antonio Ardanza lehendakariaren gobernuetan. 1999ko martxoan EITBra itzuli zen, Euskal Telebistako albistegietako erredaktore buru gisa. Handik bi hilabetera, 1999ko maiatzean, ETBko zuzendari izendatu zuten. 10 urtez egon zen postu horretan, 2009ra arte, 2009ko Eusko Legebiltzarrerako hauteskundeen ondoren eratutako gobernuak kargutik kendu zuen arte. Urtebetez, 2008tik 2009ra, EITBko zuzendari nagusia izan zen jardunean, Andoni Ortuzar ordezkatuz.\n2005etik 2007ra EITBk eta Deustuko Unibertsitateak antolatutako Komunikazio masterraren zuzendaria izan zen. Bi urtez irakasle bisitaria izan zen Mondragon Unibertsitatean, 2007tik 2009ra, Ikus-entzunezko Komunikazioko Graduko azken urteko ikasleen Kalitatea ikasgaian. Euskal Herriko Unibertsitatearen Komunikazio Korporatibo masterrean eta Berrikuntza eta Ezagutzaren Kudeaketa masterrean ere irakasle izan zen.\n2009ko udan \"Mugaldekoak\" telesailaren gidoiak gainbegiratzen egin zuen lan. EITBko zuzendaritza utzi ondoren, 2009ko azarotik aurrera, Giza Quest edo G-Quest enpresako zuzendaria izan zen. Enpresa horrek Bilbon zuen egoitza, eta marketin estrategikoa, ikerketa eta komunikazioa lantzen zituen. \"Deia\" egunkariko zutabegilea (\"Hitzaren kupela\" tartean) eta Cadena Ser irratiko \"La Ventana Euskadi\" saioko kolaboratzailea ere izan zen.\n2012an \"Deia\" egunkariko zuzendari izendatu zuten, I\u00f1igo Camino ordezkatuz. 2016an utzi zuen postua, I\u00f1igo Urkullu lehendakariak Kultura eta Hizkuntza Politika sailburu izendatu zuenean bere bigarren gobernuan. 2020ko Eusko Legebiltzarrerako hauteskundeen ondoren, Zupiriak sail beraren ardura izaten jarraitu zuen Urkulluren hirugarren gobernuan, eta gobernuaren bozeramaile izatera ere igaro zen, Josu Erkorekaren lekua hartuz.\nBizitza pertsonala.\nBixente Zupiriaren semea da, Hernaniko Santa Barbara Elkarteko presidente izandakoa. 18 urte zituenetik Bilbon bizi da. Aintzane Bolinagarekin ezkonduta dago, EITBko albistegietako editorea. Bikoteak bi seme eta alaba bat ditu."}
{"id": "374049", "revid": "105290", "url": "https://eu.wikipedia.org/wiki?curid=374049", "title": "Cano", "text": "Cano pertsona hauen abizena da:"}
{"id": "374050", "revid": "105290", "url": "https://eu.wikipedia.org/wiki?curid=374050", "title": "Juvenilia", "text": "Literaturan, musikan eta beste arteetan, juvenilia egile baten gaztaroko lehen lanak biltzen dituen latinetik eratorritako terminoa da, gehienetan lan nagusiaren aurrekaritzat hartzen direnak."}
{"id": "374053", "revid": "688", "url": "https://eu.wikipedia.org/wiki?curid=374053", "title": "San Hedwig katedrala", "text": "San Hedwig katedrala (alemanez \"St. Hedwigs-Kathedrale\") Alemaniako Berlin hiriburuaeren erdigunean dagoen katedral katoliko bat da. Bebelplatz enparantzan kokatua dago.\nXVIII. mendean Frederiko II.a Handiaren erregealdian eraikia eta 1773an ofizialki irekia izan zen. 1938ko Kristal hautsien gauaren ondorengo egunean katedral honetako Bernhard Lichtenberg dean katolikoak juduen alde publikoki otoi egin eta naziek espetxeratua izan zen, Dachauko kontzetrazio-esparruan hil zelarik.\n1943ko Berlingo bonbardeaketen ondorioz katedrala erabat suntsitua gelditu zen, 1952-1963 bitartean berreraikia izan zelarik."}
{"id": "374055", "revid": "1982", "url": "https://eu.wikipedia.org/wiki?curid=374055", "title": "L2 Linea (Bilboko metroa)", "text": ""}
{"id": "374056", "revid": "1982", "url": "https://eu.wikipedia.org/wiki?curid=374056", "title": "L1 Linea (Bilboko metroa)", "text": ""}
{"id": "374058", "revid": "336", "url": "https://eu.wikipedia.org/wiki?curid=374058", "title": "2012ko Esku Huskako Lau eta Erdiko Pilota Txapelketa Nagusia", "text": "Esku Huskako Lau eta Erdiko Pilota Txapelketa Nagusia, 2012koa 2012an Esku Pilota Enpresen Ligak antolatutako Esku Huskako Lau eta Erdiko Pilota Txapelketa Nagusia da. Asegarce eta Aspe enpresetako pilotariek parte hartu zuten.\nHemeretzi pilotarik, bi taldetan banatuta, final laurdenetan sailkatutakoak bi taldetan guztiak guztien kontra ligatxoa jokatu zuten, eta bi onenak finalera igaro ziren.\nFinala, berriro, Gasteizen izan zen 2012ko abenduaren 16an, noiz Olaizola II.ak Bengoetxea VI.a 22-9 irabazi zuen."}
{"id": "374059", "revid": "1545", "url": "https://eu.wikipedia.org/wiki?curid=374059", "title": "Rafael Us\u00f3n Lacal", "text": ""}
{"id": "374060", "revid": "105290", "url": "https://eu.wikipedia.org/wiki?curid=374060", "title": "Marble Arch leizeak", "text": "Marble Arch leizeak Ipar Irlandako hego-mendebaldean dagoen Fermanagheko konderriko leize famatuak dira. Florencecourt herrixkaren ondoan daude, Irlandako Errepublikarekiko mugatik hurbil.\nEgitura.\nCladagh ibaiak zeharkatzen ditu barrutik eta \"Marble Arch\" izena (euskaraz \"Marmolezko arkua\") kareharrizko arku handi batek ematen dio. Irlandako leize luzeenak ere badira eta Britainiar uharteetako politenak izatearen fama dute.\nHiru errekak bat egiten dute leizeen barnean Cladagh ibaia eratuz eta Irlandako iturri karstiko handienetik ateratzen da ura. Leizeen barnean ibaia nabigagarria da eta bisita turistikoak egiten dira txalupetan.\nHistoria.\nAntzinatik ezagunak izan dira leizeak eta XIX mendean dagoeneko turismogune ziren. Lehenengo esplorazio serioak ordea XX mendearen hasieran egin ziren, Ingalaterrako \"Yorkshire Ramblers' Club\" taldeak gidatuta. Egitura hidrologikoa aztertu zuten, besteak beste fluoreszeina isuri eta ibaien norabideak aztertu eta kartografiatu zituzten 1907-08an. 30 eta 60. hamarkadetan ere izan ziren esplorazio berriak.\n1982an turismoarentzako egokitu zuten, pasabideak eta argi indarra ezarriz. Interpretazio zentru bat ere eraiki zen laizeen ondoan. 1985 eta 2008 artean milioi bat turistak bisitatu dutela uste da.\nKontserbazioa.\nLeizearen gaineko zohikatzaren ustiaketak ia erabat kaltetu zituen leizeak, izan ere zohikatzik gabe ura filtratu eta leizeak urez betetzen baitziren sarritan uholdeak eratuz, 1989an esate baterako. Honen ondorioz zohikatzaren esplotazioa debekatu da eta berria hazteko neurriak hartu dira.\nBisita turistikoak.\nLeizea martxotik irailera dago zabalik. Ibilaldiak 75 minutu irauten ditu eta pasabideetan barrena Marble Arch arkua, estalaktita eta estalagmitak eta kaltzitazko urjauziak ikus daitezke. Tartean ibaian zehar txalupan ere ibiltzen da."}
{"id": "374061", "revid": "201", "url": "https://eu.wikipedia.org/wiki?curid=374061", "title": "McCarthysmo", "text": ""}
{"id": "374062", "revid": "201", "url": "https://eu.wikipedia.org/wiki?curid=374062", "title": "Mortadelo y Filemon", "text": ""}
{"id": "374063", "revid": "201", "url": "https://eu.wikipedia.org/wiki?curid=374063", "title": "Mortadelo y Filem\u00f3n", "text": ""}
{"id": "374064", "revid": "201", "url": "https://eu.wikipedia.org/wiki?curid=374064", "title": "Loto Urdina", "text": ""}
{"id": "374065", "revid": "201", "url": "https://eu.wikipedia.org/wiki?curid=374065", "title": "Underground", "text": ""}
{"id": "374066", "revid": "688", "url": "https://eu.wikipedia.org/wiki?curid=374066", "title": "Stanley Williams", "text": "Stanley Tookie Williams III (New Orleans, Louisiana, 1953ko abenduaren 29a - San Quentin presondegia Kalifornia, 2005eko abenduaren 13a) 1969an Los Angelesen sustraitutako \"Crips\" kale bandaren liderra izan zen.\nBiografia.\nStanley Tookie Williams III.a New Orleansen, Louisianan jaio zen 1953ko abenduaren 29an. New Orleans Charity Hospitalean jaio zen eta amak 17 urte besterik ez zituen.\nUrtebeterako aitak alde egin zuen, familia utziz eta, 1959an, Williamsek 6 urte zituenean, ama-semeak New Orleanstik Los Angelesera joan ziren. Ama lanean zen bitartean, haurra kalean hazi zen bizitza gogorreko auzo batean.\n12 urterekin bizirauteko trikimailuak zituen eta ez zen sekula labanarik gabe ibiltzen. Borroketan sartzen zela-eta, eskola bat baino gehiagok kaleratu zuen eta kartzelan egonaldiak egiten hasi zen. 60ko hamarkada bukaeran, delinkuentzia maila igo egin zen nonahi eta \"Slausons\" edo \"Gladiators\" bezalako banden garapena izan zen, \"Black Power\" mugimendua edo Pantera Beltza Alderdia delakoen barnean.\n15 urterekin, Donald \"Doc\" Archieren lagun egin zen eta honek sartu zuen maila apaleko banda batean. Ez zen denbora asko pasa Williamsen indarkeriak ospea hartu arte eta nahikoa lider bihurtu zen.\n1970ean, 16 urte zituen eta Williams autoa lapurtzeagatik atxilo hartu zuten Inglewooden, Kalifornian, Inglewood, eta Los Padrinos Juvenile Hallera bidali zuten, Downeyn. Pesak altxatzen trebatu zen han eta kulturismoan zaletu zen. Horrela, 1971n atera zenean, lehen baino indartsuagoa zen.\n1971ko udaberrian, 17 urterekin, Stanley Williamsek Raymond Washington ezagutu zuen Washington Preparatory High Schoolen. Williams liluratuta geratu zen bandako kide guztiak antzeko jantziekin etorri zirenean, larruzko jakak, lepo almidonatuak, praka bakeroak eta tiranteak. \"Cribs\" deitu zioten lagunarteari eta \"Crips\" izan ziren gero. Williamsek lagun asko zuen West Siden eta liderrak batu eta West Side Crips osatuko zuten -1979ko abuztuan erail zuten Ray Washington eta hileta bere urtemugan izan zen-.\nBanda honen sorreraren xedea beste banda guztiak ezerezean uztea zen. Washingtonek esaten zuenez, helburua arraza beltzeko kideak zaintzea zen eta poliziaren ustelkeria eta bortizkeriari aurre egitea. Hiru talde osatu zituzten:\nWashington, Williams eta Thomas nekatu gabe hasi ziren jendea erreklutatzen Los Angeleseko guettoetan. Sartu ez ziren gutxiek beraien artean bildu eta Bloods banda osatu zuten, Cripsen erabateko arerio izango zirenak.\n1973an, Raymond Washington atxilo hartu zuten hurrengo 5 urterako, Curtis \"Buda\" Morrow tirokatua eta hila izan zen eta Mac Thomas ere eraila izan zen 1970ean. Williams geratzen zen Crips bandako lider. Badirudi Comptoneko unibertsitatean Soziologia ikasten aritu zela, baina, aldi berean, Bloodsen aurkako borroka gogorretan parte hartu zuen. 1976an, zauritu egin zuten: etxeko atarian zegoen gau batean eta Bloods bandakidez betetako autoa pasatu zen, Williamsen aurka tiro eginez. Sekula ez zuela oinez ibiltzerik izango esan zioten, baina entrenamendu gogor baten ondoren, ibiltzeko gaitasuna errekuperatu zuen.\nHeriotza zigorra.\n1981ean, lapurreta batzuen zehar eginiko 4 hilketaren errudun deklaratu zuten: 1979an, Albert Owens denda zerbitzaria hil omen zuen eta Los Angelesko motel baten jabeak eta bere alaba ere bai. Heriotza zigorra esleitu eta exekutatu egin zuten.\nWilliamsek ez zuen sekula hilketarik onartu, biolentziaren aurka egin zuen eta gazteentzako liburuak idatzi zituen bandetan sartzeak ekar zitzakeen arriskuez errepararaziz.\nBere jarraitzaileek Bakearen aldeko Nobel Sarirako proposatu zuten. Taldeak heriotza zigorraren ordez betirako kartzela zigorra ezartzea eskatzen zuten, kartzelan bere lan sozialarekin jarrai zezan. Williams gazte marjinatu ororentzako itxaropen ikur bilakatu zen.\n2005eko abenduaren 13an, Kaliforniako estatuak Stanley Williams exekutatu egin zuen, Arnold Schwarzenegger gobernariak ez baitzion barkamenik eskaini. Azken urteetan, Williams heriotza zigorraren ikur ere bazen eta AEBetan sekula baino gehiago eztabaidatu zen gaia.\nSchwarzenegger ez zen azken uneraino posizionatu, baina azkenean, ukatu egin zion barkamena. Injekzio letal batek hil zuen 51 urte zituen Williams Kaliforniako San Quintin presondegian. Exekuzioa aurreikusitakoa baino 20 minutu beranduago hasi zen eta Stanley Williamsek 13 minutu behar izan zituen hiltzeko."}
{"id": "374067", "revid": "201", "url": "https://eu.wikipedia.org/wiki?curid=374067", "title": "Felix the Cat", "text": ""}
{"id": "374069", "revid": "31042", "url": "https://eu.wikipedia.org/wiki?curid=374069", "title": "Staatsoper Unter den Linden", "text": "Staatsoper Unter den Linden edota Berliner Staatsoper Unter den Linden (euskaraz \"Berlindar Unter den Linden Estatu Opera\") Alemaniako Berlin hiriburuaren erdigunean dagoen antzoki bat da. Berlin-Mitte barrutian dago, Bebelplatz enparantza eta Unter den Linden etorbidean (hortik datorkio izena). Berlingo Estatu Orkestraren egotza da.\nHistoria.\nFrederiko II.a Handiak jatorrizko eraikina Georg Wenzeslaus von Knobelsdorff arkitektoari jatorrizko eraikinaren eraikuntzaren ardura eman zion, 1741eko uztailean eraikitzen hasi zen, \"Forum Fredericianum\" izeneko multzo baten zati bezala. 1742ko abenduaren 7an amaitu eta Carl Heinrich Graun musikariaren \"Cleopatra e Cesare\" operarekin inauguratu zen."}
{"id": "374070", "revid": "13403", "url": "https://eu.wikipedia.org/wiki?curid=374070", "title": "Berlingo Estatu Opera", "text": ""}
{"id": "374071", "revid": "13403", "url": "https://eu.wikipedia.org/wiki?curid=374071", "title": "Devonshire", "text": ""}
{"id": "374072", "revid": "105290", "url": "https://eu.wikipedia.org/wiki?curid=374072", "title": "Ambleside", "text": "Ambleside Ingalaterrako ipar-mendebaldeko Cumbria konderriko udalerri bat da. Historikoki Westmorland konderrian dago. Windermere aintziaren bihotzean kokatua dago, Ingalaterra osoko aintzirarik handiena, Lake District Parke Nazionalan."}
{"id": "374073", "revid": "56334", "url": "https://eu.wikipedia.org/wiki?curid=374073", "title": "I\u00f1aki Zarraoa", "text": "I\u00f1aki Zarraoa Zabala (Bizkaia) euskal herritar politikari jeltzale bat da. 1991-1999 bitartean EITBko zuzendaria izan zen, karguan Andoni Ortuzarrek ordezkatu zuen.\nOndoren, 1999-2007 biartean Getxoko alkatea izan zen, 1999an EAJ ordezkatuz eta 2003an EAJ-EA ordezkatuz, 2007an alkatetzan EAJko Imanol Landak ordezkatu zuelarik."}
{"id": "374076", "revid": "17", "url": "https://eu.wikipedia.org/wiki?curid=374076", "title": "Beat belaunaldi", "text": ""}
{"id": "374082", "revid": "105290", "url": "https://eu.wikipedia.org/wiki?curid=374082", "title": "Leipziger Platz", "text": "Leipziger Platz (euskaraz \"Leipzigar plaza\") Alemaniako Berlin hiriburuan dagoen erdiguneko plaza bat da, Berlin-Mitte barrutian eta Potsdamer Platz plazatik hurbil. Bertan Bundesrat edota Alemaniarko Kontseilu Federala kokatzen da.\nOktogono diseinuko oinplanoa du, 1732-1738 bitartean eraiki zelarik. Bigarren Mundu Gerra hasi arte plaza hau Alemaniako administrazio gune nagusia izan zen."}
{"id": "374083", "revid": "336", "url": "https://eu.wikipedia.org/wiki?curid=374083", "title": "Sublimazio (psikologia)", "text": "Psikologian, sublimazioa pertsonek moralki gaitzesgarriak diren desirak, bereziki sexualitatearekin loturikoak, baztertu eta gizarteak modu positiboan baloratzen dituen jardueretara bideratzeko defentsa-mekanismoa da. Sigmund Freudek garatu zuen sublimazio kontzeptua 1905 urtean, jarduera intelektual eta artistikoak sublimazioaren ondoriotzat joaz."}
{"id": "374084", "revid": "512", "url": "https://eu.wikipedia.org/wiki?curid=374084", "title": "Theater am Schiffbauerdamm", "text": "Theater am Schiffbauerdamm Alemaniako Berlin hiriburuaren erdigunean dagoen antzoki ezagun bat da, Berlin-Mitte barrutian. Spree ibaiaren iparraldeko ertzean dago.\n1892ko azaroaren 19an inauguratua izan zen. Nazionalsozialismoaren garaian Kraft durch Freude erakundearen egoitza izan zen. Aldiz, 1954. urtetik aurrera, 1949an Bertolt Brecht olerkari eta dramagileak eta bere emaztea zen Helene Weigel aktoreak elkarrekin sortu zuten Berliner Ensemble antzerki konpainia ospetsuaren egoitza bilakatu zen."}
{"id": "374085", "revid": "105290", "url": "https://eu.wikipedia.org/wiki?curid=374085", "title": "Berliner Ensemble", "text": "Berliner Ensemble Alemaniako Berlin hiriburuko antzerki-konpainia ospetsu bat da. 1954 urtea ezkeroztik Theater am Schiffbauerdamm antzokian egoitza du.\n1949an Ekialdeko Berlinen Bertolt Brecht olerkari eta dramagileak eta bere emaztea zen Helene Weigel aktoreak elkarrekin sortu zuten."}
{"id": "374095", "revid": "535", "url": "https://eu.wikipedia.org/wiki?curid=374095", "title": "Triano (auzoa)", "text": ""}
{"id": "374101", "revid": "46380", "url": "https://eu.wikipedia.org/wiki?curid=374101", "title": "Josu Zubiaur", "text": "Josu Zubiaur Bilbao (Algorta, 1935 - Gasteiz, 2015eko abenduaren 1a) kultura-sailburuordea eta 1982an ETBko lehenbiziko zuzendaria izan zen, urte berean Andoni Arizagak ordezkatu zuelarik. 1990ean \"Las ideas ling\u00fc\u00edsticas vascas en el s. XVI\" idatzi zuen."}
{"id": "374102", "revid": "512", "url": "https://eu.wikipedia.org/wiki?curid=374102", "title": "Andoni Arizaga", "text": "Andoni Arizaga 1982an ETBko lehenbiziko zuzendaria izan zen, 1985an Jose Maria Gorordok ordezkatu zuelarik."}
{"id": "374103", "revid": "67011", "url": "https://eu.wikipedia.org/wiki?curid=374103", "title": "Alberto Surio", "text": "Alberto Surio de Carlos (1963, Donostia) Euskal Herriko kazetari bat da. Bere ibilbide gehiena Diario Vasco egunkarian eman du. 2009ko ekainaren 18an PSE-PSOEek proposatuta eta Eusko Legebiltzarran bozketaren ondoren EITBko zuzendaria aukeratu zen, 2013ko martxoan Maite Iturbek ordezkatu zuen."}
{"id": "374104", "revid": "105290", "url": "https://eu.wikipedia.org/wiki?curid=374104", "title": "EITB Iurreta", "text": "EITB Iurreta 1982-2007 bitartean EITBko egoitza nagusia egon zen eraikina da. Bizkaiko Iurreta udalerrian zegoen. A-8 autobidearen ordainlekuak dauden tokiaren alboan kokatzen zen. Gaur egun eraikina oraindik bertan dirau.\n2007ko udan egoitza nagusia gaur egungo Bilboko Bami eraikinera lekualdatu zen."}
{"id": "374106", "revid": "119347", "url": "https://eu.wikipedia.org/wiki?curid=374106", "title": "EITB Donostia", "text": "EITB Donostia (batzutan EITB Miramon ere deitua) Gipuzkoako Donostia hiriburuan dagoen EITBren egoitza da. Hain zuzen ere, Miramon-Zorroaga auzoko Miramongo Parke Teknologikoan kokatua dado.\nGaur egun bertan nagusiki ETB1, Gaztea eta Euskadi Irratiko saioak burutzen dira."}
{"id": "374107", "revid": "13403", "url": "https://eu.wikipedia.org/wiki?curid=374107", "title": "EITB Miramon", "text": ""}
{"id": "374109", "revid": "105290", "url": "https://eu.wikipedia.org/wiki?curid=374109", "title": "Ulster American Folk Park", "text": "Ulster American Folk Park Omagh ondoko Castletown herrian dagoen Ipar Irlandako aire libreko museoa da. Parkeak Ulster eta Ipar Amerika arteko loturak erakusten ditu XVIII eta XIX mendeetako emigranteen bizimoduaren bidez. Ipar Irlandako hiru museo nazionaletako bat da.\nEgitura.\n30 eraikin ditu eta bolondresek garai hartako bizimodua antzezten dute. Ulster zein Estatu Batuetako jaiak ospatzen dituzte eta kultur ekintza ugari ere izaten da. Bi zatitan banatzen da, \"Mundu zaharra\" eta \"Mundu berria\", eta bien artean kaia eta \"Brig Union\" emigranteen itsasontziaren maketa daude."}
{"id": "374118", "revid": "1545", "url": "https://eu.wikipedia.org/wiki?curid=374118", "title": "Breakfast at Tiffany's (eleberria)", "text": ""}
{"id": "374119", "revid": "1545", "url": "https://eu.wikipedia.org/wiki?curid=374119", "title": "In Cold Blood (eleberria)", "text": ""}
{"id": "374120", "revid": "201", "url": "https://eu.wikipedia.org/wiki?curid=374120", "title": "Charles Monroe Schulz", "text": ""}
{"id": "374121", "revid": "201", "url": "https://eu.wikipedia.org/wiki?curid=374121", "title": "Pop art", "text": ""}
{"id": "374122", "revid": "119347", "url": "https://eu.wikipedia.org/wiki?curid=374122", "title": "Eraildako Europako Juduen aldeko monumentua", "text": "Eraildako Europako Juduen aldeko monumentua edota Holokaustoaren Oroigarria (alemanez \"Denkmal f\u00fcr die ermordeten Juden Europas\" edota \"Holocaust-Mahnmal\", eta hebreeraz \u05d4\u05d0\u05e0\u05d3\u05e8\u05d8\u05d4 \u05dc\u05d9\u05d4\u05d5\u05d3\u05d9 \u05d0\u05d9\u05e8\u05d5\u05e4\u05d4 \u05e9\u05e0\u05e8\u05e6\u05d7\u05d5) Alemaniako Berlin hiriburuko Berlin-Mitte barrutian dagoen monumentu bat da. Holokaustoaren biktimak izan ziren judu guztien omenezko monumentua da.\nBrandeburgoko Atearen hegoaldean eta\n2003ko apirilaren 1an eraikitzen hasi eta 2004ko abenduaren 15a amaitu zen. Peter Eisenman alemaniar arkitektoak eta Buro Happold ingeles ingeniaritza konpainiak diseinatua izan zen."}
{"id": "374123", "revid": "105290", "url": "https://eu.wikipedia.org/wiki?curid=374123", "title": "Ispilu magiko", "text": "Ispilu magikoa Edurnezuriren ipuinean paper nagusia daukan objektua da. Ispiluak giza jakintza dauka, munduan gertatzen denaren orojakintasuna du ezaugarri eta beregan islatzen den pertsonak egin ditzakeen galderen erantzun zuzena ematen du. Edurnezuriren istorioan amaordeak erabiltzen du, magia eskura daukan pertsonaiak, eta bere edertasunak parerik ez duela konfirmatzeko erabiltzen du batik-bat.\nIspilu magikoa otzana da amaordearen aurrean, preso balego bezala azaltzen da gehienetan eta nahiz eta bere izaera ontasunarekin lotua dagoen, bere erabilera besteren baten menpe egonda, bere gogoen aurka jokatu behar du maiz, ongia ez dakarten erantzunak emateko derrigortasuna izanik.\nTelebistan edo filmetan.\nIzaerari lotua, maiz azaldu da ispilutxoa barnean aurpegi bat definituz. Hau presoaren metafora da nolabait. Disney-ren proposamenean Veneziako inauterietako maskaren berrulerketa erabiltzen da pertsonai honen itxura azaltzeko."}
{"id": "374124", "revid": "46380", "url": "https://eu.wikipedia.org/wiki?curid=374124", "title": "Juan de Escobedo", "text": "Juan de Escobedo (Colindres, Kantabria, 1530 \u2013 Madril, 1578ko martxoaren 31) espainiar politikaria izan zen. Ruy G\u00f3mez de Silva Eboliko printzearen laguntzailea izan zen. Hura hil zenean, Filipe II.aren zerbitzupean jarri zen, Joan Austriakoa, Herbehereetako gobernadorearen idazkari gisa. Antonio Perez, erregearen idazkariaren aurkakoa zelako, Madrilen hil zuten 48 urte zituela."}
{"id": "374125", "revid": "13403", "url": "https://eu.wikipedia.org/wiki?curid=374125", "title": "Holokaustoaren Oroigarria", "text": ""}
{"id": "374126", "revid": "90609", "url": "https://eu.wikipedia.org/wiki?curid=374126", "title": "Eskisto-petrolio", "text": "Eskisto-petrolioa, eskisto-olioa edo arbel-petrolioa eskisto bituminosoetatik pirolisiz, hidrogenazioz edo disoluzio termalez erauzten den petrolio ez-konbentzionala da. Prozesu hauek harriak duen materia organikoa (kerogenoa) petrolio eta gas sintetiko bihurtzen dute. Horrela ekoitzitako petrolioa bere hartan erabil daiteke erregai gisa, edo moldatu egin daiteke, hidrogenoa erantsiz eta ezpurutasunak kenduz, findegietako petrolioaren espezifikazioak betetzeko eta petrolio gordinetik eratorritakoak dituen erabilera beretarako."}
{"id": "374127", "revid": "17", "url": "https://eu.wikipedia.org/wiki?curid=374127", "title": "Emiratu", "text": ""}
{"id": "374128", "revid": "17", "url": "https://eu.wikipedia.org/wiki?curid=374128", "title": "Arabiar Emiratu Batuak", "text": ""}
{"id": "374129", "revid": "17", "url": "https://eu.wikipedia.org/wiki?curid=374129", "title": "MOJWA", "text": ""}
{"id": "374130", "revid": "17", "url": "https://eu.wikipedia.org/wiki?curid=374130", "title": "MUJAO", "text": ""}
{"id": "374134", "revid": "336", "url": "https://eu.wikipedia.org/wiki?curid=374134", "title": "Mali iparraldeko gatazka", "text": "Mali iparraldeko gatazka liskar armatua izan zen, 2012ko urtarrilean hasitakoa, tuareg nazionalistak eta talde armatu jihadistak Maliko gobernuaren aurka matxinatu zirelarik. Nazionalisten xedea Azawaden independentzia lortzea zen; jihadistek, berriz, Mali osoan xaria ezarri nahi zuten. 2015ean bake hitzarmena sinatu bazen ere, liskarrak izaten dira noizbehinka.\nAurrekariak.\nTuareg herri nomada da, Saharako basamortuan bizi dena. Historikoki bazterturik egon da, eta arrotzatzat hartu dute kolonizatzaile eta herrialde berriek. Mali, Niger, Argelia, Libia, Burkina Faso eta Mauritanian banatua, 1,5 milioi pertsonak osatutakoa dela jotzen da. Amazigeraz mintzo dira eta Tifinagh izeneko idazkera propioa dute. Deskolonizatze garaian, Frantziak bere interesen zerbitzura diseinatu zuen Mali eta herrialdeko tuaregak iparraldean zokoraturik utzi zituen, hegoaldearen kontrolpean.\nEgoera horrek liskar ugari eragin ditu. Azken mendeko tuaregen matxinada nagusiak hauek izan dira:\n2011ko Libiako gerra zibilean Niger eta Maliko milaka tuareg borrokatu ziren Muammar al Kadafiren armadan. Gerra amaitu zenean etxera itzuli ziren; batzuk Maliko armadan sartu ziren, baina beste batzuek bat egin zuten Azawaden Askapen Nazionalerako Mugimendua-rekin (MNLA); talde armatu hori 2011ko uztailean sortu zen, Tuaregen lurraldearen independentzia lortzeko helburuz.\n2012ko tuareg matxinada.\n2012ko tuareg altxamendua urtarrilaren 17an hasi zen, M\u00e9nakan, MNLAko kide batzuek Maliko armadari eraso egin ziotenean. Hilabete hondarrerako hiria matxinoen esku zegoen. Urtarrilaren 18an, MNLA, Ansar Dine eta AQMIko indarrek Tessalit eta Aguelhok eraso zituzten. Tessalit berehala hartu zuten, baina Aguelhokek sei egunez iraun zuen; urtarrilaren 24an maliar soldaduak errenditu ziren, baina gehienak \u2014153 Human Rights Watchen arabera\u2014 hilarazi zituzten.\nOtsaila eta martxoan erasoak eta liskarrak hedatuz joan ziren Maliko iparraldean; martxo hasieran, errebelak Timbuktutik 125 kilometrora zeuden, Dir\u00e9 eta Goundam harturik, eta Ansar Dinek adierazi zuen Aljeria-Mali muga kontrolpean zuela.\nMartxoaren 22an estatu-kolpe batek Maliko presidente Amadou Toumani Tour\u00e9 agintetik kendu zuen. Militar kolpezaleek azaldu dutenez, urtarrilean herrialdearen iparraldean hasitako tuaregen altxatzearen aurrean gobernuak izan zuen jarrera \u00abinkonpetenteak\u00bb bultzatu zituen matxinada hastera. MNLA eta Ansar Dinek ederki baliatu ziren estatu-kolpe osteko giro nahasiaz: martxoaren 30ean Kidal hartu zuten, 31n Gao eta apirilaren 1ean Timbuktu. Azkenik, apirilaren 6ean Azawadeko Askapen Mugimenduak independientzia aldarrikatu zuen, baina nazioarteak ez zuen onartu..\nXariaren ezartzea.\nAzawadeko Askapen Mugimenduak estatu laikoa nahi bazuen ere, Ansar Dine talde islamista erradikalak xaria ezarri zuen iparraldeko Malin. Edari alkoholdunak, tabakoa, futbola, Maliko eta Mendebaldeko musika eta bideojokuak debekatu zituzten, eta ohikoak bihurtu ziren harrikatzeak, esku-mozteak eta heriotz zigorrak.\nEkainaren 28an, Unescok Arriskuan dauden Munduko Ondarearen Zerrendan sartu zituen Tonbuktu hiria eta Gaoko Askiaren hilobia; mendekuz, Ansar Dineko kideek santu musulmanen hamasei mausoleoetatik zazpi ezereztu zituzten Timbuktun.\nNazionalista eta islamisten arteko gatazka.\nMaliko armada herrialdearen iparraldetik lekutu orduko, agerian gelditu ziren nazionalisten eta islamisten arteko desadostasunak. Maiatzaren 27an, MNLAk eta Ansar Dinek bat egiteko akordio batera iritsi ziren, Azawadeko Estatu Islamikoa sortu eta xaria ezartzeko. Era horretan, Ansar Dine talde islamiko erradikalak estatu berria onartzeko eskatzen zuen baldintza nagusia lortuko zuen, \u00abislama zuzenbidearen iturria\u00bb izatea. Baina 24 ordu geroago MNLAk hautsitzat jo zuen hitzarmena.\nHandik aurrera, bi taldeen arteko liskarrak ugarituz joan ziren. Ekainaren 27an, MOJWA eta AQMIko islamistek MNLAren kokaguneak eraso zituzten Gaon; bi egun geroago, borroka odoltsuen ostean, MNLAk bertan behera utzi behar izan zituen Gao eta Timbuktu, eta bi hiriak islamisten esku gelditu ziren. Irailean, Douentza hartu zuen MOJWAk, eta azaroan M\u00e9naka.\nNazioarteko esku hartzea.\nUrriaren 12an, Nazio Batuen Segurtasun Kontseiluak aho batez onartu zuen Mali iparraldean militarki esku harzea, gobernuak eremuaren kontrola berreskura zezan. Frantziak sustatutako ebazpen horrek 45 eguneko epea ematen zuen esku hartzeko plana prestatzeko.\nBien bitartean, islamistek hegoaldeko Mali hartzeko erasoaldia prestatzen jardun zuten; 2013 hasieran, Bambara Maoud\u00e9n elkartu ziren Gao eta Timbuktutik joandako Ansar Dine, MOJWA, AQMI eta Boko Harameko kideak, eta urtarrilaren 10ean Konna hiri estrategikoaz jabetu ziren. Mopti eta S\u00e9var\u00e9 arriskuan ikusirik, Maliko presidente Dioncounda Traor\u00e9k berehalako laguntza galdegin zion Fran\u00e7ois Hollanderi. Biharamunean, Frantziak \"Serval Operazioa\" izeneko esku hartze militarra abiarazi zuen Malin. Izan ere, jihadisten aurkako borrokaz landa, Maliko gatazkarekin Frantziak arriskuan ikusten zituen bere interesak, hala nola, tuaregen lurraldean ustiatzen zituen uranio erreserbak.\nFrantziakoaz gainera, Maliko armadak Ecowas Afrika Mendebaldeko Estatuen Ekonomia Erkidegoak bidalitako tropen laguntza ere jaso zuen. Ansar Dineko bozeramaileak \u00abarabiar munduko edozein tokitan zeuden Frantziako herritarrak\u00bb mehatxatu zituen, eta Hollandek plan antiterroristaren alerta maila igoz erantzun zuen.\nUrtarrilaren 11n bertan hasi zuten Frantziako tropek Konna berreskuratzeko erasoaldia, helikoptero eta hegazkinen bonbardaketen laguntzaz; hondar gudulari islamistak urtarrilaren 18an irten ziren hiritik, eta biharamunean sartu ziren maliar eta frantziar indarrak. Borroketan ehundik gora jihadista, 11 soldadu maliar eta Frantziako armadako pilotu bat hil ziren. Aireko erasoei ezin eutsiz, Diabaly eta Douentzatik ere erretiratu behar izan ziren islamistak. Urtarrila eta otsailean, nazioarteko indarrak hedatuz joan ziren Malin: urtarrilaren 15ean, 800 soldadu frantziar zeuden, 2.000 19an, 3.500 30ean, eta 4.000 inguru otsaila hasieran. Ecowas eta Txadek bidalitako lehenbiziko soldaduak urtarrilaren 17an iritsi ziren; 24an 1.900 ziren, eta martxo hasieran 6.000, 2.400 txadiar barne.\nJihadistak Mopti eskualdetik egotzi ondoan, Gao eta Timbuktu lehenbailehen hartzea erabaki zuen Fran\u00e7ois Hollandek. Frantziar-maliar indarrek iparralderantz jo zuten; urtarrilaren 25ean Hombori eta L\u00e9r\u00e9n sartu ziren, 27n Gaon, eta 28an Timbuktun. Egun batzuk geroago, otsailaren 2an, Dioncounda Traor\u00e9 eta Fran\u00e7ois Hollande presidenteek bisitatu zuten azken hiri hori. Herrialdearen ekialdean, txadiar eta nigeriar indarrak And\u00e9ramboukane eta M\u00e9nakaz jabetu ziren urtarrilaren 28an.\nHoriek horrela, AQMI eta Ansar Dineko islamistek gibelera egin zuten Adrar des Ifoghas mendiguneraino. Gerrilari jihadisten ihesaz baliaturik, MNLAko kideek iparraldeko zenbait hiri berreskuratu zituzten, Kidal barne; mugimendu nazionalistaren arabera, operazioa frantziar armadarekin elkarlanean egin zen. MNLAk maliar indarren presentzia onartu ez zuenez gero, otsailaren 5ean 1.800 soldadu txadiar sartu ziren Kidalgo segurtasuna sendotzera. Azkenik, otsailaren 8an, frantziar eta txadiar indarrek Tessalit hartu zuten.\nMali iparraldeko hiri nagusiak berreskuratu ondoren, frantziar armadak \"Pantera operazioa\" burutu zuen, Adrar des Ifoghasen gotorturik zeuden AQMI eta Ansar Dineko jihadisten aurka. Operazioa otsaila eta martxoan gauzatu zen, Adrar Tigharghar-en, Aguelhoken ekialdean, Kidal et Tessaliten artean; frantziar eta txadiar soldaduek esku hartu zuten, MNLAren laguntzarekin. Martxo hasieran, ibarra naziarteko indarren kontrolpean zegoen, eta islamistek ihes egin behar izan zuten. Borroketan 200-300 islamista, 30 soldadu txadiar eta 3 frantziar hil ziren. Otsailetik apirilera, MOJWAk zenbait eraso egin zituen Gao eskualdean zeuden nazioarteko indarren aurka, gehienetan minak jarriz edo kamikazeen bidez.\nUagaduguko Hitzarmena.\n2013ko udaberrian, MNLA eta Maliko Gobernuaren arteko negoziazioak prestatzen hasi ziren. Baina Maliko biztanleriaren parte batek eta politikari batzuek nahiago zuten matxinoen aurkako gerra amaieraraino eramatea eta Kidaletik ere kanporatzea. Izan ere, maiatzaren 30ean 3.000 lagun manifestatu ziren Gaon, Kidal askatzeko eskatuz eta Frantziaren jarrera adostailea kritikatuz..\nBake negoziazioak maiatzean hasi ziren, Uagadugun, Burkina Fasoko hiriburuan; Maliko Gobernua, MNLA eta HCUA Azawaden Batasunerako Kontseilu Gorenak parte hartu zuten, Burkina Fasoko presidente Blaise Compaor\u00e9, Nazio Batuen Erakundea eta Europako Batasuna bitartekari zirela. Ekainaren 18an, bakerako lehen akordioa lortu zuten. Su-etenaz gain, MNLAk eta HCUAk onartu zuten Maliko presidentetzarako hauteskundeak Azawaden ere egitea, eta baita Maliko armada eta administrazioa Kidalera itzultzea ere. Azawaden estatusari buruzko negoziazioak, berriz, hauteskundeen ondoren egitea adostu zuten.\nMaliko segurtasuna eta egonkortasuna sendotzeko, Nazio Batuen Erakundeak Minusma (Maliko oreka egonkortzeko Nazio Batuen misio integrala) operazioa abiarazi zuen. Bake misio horren hedapena 2013ko apirilaren 25ean onartu zen, Nazio Batuen Segurtasun Kontseiluaren erabaki baten bidez. 11.200 kasko urdin eta 1.400 poliziak osatu zuten, gehienak Mendebaldeko Afrikakoak; 2013ko uztailerako 6.000 zeuden Malin. Horiek hedatu ahala, Frantziako armada atera zen, baina mila soldadu inguru gelditu ziren bertan.\nUagaduguko Hitzarmena sinatu arren, Maliko armadaren eta MNLAren arteko istilu franko izan zen ondoko hilabeteetan. Irailaren 26an, Maliko Gobernuarekin zituzten negoziazioak eten zituzten MNLAk, HCUAk eta Azawadeko Mugimendu Islamikoak, Ibrahim Boubacar Ke\u00efta presidenteak iparraldeko Maliren autonomia negoziatzeari uko egin ostean. Bestalde, frantziar armadak eutsi zion islamisten aurkako borrokari. Urriaren 20an hasi zen Maliko ipar-ekialdeko sare jihadisten aurkako operaziorik handienetako bat, \"Hydre\" izenekoa. 1.500 soldaduk parte hartu zuten, Frantzia, Mali eta Minusmakoek, baina islamistek ihes egin zuten borrokatu gabe. 2014ko urtarrilaren 23an, frantziar indarrek 11 jihadista hil zituzten Timbuktutik 100 kilometro iparraldera. AQMI eta MOJWAko jihadistei dagokienez, eraso suizida batzuk egin zituzten nazioarteko indarren aurka.\n2014ko liskarrak eta Aljerko Hitzarmena.\nAurretik bero bazegoen ere, 2014ko maiatzaren 17an Maliko lehen ministroak Kidalera egindako bisita batek lehertu zuen tuaregen eta Maliko Gobernuaren arteko gatazka. Iturri tuaregen arabera, lehen ministroaren aurkako manifestazio baketsua egin zuten tuaregek, eta soldadu maliarrek haien aurka tiro egin zuten, azkenean MNLAri berari ere eraso eginez. Bihamunean, lehen ministro Moussa Marak adierazi zuen bere herrialdea berriz ere \u00abgerran\u00bb zegoela MNLAren aurka. Lau egun geroago, Maliko armadak eraso zion Kidali 2.000 soldadurekin, baina iparraldeko talde armatuek aurre egin zieten. Egun berean, tuareg matxinoek M\u00e9naka, And\u00e9ramboukane eta Anefif hartu zituzten. Horren ostean, Maliko Gobernuaren aldeko talde tuareg paramilitarrak (MAA, CM-FPR, GATIA, MPSA) antolatu ziren, 2014ko ekainaren 14ko Plataforma sortuz.\n2014ko uztailaren 16an, Maliko Gobernua, CMA-n bildutako talde nazionalistak eta Plataformako unionistak negoziatzen hasi ziren Aljerren. Bake elkarrizketa horien bezperan, presoak trukatu zituzten Maliko Gobernuak eta Azawadeko tuaregek, borondate oneko keinu gisa. Hala ere, bortizkeria ez zen gutxitu ondoko hilabeteetan; izan ere, tuareg nazionalista eta unionisten arteko borrokak ugaritu ziren, eta baita jihadisten erasoak ere. 2014ko abuztuan, \"Serval Operazioa\" amaitutzat jo ondoan, Frantziak \"Barkhane Operazioa\" abiarazi zuen, Sahelgo talde armatu jihadista salafisten aurka borrokatzeko.\n2015eko martxo hasieran, Maliko Gobernuak eta ipar Maliko talde unionistek bake hitzarmen bat adostu zuten Aljerren. CMA Azawadeko Mugimenduen Koordinazioak, ordea, akordioa herritarren artean eztabaidatu behar zela ohartarazi zuen; apirilaren 10ean testua zegoen moduan ez zuela sinatuko jakinarazi zuen, ez zuelako autonomia estatusik jasotzen. Horren ostean, MNLAren eta GATIAko unionisten arteko borrokak gogortu ziren. Apirilaren 27an, MNLAren esku zegoen M\u00e9naka hartu zuten unionistek. MNLAren ihardespena berehalakoa izan zen, eta ondoko egunetan Goundam, L\u00e9r\u00e9, Bintagoungou, Dir\u00e9 eta T\u00e9nenkou eraso zituen.\nAljerko Hitzarmena maiatzaren 15ean sinatu zuten Maliko Gobernuak eta talde unionistek, Bamakon, eta baita bitartekariek ere: Aljeria, Burkina Faso, Mauritania, Niger, Nigeria, Txad, Afrikar Batasuna, NBE, ECOWAS, Batzar Islamikoko Erakundea, Europar Batasuna eta Frantziak; alabaina, CMAko ordezkaririk ez zen izan. Hala ere, Maliko Gobernuak, Estatu frantsesak eta inguruko herrialdeek presio handia egin zuten eta, azkenik, ekainaren 20an sinatu zuten bake hitzarmena MNLAk eta gainerako talde tuareg nazionalistek."}
{"id": "374135", "revid": "448", "url": "https://eu.wikipedia.org/wiki?curid=374135", "title": "Zubillaga (Lantar\u00f3n)", "text": ""}
{"id": "374137", "revid": "448", "url": "https://eu.wikipedia.org/wiki?curid=374137", "title": "Artzaiak eta inudeak", "text": ""}
{"id": "374138", "revid": "6327", "url": "https://eu.wikipedia.org/wiki?curid=374138", "title": "Ligatze", "text": ""}
{"id": "374139", "revid": "119347", "url": "https://eu.wikipedia.org/wiki?curid=374139", "title": "Lou Olangua", "text": "Lourdes Olangua \u2014Lou Olangua izen-deiturez ezagunagoa\u2014 (Zarautz, Gipuzkoa, 1960ko abenduaren 15a - 2013ko urtarrilaren 12a) rock abeslaria izan zen, euskal rockean lehenengo emakumetakoa. Los Humedecidos (1982-1985) OK Korral (1985-1989) eta Las Lagartas taldeetan aritu zen. Gainera, Lusty Men taldekoekin \"Lusty Men &amp; Lou\" izena erabilita single bat argitaratu zuen eta The Covers taldearekin ere egin zituen koroak.\n2005eko maiatzaren 20an Zarauzko Putzuzulo gaztetxean OK Korral taldea berriro elkartu zen, Arraio Irratiaren aldeko kontzertu baterako.\n2019ko urtarrilaren 9an \"LOU. Dantzan jo ta ke, oinak lehertu nahian\" dokumentala estreinatu zen Donostiako Dock Of The Bay musika dokumentalaren jaialdian. Lou Olanguaren ibilbide artistikoa errepasatzen da bertan."}
{"id": "374145", "revid": "105290", "url": "https://eu.wikipedia.org/wiki?curid=374145", "title": "Berlingo Estatu Liburutegia", "text": "Berlingo Estatu Liburutegia (alemanez \"Staatsbibliothek zu Berlin\") Alemaniako Berlin hiriburuan dagoen liburutegi nazional bat da. Prusiako Kultur Ondarearen Elkargoaren jabetzakoa da. Berlin-Mitte barrutian dago, hiru eraikinetan banatua: hain zuzen ere, Unter den Linden 8, Potsdamer Stra\u00dfe 33 eta Westhafenstra\u00dfe 1 kaleetan.\n1661an sortua izan zen.\nOndarea.\nBertan hainbat eskuizkribu garrantsitsu daude, esate baterako: Gutenbergen Bibliaren ale bat, Goetheren sinadura bilduma garrantzitsuena, mundu osoko Johann Sebastian Bach eta Wolfgang Amadeus Mozart musikagileen eskuizkribu bilduma handienak, bai eta Ludwig van Beethoven musikagilearen Bederatzigarren Sinfoniaren jatorrizko zirriborro edo eskuizkribua ere."}
{"id": "374149", "revid": "512", "url": "https://eu.wikipedia.org/wiki?curid=374149", "title": "Korrelograma", "text": "Estatistikan eta bereziki denbora serieen azterketan, korrelograma serie batek aldi edo puntu bateko balioak atzeragoko \"l\" aldi edo puntuko balioekin dituen korrelazioa agertzen duen kartesiar diagrama da, abzisetan \"l\" balioak eta ordenatuetan korrelazio mailak agertzen direlarik. Denbora serie baterako egokienak izan daitezkeen ereduak identifikatzeko erabiltzen da."}
{"id": "374151", "revid": "336", "url": "https://eu.wikipedia.org/wiki?curid=374151", "title": "Karlos Austriakoa (Asturiasko printzea)", "text": "Karlos Austriakoa (Valladolid, Espainia, 1545eko uztailaren 8a - Madrid, Espainia, 1568ko uztailaren 24a) 1560-1568 bitartean Asturiasko printzea izan zen.\nFilipe II.a Espainiakoaren eta Mar\u00eda Manuela Portugalgoaren semea zen, eta Espainiako erregetzarako oinordekoa. Gaztelako gorteek oinordekotzat ezagutu zuten 1560an, baina aitak oinordekotza kendu zion. Aitari zion gorrotoak Herbehereetako matxinatuekin haren kontrako azpijokoan aritzera bultzatu zuen. Preso harturik, kartzelan hil zen. Ez da jakin aitak aginduta hil zuten.\nFriedrich Schillerek tragedia bat idatzi zuten haren bizitzaz, eta Giuseppe Verdik opera bat: \"Don Carlo\"."}
{"id": "374153", "revid": "98220", "url": "https://eu.wikipedia.org/wiki?curid=374153", "title": "Bann ibaia", "text": "Bann ibaia (gaeleraz \"an Bhanna\", \"ibai zuria\"), Ipar Irlandako ibai luzeena da, hegoaldean hasi eta Neagh aintzira zeharkatu ondoren Castlerocken itsasoratzen dena. Ekialde protestantea eta mendebalde katolikoaren arteko muga gisa hartzen da.\nIbilbidea.\nHiru zati bereizten dira Bann ibaiaren ibilbidean, \"Upper Bann\" (\"Goiko Bann\"), Neagh aintzira eta \"Lower Bann\" (\"Beheko Bann\").\nHistoria.\nIrlandan populatua izan zen lehenengotako eremua izan omen zen Bann ibaiaren arroa. XVIII eta XIX mendeetan Ipar Irlandaren industrializazioan eragin handia izan zuen, batez ere lihoaren ekoizpenean.\nEkonomia.\nGaur egun Bann ibaiko arrantza jarduera ekonomiko garrantzitsua da. Izokin eta aingira hartzen da."}
{"id": "374154", "revid": "1659", "url": "https://eu.wikipedia.org/wiki?curid=374154", "title": "Literaturaren historia", "text": "Literaturaren historia prosan, poesian edo antzezpen gainean eginak dauden idazlanen bilakaera historikoa da, eta baita hauetan erabilitako literatur teknikarena ere. Literatura Zientziaren barruan kokatua, era diakronikoz aztertzen du literatura. Literaturaren historia, bestetik, literatura-lanak aztertzeaz arduratzen da, hau da, obra artistikoak aztertzeaz edo, oro har, kultura, arte eta pentsamendukoak aztertzeaz, edo, kritika jakin baten arabera, \"oso landuak\" diren lan edo testuak definitzeaz.\nLiteraturaren historiaz.\nLiteraturaren historia da literaturaren jakintzaren lau esparru nagusietako bat; literatur teoria, literaturaren kritika eta literatura konparatua dira beste hirurak. Literaturaren historia eta kritika alderatzea argigarria izaten da historia zer den hobeto ulertzeko: kritikak testuen osagai formalen eta gaien analisi sinkronikoa egiten du, eta historiaren helburua berriz testu horien azterketa diakronikoa egitea da, hau da, une jakin batek iraganarekin (iturrien azterketa) eta haren bilakaera eta etorkizunarekin dituen harremanak zertzea: une horren eraginak eta ondorengoak. Alegia, literatura obrak tradizio literarioan eta genero jakinetan, higikunde edo eskoletan, beren garaiko testuinguru historiko eta sozialean txertaturik, aztertzea da literaturaren historiaren eginkizuna.\nLiteraturaren historialaria, literaturaren teoriak eta kritikak osatu duten metahizkuntza eta ikerketa metodologia erabiliz, testuen nolakotasuna aztertzen saiatzen da, egile, jatorri eta bilakaeraren kontzeptuetatik abiatuta (datazio arazoak, testuaren konposizio data, testuak jasotako eraginak, iturrien erabilera, etab.), testuaren sailkapena egin (zein generotan, eskolatan, estilotan sartzen den), eta, azkenik, hartzailearen edo harreraren arazoa lantzen du.\nLehen Literaturaren Historia Unibertsala Italian egin zen, XVIII. mendearen amaieran, Juan Andr\u00e9s eskutik, 1782tik 1799ra. Izenburua \"Dell\u2019Origine, progressi e stato attuale d\u2019ogni letteratura\" zen; laster beste hizkuntzetan ere egin ziren horrelako lanak; esaterako, 1804an alemanieraz Friedrch Bouterwekek egin zuen berea.\nLiteraturaren historia garrantzi handiko azterketa izan zen XIX. mendean, jakintzako diziplina baten ezagutza eskuratu baitzuen, ikerlari tradizio bikain bati esker : M. Men\u00e9ndez Pelayo Espainian, A. Villemain eta J.J. Amp\u00e8re Frantzian, Schlegel anaiak Alemanian, A. Veselovski Errusian, G. Ticknor Estatu Batuetan, eta abar. Baina XX. mendearen lehen erdialdean interesa eta ospea galtzen hasi zen literaturaren kritika eskola berrien hegietan (\"New Criticism\", Estilistika, \"Nouvelle Critique\"). Rene Wellekek, \"Literaturaren historiaren gainbehera\" titulu esanguratsua duen artikulu batean (1983), beheraldi hori agertzeko, puntu hauek seinalatzen ditu : XIX. mendeko historiaren literatura gertaeren zientifizismo akritikoa eta ikuspegi egokiaren falta, eta horren ondoriozko \"biografia, bibliografia, antologia, gai eta forma metrikoei buruzko informazioaren, iturri, neurketa eta balioztatze saioen nahasketa, \u00abhistoria literario\u00bb deitu zen historia politiko eta sozialean txertaturik...\", literaturari berari dagokiona ahaztuta. Alabaina, 1970etik aurrera piztu egin da berriz literaturaren historiari buruzko interesa, bereziki H.R. Jauss eta Konstantzako eskolaren azterlanen ondoren.\nH. R. Jaussek, literatura historiografiaren ikerketa metodologia berriztatzeko ahaleginean, objektibotasun historikoaren aurreiritzia baztertzea eskatzen die literaturaren azterlariei eta testuen harreran oinarrituriko literatura historia bat osatzea. Haren iritziz, harreraren teoriaren bitartez uler daitezke literatura lanen esangura eta forma, historian zehar hartaz egin diren interpretazio desberdinetatik abiatuta. Jaussen iritziz, harreraren estetikaren teoriaren bidez, literatura lanaren esangura eta forma ulertzeaz gainera, bere \"jarraitasun literarioan\" txertatu behar da literaturaren esperientziaren kokagunearen eta esanahi historikoaren berri izateko. Bestalde, literaturaren historiaren helburua, alde batetik, literaturazko emaitza \"bere sistemen jarraitasunean sinkronikoki eta diakronikoki\" aurkeztea da, eta, bestetik, historia berezia den neurrian, \"historia orokorra\"rekin harremanetan jarri behar du. Historia orokor horri dagokionez, eginkizun sozial agerikoa du literaturaren historiak, ez bakarrik funtzio erakusgarria duelako (garai guztietako literaturetan aurki daiteke \"existentzia sozialaren irudi ereduzkoa, idealizatua, satirikoa edo utopikoa\"); horrez gainera, \"munduaren ulermen\" modu bat ere adierazten du eta orobat \"gizartearen eginkizun hezitzailea, zeren literaturak, gainerako arteekiko eta gizarte aginpideekiko konkurrentzian, gizakia bere lotura natural, erlijioso eta sozialetatik askatzen baitu\".\nLiteraturaren historiarekin harreman zuzena du literaturaren historiaren zatiketa kronologikoak (aldi edo garaien araberako banaketa, belaunaldi edo higikunde estetikoen araberakoa, etab.), genero, eskola, estiloen araberako ordenamenduak eta sailkapenak; era berean, literaturaren historiaren baitakoak dira hizkuntzaren historiaren eta literaturaren historiaren arteko harremana, literaturaren historiaren eta haren irakaskuntzaren artekoa kulturarekin eta hezkuntzarekin loturik, eta abar. Lehenengo biak dira garrantzitsuenak, eta horiexek aztertuko dira ondoren.\nLiteraturaren zatiketa edo sailkapen historiko edo kronologikoa.\nLiteraturaren historia kronologikoki ordenatzen denean, aroa da erabiltzen den irizpide edo ideia nagusietako bat: denbora tarte jakin bat da aroa, literatura lan batzuk eta haien egileak biltzen dituena, nahiz eta horiek berak bestelako ordenamenduetan (edo sailkapenetan) txerta daitezkeen, hala adibidez belaunaldi, eskola, higikunde, joera eta abarretan. Literaturaren garapen kronologikoa hazkunde konplexu batez gertatzen da, zeinaren arabera, C. Guillenen hitzetan, \"literatura sistemak modu berezian bilakatzen dira ; osagai batzuen jarraipena, beste batzuen desagertzea, aukera ahantzien ernatzea, berrikuntzen bat bateko agerpena, aukera batzuen beranduko eragina dira modu horren ezaugarriak\" . Bilakaera hori kritikoki antolatzeko, eskema kontzeptuala eta metodo egokiak izan behar ditu eskura literaturaren historialariak, haien bitartez literatura sistema desberdinek beren kodeekin duten harremana zehaztasunez eta koherentziaz finkatzeko, eta aipatu diren gertaerak esplikatzeko, alegia, jarraitasuna, desagertzea, berrikuntza, etab.\nEskema teoriko eta metodologia horien bila, historia politiko eta kulturaletik harturiko unitate kronologikoetan zatikatu izan zen hasieran literaturaren historia. Halaxe gertatzen zen Berpizkundeko humanistek zabalduriko historia sailkapenarekin ; adinen araberakoa zen, eta Petrarcarengandik zetorren. Petrarcarentzat hiru adin handietan banatzen zen mundua: Antzinaroa -kulturaren eta letraren Urrezko Aroa (Greziako eta Erromako historiarena)-, Ilunbeen edo mende ilunen Aroa (gero Erdi Aroa deituko zena), eta Aro Berria, argien bersortzea eta modernotasunaren kulturaren zabalkundea ezaugarri zuena, Berpizkundea deituko zena.\nSailkapen hori bakunegia zelarik, eta funtzionaltasun eskasekoa, banaketa xeheago bat etorri zen gero. Horrela agertu ziren mende eta garai kontzeptuak, ardatz gisa pertsona politiko garrantzitsuak hartzen zituztenak : \"Periklesen Mendea\" (K.a. V. mendea), \"Errege-erregina Katolikoen garaia\" (XV. mendearen bukaera eta XVI.aren hasiera), etab. Literaturaren historiako eskuliburuetan erabiltzen da gaur mende kontzeptua, eta, mendeen baitan, garaia aipatu ohi da.\nFilosofiaren eta kulturaren historiaren alorrean, bada beste kontzeptu funtsezko bat, belaunaldia, literaturaren historian maiz erabiltzen dena, batez ere Alemanian eta Espainian. Kontzeptu honek, aldiak bereizteko irizpidetzat erabili delarik, oso harrera ona izan du azterlarien artean, batez ere XIX. mendetik XX. mendera doazen higikundeak kronologikoki mugatu nahi izan direnean. Horren arabera, guztiz finkatuak daude espainiar literaturan \"98ko Belaunaldia\" eta \"1927ko belaunaldia\", nahiz eta aurrenekoari dagokionez, eztabaida handiak izan diren, zeren, kritikari batzuen iritziz, sailkapen horrek analisi egokia eragozten baitu. Baina horixe da, izan ere, sailkapen ororen arriskua : gauzak errazteko asmoz -bestela ezin baitira ulertu, eta banakako kasuetan geratuko ginateke beti-; \"gehiegi\" erraztea, eta, zenbaitetan, egia ezkutatzea.\nGaurko historiografiak literatura aroa kontzeptua baliatu du, kezka estetikoak, gaienak edota arau jakinei buruzkoek lotzen dituzten egileak edo lanak kronologikoki ordenatzeko. Honela definitzen du aroa R. Wellek-ek: \"(Literatura) arau sistema batek menderatzen duen denboraldi bat, sistema horren sorrera, zabalkundea, ugaltzea, txertatzea eta desagertzea bereiz daitezkeena\" . Kontzeptu hau, muga kronologikoak ipintzeko irizpide den neurrian, belaunaldiarekin batera erabil daiteke ; hau da, aro batean zenbait belaunaldi izan daitezke . Literatura aro baten ezaugarri nagusia da nola, mugaturiko denboraldian, gainerakoak \"menderatzen\" dituen literatura arau eta sistema bat gertatzen den, nahiz eta horrek ez dakarren berdintasun estetikorik garai horretako literatura obra guztietan . Hala, XIX. mendean, bi literatura aroguztiz bereziak izan ziren arren (erromantizismoa eta errealismoa), aurrenekoaren estetika ez zen desagertu bigarrenak erabateko nagusitasuna izan zuenean.\nBadira historiografian sarritan erabili ohi diren beste kontzeptu edo irizpide batzuk ere : eskola, higikundea, joera, sistema, etab.\nEskola arte edo literatura elkarte edo taldea da ; kulturaren igorle diren maisuak izaten ditu, ideal estetiko jakinak, eta dizipuluak.\nEskolak eratu zituzten adibidez Proventzako trobadoreek, petrarkistak, Pleiadeko kideek, XVIII. mendeko neoklasizismoak ; Euskal Herrian ere izan da eskola inportante bat, Sarakoa (XVII. mendea), Axular buru zuela prosa bikaina sortu zuena. Erromantizismotik aurrera, eskolaren kontzeptuak atzera egin zuen, eta, haren ordez, higikunde eta joerarenak zabaldu ziren.\nHigikundea edo mugimendua ideal estetiko komunak dituzten idazle edo artista talde batek osatua da, eta, taldekideek, nolabait ere, ideal horiek zabaldu eta bultzatzeko asmoa izaten dute. Wellekek dionez, \"borrokan diharduen kolektiboa da, bere buruaren kontzientzia argia izanik, ekintza eta agerraldi jakinak egiten dituena\". Higikundeak -eman dezagun, XX. mende hasierako higikunde dadaistak edota surrealistak-, eginkizun kritikoa izan ohi du, aurretik ezarria dagoena hausteko asmoa. Joera kontzeptua, aditu zenbaiten iritziz, aroa-ri dago lotua, lehenagotik datorren pentsamendu hari baten modukoa baita, eta, aroari buruz bigarren mailakoa izanik, hurrengora ere luzatu ohi da. Horren adibide dira, beste askoren artean, Berpizkundean bizirik zirauten Erdi Aroko joerak.\nAntzinako literatura (V. mendera arte).\nNahiz eta literatura eta idazmena erlazionaturik egon, ez dira sinonimoak. Lehenengo hieroglifiko egipziarrak esaterako, ez dira literatura kontsideratzen. Iritsi zaizkigun eta eskuragarri ditugun testu literario zaharrenak idazmena sortu ondorengoak dira. Ikertzaileak ez daude ados erregistro zaharrak \u00abliteratura\u00bb ren antzekoago bihurtzearekin, horren definizioa subjektiboa baita. Hala ere, kontuan izan behar da antzinako kulturen garrantzi edo isolamendu kulturala zela eta, literaturaren garapen historikoa ez zela modu uniformean gertatu munduan.\nBestalde, literaturaren historia orokorra landu nahi denean, testu asko desagertu egin direla jabetuko gara; batzuk nahita desagertarazi zituzten, beste batzuk, ordea, istripuz edota testu horiek sortu zituen kultura desagertu egin delako. Adibide zelebreena Alexandriako Liburutegiarena da: K. a. III. mendean sortua, K.a.49. urtean erre egin zen eta, horrela, garantzi handiko testuak betirako galdu ziren. Testu askoren desagertze horrek asko zaildu egiten du literaturaren ikerketa.\nOso zaharrak diren testu batzuk literaturaren lehenengo urratsak gisa onartuak izan dira. Hori da, adibidez, \"Gilgamexen epopeia\"ren kasua: ezagutzen dugun poema horren testua K.a. XVII. mendekoa da nahiz eta Sumerren lehen bertsioa askoz zaharragoa izan, K.a. XXVII. mendeko ingurukoa. \"Hilen Liburua\", bestetik, Aniren Papiroan jasoa, K.a. XIII. mendekoa da. Antzinako Egiptoren literaturaren gailurra \"Sinuh\u00e9ren istorioa\" izan zen, Sesostris I.aren zerbitzari eta jarraitzaile zena. Azken lan hau K.a. XX. mendearen erdialdean idatzi zen. Antzinako Egiptoren lanak XIX. mende arte ezin izan ziren literaturaren historietan sartzen zeren eta Rosetta harria aurkitu arte ezin ziren ulertu.\nTestu asko ahozko tradizioaren bidez izan ziren helaraziak eta, beraz, ez da erraza data jakin batean finkatzea. Indiako azpikontinentean \"Rig-veda\" testu nagusiek K.a. II. milaurtekoak dirudite. Ondorengo testuak (\"Brahmana\", \"Upanishad\") beranduago sortuak dirudite, ziur aski Burdin Arokoak dira. Garai berean koka daitezke Txinako Lao Tzuen \"Dao De Jing\" era Israelgo \"Tanakh\". Homeroren \"Iliada\" eta \"Odisea\" K.a.ko VIII. mendekoak dira eta obra hauek dira aitzinaro klasikoari hasiera ematen diotenak. Gainera, badirudi lan hauek aurrez ahokozko tradizioaren bitartez izan zirela transmitituak, hain zuzen ere, Brontzezko Aroan. Normalean, ahozko tradizioaren testuak oso berandu arte ez dira idatziz jaso; adibidez, eskandinavieraz sortutako \"Edda poetikoa\" XIII. mende arte ez zen idatziz bildu.\nEkialde Hurbila.\nLiteratura sumeriera hiri nagusienetan garatu zen. Testuak lokatzezko tablatxoetan idazten zituzten eta gai ezberdinen ingurukoak izaten ziren; gai mitologikoetatik hasi eta maitasun gaietaraino; betiere kalitate handiko lanak izaten ziren. Hasiera batean, ahozko tradizioa baino ez zuen hizkuntza horrek, baina, k.a. 2600. urte inguruan, idatzizkoa sortu zuten, bai sumerieraz baita ere akaderaz. Jainkoen inguruko mitoei buruzko hogeita hamar testu idatzi ziren gutxienez, besteak beste, Inannarem infernuetarako jaitsiera, Uholde Handiarena edota Enki zein Tammuz jainkoen ingurukoak.\nEpika alorrean errege handien inguruko zikloak sortu ziren: Enmerkar, Lugalbanda eta Gilgamesh. Gilgameshenak zazpi gertaldi bildu zituen, ondoren \"Gilgamexen epopeia\" sortuko zutenak. Azpimarratzekoa da baita ere \"Lugal ud melambi Nirpal\" poema didaktikoa, \"Ninurtaren lanak\" izenburuarekin itzulita.\nLiteratura feniziarra garrantzi handia izan zuen baina, gerretan izan zituzten porroten ondorioz, ia guztia galdu egin da. Zati txiki batzuk bakarrik aurkitu dira baina, antza denez, ugaria eta mota askotakoa izan zen. Literatura hebraieran eragin handia izan zuen.\nEkialde Urruna.\nAntzinako Indiako literatura.\nAntzinako Indiako hizkuntza eta bariante desberdinetan idatzitako lanak ezagutzen dira. Hona hemen garrantzitsuenak:\nAitzinako literatura txinatarra.\nTxinerazko literatura munduko zaharrenetariko bat da, zaharrena ez izan arren (hor baitaude Egiptokoa eta Mesopotamiakoa). Haren sustraiak K. a. XVI. mendean aurkitu daitezke, Shang dinastiaren garaietan (K. a. XVI. mendetik XI. mendera). Garai horietatik idazkunak dituzten dortoka oskolak eta otoitzak inskribaturik dituzten sakrifizio-brontzeak gordetzen dira. Idazkun horietan dagoeneko antzinako txinatar piktogramak agertzen dira, gaur egungoen aurrekariak.\nLehen literatur lanak Zhou dinastiak sortuak dira. Lan txintar horiek moraleja didaktiko bat izaten dute, eta maitasun gaiak eta naturarekiko, gurasoekiko, helduekiko, orden politikoarekiko sozialarekiko eta erligiosoarekiko gaiak lantzen dituzte. Lehen egile handia \"Gerraren artea\" idatzi zuen Sun Tzu izan zen.\nFilosofiari buruzko lanek ere garrantzi handia izan zuten. Filosofia txinatarrak, greziarrenarekin alderatuta, oso bide desberdina hartu zuen. Greziarrek elkarrizketa luzeak aurkezten zituzten bitartean, txinatarrek analektak nahiago izan zituzten, hau da, esaera zaharren itxurako testuak. Testu horien gaiak oso desberdinak dira: maitasuna, izadiarekiko errespetua, familiarekiko harremanak, gizartearen ordena... Testu ezagunena \"Dao De Jing\" da. Egileen artean Laozi eta Konfuzio daude.\nAitzinako literatura japoniarra.\nJaponiarrek III. eta VI. mendeetan sortu zituzten euren lehendabiziko lan literarioak: \"Kojiki\" eta \"Nihonshoki\" kronikak edota \"Manyoshu\" poemak, 760. urtean bildu zituztenak. Hala ere, japoniar literaturaren aro klasikoa VIII. mendearen amaieran hasi zen.\nAntzinako literatura Europan.\nGreziarrak.\nAntzinaroko grekoek garrantzi handia eman zioten literaturari. Autore askoren aburuz, Mendebaldeko tradizio literarioa Homeroren \"Odisea\" eta \"Iliada\" poema epikoekin hasi zen. Espezialista askoren ustez, Homerori egotzitako lan horiek literatura kanonen benetako gailurrak jarraitzen dute izaten. \nHomeroz gain, Safo idazleak ere garrantzi handia izan zuen literatura grekoan, izan ere, poesia lirikoaren aitzindaria izan baita literatura genero honi bere ezaugarriak emanez. Eskilo autoreak, bestalde, literatura okzidentala aldatu zuen antzerkian elkarrizketa eta interakzioa txertatu zituelako. Haren lan nagusia \"Orestiada\" trilogia izan zen. Antzerkian jarraituz, Sofoklesek ironia literatura teknika bihurtu zuen; azpimarratzeko da bere \"Edipo errege\". Euripidesek antzerkia erabili zuen gizarte arauen aurka jotzeko; haren lan nagusiak \"Bakanteak\", \"Medea\" eta \"Troiatarrak\" izan ziren. Aristofanes, azkenean, ez zuen hain tonu tragikoa erabili; bere lan nagusiak \"Lisistrata\" eta \"Igelak\" dira.\nAristoteles, Platonen ikaslea, Antzinaro klasikoko egile erreferente nagusienetakoa izan zen. Alor zientifiko askotako lan ezberdinak idatzi zituen, baina, batez ere, bere obra \"Poetika\" antzerkiaren eta kritika literarioaren oinarriak ezarri zituen.\nErromatarrak.\nErromatar Inperioko autore askok berritzaileak izateari uko egin zioten eta, hala, autore klasiko grekoak imitatu zituzten. Virgilioren \"Eneida\", esaterako, hein handi batean Homeroren obretan oinarritutako obra\u00a0izan zen, garaiko enperadoreak hala aginduta. Plauto komiko erromatarrak, bere aldetik, Arist\u00f3fanes autore grekoa imitatzen zuen. Ovidioren \"Metamorfosiak\" liburuan, greziarren mitoak berreskuratu zituen, zentzu berean.\nAutore erromatarren kalitate literarioa ukaezina bada ere, aipatzekoa da kreatibitate eta sormena urria zutela. Erromatarren kreazio literarioetako bat satira izan zen. Horazio argumentuaren tresna gisa erabiltzen lehena izan zen; ondoren Juvenalek ere erabili zuen.\nErdi Aroko Literatura (V-XV. mendea).\nEuropan.\nErromaren erorketaren ondoren 476. urtean, grekoek eta erromatarrek asmatutako\u00a0 estilo literarioak erabiltzeaz utzi zituzten europarrek Errenazimendura arte. Erdi Aroko kultura eta eta artea erlijioan zentratu ziren eta berrikuntza gutxi izan ziren. Literaturan gauza berri gutxi sortu ziren eta hiru multzotan bildu ziren: Erromako Materia, Frantziako Materia eta Britainia Handiko Materia.\nAsian eta Afrikan Islama hedatu zen, lan grekoetan oinarrituz euren literatura garatu ahal izateko. Nahiz eta lan asko galdu egin ziren, musulman eskribauek literatura grekoko hainbat lan kontu handiz kopiatu eta gorde zituzten.\nLatinez idatzitako literatura.\nLatina mendetan gorde zuen bere kultura prestigioa. Ondorioz, berandu arte, europar egile askok hizkuntza horretan egin zituzten bera lanak.\nHagiografiak edo \"santuen bizitzak\" maiz zabaldu ziren Europako lehen testuen artean. Beda egilearen lanak \u2014\"Historia ecclesiastica gentis Anglorum\"\u2014 eta beste batzuenak fedean oinarritutako tradizio historikoari jarraitzen diote; tradizio horren hasieran Eusebio Zesareakoa dugu, 300. urte inguruan.\nAntzerkigintza, orokorrean, baztertu zen Misterioak eta Nekaldiaren irudikapenak izan ezik. Lan horiek kristau-sinesmena jendearen artean hedatzea eta sendotzea zentratuta zeuden. 400. urte inguruan, Aurelius Prudentius Clemensek \"Psychomachia\" liburuarekin, Erdi Aroko literaturan hain erabilia izan zen ipuin alegorikoen tradizioa hasi zuen.\nGodofredo Monmouthekoak bere \"Historia Regum Britanni\u00e6\" idatzi zuen. Britainiako historiaren benetako gertakarien gisa aurkeztu zuen, horien artean, Merlin aztiarenak eta Arturo erregearenak.\nMusulmanek Greziako intelektualen lan filosofiko eta zientifikoak gordetzeko interes handia erakutsi zuten. Hori esker testu asko ez dira galdu. Poliki-poliki lan horiek idazle kristauen lanetan islatu ziren. Esaterako Tomas Akinokoa teologo ospetsuaren idazlanetan Aristotelesen eragina nabaria da.\nHerri hizkuntzetako literatura.\nErdi Aroan herriko hizkuntzetan prestatutako poesia eta Gesta kantak loratu egin ziren trobadore eta koblakarien eskutik. Hizkuntza horiek ez zuten kultura garapena zeren eta balio hori zituzten testuak latinez idazten baitziren. Horregatik, hizkuntza horien lehenengo adierazpen literarioak herri kulturan eman ziren. Poesia epikoa garatzen jarraitu zen iparraldeko Europako mitologien gaiekin; \"Beowulf\" eta eskandinaviarren sagak, Homero eta Virgilioren antzeko gerra eta ohorearen ikuspegia erakusten zuten.\n1095eko azaroan, Urbano II.a aita santuak Lehen Gurutzadari ekin zion Clermonteko Kontzilioan. Gurutzadek, XI. eta XIII. mendeen artean musulmanen aurka egin ziren kanpaina militarrak, Europako eta Ekialde Ertaineko bizitzaren alderdi guztiei eragin zieten; literatura ere eraldatu egin zuten bi kulturen arteko gerra horiek; adibidez, zaldunaren irudiak esanahi berritua hartu zuen.\nGaraiko obra eta egile garrantzitsuak hauek dira: Petrarca eta bere poesia; Boccaccioren \"Dekamerona\"; Dante Alighieriren \"Jainkotiar komedia\"; Geoffrey Chaucerren \"Canterburyko ipuinak\".\nEkialdea.\nAntzinako arabiar literatura.\nLiteratura arabiarra VI. mendean sortu zen \"Mu'allaqat\" eta \"Mufaddaliyat\" olerki bildumekin. Lan horien aurretik ahozko tradizio aberats zuten eta horretan klasikoak diren ipuinak zabaldu ziren, esaterako Sinbaden narrazioak, adibidez. Dena dela, arabiar kulturako lanik garrantzitsuena, \"Koran\"a, VII. mendekoa da. Korana garaiko lan esanguratsuena eta, bere 114 sura edo kapituluekin, egitura konplexuena izan zen.\nBeste literatura-alderdi bat Mahoma profetaren gertaeretan eta esaeretan oinarritutako \"hadiz\" tradizioa da (). Testu horiek bildumetan jaso ziren, esaterako, Muslim b. al-Ha\u00fd\u00fda\u00fdk (875) egindakoa eta Muhammad Ibn Ismail Al-Bujarirena. Mohamaren inguruan izan ziren baita ere arabieraz idatzitako lehen biografiak. Lehenengoa Wahb ibn Munabbih-ek idatzi zuen baina, ezagunena, Muhammad ibn Ishaq-ena idatzitakoa da.\nOlerkia kultura arabiarrak asko erabili duen generoa izan da, bertsotan edo prosa errimatuan, askotariko gaiekin, hala nola ereserki erlijiosoak, poesia mistikoa, eraso pertsonalak, poesia erotikoa eta, adibidez, ardoari buruzkoak.\nAldiz, fikziozko literatura gutxi dago, beharbada neurri batean \"al-fusha\" (hizkuntza literarioa) eta \"al-ammiyyah\" (hizkuntza arrunta) bereizten zirelako, literaturak entretenimendurako ez ezik, helburu moral eta hezitzaileetarako ere balio behar zuela uste zelako. Hala ere, \"hakawati\" edo ipuin kontalari asko egon ziren, obra didaktiko edo alegia tradizionalen zati entretenigarriak kontatzen zituztenak. Fikzio arabiarreko literaturaren lan handia (eta salbuespen arraroa) \"Mila gau eta bat gehiago\" da, zalantzarik gabe bere literatura eta kulturako ezagunena. Dena dela, persiar lan batetik abiatzen dela eta istorio batzuk Indian jatorria omen dutela aipatu behar da.\nArabiar literaturan, bestetik, izen handi bat aipatu behar da: Ibn Khaldun. Idazlan ez-literarioetan Ibn Jaldunen perspektiba kronistikoa zen, naturaz gaindiko azalpen oro baztertzen zuen. Soziologiaren eta historiaren ikuspegi zientifikoaren aita izan zen nolabait.\nPersiar literatura.\nPersiar literaturako libururik ezagunena poemen bilduma den \"Rubaiyat\" da. Poema horiek 4 lerrotako estrofatan antolatuta daude eta Omar Khayam idazleak, matematikariak eta astronomoak idatzia da.\nTurkiar literatura.\nIX eta XI. mendeetan zehar, Turkiako eta Asiako jende nomadak ahozko literatura epikoaren tradizioa sustatu zuten, \"Dede Korkut-en Liburua\" edota \"Manas\" epikoa dira horren adibide. Hitzlau epikoaz idatzitako liburuen artean Yusuf Has Hajibek idatzitako \"Kutat-Ku Bilik\" (Bedeinkapenak eta jakinduriak) eta \"Divan-i Lugat-it Turk\". Bada ere Mahmut Kasgarik zein Mir Ali Shir Nava'ik prestatutako hiztegi entziklopedikoa.\nAsia.\nTxinatar literatura.\nTxinan askoz ere indartsuagoa izan zen literaturaren indarra Han eta Tang eta Song dinastiei esker. Izan ere, horiei esker forma poetiko ezberdinak garatu ziren. Ziurrenik Li Bai eta Du Fu izan ziren txinatar poetarik garrantzitsuenak. Gainera, inprenta ere Tang dinastiarekin martxan jarri zen.\nJaponiar literatura.\nLiteratura japoniarraren garai klasikoak VIII. mendetik XII.mendera iraun zuen Heian etapak. Garai horretan karaktere japoniarrekin idazten hasi ziren. Urte horietan emakume kultuek kortean protagonismo berezia hartu zuten. X. mendean \"Kokinshu\" izenburuko olerki bilduma azpimarratu behar da; lan horretan aurreko mende erdiko posiak bildu ziren. Hitzlauez, bestetik, \"Ise-Monogatari\" edo Izeren Kantuak, aipatu behar dugu; liburu horren beste bi lanetan eragin handia izan zuen, biak emakumeek idatzita: Sei Sh\u014dnagonren \"Makura no S\u014dshi\" (Burko liburua) eta Murasaki Shikiburen \"Genji Monogatari\" (Genjiren erromantzea). Beste lan garrantzitsua \"Konjaku Monogatarish\u016b\" (Antzinako ipuinak) liburua da; horretan Txina, India eta Japoniako mila narrazio baino gehiago biltzen dira. \"Konjaku Monogatarish\u016b\" XVIII. mendeko budista tenplu batean abandonatuta aurkitu zen.\nAmerika.\nEuroparrak Amerikara heldu aurretik bertako herriek literatura propioak garatu zituzten, neurri handi batean ahozko tradizioaren gainean. Dena dela, literatura idatziak izan ziren ere bai. Esatereko literatura prehispanikoa izan zen gaur egungo Latinoamerikan. Maiek, adibidez, hiru motatako hieroglifozko idazketa sistema konplexua garatu zuten; matematika eta kronologiari buruzkoak ezagutzea lortu da, baina orain arte ez da literarioa era egokiaz deszifratu, nahiz eta Yucat\u00e1nen Diego de Landaren testigantza izan. Literatura hori aztertzeko beste arazo bat da, Eliza Katolikoaren eraginez, kodexak sistematikoki suntsituak izan zirela; lan horretan liburua idatzi aurretik Diego de Landa bera aritu zen. Antza denez, maien literaturaren urrezko garaia X. mendea baino lehenagokoa izan behar zela ondoriozta daiteke; ondoren, hiriak utzi zituzten eta haien ziblizazioa maldan behera joan. Oso zaila da garai hartako lanei data ezartzea, baita nongoak diren zehaztea ere (asko ahoz transmititzen baitziren).\nNahuatl kulturan ere literatura landu egin zen. Andeen inguruan ere idazkera sistema erabili zuten, kipuak, baina oraindik deszifratu gabe dago. Kipua kontuak egiteko eta gertaerak adierazteko erabiltzen zituzten lokarri korapilodunen multzoa da.\nAro Modernoko europar literatura (XV-XIX. mendeak).\nErrenazimenduko literatura.\nLetren historia egiterakoan, baldin eta Berpizkunde izenaz Erdi Aroaren eta barrokoaren arteko garaia izendatzen bada, hau da, Europako arteen aldi bat, 1450-1570 urte artean ipini daitezke gutxi gorabehera mugak, alegia, Basileako Kontzilioaren amaieratik (1443) Trentoko Kontzilioaren amaiera arte (1563), eta orobat inprimeriaren lehen urratsetatik, Kontraerreformaren hasieraraino.\n1492an europarrek mundu berria aurkitu ondoren, Europan hasi zen ezagutzaren berrikuntza orokorrak zientziaren eta ikerketaren ikuskera berria eta artea egiteko modu desberdinak ekarri zituen. Garai hartan forma literario bat sortu zen, gero eleberria bilakatuko zena, ondorengo mendeetan indarra hartu zuena. Lehen garai honetako ezagunenetako bat Tomas Mororen \"Utopia\" liburua da. Entretenimenduzko antzezlan dramatikoak (asmo moralizatzailearen aurkakoak) eszenatokira itzuli ziren. William Shakespeare da antzerkigile nabarmenena, baina askoz gehiago izan ziren, Christopher Marlowe, Moli\u00e8re eta Ben Jonson kasu.\nXVI. mendetik XVIII. mendera, \"Commedia dell'arte\"ko musikariek inprobisatu egiten zuten Italiako eta Frantziako kaleetan, baina lan batzuk idatziak izan ziren. Bat-bateko lanek zein eskema batean oinarrituta idatzitakoek eragina izan zuten garaiko literaturan, bereziki Moliereren lanean. Shakespeare eta Roberto Armin, bufoiak eta jokalariak berreskuratu zituzten komedia berriak sortzeko. Paper guztiak, baita femeninoak ere, gizonezkoek ordezkatzen zituzten; hori Frantzian aldatu zen lehenik, eta Ingalaterran gero, XVII. mendearen amaieran.\nEdmund Spenserren \"The Faerie Queene\" (1590, Maitagarrien erregina) poema epiko isabeldarraren lehen zatia 1590ean argitaratu zen, eta osorik 1597an. Lan honek trantsizio bat markatu zuen, zeinean \u00abberritasuna\u00bb narratiban sartzen baita, argudiozko iraulketen zentzuan. Spencerren garaian ezagututako antzerki moldeak modu ez tradizionalean txertatzen dira poeman, eta Elisabet I.a Ingalaterrakoa erreginaren zerbitzura zegoen propaganda politikoari buelta ematen zioten.\nMiguel de Cervantesek \"On Kixote Mantxakoa\", \u00ablehen nobela\u00bb deitu izan dena edo Europako eleberri modernoetako lehena gisa deitu izan dena plazaratu zuen. Bi zatitan argitaratu zen, lehena 1605ean eta bigarrena 1615ean. Zaldunen eleberrien parodia gisa ikus daiteke, non dibertsioa kondaira heroiko herrikoiak tratatzeko modu berri batetik datorren.\nLiteratura barrokoa.\nErrenazimentuak ez bezala, Barrokoak desengainuaren ideia eta ezkortasuna ditu ezaugarri. Literatura honetan ohikoak diren gaiak bizitza borroka, amets edo gezur gisa eta giza gertakarien iheskortasuna dira, estilo dotore eta kargatuan islatuak. Literatura barrokoak neurriz kanpo erabiltzen ditu adjektibazioa, hiperbatona, elipsia, metafora, perifrasia, antitesia eta aipamen mitologikoak.\nLiteratura barrokoa adierazpen desberdinak izan zituen Europan. Horrela, Ingalaterran Eufuismoa dugu, Franzian, Preziosismo, Italian,Marinismo, Alemanian, Silesiako Eskolak, Espainian, Kontzeptismo eta Kulteranismo. \nEgile artean gutxi batzuk aipatuko ditugu: Katalanez, Francesc Fontanella, Francesc Vicen\u00e7 Garcia, Josep Romaguera; portugesez, Ant\u00f3nio Vieira, Greg\u00f3rio de Matos, Francisco Rodrigues Lobo; gaztelaniaz, Luis de G\u00f3ngora, Francisco de Quevedo, Sor Juana; ingelesez, John Donne, George Herbert, Andrew Marvell, Henry Vaughan; alemanez, Andreas Gryphius eta Angelus Silesius.\nXVIII. mendeko literatura: Argien Garaia eta Neoklazismoa.\nLiteratura \u00abilustratuaren\u00bb hasiera, nolabait, bi idazlanekin eman daiteke: 1689, John Lockeren An \"Essay Concerning Human Understanding\", eta 1785, Johann Wolfgang von Goetheren \"Werther\". Epe horretan, bestetik, ahalegin intelektual handia sortu zen Frantzian: \"Encyclop\u00e9die\" proiektu erraldoia. Urte horietan ere garrantzi handiko beste lanak plazaratu ziren: Jean-Jacques Rousseauren \"\u00c9mile, ou De l'\u00e9ducation\" (1762), Jonathan Swiften \"Gulliverren bidaiak\" (1726), Voltaireren \"Kandido\", Montesquieuren \"Persiar gutunak\"...\nLiteratur lanak mota askotakoak izan ziren mende horretan argitaratu zirenak: kolektiboak, zibilak eta moralak, didaktikoak, etab. Dena dela, oro har, ezaugarri hauek izan zituzten:\nLiteratura Garaikidea (XIX-XX).\nLiteratura modernoaren (edo literatura garaikidearen) historiako aldietan, literatura Erromantikoa, Postromantizismoa, Errealismoa, Naturalismoa, Modernismoa eta Art Nouveau, Postmodernitatea eta Abangoardismoa sartzen dira. Literatura modernoaren historia: literatura modernoa ez da Aro Modernoko literatura, baizik eta gure Aro Garaikidea, Frantziako Iraultzarekin (1789) gaur egunera arte hasitako aldia izan ohi dena, eta, beraz, literatura garaikide ere esaten zaio. Hala ere, irizpide estetikoekin definitutako kontzeptua da, eta ez hainbeste kronologikoekin, eta originaltasun-balioak eta haustura ditu ezaugarri, tradizioarenak eta jarraitutasunarenak baino gehiago; arte modernoa edo arte garaikidea definitzen denaren antzera.\nXX. mendeko literaturaren aldi nagusiak bi definiotan jasotzen dira, literatura modernistan zein literatura postmodernoan, 1900etik 1940ra eta 1945etik 1980era gutxi gorabehera, hurrenez hurren, Bigarren Mundu Gerraren arabera banatuta.\nHerri literaturak bere genero propioak garatu zituen, hala nola fantasia eta zientzia fikzioa. Literatura-kritika nagusiak alde batera utzita, genero hauek beren sare eta sariak garatzen dituzte, hala nola \"Nebula Award\" (1965etik), \"British Fantasy Award\" (1971tik) edo \"Mythopoeic Awards\" (1971tik).\nLiburuaren historia.\nLiteraturaren historiako beste forma batzuekin lotuta, liburuaren historia diziplinarteko ikerketa-eremu bat da, bibliografiaren, historia kulturalaren, literatur kritikaren eta komunikabideen teoriaren metodoetatik abiatuta. Batez ere, testuak eta haien forma materialak ekoizteaz, zirkulatzeaz eta jasotzeaz arduratzen da, liburuaren historiak testualitate formak beren alderdi materialekin lotu nahi ditu.\nLiburuaren historia literaturaren historiarekin lotzen dela zenbait gaietan ikus daiteke. Bietan horrelako kezkak daude: egiletzaren garapena lanbide gisa, irakurleen ikusleen eraketa, zentsura eta egile eskubideen mugak eta forma literarioaren ekonomia."}
{"id": "374155", "revid": "1545", "url": "https://eu.wikipedia.org/wiki?curid=374155", "title": "Literatura-kritika", "text": ""}
{"id": "374156", "revid": "12788", "url": "https://eu.wikipedia.org/wiki?curid=374156", "title": "Karlos (Asturiasko printzea)", "text": ""}
{"id": "374157", "revid": "105290", "url": "https://eu.wikipedia.org/wiki?curid=374157", "title": "Errenazimentuko literatura", "text": "Errenazimentuko literatura Italian XIV. mendean eta Europan zehar XVII. mendera arte hedatu zuten europar literatura izan zen.\nBerpizkundearen espiritua: denborak eta lekuak.\nLetren historia egiterakoan, baldin eta Berpizkunde izenaz Erdi Aroaren eta barrokoaren arteko garaia izendatzen bada, hau da, Europako arteen aldi bat, 1450-1570 urte artean ipini daitezke gutxi gorabehera mugak, alegia, Basileako Kontzilioaren amaieratik (1443) Trentoko Kontzilioaren amaiera arte (1563), eta orobat inprimeriaren lehen urratsetatik, Kontraerreformaren hasieraraino.\n1450. urte inguruan, bada gertaera sail bat mugarritzat erabil daitekeena : Ehun Urteko Gerraren amaieraz eta Konstantinoplaren konkistaz gainera, urte horietan iritsi zen Nikolas V.a aita santutzara, eta bukatu zen Zisma Nagusia. Baina hori guztia baino erabakigarriagoa izan zen inprimeriaren zabalkundea : bereziki garrantzitsuak dira 1465-1480 urteak, teknika berria Europako mendebaldeko herri nagusietan sartu baitzen.\n1570. urte inguruan, kulturaren historian inprimeriak adinako garrantzia izan zuen beste aldaketa bat gertatu zen, garbi-garbi hamar bat urte geroago antzemango zena : ia aldi berean Karlos V.a, Maria Tudor, Henrike II.a, Paulo IV.a tronutik eraitsi zituzten, Italiako gerrak eta Trentoko Kontzilioa amaitu ziren, Inkisizioa eta Indexa berrantolatu, jesuiten eragina zabaldu eta Oratorioa sortu zen (Felipe Neri santuak 1575ean Erroman fundatu zuen kongregazioa) . Beharrezkoa dirudienez gero, ipini genitzake Europako Berpizkundearen mugak, alde batetik Tassoren \"Jerusalem aske\" eta Cam\u00f5esen \"Lus\u00edadak\" obretan, eta, bestetik, Lylyren \"Euphues\" poemetan eta Montaigneren lanean. Leidengo Unibertsitatearen fundazioa ere (1575), aski adierazgarria da denboren aldaketa honi dagokionez.\nMugako belaunaldikoentzat berriz, hau da,1550 inguruan jaio ziren haientzat, esangura bikoitza zuen data horrek: Tasso batek Berpizkundearen amaiera edo gailurra adierazten du, baina garai berri baten iragarlea ere bada : Cervantes, Spenser, d'Aubigne sortuko diren garaiarena hain zuzen.\nErreferentzia gisako balioa baino ez dute noski data hauek. Ez Erdi Aroa, ez Berpizkundea, ez ziren inoiz \"bukatu\". Baina, nahiz eta datak sailkapenaren erosotasunerako erabiltzen ditugun, esan beharra dago erreferentzia horiek ez dutela zentzurik ez bada Europako kulturaren historia orokorraren baitan. Italiako literaturaren historian -eta \"Berpizkunde\" esapideaz antzinako letren berpiztea ulertzen bada batez ere-, XIV. mendean kokatu behar da Berpizkundea, Petrarcaren garaian; XVI. mendetik XV.. endera, 1400. urte inguruan jaiotako idazleek, Albertik edota Vallak, jarraitu zuten Petrarcaren lana. Eta hori guztia, ia Europa osoan Erdi Aroa zen garaietan. Ingalaterrak, beste muturrean, Elisabet erreginaren garaian, hau da, Europa jadanik barrokoa zen denboran, izan zuen bere \"Berpizkundea\", hau da, bere nazio literaturaren loratzea.\nBerdintasunak eta desberdintasunak.\nMuga horien baitan, harrigarriak gertatzen dira herri batetik bestera gertatzen diren aldeak.\nSarritan berdindu izan dira Berpizkundea eta monarkia handien sorrera. Monarkia horiek aldi berean indartu ziren, egia da, Frantzian, Ingalaterran eta Espainian, baina ez Italian (eta huraxe izan zen Berpizkundearen aberria), ez Alemanian (Erreformaren lurretan) : ez Italia, ez Alemania, garai honetan ez ziren nazio moduan egituratu, aldiz, hirietan zeuden antolatuak, eta haiek ziren aginpidearen guneak. Eredu greko-latindarrak imitatu ziren Berpizkundean ; baina auzi hau ere ez zen leku guztietan modu berean gertatu. Kosmopolitismo itxura orokor baten eta konkista irrikaren azpian, Erdi Aroko usadioei leial jarraitu zuten herri askok. Latindarrengan bere zuzeneko arbasoak ikusten zituen Italiak, herentziaz iritsiak; gainerako herriek berriz, atzerritar ereduak inportatu behar izan zituzten. Antzinakoak imitatzeko, Erdi Aroko ohiturak gorde besterik ez zuen egin behar Italiak ; izan ziren, hala ere, gatazkak eta konponbideak Erdi Aroko usadioen eta inspirazio klasikoaren artean.\nFrantziak oro har harrera ona egin zien atzerriko berrikuntzei, baina Ingalaterrak askoz ere kontserbadoreago jokatu zuen.\nBerpizkundea esplikatzeko garrantzi handia eman izan zaio erlijio krisiari: hein batean, antzinako paganismoa eta Erreforma izan ziren krisi horren protagonistak, haiek kutsatu baitzuten tradiziozko kristautasuna.\nEgia da Erreformak ia osorik agertzen duela Berpizkundeko alemaniar literatura ; baina Portugalen, adibidez, ez. Italia eta Frantzia tradizio paganoa eta kristautasuna lotzen saiatu ziren, beste herriak baino gehiago; baina tradizio nazionaleko mistizismoak elikatu zuen espainiar espiritualtasuna. Herria bakartzera jo zuen berriz Ingalaterrako Erreformaren nolakotasun politikoak.\nAzkenik, hizkuntza modernoko nazio literaturen sorrera ikusi ohi da Berpizkundean . Baina Ingalaterran askoz handiagoa izan zen Elisabet I.aren erreinaldiaren aintza (1558-1603) Henrike VIII.arena baino (1509-1547) ; Italian moda aurreratu egin zen Dante, Petrarca eta Bocacciorekin. Alemaniak, literatura \"herritar\" baten fundazioan, Erreformaren ideia zuen gogoan, baina Frantzian oroz gainetik artearen adierazmolde jakin bat bilatzen zen.Desberdintasun horien guztien gainetik, bada europar Berpizkundearen batasun bat, aldi bezala hartzen bada. Batasun horren euskarriak izan ziren hein handi batean Ingalaterrako Henrike VIII.aren, Frantziako Frantzisko I.aren, Karlos V.aren (Espainia eta Alemaniako enperadore aldi berean) erreinaldi gutxi-asko aldi berekoak. Italiako gerren gainetik (banatu bezainbeste bateratu egin zutenak, zeren harremanak ziurtatzen eta diplomazia lanak bultzatzen baitzituzten), zabaldua zegoen printze kristauen batasunaren ideia : fedegabearen kontrakotasunak definitzen zuen ideia hori, izan fedegabea arabiarra, herri \"barbaroetako\" indigena, edota, ororen gainetik, Europara zetorren turkiar mehatxatzailea, eta behin baino gehiagotan ekarri zuen gurutzada berri baten burutapena.\nBadira hirei gertaera Berpizkundearen sorreran eta zabalkundean garrantzi berezia izan zutenak:\nHedapen bideak eta harremanak.\nBerpizkundea, hitzaren zentzurik estuenean, ideien mugimendua da, trukeen bitartez definitzen dena. Eraginak, hasteko, bidaiekin zabaldu ziren: bidaiariak izan ziren garai honetako gizon nagusiak. Grekoek eta italiarrek zuten halere protagonismoa: grekoaren ikasketa, aldi honen ezaugarri nagusietakoa, XV. mendearen bukaeran hasi zen Italian, eta zerikusi handia izan zuen grekoen Italiaratzearekin (Janus Lascaris, Manilo) ; antzera gertatu zen Frantzian, hara iritsi baitziren, grekoez gainera, italiar helenistak. Alderantziz, ikasleak, politikariak, oldeka joan ziren Italiako kultura guneetara . Azkenik, Europa osoan barrena mugitu ziren humanistak : Juan Luis Vives adibidez, jaiotzaz espainiarra zena, Parisen, Lovainan, Bruggen, Oxforden aritu zen lanean.\nGizonak bezala, eta gehiago, idatziak zabaltzen ziren. Nazioartekoak ziren idazle nagusien gutunak, baita humanista eta erreformatzaileenak ere -Erasmorenak eta Kalbinenak famatuenak baino ez dira-, eta herrien arteko loturak sendotu zituzten. Erabakigarria izan zen noski hedapen tipografikoa. Inprimatzaile familia handiak izan ziren (Venezian, Anberesen, Basilean, Lyonen, Parisen, Genevan) Berpizkundeko maisu eskulangileak. Denek baliatzen dute inprimeria, aurren-aurrenik, zapalkuntzarako bitarteko denean: Frantzisko I.ak, sentitu zuen unean bere kristau ahalmena mehatxatua, liburuak inprimatzea debekatu zuen, eta Erroman herriz Indexa antolatu zen (\"Index librorum prohibitorum\").\nInprimeriak funtsezko berrikuntzak ekarri zituen. Nazioartean zuen oihartzunaren arabera neurtzen zen Berpizkundeko obra baten balioa. Ramus frantsesa Alemanian izan zuen ospeak famatu zuen ; ezin ulertu da Rojas espainiarraren \"La Celestina\" baldin eta Europan izan zuen eragina kontuan hartzen ez bada. Baina, batez ere, italiar idazleen lanak zabaldu ziren. Italiaren eraginak markatu zituen gehiago edo gutxiago, Frantzia, Espainia eta Ingalaterra ez ezik, baita Hungaria eta Polonia ere. Europar eleberria, alderdi psikologikoari dagokionez, osorik dator ia Boccaciorengandik (\"Fiammetta\"tik), komedia \"klasikoa\" Ariostorengandik eta trajedia Trissinorengandik etorri ziren bezala.\nAntzinakoen ondorena.\nBerrikuntza guztiak ez datoz noski antzinakoen testuen aurkikuntzatik. Erdi Aroak, gainera, ez zuen ahaztua antzinaroa.\nAlabaina, inprimeriari esker, haustura baten tankera hartu zuen oraingoan iragan klasikoaren aurkezpenak.\nGauza argia da antzinako testuen ezagutzak oso bide luzea egin zuela XV. eta XVI. mendeetan. Eskuizkribuak aurkitu eta moldatu ziren, testuen azterketa kritikoa egin zen, hausnarketak eta iraizkinak zabaldu ziren. Inprimeriak, berriz ere, behar zuten garrantzia eman zien obra horiei guztiei . Baina, hau guztia dela-eta, grekoak izan zuen lehentasuna azpimarratu behar da.\nKonstantinoplako jakintsuen etorrerak, Italiara edo beste lekuetara, ez du dena esplikatzen; ezta helenisten propagandak ere.\nLatina ez zen baztertu, eta grekoa ez zen izan landu zen hizkuntza bakarra: hebrear hizkuntzaren ikasketa ere orduan zabaldu zen, eta, hortaz, hizkuntzari zegokionez, oinarri hirukoitza hartu zuen kulturak: hebreera, latina, grekoa. Nolanahi ere, adierazgarria da grekoari eman zitzaion autoritatea. Debekatu ez bazuen ere, Elizak ez zuen oso begi onez ikusten garrantzi hori.\nIzan ere. helenistak ez zeuden susmo txarretatik guztiz libre; eta pertsona bat susmagarria zenean, kontrako argudioa izango zuen beti helenista izatea.\nImitazioak eta errebindikazioak.\nLiteratura generoen errepertorioan, nabarmena da nolako leialtasunaz gorde zituen Berpizkundeak Erdi Aroko generoak, batez ere antzerkiaren eta eleberriaren alorrean. Italian, Espainian, Frantzian, Ingalaterran, Alemanian, misterioak eta doktrina antzertiak antzezten ziren, beti bezala. Berritu egin ziren ordea. Dotrina antzertiak, bere horretan iraun ez ezik, garai honetako genero adierazgarrienetako bat ere bihurtu ziren, erlijio eztabaidaren zerbitzura ipiniz alegoria; eta behin baino gehiagotan agertuko zuen egia esetsiaren eztabaida. Antzera jarraitzen zuen, bestalde, zalduneriako liburuen arrakastak. Sortu zenetik bertatik, eliz liburuak adina ia, abenturazko kontakizunak zabaldu zituen inprimeriak, aurreko obren egokitzapenak batez ere. \"Amadisak\", Espainian idatziak, Europa osoan egin ziren ospetsuak. Eleberri hauek ez zuten ospea galduko XVII. mendearen hasiera arte, hots, haien moraltasun falta eta gezurra salatu ziren arte ; baina Berpizkundean sekulako arrakasta izan zuten. Lirikari dagokionez, gorteko poesia lantzen jarraitu zuten Portugalen, Espainian Erdi Aroko erromantzeak argitaratzen ziren, eta, herri baladekin batera, Petrarcaren preziosismoak segitzen zuen nagusi Italian.\nErresistentzia gogorra zegoen modu zallarrak desagertaraztearen kontra. Baina aldi berean oso bizia zen antzinakoak imitatzeko zaletasuna. Miresmenetik imitaziora, berez egiten da bidea. Lehenengo ondorioa : latin hizkuntzaren erabilera zabala.\nLatina zen humanistaren hizkuntza, hizkuntza unibertsal baten erosotasuna eskaintzen baitzuen. Moda izan zen. Latinez ari zenean, humanistak izena bera ere aldatzen zuen: Visagier frantsesak bere liburuak ez zituen Vulteius izenaz baino sinatzen. Latinez egiten zen ia osorik literatura serioa; herri hizkuntza birsorkuntzako liburuetan bakarrik erabiltzen zen. Rabelaisek latinez idazten zituen jakintzazko testuak, baina frantsesez idatzi zuen \"Pantagruel\".\nArriskutsua zen hori ordea. Latinak eta grekoak latinez imitatzeak, hasteko, leialtasunaren aitzakian, esklabotasunera iristeko arriskua zekarren. Literatura neo-latindarrean, berezko interesa gorabehera, aipamen zehatzegiek testua puzten dute : Virgilioren irudiek edo egiturek, adibidez, formula erosoegiak eta errepikatuegiak ekarri zituzten. Hizkuntzan bertan, purismo latindarrak, arte zehatzaren itxuraren azpitik, zurruntasuna ekarri zuen.\nBigarren arriskua: latinaren erabilerak nazio hizkuntzen aurreramendua oztopatzen zuen. Alabaina, norbere hizkuntzaren eskubideak aldarrikatu ziren. Egoera politikoa lagungarria izan zen: Espainia bateratu ondoren gailendu zitzaien gaztelania gainerako erromantzeei. Inprimeriak testuak -eta hizkuntzak- finkatzen zituen. Berpizkundea, eta hau da garrantzitsuena, Mendebaldeko kultura hizkuntza handiak finkatu ziren garaia da: italieraren atzetik, ez bakarrik frantsesa, baita gaztelania eta portugesa, ingelesa eta alemana ere. Latinaren nagusitasunaren kontra, nazio hizkuntzaren \"defentsa eta ilustrazioaren\" alde altxatzen dira ahotsak herrialde guztietan. Herriarengana iritsi beharrez, oso eginkizun garrantzitsua bete zuen honetan Erreformak, erabakigarria zenbaitetan. Herri hizkuntza erabili zuen Lutherrek bere polemiketan.\nKalbinek, latinezko testuaren ondoan, frantsesezkoa eman zuen; Danimarkan eta Suedian, nazio literaturak Erreformarekin jaio zirela esan daiteke.\nLatin hizkuntza bigarren mailan jartzeak ez du esan nahi uko egin zitzaionik antzinako literatura formak latinez imitatzeari.\nHemen ere, herrialdeen arabera, desberdinak izan ziren moduak. Antzinako moduko trajedia eta komedia agertu zirenean, klasizismo mota bat sortu zen, batez ere Italian eta Frantzian. Berpizkundean nagusi izan ziren poesia generoen artean, bakarra izan zen greko-latindarragandik hartu gabea: sonetoa, Italian sortua. Baina, nazio tradizioen eta antzinaroaren eraginaren arteko gatazkan, zabalik egon zen beti eztabaida, eta herriek zeinek bere modura bideratu zuten.\nGizona munduan.\nEz itsas bidaia handiek, ez Kopernikoren aurkikuntzek, ez zituzten irauli gizonak espazioan betetzen duen lekuari buruzko ideia zaharrak. Humanistak aski zuen, oro har, Ptolomeoren geografia, Lurra munduaren ardatz egiten duen sistema kosmologikoa. Hala ere, gauza asko jarri zen auzitan . Ikuspuntu honetatik, trantsizio garaia da Berpizkundea.\nGizonak unibertsoan duen lekua dela eta, gatazkak sumatzen dira misterioaren zentzuaren eta arrazoiaren artean, datuen edota autoritatearen errespetuan. Hala gertatu zen giza gorputzaren ezagutzan: guztiz berriztatu ez bazen ere, aurreramendu handiak egin ziren alor honetan. Disekzioa izan zen berrikuntza handienetako bat; askoren eskandalurako, Galenoren iritzi batzuk baliogabetu zituen Vesalio flandriar anatomistak bere \"De humani corporis fabrica\" obran (1543).\nBazen beste arazo bat, gizonak animalien sailean duen lekuari buruzkoa hain zuzen, eta arazo honek hausnarketa nahasiak eta biziak eragin zituen. Bi puntu aipa daitezke : alde batetik, animalien eta gizonaren arteko kidetasuna: garai hartako eztabaidagaia da \"animalia arrazoidunei\" buruzkoa; bestalde, Pico della Mirandolaren hitzaldi baten titulua da \"gizonaren duintasun nagusia\". Bat egin zuten jakinmin zientifikoak eta asmo moralak, eta bi joera horiek antzematen dira Berpizkundeko izadiaren interpretazioan, inguratzen gaituen paisaiarenean.\nIzadiaren interpretazio literarioari dagokionez ere, bikoitza da joera: edertasunaren bilaketa, ardura morala. Animalia baten aurkezpenak sarritan du aldamenean glosa sinboliko bat, haren usadioetatik jokamolde ikaspen bat ateratzen duena, edo, bestela, egia kristauari buruzko iruzkinak: hala gertatzen da adibidez Emblemata liburuetan (irudia eta testua bateratzen ziren haietan), eta sekulako ospea izan zuen genero horrek. Horrek ez du esan nahi humanistek izadiaren berezko edertasuna eta paisaien emozioa mespretxatzen zutenik ; ez mendi garaietako paisaiak, ez itsas handikoak, ez zitzaizkion askorik axola literatura honi (salbuespen bikainak badiren arren); normalean bukolikoa izaten zen gertalekua.\nHorren agergarria da artzain giroko literaturak izan zuen arrakasta izugarria: hasi Mantouanen \"Bukolikoak\" obratik (1498), eta Guariniren \"Il pastor fido\"-ra(1590). Antzerkia, eleberria, poema : genero guztiak ziren pastoralarentzat egokiak. Sannazaroren \"Arkadia\" Virgiliozaleak (1501), Montemorren \"Diana\" Petrarcazaleak (1550), eta, azkenik, Tassoren \"Amintak\" (1573) zedarritzen dute mendea. Eta, jakina, jaungoikoa baita artzaina, eta maitasun garbia zabaltzeko lekua baita zelaietako bakea, artzainen literatura hau guztiz egokia zen jai kristauetarako: hortik sortzen dira Eguberrietako eglogak, bai Espainian bai Espainiatik kanpora.\nPastoralaren moda izan zen Berpizkundeko Europan zalduneriako liburuen zaletasunak izan zuen lehiakide serio bakarra.\nGizona eta gizonak.\nBerpizkundeko liburuak egiara heltzeko asmoa du beti : arte hutsik ez dago garai honetan. Egia berez maite denean ere, ez da inoiz ahanzten bere inguruan eta bere garaian txertatzeko ardura. Inguruaren aipamenak, nola edo hala, beti ageri dira obra hauetan. Thomas Morek bere diskurtsoari utopia baten tankera eman zionean ere, ez zituen gizonak ideia baten mesedetan ahantzi, aitzitik, gizonak eta ideiak elkarrekin lotzen saiatu zen.\nGizonak gizonentzat lan egiten du. Ez da erraza Platon eta Ebanjelioa bateratzea; haina erreformatzaileak herriarentzat idazten zuen, humanistak gustura hartu zuen emakumeak eta neskatxak, baita zerbitzariak eta gelazainak ere, hezteko ardura. Idazlea ez zen egile bakartia, besteen gidaria zen.\nBidaiarien esperientziak argigarriak gertatu zitzaizkion jakintsuari gizonen arteko harremanak eta elkarrekiko betebeharrak aztertzeko. Urruneko gizonei eta ohitura guztiz desberdinei buruzko kontakizunak izan ziren kultura erlatibotasunaren lehen irakaspena. Inperioen konkistatzaileen jarrerak arazo orokorrago bat ekarri zuen : gizon batek bestelako gizonekiko izan dezakeen portaera. Eta zapalkuntzaren sena izan bazen ere gehienetan garaile, asko izan ziren konkistatzaileen gogorkeriaren kontrako protestak. Era guztietako errealitatearen gaineko kontzientzia ahalik eta argiena bultzatuz, kontzientziaren apologia egin zuen Berpizkundeak.\nGizona Jainkoaren aurrean.\nXVI. mendeko erlijioari begiratu arin bat eginez, hasteko, iraultzaile batzuk, Torquemada batzuk gogoratzen dira. Izan zen halakorik, baina garrantzitsuagoa da gainerakoa. Jende gehienarentzat, eztabaida areago izango zen erlijioari buruzkoa fedeari buruzkoa baino, diziplinari buruzkoa dogma nagusiari buruzkoa baino. Eliz hierarkiaren ideia ukatu gabe, barkamenen salerosketa kondenatu zen, eta elizgizonen portaera desegokia ; bihotzaren atxikipen sakonagoa, pertsonalagoa eskatzen zen, eta aldi berean Eskrituraren azterketa zehatzagoa.\nJainko agintariaren errespetua ez zen ia inoiz auzitan jarri. Izan ere, giza mendekotasunari buruzkoak izan ziren meditazio nagusiak. Bi izan ziren horren ondorio garrantzitsuenak: mutur batean, Erreformarena, predestinazioaren doktrina zorrotzenari lotu zitzaionekoa. Ez zen hori izan ordea humanisten irtenbidea: hautamen librearen alde egin zuen Erasmok bere polemiketan. Humanistek, praktika zuzendu ondoren, jainkoaren borondatearen mendekotasuna onartzearen alde egin zuten.\nHumanista guztiak ez ziren mistikoak izan, Santa Teresa eta San Joan Gurutzekoa bezala, baina maitasunean ikusten zuten Jainkoarenganako biderik egokiena.\nMaitasunaren dotrina platonikoa, Florentzian sortua, Europa osora zabaldu zen, eta Jainkoarenganako maitasuna laster bihurtu zen haren haurrenganakoa. Hortik dator Berpizkundearen sinkretismoa: Maisu nagusiarenganako maitasun eta errespetu mugarik gabea, eta gizakien artean lan egin beharra. Gizonaren espiritua eta gorputza, jakiteko irrika eta edertasunaren desira, biak behar baitziren landu.\nGizona eta jakintza.\nLiburua eskura baitzegoen, dena nahi zen ikasi. Jakintzaren alor guztiak menderatzen zituen jakintsu bat, Leonardo da Vinci, izan zen humanismoaren ikurrik beteena. Entziklopedikoa zen kultura, eta nazioartekoa. Laster, estiloaren dotoretasunaren kezka zabaldu zen: artea eta filologia, morala eta jakintza bateratu ziren, humanista aldi berean aritzen baitzen alor guztietan.\nGeroago etorriko zen jakintsuen eta letra gizonen arteko haustura. Obraren edertasuna haren sakontasuna bezain garrantzitsua bihurtu zen. Eta hortxe agertu zen letra gizonaren harrotasuna.\nErdi Aroko obra anonimoa izaten zen maiz; orain berriz liburua sinatu egiten da, eta argitaratu. Idazle izatea ez da oraindik ogibidea; bigarren ogibidea izaten zen sarritan.\nBerpizkundekoa da, halaber, generoen sailkapenari buruzko aurreneko kezka, antzinakoen arte berriztatua, klasizismoa ekarriko duen hura, arautu beharra.\nHumanisten liburuek, jakintsuek pentsatuak eta idatziak izan arren, ez zuten bizitzarekiko harremana galdu, ezta herriarekikoa ere: jakintsuen maximak argitaratzen ziren bezala, herri askotan kaleratzen ziren esaera zaharren bildumak ere. Era berean, ez zen galdu beste arteekiko harremana : poesiaren eta musikaren arteko lotura gai garrantzitsua izan zen Berpizkundean. Eguneroko errealitatearekiko harremanak ere bizirik iraun zuen: mistiko eta erudituen aldi honek fundatu zuen 1554. urtean, \"Tormesko itsumutila\"rekin, eleberria.\nPedagogiaren ardura zegoen humanistaren bokazioaren oinarrian. Gozatu eta irakatsi, hori zen Erasmoren asmoa, bere Elkarrizketak obran adibidez. Kezka horrexegatik dator elkarrizketaren generoak Berpizkundean izan zuen arrakasta. Giza eredua ez zen jada, Erdi Aroan bezala, apaiza eta zalduna : loriazko eta zintzotasunezko eredua nagusitzen da oraingoan. Arimaren indarrak, ausardiak, dakar loria hori. Itsas bidaldi handietako protagonistak, erlijio gerretakoak dira heroiak. Heroismoak eta zintzotasunak adierazten baitute, azken finean, Berpizkundearen espiritua."}
{"id": "374158", "revid": "1545", "url": "https://eu.wikipedia.org/wiki?curid=374158", "title": "Pizkundetar literatura", "text": ""}
{"id": "374160", "revid": "1545", "url": "https://eu.wikipedia.org/wiki?curid=374160", "title": "Pizkundeko literatura", "text": ""}
{"id": "374162", "revid": "119347", "url": "https://eu.wikipedia.org/wiki?curid=374162", "title": "Diedrich Diederichsen", "text": "Diedrich Diederichsen (Hanburgo, 1957ko abuztuaren 15a) idazle, musika kazetari and kultur kritikari alemaniarra da. Artea, politika eta pop kultura zeharkatzen dituen pentsamenduaren alorrean, Alemaniako idazle intelektual nabarmenetakoa da.\nDiedrich Diederichsen Hanburgon jaio eta hazi zen, eta bertan egin zuen lan lehen aldiz musika kazetari gisara, \"Sounds\" izeneko aldizkarian, hain zuzen 1979tik 1983ra gertatu ziren Punk eta \"New wave\" musika mugimenduen leherketen garaian. 1990ko hamarkada arte, Koloniako eragin handiko \"Spex\" aldizkarian editore nagusi lanak bete zituen. Behin behineko irakasle lanak ere egin izan ditu, besteak beste Frankfurt am Main, Stuttgart, Pasadena, Offenbach am Main, Gie\u00dfen, Weimar, Bremen, Viena, St. Louis, Kolonia, Los Angeles edo Gainesville bezalako lekuetan. Zenbait urtez Stuttgart-go \"Merz\" akademian irakasten ibili ondotik, 2006an Vienako Arte Ederren Akademiako Arte garaikidearen Teoria, Praktika eta Komunikazio irakasle bihurtu zen.\nDiedrich Diederichsenen idatziak argitalpen ugaritan azaldu izan dira, horien artean \"Texte zur Kunst\", \"Die Zeit\", \"Die Tageszeitung\", \"Der Tagesspiegel\", \"S\u00fcddeutsche Zeitung\", \"Theater heute\", \"Artscribe\", \"Artforum\" edo \"Frieze\" bezalako egunkari eta aldizkariak.\nBere pentsamolde eta jarreran eragin asko topa daitezke. Bere idatziek Post-estrukturalismoaren, Marxismoaren, Kultur ikasketen, Kazetaritza berriaren, Beat literaturaren, psikoanalisiaren eta situazionismoaren arrastoak erakusten dituzte. Gizarte post-fordistaren subjektibitatearen, identitate politiken eta kultur industrien arteko tentsioak maiz ageri dira bere idatzietan.\nBibliografia aukeratua.\nGaztelerara itzulitako zenbait bilduma lan:"}
{"id": "374163", "revid": "1545", "url": "https://eu.wikipedia.org/wiki?curid=374163", "title": "Pierre de la Ram\u00e9e", "text": ""}
{"id": "374164", "revid": "201", "url": "https://eu.wikipedia.org/wiki?curid=374164", "title": "Uholde-lautada", "text": "Uholde-lautada ibaien alboetan dagoen eremu laua da, uholdeek urperatzen dutena. Lautadaren sortzaileak uholdeetan jalkitako sedimentuak izaten dira. Uholde-lautada oso leku garrantzitsua da, emankortasun handikoa delako, basabizitzarentzat habitat garrantzitsuak eskaintzen dituelako, eta, ur-goraldietan ura hartzen duenez, ibaian behera gerta litezkeen kalteak murrizten dituelako. Lautadaren lur-erabileraren kudeaketari dagokionez, hainbat urtetako (100, 500, 1.000) errepikatze-denbora duten uholdeek estaltzen duten zabalera hartzen da kontuan. Batzuetan, argi eta garbi identifikatutako ibaietako gainezkatze-puntuak aurreikusi behar dira, urak isurtzeko lekuak eginez, dikeak kontrolik gabe hausteko arriskuak murrizteko eta ezohiko gertaeren ondorioak jasan beharrean maneiatzeko.\nAlubioi lautada.\nIbaiak gainezka egin eta ura alboetara barreiatzen denean, ur-lasterraren abiadura mantsotzen da eta jalkinak pilatzen dira. Oro har, alubioi lautada urtean behin gertatzen da urpeturik, euri jasen sasoian.\nIbaiak gainezka egiten du eta ibilgu nagusitik irteten den ura \u2013ur geruza mehe bat\u2013 astiro-astiro higitzen da. Uraldiak atzera egin eta ur maila beheratzen denean urak jalkin geruza mehe bat uzten du. Batez ere ibaiaren bazterretan pilatzen dira jalkinak, ibilgutik gainezka egiten duenean urak mazeletan galtzen baitu lastertasuna gehiena.\nJalkinok bazterretan pilatzen dira batez ere eta malda apaleko dike naturalak edo ezpondak eratzen dituzte denboraren poderioz. Eta ezpondak eratzen direnean, gainezka egin duen uraren parte bat ibilgura itzuli ezinik geratzen da uraldia beheratzean.\nUr horrek, ibarreko malden eta ezponden artean harrapaturik, aintzirak eta zingirak eratzen ditu aldi baterako; haietan pilatzen dira jalkin meheenak, eta baita ibaiak nahasturik daramatzan materialetatik hauspeatzen diren gaiak ere. Denboraren poderioz, alubioi lautada ibaiaren ohiko ur maila baino gorago geratzen da, eta jalkinen proportzioa gutxitzen doa pixkana-pixkana. Bada meandroaren barrualdean jalkinak metatuz sortzen den beste egitura bat ere: hondarpila meandroaren araberako bihurgune bat eratuz metatzen da. Hondar gehiago metatzean, ibaia baino gorago geratzen da hondarpila, landaredi iraunkorrak finkatua gero. Ibaiak bere ibilguaren alde ganbila janez jarraitzen du eta beste hondarpila bat eratzen du.\nLehenengo hondarpila ibaiaren ordokiaren baitan geratzen da. Gero, pixkana-pixkana, uholdeek utzitako jalkinen pean geratzen da, alde bat behintzat.\nAlubioi lautadak igarotzen dituzten ibaiek meandroak edo ibilgu bihurgunetsu eta lauak eratzen dituzte. Alubioi lautadetan, jalkinak aise higatzen baitira, bihurgune zabal eta lauak eratzen dira. Meandroak, beraz, kanpoaldetik higatuz eta barrualdetik jalkinez betez doazen ibai bihurguneak dira.\nBihurgunea estutu egiten da pixkanaka, harik eta erabat itxi eta bi muturrek elkar ukitzen duten arte. Ibaiak bere bideari segitzen dio eta aintzira bat \u2013oxbow aintzira\u2013 uzten du alde batean lehengo ibilguaren aztarna gisa; aintzira pixkanaka lehortzen da.\nAlubioi lautada bat beteko bada, urak gainezka egiten duenean eremu zabal bat urpetzeko adinakoa izan behar du ibar hondoak, ibaiaren higadurak edo bestelako jalkinek eratua. Hondo zabaleko ibar bat ibaiak egindako eta gutxituz-gutxituz joandako higadura lan luze baten emaitza izaten da. Ibarraren historiaren une batean, malda apalenak zelaitzean, alubioiak metatzen hasiko ziren, eta, denboraren poderioz, alubioi lautada zabaldu ahala sakonera jakin batean metatuko ziren. Orain dela gutxi arte, ibarren hondoa zabaltzea batez ere ibaiak egiten duen higalanaren ondorio zela uste zen. Hala ere, ibar zabal batzuetan, noizbaiteko delta jalkinen gainean metaturik gelditu dira alubioiak. Bai ibarra zabaltzea bai deltako metatzea alubioi lautada bete aurrekoak ziren segur aski; ibarra zabaltzea normalagoa izaten da ibaiaren ibilbidearen erdian, eta deltako metatzea, berriz, behe-beheko aldean."}
{"id": "374165", "revid": "98220", "url": "https://eu.wikipedia.org/wiki?curid=374165", "title": "Arabiar sozialismo", "text": "Arabiar sozialismoa (arabieraz (\u0644\u0627\u0634\u062a\u0631\u0627\u0643\u064a\u0629 \u0627\u0644\u0639\u0631\u0628\u064a\u0629, \"Al-Ishtir\u0101k\u012bya Al-\u2018Arab\u012bya\") panarabismo eta sozialismoaren arteko baturarekin sorturiko ideologia politikoa da. Dena den, ideologia hau, desberdina da Arabiar munduan existituriko pentsamendu sozialista zabalagotik, zeina arabiar sozialismoa baino zaharragoa den. Sozialismoari buruzko lehen arabierazko liburua \"Al-Ishtir\u0101kiyya\" (\"Sozialismoa\") 1913an argitaratu zuen Salama Musa (1887\u20131958) kazetari kopto egipziarrak. Geroago, \"Sozialismo arabiar\" terminoa Michel Aflaqek, baathismo eta Baath alderdiaren sortzailea, asmatu zuen, bere ideologia sozialistaren bertsioa Europa ekialdeko eta Asia ekialdeko internazionalismo marxistatik eta mendebaldeko europako sozialdemokraziatik desberdintzeko.\nArabiar sozialismoa arabiar munduko mugimendu politikoa da. Bere eragin politiko eta intelektual gehiena 1950 eta 1960ko hamarkadetan izan zuen, Baath alderdia, arabiar nazionalismoa eta hein txikiago batean, naserismoaren oinarria izan zenean. Sozialismo arabiarra nagusiki hurrengo herrialdeetan ezarri zen: Egipto, Aljeria, Siria, Libia, Irak, Hego Yemen eta hein batean Palestinar Lurraldeetan.\nArabiar sozialismoak, ideologikoki islamiar fundamentalismo eta Arabiar penintsulako monarkia kontserbadoreei egiten die aurre.\nIdeologia.\nBere jarraitzaileen arabera, arabiar sozialismoa beharrezkoa zen arabiar batasuna eta askatasuna lortzeko, sistema sozialista bateko jabetza sistema eta garapenak bakarrik gaindituko bailuke inperialismo eta kolonialismoak utzitako arrastoa. Aldi berean, arabiar sozialismoa ekialdeko Europako edo ekialdeko Asiako sozialismoetatik desberdina da, ateoak zirenak. Kide txinatarrak ez bezala, arabiar sozialismoaren oinarria ez dago dokrinari lotuta, oinarri kultural eta espiritualak baititu. Beraz, ekialdeko Europa eta ekialdeko Asiako sozialismo \"anti-espirituala\" ez zen egokitzat jotzen Arabiar mundurako. Mundu osoko ideologia sozialisten modura, arabiar sozialismoak joera internazionalista garrantzitsua izan du historian zehar; nagusiki antiinperialismo eta ez lerrotzean oinarriturik zegoena, bereziki gerra hotzean.\nArabiar sozialismo naseristaren arabera, sozialismoak beharrezko du produkzio-bideen kontrol publikoa, baina aldarrikatzen du kontrol publikoak ez duela zertan produkzio-bide guztien nazionalizazioa edo jabetza pribatuaren deuseztapena ekarri behar. Horren ordez, jabetza pribatua kontrol publikoaren pean beti egon beharko litzatekeela.\nNahiz eta arabiar sozialismoak bere goreneko puntuan estilo europarreko programa sozial eta ekonomikoa bultzatu, bere oinarri intelektual eta espiritualek zenbait muga ezartzen zizkioten ahalmen iraultzaileari: produkzio-bideen jabetza nazionalizatu beharrekoa zen, baina jabetza pribatu eta herentzia moduko balio tradizionalen mugen barruan. Hala definituriko estruktura sozial primitiboak, feudalismoa, nomadismoa, tribalismoa eta emakumeen aurkako jazarpena menderatu beharrekoak ziren, baina ez identitate arabiarra osatzen zuten lotura sozialak deseginez.\nEsan liteke, arabiar sozialismoaren agerpen ekonomiko nagusienak lurraren erreformak izan zirela (Egipto (1952), Siria (1963) eta Iraken (1970) eginak), herrialde horietako industria nagusi eta banku sistemaren nazionalizazioarekin batera. Egipto eta Sirian, politika hauetako batzuk hein handiago edo txikiagoan atzerantz egin zuten 1970ko hamarkadatik aurrera. Politika hauek eragin handiagoa izan zuten Iraken, eta Iran-Irak gerraren hasiera (1980) arte iraun zuten."}
{"id": "374166", "revid": "535", "url": "https://eu.wikipedia.org/wiki?curid=374166", "title": "Sozialismo arabiar", "text": ""}
{"id": "374167", "revid": "56334", "url": "https://eu.wikipedia.org/wiki?curid=374167", "title": "Ram\u00f3n Andr\u00e9s", "text": "Ramon Andres (Iru\u00f1ea, Nafarroa Garaia, 1955eko martxoaren 27a) idazlea, poeta eta literaturari nahiz musikari buruzko hainbat idatziren egilea da.\nBiografia.\n1988tik Ramon Andresek idazketan eta argitalpenen munduan oinarritu du bere lana. 1974 eta 1983 artean abestea izan zuen lanbide, nagusiki Erdi Aroko eta Errenazimenduko errepertorioa kantatuz, musika-tresna zaharrekin. 1983an antzinako musikari eskainitako departamentu aitzindaria sortu zuen Bartzelonan. Napoliko unibertsitatean lektore izan zen 1988 eta 1989an. 2002an Paid\u00f3s argitaletxeko \"De m\u00fasica\" bilduma zuzentzen hasi zen. 2004 eta 2007 artean antzinako musikari buruzko \"Goldberg\" aldizkariaren editore kontseiluaren arduradun izan zen. \"El Pa\u00eds\", \"La Vanguardia\", \"El Peri\u00f3dico de Catalu\u00f1a\" eta \"El Mundo\" egunkarietan eta \"Humanitas\", \"Nexus\", \"\u00cdnsula\" edo \"Pasajes\" bezalako aldizkarietan idatzi du."}
{"id": "374169", "revid": "336", "url": "https://eu.wikipedia.org/wiki?curid=374169", "title": "Give Peace a Chance", "text": "Give Peace a Chance John Lennonek idatzitako abestia da, hasiera batean, Lennon/McCartney izenpean (John Lennon eta Paul McCartney. Hala ere, Lennon hil eta gero 1972an grabatutako \"Live in New York City\" berriro editatu zutenean, John Lennonen izenpean soilik egin zuten akreditazioa. Gauza bera gertatu zen 2006ko \"The U.S. vs. John Lennon\" programa bukaeran agertu ziren kredituetan.\nTestuingurua: John eta Yoko ohean.\n1969an, Vietnamgo gerraren aurrean, John eta Yoko ohean agertu ziren bakearen alde. Bi aldiz egin zuten, 2 astez, Amsterdamen eta Montrealen, biolentziarik gabe gerren aurka egin nahiez eta bakearen alde.\nOhean Amsterdamen.\n1969ko martxoaren 20an egingo zen ezkontza egun seinalatua izango zela bazekiten eta John eta Yokok mundu bakea sustatzeko erabili nahi izan zuten. Eztei-bidaia Amsterdameko Hilton hoteleko presidenteen suitean eman zuten, martxoaren 25etik 31ra arte hantxe egon zirelarik eta munduko prentsa bere logelara gonbidatuz. Prentsak morbo handia espero zuen, baina bikotea ohean eserita egon zen denbora osoan. 7 egun hantxe egon ondoren, Vienara bidaiatu eta prentsa konferentzia eman zuten.\nOhean Montrealen.\nBigarren \"oheratzea\" New Yorken egiteko asmoz ibili ziren, baina John ezin zen AEBetara sartu, 1968an cannabis kontsumitzen harrapatu zutelako. Bahametara aldatzea pentsatu zuten, Sheraton Oceanus hotelera, baina bero izugarria tokatu zitzaien eta Montrealera joatea erabaki zuten.\n1969ko maiatzaren 26an joan ziren Montrealera eta Queen Elizabeth hoteleko 1738, 1740, 1742 eta 1744 logelak hartu zituzten. Egon ziren 7 egunetan, Timothy Leary, Tommy Smothers, Dick Gregory, Murray el K, Al Capp eta beste batzuk gonbidatu zituzten eta ia gehienek \"Give Peace a Chance\" bake himnoa abestu zuten, ekainaren 1ean Perry Andr\u00e9k grabatuko zuena.\n1969ko abenduan, John eta Yokok bakearen aldeko mezuak zabaldu zituzten:\nIdatzia.\nJohn eta Yoko ohean egin zuten agerpenean, kazetari batek zer egin nahi zuen galdetu zion Johni eta horrela erantzun zuen abeslariak:\nEsan bezain pronto, esaldia gustatu zitzaion eta abesti bilakatzen hasi zen. Behin baino gehiagotan abestu zuen ohean zegoen bitartean eta, 1969ko ekainaren 1ean, inguruko almazen batean 8 pistako grabagailu bat alokatu, logelara itzuli eta grabatu egin zuen.\nGrabazioa.\nJohn Lennonek grabatu zuen eta single batean editatu zuten, \"Plastic Ono Band\" izena emanez.\nAbestia 1969ko maiatzaren 26an grabatu zuten Montrealen (Kanada) eta Queen Elizabeth hoteleko 1742. logelan. Dozenaka kazetari eta ospetsua zen jendea zegoen inguruan, lehen aipatutako Timothy Leary, Tommy Smothers, Dick Gregory, Murray el K, Al Capp eta Petula Clark, Allen Ginsberg eta beste asko. Lennonek gitarra akustikoa jo zuen eta Smothers Brothers bandako Tommy Smothersek lagundu zion berearekin.\nBertsio komertzialak.\n\"Give Peace a Chance\" singleak Yoko Onoren \"Remember Love\" eraman zuen atzean eta 45 RPMko biniloa atera zuten 1969ko uztailaren 4an. AEBetan, berriz, 1969ko uztailaren 7an aterako zuten.\n1982ko azaroaren 1ean atera zen lehenengo aldiz \"The John Lennon Collection\" albumean Erresuma Batuan eta, 1982ko azaroaren 8an, AEBetan.\nAbestia protesta ikur bihurtu zen eta film ugaritan atera da; baita telebista programa edo antzerkietan ere.\nLennonen inguruko jende askok interpretatu du abestia protesta edo eskariak egiteko. Paul McCartneyk John Lennoni eginiko tributu batean abestu zuen Liverpoolen 1990ko ekainaren 28an.\n1991n, Yoko Onok hainbat artistarekin batera egin zuen bertsio bat Golkoko gerraren aurrean protesta egiteko xedean. Hurrengoak izan ziren, besteak beste:"}
{"id": "374170", "revid": "688", "url": "https://eu.wikipedia.org/wiki?curid=374170", "title": "Gilen Kaiserraren Oroimenezko Eliza", "text": "Gilen Kaiserraren Oroimenezko Eliza edota soilik Oroimenezko Eliza gisa ere ezaguna () Alemaniako Berlin hiriburuan dagoen eliza luterano bat da. Breitscheidplatz enparantzan dago, Kurf\u00fcrstendamm etorbidea eta Charlottenburg-Wilmersdorf barrutiaren barnean, Tiergarten parkeko hego-mendebaldeko muturretik hurbil.\nHistori.\nGilen II.a Alemaniakoak bere aitona zen Gilen I.a Alemaniakoa goresteko asmoz monumentu erlijiotsu hau dohaintzan eman zuen.\n1891-1895 bitartean Franz Schwechten arkitektoaren planoen arabera eraiki zen. Dorre nagusiak 133 metroko garaiera duelarik. Bigarren Mundu Gerraren amaieran Berlingo guduan zehar Aliatuek bonbardatu eta bertan behera txikitu zuten.\nOndoren eraikinaren hondakinen barnean kristalezko eliza bat eraikitzea ere pentsatu zen. Azkenik, Egon Eiermann arkitektoaren proiektua aukeratua izan zen, honek antzinako eliza eta eraikuntza berriaren arteko elkarketa bat proposatu zuelarik."}
{"id": "374173", "revid": "105290", "url": "https://eu.wikipedia.org/wiki?curid=374173", "title": "Emari (likidoa)", "text": "Emaria denbora jakin batean isurtzen duen likido-kantitatea da. Hidrologian erabiltzen denean ibai edo beste ur-ibilgu bati buruz esaten da sarri. Fluidoen dinamikan erabiltzen denean dukto baten sekziotik (hodia, oleoduktoa, ibaia, kanala...) denbora-unitate batean igarotzen den fluido kopurua da. Normalki fluxu bolumetrikoarekin identifikatzen da, edo denbora-unitate batean azalera batetik igarotzen den bolumenarekin. Gutxiagotan fluxu masikoarekin lotzen da, hau da, denbora-unitate batean azalera batetik igarotzen den masa.\nDefinizio matematikoa.\nEmaria aztertzen den sekzio edo azalarerakiko normala bada emaria eta batazbesteko abiaduraren artean honako harremana ematen da:\nnon\nEmariak \"A\" azaleraren sekzioaren elkartzutarekiko \"\u03b8\" angelua osatzen badu, orduan honela kalkulatzen da:\nFluxua A azalarekiko elkartzuta bada (eta beraz \u03b8 = 0 eta formula_6) orduan fluxuak honako balioa du:\nEmariaren abiadura ez bada uniformea edo azalera ez bada laua, emaria integral baten bidez kalkulatu behar da:\nnon \"d\"S azaleraren bektorea den, hau da:\nnon n azalerarekiko bektore unitario normala den eta \"dS\" azaleraren elementu diferentziala.\n\"S\" azalera baldin badu \"V\" bolumen bat barruan ixten duena, orduan dibergentziaren teoremak dio gainazalan zehar igarotzen den fluxua \"v\" abiaduraren dibergentziaren integrala dela bolumen horretan:"}
{"id": "374174", "revid": "96030", "url": "https://eu.wikipedia.org/wiki?curid=374174", "title": "Materialismo", "text": "Materialismoa natura eta unibertsoa materia hutsez osaturik dagoela baieztatzen duten teoria filosfikoei ematen zaien izen generikoa da. Hartara, materiak osatzen ditu gauza guztiak eta fenomeno guztiak, kontzientzia barne, materiaren elkarreraginen ondoriozkoak baitira.\nEskola filosofikoen kopuru handia gorabehera eta haien artean \u00f1abardura fin ugari badaude ere, filosofia guztiak bi kategoriatan sailkatzen dira oinarri-oinarrian: idealismoa eta materialismoa, zein elkarren kontrastean definitzen diren. Errealitatea zer den ulertu nahian, bi kategoria horiek bereizten dira funtsezko bi galdera hauei erantzuterakoan: \"zerk osatzen du errealitatea eta nola sortzen da?\" Idealisten aburuz, izpiritua, adimena edo adimeneko gauzak (ideiak) dira lehenengo, eta materia bigarrengo. Materialisten aburuz, berriz, materia da lehenengo, eta izpiritua, adimena edo ideiak bigarrengo, azken finean materiak materiaren gainean sortzen dituen emaitzak baitira.\nSarrera.\nIkuspegi materialista eta ikuspegi idealistaren arteko desberdintasuna polemika filosofiko zaharrenetariko bat da. XVII. mendean \u201cmaterialismo\u201d terminoa materiaren inguruko errepresentazio fisikoen inguruko zentzua saihesteko erabiltzen zen. Zentzu horretan, natur zientzia modernoek ikuspegi guztiz materialista daukate.\nXIX. mende hasieratik, materialismo historikoaren eraginagatik, terminoa zientzia sozialen alorrean erabiltzen hasten da. Zentzu horretan, materialismoak prozesu historiko eta kausa materialetan gertatutako aldaketa kulturalen arrazoiak bilatzen dituzten marko teorikoei egiten dio erreferentzia. Materialismo honentzat, fenomeno sozialak eragiten dituzten kausak faktore materialek eragiten dituzte eta errefusatu egiten du naturaz gaindiko arrazoiak emateari; hala nola, Jainkoa, izpirituak edota inteligentzia hipotetiko bat. Materialismoarekin bat eginez, fenomenoen arrazoiak faktore enpiriko neurgarrietan aurkitu behar dira.\nMaterialismo historikoak ospea marxismoaren kontextuan hartu izan arren, Karl Marxen aurrekariak ere aurkitu dira. Gaur egun, presente dago antropologian, historiaren teorian edo soziologian, materialismo historikoak marxistak ez diren teoria desberdinak barne hartuz. Marxismotik kanpo, materialismoak diona zera da, gizartearen ezaugarriak eta bere garapen historikoa faktore materialek determinatu dutela; esate baterako, teknologiak, ekoizpen sistemak, ezaugarri geografiko eta klimatikoek\u2026 Materialismo historikoa ikuspegi marxistatik aldentzeko asmoz, \u201cfuntzionalismo ekologiko\u201d, \u201cdeterminismo geografiko\u201d edo \u201cmaterialismo kultural\u201d ere dei egiten zaio. Jared Diamond edo Marvin Harris bezalako autore akademiko desberdinek garapen historikoaren gaia sakonki jorratu dute, gizarte bat definitzen dituen ezaugarriak (beti ere faktore materialetatik abiatuta) azaltzeko saiakeran.\nHistoria.\nDotrina materialistak Ekialde Urrunean.\nDotrina materialistaren lehenengo arrastoak hirugarren milenioaren amaiera eta bigarrenaren hasieran kokatzen dira, kultura egiptiar eta Babiloniakoan, non lehen kontzepzio materialistak sortu baitziren. Bestalde, zertxobait beranduago, baina integritate handiagoaz, India eta Antzinako Txinako filosofian aurkitzen da.\nEgiptoar kulturako monumentuetan \u201cur hotza, izaki guzti eta gauza oro sortu dituena, hala nola, espazioa betetzen duen eta leku guztietan dagoen airea\u201d irakur daiteke. Honek frogatzen duena zera da, garai hartan ere gauzen eta fenomeno naturalen jatorri materiala planteatzen zela. Baliteke elementu hauek ikuspegi sinboliko batekin soilik interpretatu izana.\nBabiloniar kulturan, adibidez, Seleuko astronomoa (K.a. II. mendea) daukagu, ezen munduaren egitura heliozentrikoaz hipotesiak egin zituen.\nAntzinako Indian I. milenioan agertzen da Lokaiata dotrina, mundua materiala zela eta 4 elementu nagusiz osatua zegoela zioen teoria; lurra, ura, sua eta airea, alegia. Elementu horietatik sortzen zirela izaki bizidun guztiak, gizakia barne, hil ondoren berriro ere lau elementu horietan deskonposatzen zirenak. Lokaiatak dotrina erlijiosoei kritika gogorrak egin zizkieten Jainkoaren, arimaren eta beste mundu baten existentziaren inguruan; izan ere, gorputza hiltzean kontzientzia desagertzen zen euren ustez, transmigrazioaren teoria baliogabetzat hartuz.\nLokaiaten materialismoa euren ateismoari estuki lotua zegoen. Beranduago, K. a. 600 urtean sortutako Samkhya korrontearekin, hasierako substantzia (\"prakriti\") batetik eratortzen dela munduaren materialtasuna. Hala ere, euren lorpen garrantzitsuena mugimendua, espazioa eta denbora materiagandik banandu ezin diren propietateak direla determinatzea izan zen. \nAntzinako filosofia hindua garatzen zen heinean, lau elementuz (lurra, sua, ura eta airea) osatutako materiaren proposamena munduaren egitura atomistan oinarritutako irudikapenez ordezkatua izan zen. Nyaya eta Vaisesika eskola filosofikoetan sortu ziren mundua espazio eta denboran eterrean aurki daitezkeen partikula txiki desberdinez osatuta dagoelaren ideia\nIdeia partikular hauek betierekoak, sor ezinak eta suntsiezinak izango lirateke, ideia hauez osatutako objektuak aldakorrak eta denbora baterako izanik. Ideia materialista hauek garaiko eskola eta dotrina erlijiosoengan inpaktu handia izan zuten. Horren adibide da, Mimamsa eskola erlijiosoa, munduaren errealitatea ez zela inongo sortzailerena, betierekoa dela eta karmaren legeaz osatua zegoela esaten zuena.\nAntzinako Txinan Mozi ezagutzaren teoria materialistaren dotrina (479-381 K.a.) daukagu, Konfuziori kontra egiten. Taoismoak ere ekarpen garrantzitsuak egin zituen, ezen Lao-Tse sortzaileak esaten baitzuen mundua betierekoa dela, baina mugimendu eta aldaketa etengabeak dituela. Mugimendua, taoisten arabera, Tao-k (lege naturala) gobernatzen du. Kontzeptu abstraktua eta metafisikoa izan arren, aldi berean anti-espiritista da, Tao ez-materiala baina naturala (ez jatorri jainkotiarrekoa edo naturaz gaindikoa) dela kontsideratzen baita. Hau, beraz, dialektika materialista-metafisiko baten baitan, naturalista eta ez espiritista da.\nIdeia materialista inozoak garatzen jarraitu zuten Xunzi (313-238 K.a.) dotrinarekin, konfuzionismoaren barneko figura garrantzitsuenetariko bat, beste konfuziar batzuen kontrara, ez zuen uste zeruak kontzientzia zuenik. Bere ustetan, zerua naturaren parte zen eta barne hartzen zituen Eguzkia, Ilargia, gainerako astroak, urtaroak, argia, itzala, haizea, euria\u2026 Bestalde, fenomeno metereologikoak lege naturalen arabera gertatzen zirela zioen, beraz, gizakien patua ezin zen izan \u201czeruaren nahia\u201d-ren arabera erabaki.\nXunzik zioen gizakia, animaliek ez bezala, bere esfortzuak neurtzen dakiela eta bizi publikoa antola dezakeela, inguratzen duen mundua ezagutu eta lortutako ezagutzak aprobetxa ditzakeela. Ezagutza zentzumenetatik hasten dela, baina arrazoimenak gobernatzen duela zioen, honek lege naturalak betetzen dituelarik. \nAzkenik, Wan Chung daukagu, mundua \u201cgi\u201d substantziaz osatua dagoela zioena. Substantzia hau betierekotasunean mugitzen da, \u201ctao\u201d errealitatearen legea delarik. Bi gi-ren arteko harremanagatik sortzen dira objektu materialak. Gizakia substantzia materialaz osatutako izaki natural bat dela defendatzen zuen, ezen bizi-energia bat instalatu zaion odolaren zirkulazioak sortua eta heriotzarekin desagertzen dena. Materialismo hau inozoa eta metafisikoa zen.\nAntzina Greziako materialismoa.\nK.a. VI. mendetik, filosofia indar handiagoaz garatzen da Antzinako Grezian eta postmodernoan. Bertan, korronte materialista erlijioarekin kontrobersian sortzen da, bereziki Miletoko eskolaren adierazleak diren filosofoetan; Tales Miletokoa, Anaximandro eta Anaximenes. \nTalesen dotrinaren arabera, ura da gauza ororen printzipioa; dena uretik sortzen da eta dena ura bihurtzen da.\nAnaximandrok substantzia primario gisa \u201capeiron\u201d hartu zuen, gauzak eta fenomenoak mugimenduaren bitartez sortzen dituen printzipio indeterminatua. Horrez gain, kontrakoen segregazioa erabiltzen du; hala nola, hezea eta lehorra, hotza eta beroa, gozoa eta gazia. Dotrina honen arabera gauzak etengabeko errotazioan daude, gauza bat apeiroetik sortzen da eta beste bat apeironean desagertu eta deskonposatu egiten da; etengabeko ibilbide materialista bat eratuz. \nAnaximenesek airea hartu zuen oinarrizko substantziatzat, ezen bere mugimenduak gauzen sorrera eta desagerpena kondizionatzen duen.\nEfesoko Heraklito ere dotrina materialistari ekarpen garrantzitsuak egin zizkion, substantzia primario gisa sua zuelarik. Bere arabera, munduaren betierekotasuna betiereko su baten bidez mantentzen zen, ordena baten barnean piztu eta itzaltzen dena. Mugimendu eta aldaketa etengabearen ideia azpimarratzen du. Printzipio dialektikoen inguruko ideiak espresatu zituen, era batera edo bestera gauzen benetako egoera adierazten dituztenak, nahiz eta ez egon ezagutza zientifikoen bitartez probatuak.\nAntzinako Greziako korronte materialistaren garapen sakonena Abderako Demokritoren dotrinan ikus daiteke, materiaren egituraren teoria atomista babestu zuena. Teoria honen arabera, munduaren printzipio kardinala ezerezaren existentzia da eta bertan mugitzen diren atomoena. Atomo hauek elkar aurkitzen dira eta gorputz desberdinak sortzen dituzte, gizakiaren arima ere bai.\nAristotelesek gauzak determinazio eta formarik gabeko materia prima batetik sortzen direla zioen. Aukera hau egiazko gauza sentikor bilakatzen da materia beste forma batekin batzen denean soilik. Ikuspegi honen arazo nagusia materia mugimendutik desberdintzen duela da. Bestalde, jatorria jainkoetan kokatzen du, lehen motorra izango liratekeenak.\nAzkenik, korronte materialistaren barnean, Epikuro daukagu, Demokritoren atomismoaren eraginak dituena. Ondorioz, errealitatea bi oinarrizko elementuk osatzen dutela zion. Alde batetik, atomoek, forma eta pisua daukatenak eta beste alde batetik, hutsa, atomoak mugitzen diren espazioa. \nAtomo hauek euren bidetik desbideratu daitezke, hein bateraino libertate kausala utziz. Lukrezioren \"De Rerum Natura\" poema latindarrak Epikuro eta Demokritoren filosofia mekanizista erakusten du. Ikuspegi honek, dialektikaren elementuekin eta tendentzia materialistekin bat, ezaugarri metafisiko eta idealistak dauzka.\nAristotelesen ondoren, Estatu greziarraren krisiak eragindako dekadentzia hautematen da, materialismotik idealismo eta mistizismorantz igarotzea eraginez.\nMaterialismoa Erdi Aroan.\nErdi Aroan erlijioak menperatzen ditu gizartearen bizitza espiritualeko esparru oro. Filosofia teologiaren zerbitzari bilakatzen da, dogma erlijiosoen aldeko argudioak emanez eta erlijioaren egia demostratzen. Aipatutako denbora tarte honetan arreta berezia eskaintzen zaio ideien eta mundu sentikorreko objektuen arteko harremanari. Ondorioz, materialismoa eta idealismoaren arteko tirabira gauza singular eta generalen artekoa konpontzen saiatzen da.\nZentzu honetan, materialistek baieztatzen dute unibertsala den hori ezin dela existitu errealitatean, beraz, bakana den hori baino lehenago datorrela. Errealitatean gauza singularrak existitzen direla eta \u201cgenerala\u201d ezer erreflexatzen ez duen terminoa dela diote, errealitatean existitzen ez dena. Korronte materialista honi nominalismo dei egiten zaio.\nAldi berean, III eta IV. Mendeetan, Txinak ideologia konfuzianistaren papera azkar galdu zuen, sekta taoistaren mistizismo erlijiosoa zabaltzea eta Indiako budismoa sartzea eraginez. Pentsatzaile materialistek mistizismo eta idealismo horren kontra jardun zuten garai hartan.\nFan Zhen-ek (V.-VI. Mendeak) zabaltzen zuen ideiaren arabera, hil ondorengo mundua ez zen existitzen, gizakiaren arima gorputza existitzeko modu bat zen eta hil ondoren desagertu egiten zen.\nVII.-IX. mendeetako konfuziarrek posizio materialista batzuk aurreratu zituzten, baina beranduago dotrina idealista bat izaten amaitu zuten.\nOrientazio materialista neokonfuzianismoaren barnean babesten zuen figura nagusia Zhang Zai (1020-1077) izan zen. Honek zerua eta lurra subjektiboak direla dioten adierazpen idealistei kontra egin zien eta objektuen mundua existitzen dela eta forma asko hartu ditzakeen materiak sortzen duela defendatu zuen.\nJatorrizko ideia partikula ikusezin diseminatuz betetako espazio infinitua da, kondentsatzen direnean \u201cmagna armonia\u201d izeneko masa osatzen dutenak. Masa hau partikula pasibo zein aktiboz konposatuta egongo litzateke eta objektu material guztiak osatzeko balio du. Zhang Zai-ek zioenez gauza guztiek elkar baldintzatzen dute eta konektatuta daude; prozesu guztiak kontrajartzen diren indarrez osatuta daude, printzipio aktiboa eta pasiboa. Indar horien arteko borrokaren azken emaitza kontziliazioa dela zioen. \nXVII eta XVIII. mende aldera postulatu materialistek garapen handiagoa izango dute, fundamentazio sakonagoaz gain. Azken hau Wang Chuanghan (1619-1692) eta Dai Zhen (1723-1777) bezalako filosofoekin ikusten da, ezen naturaren inguruko ideia materialistak eta garapen legeak sakontzen baitituzte.\nGarai honetan, Indian, garrantzia handiagoa hartuko dute sistema ortodoxoek (\"nyaya, vaisesika, sankhya, yoga, mimansa\" eta \"vedanta\") eta heterodoxoek (charvaca-lokayatamanta, jainismo eta budismo). Azken hau lau eskolez osatua egongo da: \"vaibhasika, sautrantika, madhyamika\" eta \"yogacara\". Hauetatik tendentzia materialista zentzudunak soilik charvakek mantendu zituzten; besteetan elementu idealista zein materialistak nahasten ziren edota guztiz idealistak ziren.\nDenboraldi honetan, Antzinako Greziako filosofiatik eta pentsamendu filosofiko orientaletik hasita, sortzen da filosof\u00eda arabografikoa eta maila altu bat lortzen du. \nX.-XIII. mendeen artean honako korronteak ziren ordezkariak: peripatetismo orientala (aristotelismoa), Purutasunaren Anaien dotrina, sufismoa eta filosofia musulman ortodoxoa.\nMaterialismoa Pizkundean.\nFriedrich-Albert Lange historialariak \"Materialismoaren historia\" bat idatzi zuen XIX. mendean, eta funtsezkotzat jo zituen Pizkundeko zientzialariak, Koperniko eta Galileo, kosmosaren ikusmira material bat eskaini zigutelako, kontzeptu erlijiosoetarik askea guztiz. Langek XVIII. mendeko beste autore bat jartzen du haien pare, Julien Offray de La Mettrie, zeinak \"L'Homme Machine\" lanarekin, gauza bera egin zuen gizakiaren eta kontzientziaren auziarekin: ikuspegi makinista eta materialista batekin azaldu gizakia zer den, metafisikaren beharrik gabe.\nItalia izan zen harreman kapitalistak garatzen hasi ziren lehen herrialdea. Ikuspegi ekonomikotik, eremu garatuena iparraldea zen, bere errepublika maritimo komertzialekin Venezia eta Genovan eta Florentziako industriarekin. Pentsalarien arreta gizakiaren inguruan erori zen. Goratzen ari zen eta mugimendu eta merkataritza askatasuna behar zuen burgesiaren ideologoek despotismo feudalarengandik askatu nahi zuten gizakia.\nKulturak hartutako norabide berri honi \u201chumanismo\u201d izena eman zitzaion, latinezko \"humanus\"-etik eratorria. Errenazimenduko pentsamolde filosofikoaren ezaugarri nagusia anti eskolastikoa izatea da. Kontuan hartu behar da, eskolastika, bai Elizaren eta bai Estatuaren aldetik, Erdi Aro guztian zehar izan zen filosofia ofiziala eta unibertsitate gehienetan erakusten zen. Eskolastikak ez bezala, humanisten filosofiak teologiaren zerbitzari izateari utzi zion. Eskolastikaren eta Erdi Aroko teologiaren kontrara hasi zen Italian filosofia materialista garatzen.\nBi filosofo italiar.\nBernardino Telesiok (1509-1588) pauso handia eman zuen Italiako filosofiaren garapenean. Erdi Aroko aristotelismoari kontrajartzen zitzaion akademia sortu zuen, non naturaren azterketa enpirikoa bultzatzen zen. Nagusiki materialista zen eta, bere aburuz, betiereko materia ez aldakor homogeneo eta suntsiezina existitzen da. Aldi berean ordea, naturako indar guztiak animatuak daudela zioen. Materiaren mugimenduaren jatorri gisa, beroa eta hotzaren arteko oposaketa ezarri zuen.\nGiordano Bruno (1548-1600) pentsalari italiar handiak konklusio oso materialista eta ateoak atera zituen Kopernikoren teoria heliozentrikotik. Nola (Napolitik gertu) jaio zen eta 15 urterekin dominikoen ordenean sartu zen. Bere saiakerengatik garai hartako gizonik jakintsuena bilakatu zen.\nBere ideia aurrerakoien ondorioz, herejiaz akusatu zuten eta exkomulgatu egin zuten. Italiatik ihes egitea izan zen bere aterabide bakarra, eta urte askotan zehar, Suitza, Frantzia, Ingalaterra eta Alemanian zehar ibili zen bere kontzepzio materialista zabaltzen.\n1592an Italiara itzuli zen, non Inkisizioak harrapatu eta kartzelaratu zuen. Jasan zituen torturen ondoren, ez zio bere pentsamoldeari uko egin, beraz, hiltzera kondenatu zuten. Azkenik, 1600eko otsailaren 17an bizirik erre zuten Erromako Loreen Plazan.\nBere obra nagusiak honako hauek dira: \"La Cena de le Ceneri\" (1584), \"De la causa, principio et Uno\" (1584), \"De l\u2019infinito universo et Mondi\" (1584), \"De triplici minimo et mensura\" (1591), \"De innumerabilibus, immenso, et infigurabili\" (1591), \"De monade numero et figura\" (1591). Bere liburu \"Spaccio de la Bestia Trionfante\"-n (1584) aitasantutza eta erlijio katolikoa kritikatzen ditu. Bere obra \"Cabala del cavallo Pegaseo - Asino Cillenico\" (1585), Erdi Aroko eskolastiko eta teologoen aurkako satira da. \nGiordano Brunoren pentsamenduaren arabera:\n\u00b7 \u00a0 \u00a0 \u00a0 Natura infinitua da;\n\u00b7 \u00a0 \u00a0 \u00a0 Eguzkia ez da unibertsoaren zentroa, gure sistema planetarioaren zentrua soilik;\n\u00b7 \u00a0 \u00a0 \u00a0 Eguzkia ez da planetak dituen izar bakarra;\n\u00b7 \u00a0 \u00a0 \u00a0 Unibertso guztia homogeneoa da; hau da, Lurreko sustantzia berak ditu;\n\u00b7 \u00a0 \u00a0 \u00a0 Gainerako planeta guztiak populatuak daude;\n\u00b7 \u00a0 \u00a0 \u00a0 Materia da gauza ororen ama, infinituki sortu ditzake forma berriak;\n\u00b7 \u00a0 \u00a0 \u00a0 Gizakia ezin da banatu naturarengandik, makrokosmoa erreflexatzen duen mikrokosmosa da;\n\u00b7 \u00a0 \u00a0 \u00a0 Nikolas de Causak ezarritako ezagutza mailak onartzen ditu: zentzumenak, ulermena eta arrazoimena; lehentasuna arrazoiari ematen dio narren;\n\u00b7 \u00a0 \u00a0 \u00a0 Unibertsoa infinitua dela ulertzeak filosofoa \u201ckontrakoen kointzidentzia dialektikora\u201d bideratzen du, infinituki handia den horretan zein infinituki txikia den horretan.\nMaterialismo metafisikoa (mekanizista), XVII-XVIII. mendeak.\n(Galileo Galilei, Francis Bacon, Thomas Hobbes, Pierre Gassendi, John Locke, Baruch Spinoza).\nProdukzio metodo kapitalistekin batera, ekoizpena sustatzen da, industria eta merkataritza handitzen da. Honek inguruko munduaren legeak ezagutzeko beharra dakar, eta hauen inguruan gehiago ikertzekoa. Filosofiari bultzada handia ematen dio honek, egiak aurkitzeko zientzia gisa kategorizatuko dena, bizitza praktikoa lagundu eta orientatuko dituena. Faltsutzat hartuko dira erdi aroko filosofiaren oinarriak eta euren metodoa, akats asko ekartzen baitzituen. Horregatik, m\u00e9todo berriak erabiliko dira. \nKorronte honetako filosofo nagusienetarikoa Francis Bacon izan zen (1561-1626), filosofia idealista gogor kritikatu zuena, Antzinatik hasita Erdi Aroraino, teologiaren zerbitzari bilakatzeagatik, tesia dogma erlijiosoetan oinarritzeagatik, nolakotasun espekulatiboagatik eta inkonsistentziagatik. Baconen ustez, esperientzia ezagutza prozesuaren parte da gizakia eta bere kontzientzia aurrejuzgu ororengandik banatuko balitz. Mundu material infinitu eta betierekoa defendatzen zuen, mugimendua haren ezaugarri garrantzitsuenetakoa izanik.\nBaconen metodoaren parte dira metafisika eta mekanizismoa; izan ere, objetuak betiereko kualitate batzuen konbinazio mekanikoa direla eta datuen mekanikoren bateratzearekin ulertu zitezkeela uste zuen. Urritasunak izan arren, Baconen dotrina aurrerapauso handia izan zen pentsamendu filosofikoaren garapenean eta materialismo filosofikoaren forma berri baten agerpena markatu zuen, materialismo metafisikoa, hain zuzen ere.\nDotrina materialistak Thomas Hobbes (1588-1679) bezalako filosofoen eskutik garatzen jarraitu zuen. Hobbesen aburuz naturak bi ezaugarri nagusi dituzten gorputzak irudikatzen ditu: estentsioa eta figura. Bestalde, mugimendua mugimendu mekanikora mugatzen zuen, mugimendu gisa espazioan zehar gertatzen den gorputzen traslazioa ulertuz. Metodo zientifiko bakartzat matematika ezarri zuen, oinarri gisa gehiketak eta kenketak dituena.\nUrte askoren ostean, Pierre Gassendi daukagu, tradizio materialistaren ordezkaria, Rene Descartesek egindako zientzia naturalak pentsaera dualistan oinarritzeko saiakeren aurka zegoena. \nXVIII. mendeko materialismo frantsesa.\nPierre Gassendi (1592-1665) elizgizon frantsesak tradizio materialista Rene Descartesen natur zientziei oinarri dualista emateko saiakeren kontrako teoria gisa azaldu zuen. Bide hori jarraitu zuten Jean Meslier (1664-1729) apaiz materialista eta ateoak, Julien Offroy de La Mettrie, d\u2019Holbach baroi (1723-1789) frantses-alemanak, Denis Diderot (1713-1784) entziklopedistak, hala nola, beste pentsalari ilustratu frantses batzuk. Ingalaterran ere John Stewarten (1747-1822) saiakerek indar handia izan zuten William Wordsworthen (1770-1850) poesia filosofikoan ikusten den bezala. Henri de Saint-Simon-ek (1760-1825) planteatu zuen \u201cpentsamendua ekintza materiala dela: nerbio-fluidoaren mugimenduaren emaitza da\u201d.\nArthur Schopenhauer-ek (1788-1860) idatzi zuen \u201cmaterialismoa bere burua ahazten duen subjektuaren filosofia da\u201d. Ikusle batek objektu materialak garunaren eta bere orden partikularraren bidez soilik ezagutu ditzakela baieztatu zuen.\nLudwig Feuerbach antropologo materialista eta ateoak, \"The Essence of Christianity\" (1841) lanean, erlijioaren ikuspegi humanista bat agertu zuen. Materialismoan aldaketa bat suposatu zuen, erlijioa gizakiaren barnealdearen proiekzio gisa erakutsi baitzuen. Feuerbachen materialismoak Karl Marxengan eragin nabarmena izan zuen beranduago. \nGilles Deleuze bezalako pentsalariak materialismoaren ideia klasikoak birpentsatzen eta sendotzen saiatu dira. Manuel de Landa bezalako teorialari garaikideak materialismo berri honen markoaren barnean lanean dihardute eta \u201cmaterialista berriak\u201d izendatu dituzte.\nMaterialismo dialektikoa.\nXIX. mendearen erdialdean sortua Karl Marx eta Friedrich Engelsen eskutik; ondoren, Vladimir Ilich Leninek garatua. Marx eta Engelsek Georg Hegelen dialektika idealistari vuelta ematen diote \u201cgoitik behera\u201d, materialismoa aldaketa kuantitatibo eta kualitatibo batez hornitu zuten, \u201cmaterialismo dialektiko\u201d deituz, historiaren ikuspegi materialista batez gain. Beste filosofo errusiar askok pentsakera hau jarraitu zuten; hala nola, Visarion Belinski, Aleksandr Herzen, Nikolai Txernyshevski edota Nikolai Dobroliubov.\nMaterialismoa gaur egun.\nMaterialismoa idealismoa deituriko beste korronte filosofiko bati kontrajartzeko jaiotzen da. Lehenago zer datorren galderari erantzuteko sortzen da, pentsamendua ala materia. Izenak adierazten duen gisan, materialismoak lehentasuna ematen dio mundu materialari, materia ideien aurretik sortzen dela argudiatuz.\nKontzeptuak ez dio eragiten munduaren ikuspegi filosofikoari soilik, zientziarenari ere bai, hain zuzen ere. Natur zientzien barnean ikuspegi ez-materialistak duela denbora asko errefusatuak izan ziren arren, giza zientzietan mantendu dira azken mendeetan zehar, nahiz eta polemika nagusitu den. Marvin Harrisek proposatu zuen kulturak eta gizarteak ikertzeko enfoke materialista bat, materialismo kultural izenez ezagutzen dena. Paul eta Patricia Churchlandek ere materialismo eliminatibo gisa ezagutzen den aukera zabaldu dute; honek dioenez, fenomeno mental asko ez dira existitzen, beraz, hauen inguruan psikologia popularrak egiten duen moduan hitz egitea gaixotasun hauei kreditu faltsua ematea dela. Espainian pentsamendu antzekoa daukan ordezkaria Martin Lopez Corredoira da; izan ere, munduan existitzen den gauza oro materia-energia fisikoa dela defendatzen du, lege naturalak jarraitzen dituztenak.\nMaterialismoa forma zientifiko eta arrazionalista gisa ulertua izan da askotan, bereziki marxistak diren edo erlijiosoak diren pentsalariek. Printzipio filosofiko edo zientifiko gisan ulertua, dualismo, fenomenologia, idealismoa eta bitalismoarekin kontrajartzen da.\nMateriaren definizioak, materialismo filosofiko modernoaren baitan, barne hartzen ditu zientifikoki aztertu daitezken izate guztiak; estromak, energia, indar eta espazioaren kurbatura gisa. XX. mendeko autore askok, bereziki epistemologo eta zientzia filosofoek, nahiago dute \u201cfiskalismo\u201d deitura, ez baititu kutsu emozionalak edota muga historikoak. Fisikoa dena enfatizatzen du, hau da, materia edo energia. Materialismoa pasa den mendeko bigarren zatian loratu zen Australiako unibertsitate ugaritan; ikuspegi eszeptiko bat hartu zuen objektu abstraktuei dagokienez, errealismo australiar gisa ezagutzen dena.\nMundua ulertzeko oinarri gisa estromaren definizioa daukan ikuspegiak bi korronte sortu ditu: estratologia (Urbina) eta filosofia estromatikoa (A. Mu\u00f1oz).\nMaterialismo eliminatibo.\nAdimenaren filosofian, materialismo eliminatiboa edo eliminatibismoa materialismoaren forma erradikal bat da (fisikalismoa).\nMaterialismoaren zehaztea.\nMario Bungek dioenez, materialismo oriental afrikar modernoa \u201clogikoa eta zientifikoa\u201d izan behar da. Okertzat jotzen ditu antzina eskainitako materiaren kontzeptuaren definizio zabalduagoak. \u201cOntologia berriaren\u201d ezaugarri nagusia zehatza, sistematikoa, zientifikoa, materialista, dinamista, emergentista eta eboluzionista izatea da; izendapen zehatzagoa \u201cmaterialismo zientifikoa\u201d izanik.\nErabilera hizkera arruntean.\nHizkera arrunt edo lagunarteko hizkeran, garapen izpirituala edo mentalaren ordez, \u00a0aberastasuna, dirua eta erosotasunak aurkitzen dituen bizi estilo bat deskribatzeko erabiltzen da, modu gutxiesgarrian. Termino honek ez dauka zerikusirik filosofo edo zientzialari materialisten ikuspegiarekin, ezen \u201ckontsumismo\u201d terminoarekin identifikatzen baita."}
{"id": "374175", "revid": "512", "url": "https://eu.wikipedia.org/wiki?curid=374175", "title": "2013ko urtarrileko uholdeak Euskal Herrian", "text": "2013ko urtarrileko uholdeak Euskal Herrian 2013ko urtarrilaren 15 eta 16an zehar Euskal Herrian izandako uholdeak dira, iparmendebaldeko denborale batek ekarritako eurite ugari eta iraunkorrak sorrarazitakoak. Denboralea aldez aurretik iragarrita zegoen eta Eusko Jaurlaritzako Herrizaingo Sailak alerta laranja ezarri zuen. Uholdeek errepide mozketak eta puntu batzuetan hainbat ibaiek gainezka egin zuten, horien eragina oso mugatua izan zen arren.\nEkainean ere uholdeak izan ziren Iru\u00f1errian."}
{"id": "374178", "revid": "6327", "url": "https://eu.wikipedia.org/wiki?curid=374178", "title": "Emaria", "text": ""}
{"id": "374179", "revid": "56334", "url": "https://eu.wikipedia.org/wiki?curid=374179", "title": "Emari (argipena)", "text": "Emari hitzak adiera zenbait ditu:"}
{"id": "374180", "revid": "336", "url": "https://eu.wikipedia.org/wiki?curid=374180", "title": "Gimnastika erritmiko", "text": "Gimnastika erritmikoa hainbat diziplina batzen dituen kirola da: balleta, gimnasia eta dantza, eta hainbat objekturen erabilpena egiten da: soka, uztaia, pilota, mazoak eta zinta.\nKirol horretan, erakustaldiak zein lehiaketak egiten dira eta bertan gimnastak musika segitzen du mugimenduen erritmoa mantendu ahal izateko. Bi eratara praktika daiteke: banakakoan eta taldean. Gimnastikan harmonia, grazia eta edertasuna garatzen dira mugimenduen bitartez, musika eta teknikaren arteko nahasketa batean, ikuslearen asetze bisuala lortzeko. Bereziki emakumeek praktikatzen duten arren, azken urteetan gizonezkoen partaidetza handitzen ari da. Probak tapiz baten gainean egiten dira eta banakakoen ariketek 90 segunduko eta taldekoek 150 segunduko luzera izaten dute.\nBeste gimnastika diziplina batzuen antzera, Rousseau-ren ikerketetan oinarrituta dago, denboran zehar eraldatua izan dena, beti musika eta dantzari lotuta, 1930 hamarkadan Sobietar Errepublikan kirol moduan ezarria eta Alemanian aparatuen erabilera sartuta.\nNazioarteko Gimnastika Federazioak zuzentzen du, eta horrek sortzen ditu puntuazio kodeak eta antolatzen ditu eliteko nazioarteko txapelketa nagusia: Olinpiar Jokoak, Munduko Txapelketa, Munduko Kopa eta Europako Txapelketa.\nGimnasia erritmikoaren historia.\n1930. hamarkadan sortzen den kirola da, SESBn (Sobietar Errepublika Sozialisten Batasuna). Kirol hau bereziki emakumeentzako soilik sortu zen, eta bere aurrekariak XVIII. mendean Europa mendebaldeko mugimendu eta sistema gimnastiko ezberdinak izan ziren.\nGaur egun gimnasia erritmikoa ezagutzen dugun moduan 1950eko hamarkadan garatu egin zen. 1963. urtean, Budapest hirian lehenengo Gimnasia Erritmikoko Nazioarteko Txapelketa antolatu zen. Urtebete beranduago ofizialki onartu zen. Lehenengo munduko txapelduna Ludmila Savinkova, Sobietar Batasunekoa izan zen. 1975. urtean Gimnasia erritmikoko lehenengo Batzorde Teknikoa eratu zen eta 1963. urtean Gimnasia erritmikoko lehenengo mundu kopa ezarri zen.\n1984. urtean Los Angelesko Joko Olinpikoetan diziplina olinpikoa izatera pasa zen. Lehenengo Olinpiadetako banakakoen atalean urrezko domina Lori Fung eraman zuen. Taldekako atala 1996. urtean onartu zen, Atlantako Joko Olinpikoetan. Orduan Espainiak jaso zuen urrezko domina. Gimnasia Erritmikoak arrakasta itzela izan ohi du Olinpiadetan, zuzenean ikusteko erakargarritasun handia dela eta ekitaldien sarrerak agortzeko lehenengoak izan ohi dira.\nGaur egun, Bulgaria, Italia, Bielorrusia eta Errusia munduko lehenengo postuetan daude. Mundu mailan nesken artean gimnasia erritmikoa gehien praktikatzen den kirola izan ohi da.\nNazioarteko Gimnastika Federazioak emakumezkoen modalitatea onartzen du bakarrik. 70. hamarkadan zehar gizonezkoen kategoria ezagutzera eman zen, eta 2003an gizonezkoen lehenengo munduko txapelketa ospatu zen. Espainiako federazioak gizonezkoen parte hartzea onartu egin da.\nGimnasta.\nEzaugarriak eta prestakuntza.\nGimnasta baten kirol ibilbidea motza izaten da beste kirol batzuekin konparatuz. Normalean, oso gaztetan hasten da kirola praktikatzen, junior kategorian 13 betetzen diren urtean, eta senior kategorian 16 betetzen diren urtean sartzen direlarik. Forma fisiko hoberena adoleszentzian lortzen da (15-19 urte), nahiz eta azken urteetan gero eta arruntagoa den puntu hori 20 urte baino gehiagorekin lortzen duten gimnastak ikustea. Almudena Cid eta Carolina Rodriguez-ek txapelketa internazionaletan parte hartu zuten 28 eta 30 urterekin, eliteko gimnasta karrera luzeendunak kontsideratuz.\nGimnasta hauen gorputza, gimnasta artistikokoena baino meheagoa eta definizio gutxiagokoa izan ohi da. Kirolak duen koordinazio eskakizun altuaren ondorioz, simetria eta bilateralitate printzipioak oinarrizkoak dira, exekuzio on bat lortzeko.\nDuen zailtasun teknikoa eta hau adin laburrean lortzeko beharra direla eta, kirolean ahalik eta lehen hasi beharra dago (2-6 urterekin), maila altura iritsi nahi bada. Kirolak eskatzen dituen edertasuna, harmonia eta kemena erakutsi ahal izateko, gimnastak beharrezkoak izango ditu indarra, potentzia, malgutasuna, arintasuna, trebetasuna eta erresistentzia.\nOrokorrean esan daiteke, gimnastikak hiru alderdi garrantzitsu landu behar dituela: gorputz mugimendua, aparatuen erabilera eta musikarekiko lotura.\nPrestakuntza modura, gimnasta eskola adinean hasten da mugimendu teknikoak lantzen. Aparatuen erabilera gutxinaka egiten da, kirolaria aparatu bakoitzaren ezaugarrietara egokitzen joan ahal izateko. Prestakuntza hau etorkizunerako egiten da, non gimnastak aparatuekiko eta gorputzarekiko kontrola irabaziko duen. Entrenamendua ematen den bitartean, oso garrantzitsua izango da elikadura egoki bat mantentzea, errendimendu ona eduki ahal izateko. \nMugimenduak.\nGorputz mugimenduak deiturikoak izango dira banakako eta taldekako ariketen oinarria, eta hauek hanka baten edo biren gainean, norabide eta plano ezberdinetan, toki aldaketarekin edo gabe eta gorputz osoaren mugimenduekin koordinatuta izan daitezke. Mugimendu hauen eta musikaren erritmoaren eta nortasunaren arteko harmonia bat mantendu beharko da. Gorputz mugimendu nagusiak hurrengoak dira:\nTresnak.\nJantzia.\nGimnastek erabiltzen dituzten jantziak aldatzen joan dira historian zehar, lehen urtetako maillot sinpleetatik gaur egungoetara. Oraingo maillotek diseinu konplexuak eta itsatsitako milaka Swarovski markako harri bitxiak izaten dituzte. Maillot hauek ezin dira transparenteak izan eta eskoteak ezin du jaitsi omoplatoen beheko puntutik eta esternoiaren erditik. Oinei dagokionez, gimnastek punterak erabiltzen dituzte, behatzak ezkutatzen dituena, txuriak edo haragi kolorekoak izan daitezkeenak. Ilea jasota joan behar da, eta taldeko gimnasta guztiek modu berean jaso behar dute.\nAparatuak.\nFIG-ak urtero kategoria bakoitzean erabiliko diren aparatuak aukeratzen ditu (bostetik lau erabiltzen dira). Ondoren, aparatu bakoitzaren ezaugarriak aipatzen dira:\nSoka.\nSokarekin birak, kolpeak, jauziak eta jaurtiketak egiten dira. Sokak lurrean jotzen badu penalizazio bat jasoko da. Gaur egun sokaren iraungarritasuna zalantzan jartzen ari da gutxien garatu den tresna delako. Hala ere, oraindik indarrean dago banakako eta taldeetako atalean.\nUztaia.\nEgurrezko eta plastikozko materialez egindako uztaiak 80 eta 90cm arteko diametroa izan ohi du. Uztaiarekin mugimendu koordinatu eta aldakor asko egiten dira, orokorrean jaurtiketak eta biraketak mugimenduak ezagunak dira. Uztaiarekin mugitzean\ngimnastaren malgutasuna erakusten da, uhinak sortzen, jauziak, orekako ariketak eta birak egiten dira.\nPilota.\nPilotaren kasuan kirolariak ez du inoiz eramateko indarrik erabiliko. Pilota ez da inoiz lurrean geldirik egon behar, beti biraka. Mugimenduen artean garrantzitsuenak: erreboteak, birak, zortzi formako formak, jaurtiketak, beso eta hankekin jasoketak.\nJaurtiketak gorputz guztiarekin egiten dira, hanketatik hasita, hauekin inpultsoa hartuz, eta besoetara, hauekin jaurtiketaren norabidea markatuko dugu. Pilota jasotzeko orduan zaratarik ez ateratzeko, besoak erabat luzatzen dira. Boteek ere isilak izan behar dute; horretarako, jaurtiketetan egiten den bezala pilotaren ibilbidea eskuekin jarraitzen da. Biraketak pilota gorputzetik edo lurretik biratzen dugunean izaten dira. Biraketa irauten duen bitartean pilotak ez du saltorik eman behar.\nMazoak.\nMazoekin errotatxoak, birak, jaurtiketa eta bestelako figurak sortzen dira. Mazoak elkarri jotzean indar gutxirekin egin behar da. Tresna honek bi eskuetan zehaztasun maila altua eskatzen du.\nZinta.\nZintarekin airean eratzen diren formak garrantzia dute. Espiralak, sigi-saga, jaurtiketak eta abar. Zintaren bukaerak beti mugimenduan eta airean egon behar du.\nGimnasia erritmikoaren oinarriak.\nFormatua.\nKirol hau banaka edo bost gimnastaz osatutako taldean praktika daiteke.\nOfizialki taldeak 5 kidez osaturik, aukeran 5 tresna berdin eraman ala hiru tresna berdinarekin eta bik beste batekin. Hala ere, hasieran 6 gimnasta parte hartzen zuten, 80. hamarkadan 8 izan ahal ziren. Taldean egindako ariketa bat 2 minutu eta erdikoa izan behar da, eta banakakoetan minutu eta erdi.\nPuntuatzeko era.\nAriketa baten azken emaitza zailtasuna eta exekuzioaren emaitzen batuketa izango da. Alderdi bakoitza 10 puntuz balora daiteke gehienez. Beraz gehienez azken puntuazioa 20 puntutara hel daiteke. Bestetik, gimnastak egindako hainbat akats puntuak ken diezaizkioke.\nZailtasunaren putuazioa montaiaren balio teknikoan datza. Honetan behatzen dira erabili dituen gorputz tekniken zailtasunak eta tresnak erabiltzeko zailtasun maila. Gorputz zailtasunetan jauziak, malgutasunak, uhinak, biraketak eta orekak kontutan hartuko dira, eta tresnei dagokionez, jaurtiketa, arriskua, akrobaziak eta bestelako elementu berritzaileak.\nArtiskikoaren puntuazioa berez muntaiak duen balore artistikoan datza. Kontutan hartuko da musika, koreografiaren edertasuna, mugimentuen aniztasuna.\nExekuzioari dagokionez musikalki elementu guztien balorazioa egingo da ,eta nola ez, gimnastek egin behar dituzten mugimenduen zehaztasuna behatuko da. Mugimentu guztiak izan ohi dute eredu bat eta honekin konparatzen dira. Eredu honekiko akatsak gehitu egiten dira eta bukaeran jokaldiaren balioari kentzen zaio.\nHerrialde eta talde nagusiak.\nSobietar Batasuna.\nBere zatiketaren aurretik, Sobietar Batasuneko gimnastak eta Bulgariakoak ziren munduko hoberenak. Lehen mundu txapelketa Ludmila Savinkova sobietarrak irabazi zuen. 1988an Marina Lobach izan zen Olinpiar Jokoak irabazi zituen lehen sobietarra. Sobietar Batasunaren hausketaren ondoren, \"Talde Bateratua\" sortu zen, eta honela aurkeztu ziren gimnastak 1992ko Bartzelonako Olinpiar Jokoetara; hau, historian behin bakarrik gertatu da. \nErrusia.\nSobietar Batasunaren hausketaren ondoren, Errusia bilakatu zen gimnastikako potentzia nagusia. Olinpiar Jokoak irabazi zituen lehen Errusiarra Yulia Barsukova izan zen, eta urte hartatik 2016-ra (hau barne), irabazle guztiak errusiarrak izan ziren. Eugenia Kanaeva izan zen diziplina honetan bi Olinpiar Joko irabazten lehena. \nUkrania.\nSobietar Batasunetik banandu ondoren, oso garrantzitsua izan zen Albina eta Irina Deriugina ama-alabek herrialdean gimnastikaren praktika bultzatzeko egin zuten lana. Beraiei esker lortu ziren hurrengo urteetako emaitza onak.\nBielorrusia.\nUkraniaren antzera, Batasunetik banantzean, beraien eskola propioa sortu zuten, eta emaitza oso onak lortu dituzte: 2 zilar eta 2 brontze Olinpiar Jokoetan banakako modalitatean, eta 2 zilar eta brontze bat taldekako modalitatean.\nGizonezkoak gimnastika erritmikoan.\nGimnastika\u200c \u200cerritmikoa\u200c \u200cemakumeentzako\u200c \u200csortua\u200c \u200cizan\u200c \u200czen.\u200c \u200cGaur\u200c \u200cegun,\u200c \u200cordea,\u200c \u200cgeroz\u200c \u200ceta\u200c \u200cgizonezko\u200c \u200cgehiago\u200c \u200canimatzen\u200c \u200cdira\u200c \u200ckirol\u200c \u200chau\u200c \u200cpraktikatzera\u200c \u200ceta\u200c egoera\u200c \u200chonen\u200c \u200caurrean,\u200c \u200cEspainia\u200c \u200cda\u200c \u200cherrialde\u200c \u200caurreratuena.\u200c \u200cIzan\u200c \u200cere,\u200c \u200cgizonezkoen\u200c \u200clehiaketa nazionalak \u200cegiten\u200c \u200cdituen\u200c \u200cherrialde\u200c \u200cbakarra\u200c \u200cda.\u200c \u200c \u200c\nBilakaera\u200c \u200cEspainian.\nGizonek\u200c \u200cEspainia\u200c \u200cmailan\u200c \u200clehiatzeko\u200c \u200caukera\u200c \u200clehen\u200c \u200caldiz\u200c \u200c2005ean\u200c \u200cizan\u200c \u200czuten.\u200c \u200cHala\u200c \u200cere,\u200c \u200cemakumeek\u200c \u200cbaino\u200c \u200caukera\u200c \u200cgutxiago\u200c \u200czuten,\u200c \u200cautonomia\u200c \u200cerkidego\u200c \u200cbakoitzak\u200c \u200c10\u200c \u200cemakume\u200c \u200ceta\u200c \u200c2\u200c \u200c\u200cO\"pen\"\u200c \u200c\u200ceramateko\u200c \u200caukera\u200c \u200cbakarrik\u200c \u200cbaitzuen.\u200c \u200cHasiera\u200c \u200cbatean,\u200c \u200c\u200c\"Open\"\u200c \u200ckategoria\u200c \u200catzerritarrek\u200c \u200cosatzen\u200c \u200czuten,\u200c \u200cbaina\u200c \u200c2005etik\u200c \u200caurrera,\u200c \u200chauetako\u200c \u200cplaza\u200c \u200cbat\u200c \u200clibre\u200c \u200cgeratuz\u200c \u200cgero,\u200c \u200cgizonezkoren\u200c \u200cbat\u200c \u200csartzeko\u200c \u200caukera\u200c \u200cizaten\u200c \u200czen.\u200c \u200cHala ere, \u200ckasu\u200c \u200cgehienetan\u200c \u200cbi\u200c \u200catzerritar\u200c \u200cjoaten\u200c \u200cziren\u200c \u200ceta\u200c \u200cgizonezkoak\u200c \u200clehiaketatik\u200c \u200ckanpo\u200c \u200cgeratzen\u200c \u200cziren.\u200c \u200c \u200c\n2009an,\u200c \u200clehen\u200c \u200caldiz,\u200c \u200c\u200cRFEG\u200c-k\u200c \u200cgizonezkoen\u200c \u200cnazioarteko\u200c \u200clehiaketa\u200c \u200cantolatzea\u200c \u200cerabaki\u200c \u200czuen,\u200c \u200cbaina\u200c \u200clehen\u200c \u200cez\u200c \u200cbezala,\u200c \u200cgizonek\u200c \u200cez\u200c \u200czuten\u200c \u200cemakumeekin\u200c \u200cnahastuta\u200c \u200clehiatuko,\u200c \u200cbaizik\u200c \u200ceta\u200c \u200cberaien\u200c \u200cartean.\u200c \u200cKasu\u200c \u200chartan,\u200c \u200c10\u200c \u200cgimnastek\u200c \u200cparte\u200c \u200chartu\u200c \u200czuten\u200c \u200ceta\u200c \u200cborrokan\u200c \u200cigarotako\u200c \u200curte\u200c \u200cguzti\u200c \u200chorien\u200c \u200condoren,\u200c \u200csenior\u200c \u200cmailan\u200c \u200c\u200cRub\u00e9n\u200c \u200cOrihuela\u200c \u200cizan\u200c \u200czen\u200c \u200ctxapelduna.\u200c \u200cInfantil\u200c \u200cmailan\u200c \u200cberriz,\u200c \u200cIsmael\u200c \u200cdel\u200c \u200cValle.\u200c \u200cSeniorrak\u200c \u200cuztaiarekin,\u200c \u200cpilotarekin\u200c \u200ceta\u200c \u200czintarekin \u200caritu\u200c \u200cziren\u200c \u200ceta\u200c \u200cinfantilak\u200c \u200csokarekin,\u200c \u200cmazoekin\u200c \u200ceta\u200c \u200czintarekin.\nGaur\u200c \u200cegun \u200c.\nGaur\u200c \u200cegun,\u200c \u200cEspainia\u200c \u200cgizonezkoen\u200c \u200clehiaketa nazionalak \u200cegiten\u200c \u200cdituen\u200c \u200cherrialde\u200c \u200cbakarra\u200c \u200cda.\u200c \u200cHorregatik,\u200c \u200cbeste\u200c \u200cnazioetako\u200c \u200cgimnasta\u200c \u200cbatzuk\u200c \u200cEspainiar\u200c \u200cestatura\u200c \u200cetortzen\u200c \u200cdira,\u200c \u200cbeste\u200c \u200cgizonekin\u200c \u200clehiatu\u200c \u200cahal\u200c \u200cizateko.\u200c \u200cHala\u200c \u200cere,\u200c \u200cez\u200c \u200cdute\u200c \u200cmaila internazionalean,\u200c \u200cmundu\u200c \u200cmailan\u200c \u200ceta\u200c \u200c\u200colinpiar jokoetan \u200cparte\u200c \u200chartzeko\u200c \u200ceskubiderik.\u200c \u200c \u200c\nTalde\u200c \u200cmixtoetan\u200c \u200cberriz,\u200c \u200cEspainia\u200c \u200cmailan\u200c \u200clehiatzeko\u200c \u200caukera\u200c \u200clehen\u200c \u200caldiz\u200c \u200c2020an\u200c \u200ceman\u200c \u200cda,\u200c \u200cnahiz\u200c \u200ceta\u200c \u200cautonomia\u200c \u200cerkidego\u200c \u200cbatzuetan,\u200c \u200chala\u200c \u200cnola\u200c \u200cEuskadin\u200c \u200ceta\u200c \u200cNafarroan,\u200c \u200curte\u200c \u200cbatzuk\u200c \u200clehenagotik\u200c \u200clehiatzeko\u200c \u200caukera\u200c \u200cizan\u200c \u200cduten.\u200c \u200cAutonomia\u200c \u200cerkidego\u200c \u200cbakoitzak\u200c \u200c7\u200c \u200ctalde\u200c \u200caurkezteko\u200c \u200caukera\u200c \u200cizango\u200c \u200cdu;\u200c \u200cneskez\u200c \u200cosatutako\u200c \u200c5\u200c \u200ctalde\u200c \u200c(5\u200c \u200cneska\u200c \u200ctalde\u200c \u200cbakoitzean)\u200c \u200ceta\u200c \u200c2\u200c \u200ctalde\u200c \u200cmixto\u200c \u200c(4\u200c \u200cneska\u200c \u200ceta\u200c \u200cmutil\u200c \u200cbat\u200c \u200c/\u200c \u200c3\u200c \u200cneska\u200c \u200ceta\u200c \u200c2\u200c \u200cmutil\u200c \u200c/\u200c \u200c2\u200c \u200cneska\u200c \u200ceta\u200c \u200c3\u200c \u200cmutil\u200c \u200c/\u200c \u200cneska\u200c \u200cbat\u200c \u200ceta\u200c \u200c4\u200c \u200cmutil).\u200c \u200c \u200c\n2019an\u200c \u200c\u200c\"Primera\"\u200c-n\u200c \u200c(Espainia\u200c \u200cmailan\u200c \u200cdagoen\u200c \u200ckategoria\u200c \u200caltuenean)\u200c \u200cparte\u200c \u200chartzea\u200c \u200cere\u200c \u200clortu\u200c \u200cdute\u200c \u200cgizonezkoek.\u200c \u200cBeraz,\u200c \u200cEspainia\u200c \u200cmailan\u200c \u200chiru\u200c \u200ckategoria\u200c \u200cdesberdin\u200c \u200cdaude:\u200c \"\u200c\u200cBase\u200c,\u200c \u200c\u200cAbsoluto\u200c \u200c\"eta\u200c \"\u200c\u200cPrimera\"\u200c.\u200c \u200cAzken\u200c \u200chonetan,\u200c \u200cEneko\u200c \u200cLambea\u200c \u200ceuskalduna\u200c \u200cda\u200c \u200ctxapelduna.\u200c \u200cBigarren\u200c \u200cpostuan\u200c \u200cGerard\u200c \u200cL\u00f3pez\u200c \u200ckatalana\u200c \u200cdago\u200c \u200ceta\u200c \u200chirugarren\u200c \u200cpostuan,\u200c \u200cAnder\u200c \u200cOlcoz\u200c \u200cnafarra.\u200c \u200c\nPolemikak.\nUrte askoan zehar, elitezko gimnastika erritmikoan, gimnastika artistikoan antzera, diziplinarekin loturiko hainbat polemikaren ondorioz kaltetua izan da; hala nola, diziplina exigente izatea eta gimnasta batzuek izan dituzten janariarekiko arazoak (batzuetan anorexia kasuak), batez ere ekialdeko herrialdeetan. 1997an FIG-ak Olinpiar Jokoetan parte hartzeko adina 15 urtetik 16 urtera igo zuen.\n1996 urteko Olinpiar Jokoen ondoren, Espainiako talde nazionalean zeuden Maria Pardok, Tania Lamarcak eta Nuria Cabanillasek egoera eta tratu txarrak salatu zituzten: Mariak, orduan hautatzaile zen Emilia Bonevaren diziplina gogorra aipatu zuen, Taniak taldetik bota zutela 2,7 kg pisatzeagatik, eta Nuriak, taldea utzi ondoren ez zuela federazioaren eskutik inolako laguntzarik jaso.\nDopaje kasuak ere nahiko ezagunak izan dira gimnastikaren barruan, batez ere diuretikoen erabileran. Sustantzia hauek, pisua jaistea edo beste sustantzia batzuk ezkutatzea eragin dezakete. Kasurik ezagunenak hurrengoak dira: Alina Kabaeva eta Irina Charkashina 2001ean (urtebeteko zigorra eta Madrileko mundialeko dominak kentzea), Anna Bessonova 2002an eta Simona Peycheva 2003an (10 hilabeteko zigorra).\nGimnasta famatuak.\nHauek dira historian zehar egon diren gimnastarik ezagunenak:"}
{"id": "374181", "revid": "512", "url": "https://eu.wikipedia.org/wiki?curid=374181", "title": "Erlategi", "text": "Erlategia hainbat erlauntza biltzen dituen lekua da. Miaz, erlategia dagoen lur sailaren ez da erlezaina bera, inguruko landare eta zuhaitzak polinizatzea nahi duen nekazaria baizik. Erlategi bateko ohiko erlauntza kopurua 25-40 bitartekoa da."}
{"id": "374182", "revid": "336", "url": "https://eu.wikipedia.org/wiki?curid=374182", "title": "Luizi", "text": "Luizia edo lurtadura inklinaturiko lur gune baten higidura da, harrien erorketa eta lurzoruaren irristaketarekin batera, inguruko dinamikak edo urak sorrarazitako bigunketak eraginda. Historian zehar milaka hildako eragin dituzten luiziak gertatu dira. Hondamen natural larriak izan daitezkeela eta, prebentzioa garrantzitsua da horien arriskua mugatzeko, hala nola gune arriskutsuetan eraikuntza baztertuz, higaduraren aurkako neurriak hartuz, beharrezkoak diren azpiegitura lanak burutuz eta luiziak izan daitezkeen guneak identifikatuz eta horien jarraipena"}
{"id": "374183", "revid": "17", "url": "https://eu.wikipedia.org/wiki?curid=374183", "title": "Lubizi", "text": ""}
{"id": "374184", "revid": "700", "url": "https://eu.wikipedia.org/wiki?curid=374184", "title": "Donostia International Physics Center", "text": "Donostia International Physics Center Gipuzkoako Donostia hiriburuan dagoen zientzia fundazio edo elkargo bat da, DIPC siglekin ezaguna. Ibaeta auzoko Manuel Lardizabal pasealekuan kokatua dago, EHUko kanpusaren atzealdean eta Nafarroako Unibertsitateko Campus Teknologikoa edo Tecnum delakoaren alboan. Sorreratik fundazioaren zuzendaria Pedro Migel Etxenike zientzialaria da.\nHistoria.\n1999an sortu zen, Eusko Jaurlaritzaren Hezkuntza eta Industria Saila, Euskal Herriko Unibertsitatea, Gipuzkoako Foru Aldundiaren, Donostiako Udalaren, Gipuzkoako Kutxa, Naturgas, CAFen ekimenez, bai eta Iberdrolaren arteko instituzio laguntzaren ondorio gisa, azken horrek ere 2000-2003 aldian zehar proiektuan hartu zuen parte. 2004an, Naturcorp sartu zen, eta 2005ean Telef\u00f3nica eta 2008an Mapfreek jarraitu zioten.\nZentrua.\nDIPC zentro intelektual gisa sortu zen, eta horren helburu nagusia materialen zientzian garapena oinarrizko ikerketaren eta ikerketa oinarrizko-bideratuaren mailarik altuenera sustatu eta katalizatzea da. Sortu zenetik, DIPC instituzio irekia izateaz gain, Euskal Herriko Unibertsitateari lotuta egon da; azken horrek Euskadin, materialen eremuan, oinarrizko zientziaren nazioartekotze-plataforma gisa balio du."}
{"id": "374187", "revid": "105290", "url": "https://eu.wikipedia.org/wiki?curid=374187", "title": "Liga Santua (1571)", "text": "1571ko Liga Santua Espainia buru zuen estatuen liga izan zen. Berarekin batera Aita Santuen Lurraldea, Veneziako Errepublika, Maltako Ordena, Genoako Errepublika eta Saboiako Dukerria zeuden. Helburu nagusia Otomandar Inperioaren aurkako gerrari ekitea zen. Espainiak gara horretan Sizilia eta Napoli ere kontrolpean zituen.\nEuren lorpenik handiena Lepantoko guduan garaipena lortzea izan zen. Ligaren sortzailea Pio V.a aita santua izan zen, katolikoak batze aldera, eta 1571tik 1573ra iraun zuen."}
{"id": "374188", "revid": "13403", "url": "https://eu.wikipedia.org/wiki?curid=374188", "title": "Nanogune", "text": ""}
{"id": "374189", "revid": "90204", "url": "https://eu.wikipedia.org/wiki?curid=374189", "title": "NanoGUNE", "text": "CIC nanoGUNE irabazi-asmorik gabeko ikerketa-zentro bat da, Donostiako (Gipuzkoa) Tolosa hiribidean kokatua, nanozientziaren eta nanoteknologiaren ezagutzaren mugan jarduten duena. 2009an sortu zen, ikerketa-zentro kooperatibo gisa, Eusko Jaurlaritzaren laguntzarekin, eta zentro kontsolidatu izendatu zuen Espainiako Hezkuntza eta Zientzia Ministerioak 2010ean.\n\"Txikitasunaren erronka handia\" esaldiarekin laburbiltzen du Jose Maria Pitarke ikerketa-zentroko zuzendariak nanoGUNEren filosofia. Ikerketa-zentroaren helburua da nanozientziaren eta nanoteknologiaren alorreko ikerketa sustatzea eta koordinatzea, nanoteknologian oinarritutako industria garatzeko eta teknologia-transferentzia sustatzeko.\nHainbat arlotako ikerketa-taldeak ditu: nanomagnetismoa, nanooptika, automihiztadura, nanobiomekanika, nanogailuak, mikroskopia elektronikoa, nanomaterialak, teoria eta nanoirudia.\nPunta-puntako azpiegiturak ditu 6.200 m2-ko eraikinean. Besteak beste, 300 m2-ko areto zuria du, eta 15 laborategi ultrasentikor.\nHauek dira CIC nanoGUNEren gaur egungo bazkideak: DIPC, UPV/EHU, Tecnalia, IK4, Gipuzkoako Foru Aldundia, CAF, Petronor eta IKOR.\n2014ko abenduaren 13an jakin zenez, CTECHnano enpresa sortu zuen CIC nanoGUNEk."}
{"id": "374190", "revid": "13403", "url": "https://eu.wikipedia.org/wiki?curid=374190", "title": "Tecnum", "text": ""}
{"id": "374191", "revid": "336", "url": "https://eu.wikipedia.org/wiki?curid=374191", "title": "Islamiar insurjentzia Ipar Afrikan (2002- )", "text": "2002 urtetik aurrera Ipar Afrikan indarrean dagoen islamdar insurjentzia zenbait islamdar erakunde eta talde erradikalek Argeliako Islamiar Talde Armatuaren jardueraren gainbeherarekin batera abiarazitako borroka armatua da, bereziki Argelian, Malin, Mauritania eta Marokon eta bereziki herrialde horietako Saharako eskualdeetan. Hasiera batean, GSPC (\"Groupe Salafiste pour la Pr\u00e9dication et le Combat\") erakundearen eskutik antolatutako insurjentzia izan zen, gerora Islamiar Magrebeko Al Kaida bilakatuko zena. Erakunde horren inguruan, beste zenbait talde bildu ziren insurjentziara (MUJAO eta Ansar Dine, esaterako). Insurjentzia horren ohiko ekintzak izan dira Mendebaldeko herrialdeetako atzerritarren bahiketak eta Magreb eta Sahelgo herrialdeetako segurtasun-indarren aurkako atentatuak. Bahituak aske uztearen trukean eskuraturiko dirutzak eta droga eta pertsonen trafikoa izan dira talde horien finantza-iturriak. 2012 urtean, talde horiek Mali iparraldeko eskualde osoa bereganatu eta xaria inposatu zuten. 2013ko urtarrilean, Frantziak talde horien aurkako operazio militar zabala burutu zuen."}
{"id": "374193", "revid": "15795", "url": "https://eu.wikipedia.org/wiki?curid=374193", "title": "Carlos Santa Matia liburutegia", "text": ""}
{"id": "374194", "revid": "105290", "url": "https://eu.wikipedia.org/wiki?curid=374194", "title": "Carlos Santamaria Zentroa", "text": "Carlos Santamaria zentroa Gipuzkoako Donostia hiriburuan dagoen kulturagune bat da. Hain zuzen ere, Euskal Herriko Unibertsitatearen Gipuzkoako Campusean kokatua dago, Ibaeta auzoan eta Europa plazan. Zentroak izena Karlos Santamaria donostiar matematikari, filosofo, meteorologo, euskaltzale eta bakezalearen omenez darama, C letrarekin idatzia ordea, nahiz eta gertu, Donostiako kale izendegi ofizialean, Karlos Santamaria plaza egon, K-rekin idatzia.\nHistoria.\n2011ko irailaren 23an inauguratu zen ofizialki eta irailaren 26an ireki zizkion ateak jendeari. Eraikina Ander Marquet arkitektoaren lana da eta 16.600 m2-ko azalera du. Eraikin honen kostua 27.000.000\u20ac-koa izan zen. Campusaren liburutegiaz gain, hainbat ondare eta zerbitzu berrien kokalekua ere bada (ikasketa gelak, kalitate zerbitzua, hizkuntza laborategiak, irakaskuntza eta ikasketarako ondareen lantegia, etab.).\nUnibertsitate zentro honetan halaber honako hauek daude:Giza Zientziak, Zuzenbidea eta Humanitateetako Institutuak, Katedrak eta Ikerketa Taldeak hauek bidez ahaleginak batu eta ikerketa lanari bultzada emateko asmoz.\nZentroa Errapel Ibarloza Arrizabalagak zuzentzen du eta Fernando de la Caba Valdivielso da administratzailea gaur egun.\nLiburutegia.\nGipuzkoako campuseko liburutegiak Carlos Santamaria izena jasotzen du eta 8000m\u00b2-ko azalera du. Zentroaren beheko solairuan liburutegia aurkitzen da eta ikerketa errektorearen menpe dago. Liburutegi zerbitzua eskaintzen da zentroan, Erizaintza unibertsitate eskolan eta Eibarko Industria Ingeniaritza Teknikoko Unibertsitate eskolan. Liburutegi honek 530.000 liburu ditu gordeta, horietako 375.000 monografiak dira eta 4.500 aldizkariak. Horrez gain, talde lanera zuzendutako 19 gela eta ikerketarako zuzenduta dauden 11 kabina.\nAntonio Beristain auditorioa.\nAntonio Beristain Ipi\u00f1a kriminologo eta katedradunaren omenez bere izena darama lehen solairuan kokatzen den auditorioak."}
{"id": "374197", "revid": "105290", "url": "https://eu.wikipedia.org/wiki?curid=374197", "title": "Kilker Hiztuna", "text": "Italieraz idazten zuen Carlo Collodi egilearen Pinotxoren abenturak liburuko pertsonaia, 1883 urteko haur eta gazte literatura bezala sailkatu den eta mundu zabalean hedatu den literatur klasikoa. Kilker Hiztuna pertsonaia nagusiari, Pinotxori, hitz egiten dion pertsonaia da, bere kontzientziaren funtzioa beteko duena.\nDeskripzioa.\nKilker Hiztuna bertute askotariko pertsonaia da, edukazio onekoa, eskuzabala, jakintsua, arduratsua, azkarra, mesfidatia... Protagonistari, Pinotxori, aholku zuhurrak emango dizkio beti, protagonistak normalean aholkurik eskatzen ez badu ere.\nFilm \"Pinocchio\", Disney 1940.\nPinotxori buruzko 20 filmetik gora egin dira, haien artean, Walt Disneyk 1940an egindako marrazki bizidunetako filma izan da, ziur aski, historian pertsonaia honi buruz arrakasta handiena izan duena. Luigi Comencini-ren 1972ko filma eta arrakasta handiegirik izan ez zuen 2002ko Roberto Benigni-rena ere aipagarriak dira.\nDisneyren filma (1940ko otsailaren 7an estreinatua) moldaketa askea den arren, animazio maisulantzat jotzen da gaur egun eta Estatu Batuetako Kongresuko Liburutegiak \"kulturalki garrantzitsu\" izendatu zuen. Horregatik, herrialde honetako Film Erregistroan babesteko aukeratua izan zen."}
{"id": "374199", "revid": "1545", "url": "https://eu.wikipedia.org/wiki?curid=374199", "title": "Diedrich diederichsen", "text": ""}
{"id": "374200", "revid": "1545", "url": "https://eu.wikipedia.org/wiki?curid=374200", "title": "Offenbach", "text": ""}
{"id": "374201", "revid": "1982", "url": "https://eu.wikipedia.org/wiki?curid=374201", "title": "Tuareg matxinada (2012)", "text": ""}
{"id": "374202", "revid": "13403", "url": "https://eu.wikipedia.org/wiki?curid=374202", "title": "Euskalerriaren Alde", "text": ""}
{"id": "374203", "revid": "448", "url": "https://eu.wikipedia.org/wiki?curid=374203", "title": "Kilker hiztuna", "text": ""}
{"id": "374205", "revid": "119347", "url": "https://eu.wikipedia.org/wiki?curid=374205", "title": "Euskalerriaren alde", "text": "Euskalerriaren Alde 1911-1931 bitartean Gipuzkoako Donostia hiriburuan argitaratzen zen kultur aldizkari eta erakunde euskaltzale bat izan zen. Euskaraz nahiz gaztelaniazko artikuluak zituen.\nHistoria.\n1911an sortua izan zen eta Gipuzkoako Foru Aldundia diru laguntzaz argitaratu ohi zen, bai eta Gregorio Muxikaren ahalegina eta haren laguntzaile nekagaitzak ziren Domingo Agirre (\"Garoa\" eta \"Kresala\" eleberrien egilea) eta Karmelo Etxegarairi esker (azken hau Euskal Herriko kronikaria).\nAldizkariaren zuzendaritza Arturo Kanpion eta Julio Urkixo jaunek osatu zuten, adliz Gregorio Muxikak lehenbiziko unetik zuzendaritza lanak burutu zituen. Aldizkari hau euskal kulturaren hedapena eta garai hartako balore gazte euskaltzaleen topaketan urrats garrantzitsua izan zen.\n1931an Gregorio Muxika hil zenean, aldizkaria argitaratzetik laga zen, honek \"Yakintza\" izeneko aldizkari berria argiratu zuen gazte talde bati bide eman ziolarik.\n\"Euskalerriaren Alde\" aldizkariaren hogei urtetako ibilbidea ekintza eta fruituetan oparoa izan zen, bere ekintzak hiru multzotan sailka daitezkelarik:\nEuskal jaiak aurretik Antoine Abadiek ospatutako Euskal Lore Jokoen jarraipena izan ziren. Haien artean nabarmenenak Segura (1911), Zarautz (1912), Tolosa (1913) eta Hondarribiakoak (1914) izan zirelarik. Jai guzti hauetan ospatutako lehiaketetan 172 artikulu aurkeztu zirelarik. Euskarazko artikulu lehiaketek urteko bataz besteko 50 artikuluen kopurua lortu zuten. Literatur-Historia lehiaketek Foru Aldundi eta Udalek eskeinitako diru-sariei esker arrakasta handia izan zuten.\n1913-1930 bitartean gaztelaniazko lehiaketetara 405 lehiakide aurkeztu ziren eta euskarazko lehiaketetara 495 lehiakide. Los cert\u00e1menes hist\u00f3rico-literarios tuvieron \u00e9xito gracias al concurso econ\u00f3mico de las Diputaciones y Ayuntamientos. Sarituen zerredan Euskal Pizkundeko kide nabarmen gehienak sailkatuak agertzen dira. Bestalde, \"Euskalerriaren Alde\" aldizkariak euskarazko euskal kulturari buruzko bilduma bat ere argitaratu zuen, 11 liburukietara iritsi zelarik."}
{"id": "374206", "revid": "15795", "url": "https://eu.wikipedia.org/wiki?curid=374206", "title": "Carlos Santamaria zentrua", "text": ""}
{"id": "374207", "revid": "34394", "url": "https://eu.wikipedia.org/wiki?curid=374207", "title": "Nau lurmuturra", "text": ""}
{"id": "374208", "revid": "34394", "url": "https://eu.wikipedia.org/wiki?curid=374208", "title": "Nau lurmuturreko itsasargia", "text": ""}
{"id": "374209", "revid": "105290", "url": "https://eu.wikipedia.org/wiki?curid=374209", "title": "Kurf\u00fcrstendamm", "text": "Kurf\u00fcrstendamm (bertakoek maiz Ku'damm gisa laburtua) Alemaniako Berlin hiriburuko etorbide ospetsuenetako bat da. 3,5 kilometro luze ditu. Charlottenburg-Wilmersdorf barrutian dago.\nHistoria.\nIzena Germaniako Erromatar Inperio Santuko \"Kurf\u00fcrsten\" (printze-hautazaile) zirelakoei zor die.\n1873an Otto von Bismarck Alemaniako kantzilerrak z agintaritzako idazkariari mezu bat igorri zion, berta kale honetan boulevard bat egiteko asmoa agertu zen. Azkenik, 1875ean Bismarckek 53 metro zabal zituen etorbide baten ideia inposatzea lortu zuen. 1886an eraikuntza lanei ekin zitzaien.\nBerlingo Harresiaren bidez hiria Ekialdeko Berlin eta Mendebaldeko Berlingo eremuetan banatuta gelditzean Kurf\u00fcrstendamm etorbidea Mendebaldeko Berlingo etorbide nagusia bilakatu zen, bertan Kempinski hotela, antzokiak, dendak eta zapata-dendak zeudelarik.\n1989an Kurf\u00fcrstendamm etorbide honetan bertan Love Parade ospetsuaren lehenbiziko ekitaldia ospatu zen.\nUnited Buddy Bears nazioarteko proiektua 2011ko udan guztian zehar Berlingo Kurf\u00fcrstendamm etorbidean ikusgai egon zen."}
{"id": "374210", "revid": "46457", "url": "https://eu.wikipedia.org/wiki?curid=374210", "title": "Sigmaringen gaztelua", "text": "Sigmaringen gaztelua (alemanez \"Schloss Sigmaringen\") Alemaniako Baden-W\u00fcrttemberg estatuko Sigmaringen hirian dagoen gaztelu bat da. Gaztelu hau Hohenzollern-Sigmaringen konderria edo estatuko printzeen egoitza izan zen.\nHistoria.\nLehenbiziko gaztelua Erdi Aroan XI. mendean eraiki zen, jada 1077an Rudolf Rheinfeldengoak Henrike IV.a Germaniako Erromatar Inperio Santukoaren aurka zeraman borrokan zehar setio bat jasan zuela aipatzen delarik. Hohenzollern dinastiaren bi adarretako baten jabetzara iragan zen.\nXIX. mendearen hasieran Napoleon Bonapartek Europako mapa berdiseinatu zuenean Hohenzollerndarrak printze bilakatu ziren, baina haien loriak denbora gutxi iraun zuen, 1849an Prusiak heuren printzerria bereganatu baitzuen.\nBigarren Mundu Gerra amaitzear zegoela hiria eta gaztelua bera Frantziako Vichyko gobernuko kolaborazionesten babesleku bilakatu zen, haien artean Philippe P\u00e9tain bera eta bere emaztea zeudelarik.\n1945eko apirilean estatubatuarrek gaztelua bereganatu eta bertan zeuden frantziar kolaborazionistak Frantziara itzuli zituen, bertan epaituak eta naziei laguntza emateagatik zigortuak izan zirelarik."}
{"id": "374211", "revid": "13403", "url": "https://eu.wikipedia.org/wiki?curid=374211", "title": "Sigmaringengo gaztelua", "text": ""}
{"id": "374212", "revid": "58701", "url": "https://eu.wikipedia.org/wiki?curid=374212", "title": "Hohenzollern gaztelua", "text": "Hohenzollern gaztelua (alemanez \"Burg Hohenzollern\") Alemaniako Baden-W\u00fcrttemberg estatuko Hechingen udalerriaren inguruan dagoen gaztelu bat da, Stuttgart hiritik 50 kilometro hegoaldera. Berez, gaztelua Hohenzollern mendiaren gailurrean dago, 855 metroko garaieran.\nEraikin hau historikoko Hohenzollern dinastiari lotua egon zaio, jatorria bertan baitzuen, dinastia hau Erdi Aroan boterera iritsi eta Lehen Mundu Gerraren amaierarte Prusia eta Brandenburgon agindu zuelarik.\nHistoria.\nGazteluaren lehenbiziko zatia XI. mendean eraiki zen, baina 1423an Suabiako hiri inperialen aliantza baten eginiriko hamar hilabetetako setio baten ondoren erabat suntsitua izan zen.\n1454-1461 bitartean bigarren gaztelu sendoago bat eraiki zen, Hogeita Hamar Urteko Gerran Hohenzollern dinastiari aterpe eman ziolarik. XVIII. mendean jada gaztelua erabat utzia zegoen, bertako elementu ugari erautsiak izan zirelarik, ondorioz garai hartatik gaurdaino iritsi den elementu bakarra San Migelen kapera izan da.\n1846-1867 bitartean Federiko Gilen IV.a Prusiakoaren aginduz eta Friedrich August St\u00fchler arkitektoaren gidaritzapean hirugarren gaztelu bat eraiki zen, eraikin hau ingeles arkitektura neogotikoa eta Frantziako Loira eskualdeko gazteluetan oinarritu zelarik. Nahiz eta gaztelua Hohenzollern sendiaren omenez eraikia izan, 1945. urterarte ez zen bertan senitartekorik bizi izan, data honetan Gilen Prusiakoa eta haren emaztea zen Zezilia Mecklemburgo-Schweringoa bertan bizitzen jarri zirelarik. Senar-emazteak gazteluan lurperatuak daude.\nGaur egun gaztelua gordetako altxorren artean honako objektu hauek daude:Gilen II.a Alemaniakoa koroa, Frederiko II.a Handiaren objektu pertsonalak eta George Washingtonek Friedrich Wilhelm von Steuben baroiari Hohenzollern Etxeak Ameriketako Estatu Batuen Independentzia Gerran zehar emandako aldeko laguntzaren eskerron gutuna edo mezua.\nGaur egun gaztelua turismogune oso ezaguna da."}
{"id": "374217", "revid": "336", "url": "https://eu.wikipedia.org/wiki?curid=374217", "title": "Estremismo", "text": "Estremismoa sistema soziopolitiko batean, bereziki mendebaldeko demokrazietan, nagusi edo oro har onartzen diren diren ideologia eta ekintzetatik nabarmen aldendu eta haien kritika zorrotza egiten duten jarrera eta praktika soziopolitikoen multzoa da. Maiz autoritarismoarekin, fundamentalismoarekin eta totalitarismoarekin lotzen da."}
{"id": "374218", "revid": "17", "url": "https://eu.wikipedia.org/wiki?curid=374218", "title": "Estremista", "text": ""}
{"id": "374219", "revid": "512", "url": "https://eu.wikipedia.org/wiki?curid=374219", "title": "Muturreko (argipena)", "text": "Muturreko hitza esanahi zenbaitekin erabiltzen da:"}
{"id": "374220", "revid": "17", "url": "https://eu.wikipedia.org/wiki?curid=374220", "title": "Muturreko", "text": ""}
{"id": "374221", "revid": "336", "url": "https://eu.wikipedia.org/wiki?curid=374221", "title": "Gargoris", "text": "Gargoris Tartessosko errege mitikoa izan zen. Ponpeio Trogo historiagilearen arabera, kuneteen erregea. Eztia erleengandik jasotzeko modua asmatu zuen. Bere alabarekiko intzestuaren ondorioa izan zen bere seme-biloba hiltzen saiatu zen behin eta berriro, intzestuaren lotsarengatik, baina nola hura (Habis) beti ere bizirik ateratzen zen, azkenean, bilobatzat hartu eta bere oinorde izendatu zuen."}
{"id": "374224", "revid": "448", "url": "https://eu.wikipedia.org/wiki?curid=374224", "title": "Eneko Loiolakoa", "text": ""}
{"id": "374225", "revid": "448", "url": "https://eu.wikipedia.org/wiki?curid=374225", "title": "Eneko Oinaz Loiolako", "text": ""}
{"id": "374227", "revid": "17", "url": "https://eu.wikipedia.org/wiki?curid=374227", "title": "Erradikalismo (argipena)", "text": "Erradikalismo terminoak esanahi zenbait ditu:"}
{"id": "374228", "revid": "17", "url": "https://eu.wikipedia.org/wiki?curid=374228", "title": "Erradikalismo", "text": ""}
{"id": "374229", "revid": "2241", "url": "https://eu.wikipedia.org/wiki?curid=374229", "title": "Erradikal (argipena)", "text": "Erradikal hitzak erabilera zenbait ditu:"}
{"id": "374230", "revid": "17", "url": "https://eu.wikipedia.org/wiki?curid=374230", "title": "Erradikal", "text": ""}
{"id": "374231", "revid": "98220", "url": "https://eu.wikipedia.org/wiki?curid=374231", "title": "Millennium Dome", "text": "Millennium Dome edota The Dome (euskaraz \"Milurtekoaren Domoa\" edota Domoa) Ingalaterrako Londres hiribuaren hego-ekialdean kokatutako Greenwich penintsulan dagoen kupula edo domo itxurako eraikin bat da, Tamesis ibaiaren alboan. Berez hasiera batean Millennium Experience (\"Milurtekoaren Esperientzia\") izena jaso zuen, bertan 3. milurtekoaren hasierako mundu osoko ikuskizun handiena ospatu baitzen.\nEraikina Richard Rogers arkitektoak diseinatu eta Sir Robert McAlpine eraikuntza konpainiak eraiki zuen, aldiz egitura Buro Happold ingeniaritza konpainiak eraiki zuen. Estalkia beira-zuntzez egina da. 2000ko urtarrilaren 1a eta abenduaren 31a bitartean eraikina jendeari ireki eta ikuskizuna martxan egon zen, bere garaian proiektua eta ikuskizun berak eztabaida politiko bizia piztu zutelarik. Gaur egun eraikin honetan The O\u2082 delakoa kokatzen da."}
{"id": "374232", "revid": "17", "url": "https://eu.wikipedia.org/wiki?curid=374232", "title": "Behargin", "text": ""}
{"id": "374234", "revid": "17", "url": "https://eu.wikipedia.org/wiki?curid=374234", "title": "Faulkner", "text": ""}
{"id": "374235", "revid": "6327", "url": "https://eu.wikipedia.org/wiki?curid=374235", "title": "Beijing Capital nazioarteko aireportua", "text": ""}
{"id": "374237", "revid": "1545", "url": "https://eu.wikipedia.org/wiki?curid=374237", "title": "Magnus Eriksson", "text": ""}
{"id": "374238", "revid": "1545", "url": "https://eu.wikipedia.org/wiki?curid=374238", "title": "Jose Maria Makua Zarandona", "text": ""}
{"id": "374241", "revid": "90204", "url": "https://eu.wikipedia.org/wiki?curid=374241", "title": "Alexandro Farnese (1545-1592)", "text": "Alexandro Farnese (; Erroma, Aita Santuen Lurraldea, gaur egun Italia, 1545eko abuztuaren 27a - Arras, Espainiar Herbehereak, gaur egun Frantzia, 1592ko abenduaren 3a) 1586-1592 bitartean Parma eta Piacenzako dukea, eta 1578-1592 bitartean Espainiar Herbehereetako gobernaria izan zen.\nItaliar arma gizona eta bere garaiko kapitainik ospetsuenetakoa izan zen, Espainiako koroaren zerbitzuan aritu zena. 1578an, Joan Austriakoa hil ondoan, Herbehereetako gobernari nagusi izendatu zuten. Arras eta Anberes hartu ondoan (1583-1585), Frantzian barneratu zen Henrike IV.a menderatu nahiz, lortu ez bazuen ere (1590). Filipe II.ak ordezkatu berria zen, zauri baten ondorioz hil zenean."}
{"id": "374242", "revid": "105290", "url": "https://eu.wikipedia.org/wiki?curid=374242", "title": "Vrahovice", "text": "Vrahovice Txekiar Errepublikako herrixka bat da, Prost\u011bjov udalerriaren barnean dagoena. 1337an eratua, 2001eko erroldaren arabera, 3.402 biztanle inguru zituen."}
{"id": "374243", "revid": "1987", "url": "https://eu.wikipedia.org/wiki?curid=374243", "title": "Autobusa", "text": ""}
{"id": "374246", "revid": "448", "url": "https://eu.wikipedia.org/wiki?curid=374246", "title": "Deustuko Unibertsitatearen Donostiako campusa", "text": "Deustuko Unibertsitatearen Donostiako campusa edota GIUTI (gaztelaniaz \"EUTG\") Gipuzkoako Donostia hiriburuan Deustuko Unibertsitateak duen campusa da.\nHistoria.\n1963an Gipuzkoako Ikasketa Unibertsitario eta Teknikoen Institutua edo GIUTI sortu zen (gaztelaniaz \"EUTG\" edota \"Escuela Universitaria T\u00e9cnica de Gipuzkoa\"), aurretik zeuden hiru erakundeak bat egitean. Institutu hau, geroago, Deustuko Unibertsitatearen barnean sartu zen. Hortaz, Deustuko Unibertsitateak bi campus ditu euskal kostaldeko bi hiriburuetan: Donostiako hau eta Bilboko Deustuko Unibertsitatearen egoitza nagusia."}
{"id": "374247", "revid": "15795", "url": "https://eu.wikipedia.org/wiki?curid=374247", "title": "Deustuko Unibertsitateko Gipuzkoako Campusa", "text": ""}
{"id": "374248", "revid": "15795", "url": "https://eu.wikipedia.org/wiki?curid=374248", "title": "EUTG", "text": ""}
{"id": "374249", "revid": "336", "url": "https://eu.wikipedia.org/wiki?curid=374249", "title": "Elisabet Portugalgoa", "text": "Elisabet Portugalgoa (; Lisboa, 1503ko urriaren 24a - Toledo, 1539ko maiatzaren 1a) 1526-1539 bitartean Germaniako Erromatar Inperio Santuko enperatriz ezkontidea eta Espainiako erregina ezkontidea izan zen.\nBizitza.\nPortugalgo Manuel I.aren eta Aragoiko Mariaren alaba zen. Espainiako Karlos I.arekin ezkondu zen, eta hura bidaietan zebilen bitartean Espainiako arazoak trebeki konpondu zituen. Portugalekin itun bat izenpetu zuen Moluka uharteak haiei emateko. Espainia eta Frantziaren arteko Cambraiko bakea (1529) izenpetu zedin ahaleginak egin zituen."}
{"id": "374250", "revid": "119247", "url": "https://eu.wikipedia.org/wiki?curid=374250", "title": "Basauriko geltokia", "text": "Basauri Bilboko metroaren 2. linearen geltoki-burua da, izen bereko udalerriko erdialdean kokatuta dagoena. 2011ko azaroaren 11n inauguratu zen, Bilboko metro sarearen hasierako proiektuari bukaera emanez ekialdeko tartean, eta Bizkaiko Garraio Partzuergoaren 2. tarifa-gunean dago.\nSarbideak.\nGeltokiak hiru sarbide ditu: bat eskailera mekaniko bidez, beste bat korridore mekaniko bidez eta hirugarrena igogailu bikoitza da.\nGeltokia.\nNorman Fosterrek diseinatutako \"haitzulo\" motatakoa da. Bolumen handi bakar batean zulatzen den ganga itxurako galeria da, 100 metro inguru luzerakoa, eta hari zintzilikatuta bi \"mezzanina\" izeneko plataforma banatzaile daude. \"Mezzanina\" bakoitza alboko bi nasekin elkarlotzen da eskailera monumentalen eta igogailuen bidez, eta kaleko sarbideen igogailu eta eskailerekin korridore zabalen bidez. Mantenu elementuak, hala nola aireztapena, kableak, ur-hodiak eta abar nasen azpian kokatzen dira.\nGeltoki honetako arkitekturan bi material nagusi erabili dira: hormigoia eta altzairu herdoilgaitza. Azalak hormigoi ikusizkoak dira, 240 x 120 zentimetroko modulo plaka aurrefabrikatuak erabilita eta hormigoi bonbeatuzko estalduraren enkofratu galduak direnak. \"Mezzanina\" elementuen egitura altzairu herdoilgaitzezkoa da, haitzulo pisutsuaren irudia arinduz. Sarbide korridoreak hormigoizko kanoi eliptikoak dira, espazio zabalak lortuz. Kalean, \"Bidasoa\" eta \"Basozelai\" sarbideetako kanoiak harrizko elementu bilakatzen dira, \"fosterito\" izenpetutako bidaiaria jasotzeko beirazko sarrerak erabili ordez, sarbideak maldan daudelako.\nGeltokia igogailu, txarteldegi, balioztatze makina eta 2017tik desfibrilagailuz ere hornituta dago. Gainera, 2018ko abuztuaren 17tik doako Wi-Fi zerbitzua eskaintzen da, \"WifiNova\" enpresaren \"[TUWI] Metro\" sarearen bitartez.\nLotuneak.\nGeltokitik 200 metrora Renfeko Aldirien Bidebieta-Basauri geltokia dago. Geltokiaren kanpoaldean Bizkaibus zerbitzua hornitzen duten bost autobus geraleku daude. Hurrengo lineak geralekuetatik pasatzen dira:\n&lt;br&gt;\n&lt;br&gt;\n&lt;br&gt;\n&lt;br&gt;\nBidaiariak.\nBizkaiko Garraio Partzuergoak urtero argitaratzen dituen bidaiarien datuen arabera, geltokiak hurrengo bidaiari kopuruak zenbatzen ditu:"}
{"id": "374251", "revid": "1987", "url": "https://eu.wikipedia.org/wiki?curid=374251", "title": "Etxebarriko geltokia", "text": "Etxebarriko geltokia hurrengoei egin ahal dio erreferentzi:"}
{"id": "374252", "revid": "1987", "url": "https://eu.wikipedia.org/wiki?curid=374252", "title": "Basauriko geltokia (Bilboko metroa", "text": ""}
{"id": "374253", "revid": "65203", "url": "https://eu.wikipedia.org/wiki?curid=374253", "title": "Cambraiko Bakea", "text": "Cambraiko Bakea, Damen Bakea ere deitua, Luisa Savoiakoa, Frantzisko I.a Frantziakoaren amak, eta Margarita Austriakoa, Karlos Habsburgokoaren izebak, semearen eta ilobaren izenean, 1529an Cambrai hirian izenpetu zuten bake ituna izan zen.\nHitzarmen honen bidez Frantziako koroak Artois, Flandes eta Italia bereganatzeko asmoak utzi zituen, eta Espainiakoak gauza bera egin zuen Borgoinako Dukerriari zegokionez."}
{"id": "374254", "revid": "1982", "url": "https://eu.wikipedia.org/wiki?curid=374254", "title": "L5 Linea (Bilboko metroa)", "text": ""}
{"id": "374256", "revid": "1982", "url": "https://eu.wikipedia.org/wiki?curid=374256", "title": "L4 Linea (Bilboko metroa)", "text": ""}
{"id": "374258", "revid": "119347", "url": "https://eu.wikipedia.org/wiki?curid=374258", "title": "Canary Wharf", "text": "Canary Wharf Erresuma Batuko Londres hiriburuko Tower Hamlets barrutian dagoen gune bat da, Isle of Dogs uhartean. Usadioz hiriko bi finantza barruti garrantzitsuenetako bat da, bestea City of London gunea delarik. Bestalde, gune honetan Britainia Handiko etxeorratz garaienetako asko kokatzen dira, haien artean gaurko eguneaz herrialdeko bigarren eraikin garaiena den One Canada Square delakoa dagoelarik.\nHistoria.\n1802-1980 bitartean gune hau mundu osoko portu nagusienetako bat izan zen, denera 50.00 langile izatera iritsi zelarik. Canary Wharf guneak izena Erresuma Batuak Kanariar Uharteekin (ingelesez \"Canary Islands\") itsas merkataritza handia izatearen ondorioz jaso zuen, jada XVI. menderaako gune estrategikoa zelarik.\nBigarren Mundu Gerran portua bonbakatua izan zen eta hornigai biltegi ia guztiak suntsituak. 1950eko hamarkadan berriz zuzpertu ondoren, portuko industriak gainbehera jasan zuen, Felixstowe edo Harwich bezalako hiriko beste portu batzuekin parekatuz gero askoz ere onura edo etekin ekonomiko gutxiago zekartzalako, honek portuaren itxiera ekarri zuen.\n1981an Margaret Thatcherren gobernuak portuaren zaharberritze proiektua bultzarazi zuen."}
{"id": "374261", "revid": "512", "url": "https://eu.wikipedia.org/wiki?curid=374261", "title": "Etxegabetze", "text": "Etxegabetzea alokairu edo hipoteka bateko baldintzak ez betetzeagatik etxebizitza bat uztera behartzeko agindua eta horren exekuzioa da."}
{"id": "374265", "revid": "1545", "url": "https://eu.wikipedia.org/wiki?curid=374265", "title": "Leiho-isurki", "text": "Leiho-isurkia edo barlasaia leihoen behe aldean hormatik ezartzen den irtengunea da, inklinatua eta azulejoz edo beste material batez estalia, euri urak modu egokian kanporatzea, hormatik irristatu gabe, helburu duena."}
{"id": "374266", "revid": "105290", "url": "https://eu.wikipedia.org/wiki?curid=374266", "title": "Zazpi mendiak (Bergen)", "text": "Zazpi mendiak (norvegieraz: \"De syv fjell\") Bergen, Norvegia, inguratzen duen mendi taldea da. Ulriken (altuena),Fl\u00f8yen, L\u00f8vstakken, Damsg\u00e5rdsfjellet, Lyderhorn, Sandviksfjellet, Rundemanen, eta Ask\u00f8yfjellet mendiekin osatua dagoena. Hala ere, 7 mendi horiek zeintzuk diren ez dago guztiz argi, hauetako batzuk mendigune berdinekoak direlako."}
{"id": "374267", "revid": "105290", "url": "https://eu.wikipedia.org/wiki?curid=374267", "title": "Fl\u00f8yen", "text": "Fl\u00f8yen edo Fl\u00f8yfjellet (jatorriz \"Fl\u00f8ien\" idatzia) Bergengo hirigunea inguratzen duten zazpi mendietatik bisitatuena da, funikular bidez igo daiteke \"Fl\u00f8ibanen\" izenaz ezagutzen dena, beronek, erdigunetik 320 metroko altueraraino eraman zaitzake, 8 minutu inguru, punturik altuena 425 metro diren arren. Hiritarrek eta turistek garraio mota hau urte osoan zehar erabiltzen dute."}
{"id": "374268", "revid": "105290", "url": "https://eu.wikipedia.org/wiki?curid=374268", "title": "Fl\u00f8ibanen", "text": "Fl\u00f8ibanen: Fl\u00f8yen mendian gora doan funikularra da. Bergeneko atrakzio turistikorik handienetarikoa baita Norvegiako bisitatuenetarikoa ere. Milioi bat bidaiari inguruk erabili izan dute azkenengo urteetan zehar.\nOfizialki 1918ko urtarrilaren 15ean zabaldu zen Fl\u00f8ibanen John Lundiren ideiari ezker (1895), norvegiar legegintzaldiaren kide zenari. Lanari 1914an ekin zioten eta 1918rako linea prest zegoen. Gaur egun, %44-a Bergeneko udalerriari dagokio, gainontzeko portzentajea, hainbat talde pribatutan banatuta dago. Irabazien ehunekoaren parte bat etorkizuneko kabinetarako gordetzen da. Azkenengoz 2002 berriztu ziren (Iraila eta Azaroa bitartean) eta hurrengo aldaketa 2030 inguru emango da.\nBi kabina daude, bakoitzak 80 pertsonentzako lekua dutelarik. Ibilbidearen luzera 850 metro dira eta altueran ematen den desberdintasuna 300 metrotakoa. Kalibre txikiko erraila bezala definitzen da, hau da, 1435 mm baino estuagoa dena.\nKabina bakoitzari izena ematen zaio baita kolore ezberdinez margotu ere. \"Bl\u00e5mann\", urdina da, aldiz, \"R\u00f8dhette\" (Txano Gorritxo), gorria.\nIbilbideak zazpi minutu inguru irauten du, geltoki guztietan geratuz gero, zuzenean eginez gero, 3 minutu eta 20 segundo behar izaten du. Abiadura 4 edo 6 metrokoa da segundoko, zirkulazioaren arabera. Normalean, 6m/s- ko izaten da abiadura ohia, orduko 8 bidai inguru.\nOrdutegiari dagokionez, irekitzen denetik, goizeko 10ak arte, 30 minuturo irteten da, ordu horretatik eta 20.30ak bitartean aldiz, 15 minuturo (asteburutan eta udan izan ezik, geltoki guztietan geldiuneak eginez)"}
{"id": "374269", "revid": "6950", "url": "https://eu.wikipedia.org/wiki?curid=374269", "title": "Literatura unibertsal", "text": "Literatura unibertsala historian zehar mundu zabalean ospe berezia eskuratu duten literatura lanen multzoa da, edozein hizkuntzatan idatzirikoa. Historian zehar, mendebaldeko literatura lanak bildu ditu bereziki.\nLiteratura unibertsala bilduma euskaraz.\nEIZIE eta Eusko Jaularitzako Kultura Sailaren artean \"Literatura Unibertsala\" izeneko liburu bilduma bat sortzen ari dira 1990etik. 2020an 179 liburu eskaintzen ziren. Literatur itzulpengintzaren ondarea biltzeko xedez eta bilduman argitaratu diren itzulpenek bizirik jarrai dezaten, horietako zenbait eLiburutegian jarri dira jendearen eskura.\nLiteratura Unibertsalaren Corpusa (LUC).\nCorpus paralelo eleaniztuna. Hainbat liburu eskuratu daitezke euskaraz, beste hainbat hizkuntzatan ere badaudenak. Oraingoz, bildumako hamalau itzulpen ditu corpusak oinarri (frantsesa eta ingelesa). EIZIE eta Elhuyar Eleka Ingeniaritza Linguistikoa unitatearen arteko lanaren emaitza da."}
{"id": "374273", "revid": "1519", "url": "https://eu.wikipedia.org/wiki?curid=374273", "title": "Albert Memorial Clock", "text": "Albert Memorial Clock Ipar Irlandako Belfast hirian dagoen erloju-dorrea da. 1869an altxatu zuten eta Belfasteko monumentu ezagunenetakoa da.\nHistoria.\nViktoria Erresuma Batukoaren plazan honen senarra izango zen Alberto Printzearen omenez dorrea eraikitzea erabaki zuten eta horretarako 1865ean lehiaketa aurkeztu zuten. Asmoa Lanyon, Lynn eta Lanyon arkitektoei ematea bazen ere lehiaketa W. J. Barre-k irabazi zuen. 1865 eta 1869 artean FritzPatrick anaiek altxatu zuten. Kanpaia eta erlojua Francis Moore belfastarrak egin zituen.\nDorrea kaiaren inguruan dagoenez, garai batean emagalduz inguratuta egoten zen. Gaur egun auzoa erabat berriztua dago eta oso modernoa da.\nDorrea.\nErloju-dorrea hareharrizkoa da eta 113 metrotako garaiera dauka. Mendebaldeko horman Alberto printzearen estatua bat dago. Lurra ezegonkorra izanik eta zutabe nagusiak egurrezkoak, dorrea okerturik dago, puntak lau metrotako desbideratzea du perpendikularrarekiko."}
{"id": "374274", "revid": "105290", "url": "https://eu.wikipedia.org/wiki?curid=374274", "title": "Santa Ana-Shandon Eliza (Cork)", "text": "Santa Ana-Shandon Eliza (ingelesez \"St. Anne-Shandon church\") Cork hiriko eraikinik ezagunena da bere kanpaidorrearengatik. Shandon auzoan kokaturik dago.\nHistoria.\nShandon auzoan aurretik Andre Mariaren Eliza izan zen, \"Mendiko Andre Maria\" ezizenaz ezagutzen zena, baina 1690an Gilendar gerretan suntsitua izan zen. 1693an Andre Mariaren eliza berria eraiki zen.\nShandon auzoko populazioa nabarmen igotzen hasi zen eta bigarren eliza bat altxatzea erabaki zen. 1722an beraz Santa Ana eliza eraiki zen. 1772an parrokia bihurtu zen.\nEliza.\nBi harri mota ditu, hareharri gorria, aurrez bertan egon zen Shandon gazteluaren aztarnetatik harturikoa, eta kareharria, monasterio frantziskotarretik harturikoa.\nDorreak 36.5 metrotako altuera dauka eta gaineko haizeorratza izokin itxurakoa da, arraina baitzen lehenengo kristauen sinboloa. Dorrea diseinatu eta eraiki McOsterich familiak egin zuen eta gaur egun ere munduko edozein tokitan McOsterich familiako norbait ezkontzen bada kanpaiek jotzen dute.\nZortzi kanpai ditu eta Francis Sylvester Mahonyk bere \"The bells of Shandon\" abesti famatuan aipatzen ditu.\nKanpaidorrearen alde bakoitzean erlojua dago eta bakoitzak ordu desberdina ematen du, horregatik \"Lau aurpegitako gezurteroa\" ezizena jaso du."}
{"id": "374275", "revid": "1545", "url": "https://eu.wikipedia.org/wiki?curid=374275", "title": "Fl\u00f8yfjellet", "text": ""}
{"id": "374276", "revid": "1545", "url": "https://eu.wikipedia.org/wiki?curid=374276", "title": "Zazpi mendiak", "text": ""}
{"id": "374278", "revid": "6327", "url": "https://eu.wikipedia.org/wiki?curid=374278", "title": "Cambraiko ituna", "text": ""}
{"id": "374279", "revid": "1545", "url": "https://eu.wikipedia.org/wiki?curid=374279", "title": "Udondoko zubia", "text": "Udondoko zubia Gobela eta Udondo ibaien bokalea zeharkatzen duen zubia da, BI-711 errepidearen zati bat izanik. Leioako Udondo auzoan dago, Erandioko Axpetik hurbil. Leioako Udondo auzoan eta Udondo errekaren gainetik (bai Leioan bai Erandion) badaude beste zubi honentzat izen hau erabili da.\nHistoria.\nXIX. mendearen erdian bazegoen harrizko hiru arkutako zubia Udondo errekaren bokalearen gainean (garai hartan Gobela erreka Getxoko Areetako gunean bukatzen zelarik). Baina Hirugarren Karlistaldian Bilboko inguruetako hainbat zubi hondatu zuten, Udondoko hau eta Bilboko Areatzakoa barne. Horregatik Adolfo de Ibarretak diseinatutako behin behineko zurezko zubia eraiki zen.\n1876an Bilboko Areatzako Zubi berriari ekin zitzaion, zaharraren hondakinak kenduz. Bizkaiko Herri Lanen Injeniari Burua zen Pascual Landaren proposamenaz zubi honetako burdinazko arku bat Udondokoan erabili zen.\nXX. mendearen erdian, Bilbao eta Getxoko Areeta lotzen dituen errepidea zabalagoa egin zen, eta burdinezko estrukturari hormigoizko beste bat itsatsi zitzaion. Gaur burnizko arkuak bakarrik Ibaizabalgo itsadarretik ikus daitezke.."}
{"id": "374280", "revid": "512", "url": "https://eu.wikipedia.org/wiki?curid=374280", "title": "Axpe (Erandio)", "text": "Axpe Erandioko mendebaldean dagoen auzoa da, Astrabuduaren ondoan dagoena.\nBilboko itsasadarraren ertzean kokatuta, izen bereko dartsenan. BI-711 errepideak auzoa zeharkatzen du. 1940 eta 1983 artean Bilboko auzoa izan zen."}
{"id": "374282", "revid": "105290", "url": "https://eu.wikipedia.org/wiki?curid=374282", "title": "Itsas Aurre zubia", "text": "Itsas Aurre zubia edo Calatravaren zubia Artibai ibaiaren itsasadarra zeharkatzen duen altzairuzko zubia da, Ondarroan dagoena. 1994an irekia, Santiago Calatrava valentziar arkitektoak Euskal Herrian egin zuen lehendabizikoa izan zen. Zubiak 70 metroko luzera du eta porturako bidea da."}
{"id": "374286", "revid": "13403", "url": "https://eu.wikipedia.org/wiki?curid=374286", "title": "Kontxako pasealekua", "text": ""}
{"id": "374287", "revid": "119347", "url": "https://eu.wikipedia.org/wiki?curid=374287", "title": "Welthauptstadt Germania", "text": "Welthauptstadt Germania (euskaraz \"Munduko Germania Hiriburua\") Berlin hiria zaharberritzeko Adolf Hitlerren proiektuak jaso izena da. Hiri hau Bigarren Mundu Gerran garaipena lortu ondoren bere etorkizuneko Alemaniaren ikuspegiaren zatia zen. Albert Speerrek, \u00abHirugarren Reicheko arkitekto nagusia\u00bb zenak, metropoli hura berreraikitzeko plan ugari burutu zituen. Guzti honen zati txiki bat Bigarren Mundu Gerra aurretik gauzatu zen.\n\"Welthauptstadt\" izenburua Berlin \"probintzialegia\" zelako ustetan hatutatu zen eta hiria munduko beste hiriburu handiak ziren Londres, Paris edota Washington Hiriaren parera edota gainetik jarri nahi zelako.\nProiektu hauetako batzuk gauzatzea lortu zen, horien artean honako hauzek zeudelarik: hiria gurutzatuko zuen Eki-Mendebaldeko ardatza sorrera, Charlottenburger Chaussee etorbidearen zabaltzea (gaur egun Stra\u00dfe des 17. Juni etorbidea) eta Berlingo erdigunean Garaipenaren Zutabea ezartzea. Beste batzuk aldiz ez, adibidez Gro\u00dfe Halle (Kupula Handia), gerraren hasierak bertan behera laga baizituen."}
{"id": "374288", "revid": "1310", "url": "https://eu.wikipedia.org/wiki?curid=374288", "title": "Ibarbengoako geltokia", "text": "Ibarbengoa (lehen Ibarbengoa-Getxo) Bilboko metroaren 1. lineari dagokion lurgaineko geltokia da, Getxoko Andra Mari auzoko Tosu landa eremuan kokatuta dagoena. 2020ko Ekainaren 15ean ireki zen. 2. tarifa-gunean dago, eta tren batzuen geltoki-buru da.\n2012an irekitzekoa zen arren, hainbat atzerapen ondoren 8 urtez egon zen inauguratu gabe, nahiz eta geltokia guztiz amaituta egon. Zergatia geltoki ondoan eraikitzen ari den 304 plazadun disuasio-aparkalekuan dago. Eusko Jaurlaritzak beharrezkoa azaldu du aparkalekua eraikitzen amaitzea geltokia ireki ahal izateko.\nIzena.\nEraiki zenetik 2017ko abendura arte geltokiaren izen ofiziala \"Ibarbengoa-Getxo\" izan zen. Hasiera batean \"Ibarbengoa\" deitzea pentsatzea zegoen arren, auzokoen arteko kontsulta gauzatuko zela iragarri zen, \"Ibarbengoa-Getxo\" eta \"Andra Mari\" izenen artean bat aukeratzeko. Azkenean, \"Ibarbengoa-Getxo\" izena eman zion Metro Bilbao eragileak, nahiz eta komunikazioetan izen hori aipatzen ez zen, horren ordez \"Andra Marin eraikitzen ari den geltokia\"ri buruz hitz egiten zuela.\n2017ko abenduaren 18an, Metro Bilbaok hala erabakita, lau geltokiren izenak aldatu ziren, horien artean Ibarbengoakoa. Ordutik aurrera, beraz, geltokiaren izen ofiziala \"Ibarbengoa\" da.\nDisuasio-aparkalekua.\nGeltokiaren helburu nagusia Bizkaiko Garraio Partzuergoak eraiki behar duen 304 plaza estalidun disuasio-aparkalekuari zerbitzu ematea da. Autoa utzi eta garraio publikoa erabiliz, hobaridun tarifa eskaitzen zaio bezeroari, hurrengo baldintzapenen barruan: bezeroak Creditrans sistemako garraio publikoren bat erabili behar du, autoa Bilboko metroko zerbitzu ordutegiaren barruan besterik ez da aparkatuta egongo, eta autoak ezin izango du 24 ordu baino gehiago aparkatuta egon.\nAparkalekuaren kontrako mugimendua.\n2010eko abenduan Andra Mariko auzo elkarteak 2006an onartutako Lurralde Plan Partzialaren aurka azaldu zen lehen aldiz, zeinaren arabera Andra Mari auzoan, Getxo udalerriko azkeneko landa eremuan, 7.000 eta 8.000 etxebizitza inguru eraikitzeko proposamena agertzen den, eta horri lotuta, geltokia eta aparkalekua zein aparkalekurako sarbide errepideak eraikitzeko proposamenak ere. Plana aurrera ez eramateko manifestazioak egiten hasi zituzten, planan bertan azaltzen zenez, metro geltoki berriari lotuta etxebizitza promozioak eraikiko baitziren. Hamarna elkartek babestu zituzten hasierako manifestazioak. Bitartean, Eusko Jaurlaritzak geltokia irekitzeko nahitaezkoa erakutsi zuen disuasio-aparkalekua eraikitzea.\n2013ko uztailaren 22an, aparkalekuaren eraikuntza esleitu zela jakin ondoren, Getxoko Bildu koalizioak proiektuari buruzko txostenak eskatu zituen.\nUrte bereko urriaren 3an Getxoko Alderdi Popularrak salatu zuen Udalak Lurralde Plan Partziala aurrera eraman nahi zuela, eta Ibarbengoako aparkalekua eraikitzeko justifikazioa gunea urbanizatzean zetzala.\n2014an Uribe Kostako Lurralde Plan Partzialaren Aurkako Asanbladak urte horretako irailaren 1.tik aurrera Ibarbengoako disuasio-aparkalekua eraiki behar den tokian lurra okupatzera deitu zuen, erresistentzia-akanpada baten bidez aparkalekuaren eraikuntza-lanak geldiarazteko. Akanpadaz gain, lurra lantzen ere hasi ziren. Arrazoi nagusien artean hurrengoak azpimarratzen dituzte:\nUrte horretako irailaren 28an Getxoko Ahal Dugu ere aparkalekuaren eraikuntzaren kontra azaldu zen, akanpadan hasi ziren kideak babestuz. Ingurumen Eragin Txostena eta egindako lurren desjabetzeen inguruko informazioa eskatu zuen. Era berean, bestelako alderdi politiko batzuk ere, hala nola Equo edota Ezker Anitza, babesa ematen diote Ibarbengoako aparkalekuaren kontrako plataformari, \"Tosu betirako\" izeneko asanbladan antolatuta.\n2017ko urtarrilean geoteknia enpresa batek estakak jartzen hasi zituen Tosu landan, eta lanen hasiera burutzea saihesteko Tosu estrata itxiarazi zuten \"Tosu betirako\" kideek. ekainaren 5ean Eusko Jaurlaritzak hustutze abisua helarazi zuen Tosu landara, 8 eguneko epean bete beharrekoa. Hala ere, arrazoi burokratrikoak aitzaki, hustutzea irailaren 17ra atzeratu zen, Ertzaintzak bertan zeuden jendea desalojatuz.\nUrte bereko Urriaren 21ean aparkalekua eraikitzeko lanen hasiera salatzeko manifestazioa egin zen Algortan, izan ere, desalojoaren hurrengo egunetan hondeamakinak sartu ziren landan. Manifestaziora 1.200 lagun hurbilaraziz, hurrengo egunean Tosu landa berriro okupatu zuten ehunka pertsonek. Hilaren 26an Tosu landan zeuden hondeamakinak, hesiak, edukiontziak eta gainerako materiala ere bertatik eraman zutela iragarri zuen Tosu Betirako asanbladak. Bitartean, azaroaren 11rako manifestazio deialdia luzatu zuten. Urte amaieran lanak hasiak ziren.\n2018ko irailaren 7an El Correo egunkarian geltokia 2019ko udan irekiko dela iragarri zuen, aparkalekua eraikitzeko lanak orduan amaituko baitira, Bizkaiko Garraio Partzuergoak dioenez."}
{"id": "374289", "revid": "1987", "url": "https://eu.wikipedia.org/wiki?curid=374289", "title": "Santurtziko geltokia (Aldirikoak Bilbao)", "text": ""}
{"id": "374290", "revid": "15795", "url": "https://eu.wikipedia.org/wiki?curid=374290", "title": "Bartzelona Sants", "text": ""}
{"id": "374291", "revid": "15795", "url": "https://eu.wikipedia.org/wiki?curid=374291", "title": "Bartzelona Sants geltokia", "text": ""}
{"id": "374292", "revid": "1987", "url": "https://eu.wikipedia.org/wiki?curid=374292", "title": "La Bordeta", "text": ""}
{"id": "374293", "revid": "1987", "url": "https://eu.wikipedia.org/wiki?curid=374293", "title": "Poble-sec (Sants-Montju\u00efc)", "text": ""}
{"id": "374294", "revid": "1987", "url": "https://eu.wikipedia.org/wiki?curid=374294", "title": "Prat de Llobregat", "text": ""}
{"id": "374295", "revid": "1987", "url": "https://eu.wikipedia.org/wiki?curid=374295", "title": "Zona Franca - Port", "text": ""}
{"id": "374296", "revid": "105290", "url": "https://eu.wikipedia.org/wiki?curid=374296", "title": "Jauregiko Nagusi", "text": "Jauregiko Nagusia (latinez: \"maior\" \"domus\" edo \"majordomo\": 'nagusia, garrantzitsuena', zerbitzari edo morroiez ari garela ulertuz) Merovingiar garaian erregearen ordezkari nagusia zen. Azken merovingiar erregeen agintaldian botere politikoa zuten, \u00ablehen ministro\u00bb funtzioa betez, maiz funtzio hau aitatik-semera igaro ohi zen."}
{"id": "374303", "revid": "96586", "url": "https://eu.wikipedia.org/wiki?curid=374303", "title": "Basurdearen kabina", "text": "Basurdearen kabina Aretxabaletako telefono-kabina baten gainean 2012 urtearen bukaeran agertu zen basurde hilari eta ondoren kabina beraren gainean edo horren ondoan ezezagun batzuek jarritako zenbait objekturi erreferentzia egiten dion txantxa eta fenomeno mediatikoa da."}
{"id": "374312", "revid": "2241", "url": "https://eu.wikipedia.org/wiki?curid=374312", "title": "Easo", "text": "Easo izenak adiera zenbait ditu:"}
{"id": "374313", "revid": "105290", "url": "https://eu.wikipedia.org/wiki?curid=374313", "title": "Easo plaza", "text": "Easo plaza Gipuzkoako Donostia hiriburuko Amara Zaharra auzoko erdigunean dagoen plaza bat da, Easo kalea eta Autonomia kalearen artean kokatua dago. Amara Zaharreko auzokideen bilgunea da, plazan bertan eta horren inguruetan dauden saltegi eta tabernetan. Amara Berri auzo populatuaren eta Donostiako erdigunearen artean izanik, hiriko ohiko topagune eta pasabidea ere bada, Easo kaletik. Horretaz gainera, Euskotrenen Amara-Donostia geltokia ere bertan denez, inguruko herrietako langile eta bisitarien helmuga da. Horregatik guztiagatik, giro jendetsua izaten duen plaza da. Auzoko azoka, jai, kultura ekitaldiak ere han ospatzen dira. 1980ko hamarkadara arte, tren geltokiak hartu zuen egungo plazaren zati handienak. Geltoki zaharraren eraispenak egungo plazaren eraikuntza ekarri zuen.\nBi zatitan banatzen da, plaza zeharkatzen duen kale zati txiki batek banatuta: tren geltoki ondoko zatian, parterre zenbaitek inguratuta, ekitaldi publikoetarako kiosko bat, bankuak eta eserlekuak daude, zolatutako espazio zabal baten inguruan; beste zatian, taberna eta kafetegietako terraza gunea da bereziki."}
{"id": "374317", "revid": "1545", "url": "https://eu.wikipedia.org/wiki?curid=374317", "title": "Renneseko Sari Nagusia", "text": ""}
{"id": "374318", "revid": "105290", "url": "https://eu.wikipedia.org/wiki?curid=374318", "title": "Okendo plaza", "text": "Okendo plaza Gipuzkoako Donostia hiriburuko plaza bat da.\nIzena.\nPlazak izena Antonio Okendo donostiar itsasgizon eta militarrari zor dio (Miguel Okendoren semea), bertan bere estatua bat dagoelarik.\nPlaza.\nErdialdean dago, Okendo kalea eta Argentinar Errepublikaren pasealekuaren artean, eta Urumea ibaiaren alboan.\nOndarea.\nPlaza honetan honako eraikinak daude:"}
{"id": "374319", "revid": "512", "url": "https://eu.wikipedia.org/wiki?curid=374319", "title": "Londres hotela (Donostia)", "text": "Londres hotela Gipuzkoako Donostia hiriburuko Erdialdea auzoan dagoen hotel bat da. Alderdi Eder parkea eta Kontxako hondartzaren alboan kokatua dago. Kontxako pasealekua eta Zubieta kalearen artean dago.\nKokapenak.\nLehenengo kokapen bat izan zuen Askatasun etorbidea, 19-21 zenbakietan, 1873ko sorrera-urtetik 1902 arte, baina 1902an egungo kokapenera lekualdatu zen, Zubieta kalea, 2 zenbakira."}
{"id": "374323", "revid": "6327", "url": "https://eu.wikipedia.org/wiki?curid=374323", "title": "Claude Henri de Rouvroy, Saint-Simongo kondea", "text": ""}
{"id": "374324", "revid": "1545", "url": "https://eu.wikipedia.org/wiki?curid=374324", "title": "Henri de Saint-Simon", "text": ""}
{"id": "374325", "revid": "1545", "url": "https://eu.wikipedia.org/wiki?curid=374325", "title": "Egiptologo", "text": ""}
{"id": "374328", "revid": "9037102", "url": "https://eu.wikipedia.org/wiki?curid=374328", "title": "Gorka Sarriegi", "text": "Gorka Sarriegi (Hondarribia, 1973ko irailaren 9a -) Sorotan Bele musika taldearen abeslaria izan zen 1992tik taldea desegin zen arte.\n2000. urtean diska bat argitaratu zuen bakarlari gisa."}
{"id": "374330", "revid": "201", "url": "https://eu.wikipedia.org/wiki?curid=374330", "title": "Sk\u00e5ne", "text": ""}
{"id": "374332", "revid": "119347", "url": "https://eu.wikipedia.org/wiki?curid=374332", "title": "Ji\u0159\u00ed Dienstbier", "text": "Ji\u0159\u00ed Dienstbier (Washington Hiria, Ameriketako Estatu Batuak, 1969ko maiatzaren 27a) txekiar politikari, senatari eta abokatua da. Txekiako Alderdi Sozialdemokrataren presidenterako hautagaia izan zen 2013an."}
{"id": "374333", "revid": "3507246", "url": "https://eu.wikipedia.org/wiki?curid=374333", "title": "Gasteizko Tranbia", "text": ""}
{"id": "374334", "revid": "3507249", "url": "https://eu.wikipedia.org/wiki?curid=374334", "title": "Bilboko Tranbia", "text": ""}
{"id": "374336", "revid": "71150", "url": "https://eu.wikipedia.org/wiki?curid=374336", "title": "Irauregiko geltokia", "text": "Irauregi Euskal Herriko Bizkaiko tren geltoki bat da, Alonsotegi udalerriko Irauregi auzoan kokatuta dagoena.\nGeltokia 1890eko abenduaren 5an ireki zen.\nEgoera.\nGeltokia honako burdinbide hauen ibilbidearen zati da:\nHistoria.\nKadagua ibaiaren arroan trenaren behin betiko proiektua Victor Txabarri, Manuel Allendesalazar, Enrique Aresti eta Ram\u00f3n Berg\u00e9 ingeniariek aurkeztu zuten 1888ko maiatzean. Urte bereko uztailean onartu zen. Burdinbidea onura publikokotzat jo zen, 99 urterako ustiapen batekin. Kadaguako Trenbidearen Konpainia 1888ko uztailaren 2an eratu zen kudeatzeko. Linea Zorrotzan abiatu behar zen, Bilbotik Portugaleterako burdinbideak auzo horretan zuen geltokian.\nBurdinbidea 1890eko abenduaren 5an inauguratu zen. Urtean gutxienez 96 000 bidaiari garraiatzeko asmoa zuten, eta jarduerak hasi eta lau urte eskasera 219 504 bidaiari mugitzen zituzten. Geltoki hori burdinbidearen gainerakoarekin batera inauguratu zen 1890eko abenduaren 5an.\n1898an sortu zen Bilbo-Santander burdinbidea, Zorrotza-Balmaseda trenbidea Santander-Solares eta Zalla-Solares burdinbidetarekin lotu ondoren, Bilbo eta Santander arteko ibilbideak ahalbidetuz.\n1911n Roblako Trenbidearen Konpainiak burdinbide berria eraiki zuen, Santanderretik Bilborako Trenbide Konpainiaren trenbide bera ez partekatzeko. Hala ere, Irauregiko geltokian trenen arteko gurutzadura nahitaezkoa izaten jarraitu zuen. 1923an Leon-Matallana burdinbidea erabilita Leonera burdinbidea luzatu zen.\n1972an FEVE eragileak trenbideen ustiapena bere esku hartu ondoren, 1975ean Bilbo-Leon eta Bilbo-Santander burdinbideak lotu zituen Arangurengo geltokian. Handik aurrera bai Santanderretik bai Leonetik zetozen trenek trenbide beretik heltzen dira Irauregira. Lutxanako eta Roblako saihesbideak zama-garraiorako trenentzako besterik ez ziren mantendu.\n1994an Bilbo-Leon burdinbidea itxi ostean, trenek Balmasedako geltokira baino ez ziren heltzen. 2003an berriro ireki zen Bilbo-Leon burdinbidea, batipat Robla kotren turistiko zerbitzua ezartzeko, eta baita egunean zentzu bakoitzeko tren bat jartzeko. Bere aldetik, Bilbo-Santander burdinbidea irekita mantendu zen, gaur egun egunean zentzu bakoitzeko hiru tren daudelarik.\nBilbo-Leon burdinbideari dagokionez, 2009an Galtzarako geralekura luzatuta, trenek aldiriko zerbitzua egiten dute Bilbora arte, eta tren bat ibiltzen da 30 minutuko maiztasunaz. Burdinbide hau, aipatutakoen artean guztiz elektrifikatuta dagoen bakarra da.\nGeltokia.\nGeltokiak sarbide bakarra du, eskaileraz zein arrapalaz irisgarri. Nasa aldaketa pasonibela gurutzatuz egiten da."}
{"id": "374338", "revid": "3507337", "url": "https://eu.wikipedia.org/wiki?curid=374338", "title": "Etxebarribus", "text": ""}
{"id": "374339", "revid": "71150", "url": "https://eu.wikipedia.org/wiki?curid=374339", "title": "Laudioko geltokia", "text": "Laudio Euskal Herriko Arabako tren eta autobus geltoki bat da, Laudio udalerrian kokatuta dagoena.\nGeltokia 1863ko martxoaren 2an ireki zen.\nEgoera.\nGeltokia honako burdinbide hauen ibilbidearen zati da:\nSarbideak.\nIrisgarritasuna.\nNahiz eta sarbidea irisgarria izan, geltokiaren erabilera ez da irisgarria, nasa eta trenaren arteko maila ezberdinatsuna dela eta. Arartekoak argitaratutako irisgarritasuna eta garrioaren ikerketa-diagnosiaren arabera, \u00ab\"Mugikortasun Urriko Pertsona erabiltzaileak ezin du modu autonomoan nasa eta unitate mugikorraren plataformaren arteko desnibela libratu\"\u00bb, eta \u00ab\"Burdinbide zerbitzuen eragileak ez du Mugikortasun Urriko Pertsona erabiltzaileari bermatu ibilgailutik igo edota jaistea\".\u00bb\nEtorkizunean Bilboko Renfeko Aldirien sarean mugikortasun urriko pertsonei egokitutako trenak ezartzea espero da. Bitartean, 2018ko udan zehar plataforma irisgarri mota ezberdinekin hainbat froga egin ziren.\nHistoria.\nGeltokia 1863ko martxoaren 2an ireki zen, Nafarroa eta Bizkaia Errioxa eta Araba bidez lotu nahi zituen trenbidearen Miranda Ebro-Bilbo zatia ireki zuenean, Castejondik Bilborako Burdinbide Konpainia delakoak, Castejon-Bilbo burdinbidea.\n1873an, Bigarren Karlistaldian, geltokian sutea eragin zen.\nBerehala, konpainia hondatu egin zen eta Norteko Konpainiak bere gain hartu zuen. Iberiar Penintsulako Iparraldeko burdinbideen konpainiaren esku geratu zen, bere titulartasuna mantendu zuen 1941ean nazionalizatu eta sortu berria zen RENFEn integratu zuten arte.\n2004ko abenduaren 31tik Renfe Operadorak linea ustiatzen du, Adif trenbide-instalazioen titularra den bitartean.\nGeltokia.\nLaudio udalerriko hirigunearen ekialdean kokatzen da. Bidaiarien eraikinak oin laukizuzena eta bi solairu ditu. Behe partean hormak harlanduzkoak dira, eta gainontzeko parteetan luzituz estalitako harginlanezkoak. Estalkia bi isurialdeetako teilatua da. Fatxada gorputz nagusi batez eta alboetara gorputz simetriko txikiago banaz osatuta dago. Sarbidea gorputz nagusiaren erdialdetik egiten da, non zirkuluerdiko arku handia dagoen, eta horren gainean hiru bao jasotzen dituen balkoia, forjazko baranda batek babestuta. Eraikinaren ornamentazioa armarri bat duen frontoiz eta moldura eta ukondo konikoz osotzen da, amaieran dorretxo zirkularrak daudela. Bidaiarientzako eraikinak leihatiladun txarteldegia, txartel salmenta eta balioztatze makina automatikoak, itxaron gela, kafetegia eta 2017tik desfibrilagailua ere jasotzen ditu.\nGeltokiak lau trenbide eta bi nasa ditu, bata albokoa eta bestea zentrala, eta azken honetan 1931ko markesina bat dago. Nasen arteko aldaketa trenbideak azpitik zeharkatzen dituen tunela erabilita egiten da.\nBurdinbide azpiegitura osatzeko orratz aldaketak egiteko gela, komunak jasotzen dituen eraikin txikia, biltegi funtzioa duen pabilioia eta zama tunelak daude. Kanpoaldean aparkalekua dago."}
{"id": "374341", "revid": "71150", "url": "https://eu.wikipedia.org/wiki?curid=374341", "title": "Dulantziko geltokia", "text": "Dulantzi Euskal Herriko Arabako tren eta autobus geltoki bat da, Dulantzi udalerrian kokatuta dagoena.\nGeltokia 1862ko urtarrilaren 26an ireki zen.\nEgoera.\nGeltokia Madril\u2014Hendaia burdinbidearen 505,79 kilometro-puntuan dago, 553,13 metroko altueran, Ezkerekotxa eta Estibalitz\u2013Oreitia geltokien artean. Tartea bide bikoitzekoa da eta elektrifikatuta dago.\nHistoria.\nGeltokia 1862ko urtarrilaren 26an inauguratu zen Gasteiz - Olazti tartea martxan jarri zenean Madril\u2014Hendaia burdinbidea erradialean. 2004ko abenduaren 31tik Renfe Operadorak linea ustiatzen du, Adif trenbide-instalazioen titularra den bitartean.\n2008. urtean, Miranda Ebroko iparraldeko tarteak Bloke Automatiko Banalizatua (BAB) inauguratu zuen, CTC eta guzti, Miranda Ebro eta Altsasu arteko tartean dagoen eskuzko Bloke Elektrikoa (BEM) ordezkatuz. Horren ondorioz, \"Dulantzi\" edo Langraiz bezalako geltoki askok zirkulazio-langileak izateari utzi diote.\nGeltokia.\nTarte honetako beste geltoki batzuk bezala, Agurain edo Araia kasu, Iparraldeak eraikitako antzinako bidaiarien eraikina, 80ko hamarkadan, sinpleago eta funtzionalago batengatik ordezkatua izan da. Hiru nasa ditu, bat albokoa eta bi erdikoa, eta bertara iristeko lau bide daude. Beste bi trenbide geltokiaren alboetan hiltzen dira. Nasa aldaketak pasabide altu bati esker egiten dira.\nEtorkizuna.\nArabaTran proiektuaren barruan, Euskotrenek Miranda Ebro - Altsasu lineako geltokietako bat izango litzateke."}
{"id": "374342", "revid": "71150", "url": "https://eu.wikipedia.org/wiki?curid=374342", "title": "Araiako geltokia", "text": "Araia Euskal Herriko Arabako tren eta autobus geltoki bat da, Asparrena udalerrian kokatuta dagoena.\nGeltokia 1862ko urtarrilaren 26an ireki zen.\nEgoera.\nGeltokia Madril\u2014Hendaia burdinbidearen 523,69 kilometro-puntuan dago, 581,49 metroko altueran, Agurain eta Egino geltokien artean. Tartea bide bikoitzekoa da eta elektrifikatuta dago.\nHistoria.\nGeltokia 1862ko urtarrilaren 26an inauguratu zen Gasteiz - Olazti tartea martxan jarri zenean Madril\u2014Hendaia burdinbidea erradialean. 2004ko abenduaren 31tik Renfe Operadorak linea ustiatzen du, Adif trenbide-instalazioen titularra den bitartean.\n2008. urtean, Miranda Ebroko iparraldeko tarteak Bloke Automatiko Banalizatua (BAB) inauguratu zuen, CTC eta guzti, Miranda Ebro eta Altsasu arteko tartean dagoen eskuzko Bloke Elektrikoa (BEM) ordezkatuz. Horren ondorioz, \"Araia\" edo Langraiz bezalako geltoki askok zirkulazio-langileak izateari utzi diote.\nGeltokia.\nTarte honetako beste geltoki batzuk bezala, Dulantzi edo Agurain kasu, Iparraldeak eraikitako antzinako bidaiarien eraikina, 80ko hamarkadan, sinpleago eta funtzionalago batengatik ordezkatua izan da. Hiru nasa ditu, bat albokoa eta bi erdikoa, eta bertara iristeko lau bide daude. Beste bi trenbide geltokiaren alboetan hiltzen dira. Nasa aldaketak pasabide altu bati esker egiten dira.\nEtorkizuna.\nArabaTran proiektuaren barruan, Euskotrenek Miranda Ebro - Altsasu lineako geltokietako bat izango litzateke."}
{"id": "374344", "revid": "71150", "url": "https://eu.wikipedia.org/wiki?curid=374344", "title": "Estibalitz\u2013Oreitia geralekua", "text": "Estibalitz\u2013Oreitia Euskal Herriko Arabako tren geraleku bat da, Gasteiz udalerrian kokatuta dagoena.\nGeralekua 1862ko urtarrilaren 26an ireki zen.\nEgoera.\nGeltokia Madril\u2014Hendaia burdinbidearen 502,03 kilometro-puntuan dago, 536,74 metroko altueran, Dulantzi eta Gasteiz geltokien artean. Tartea bide bikoitzekoa da eta elektrifikatuta dago.\nHistoria.\nGeltokia 1862ko urtarrilaren 26an inauguratu zen Gasteiz - Olazti tartea martxan jarri zenean Madril\u2014Hendaia burdinbidea erradialean. 2004ko abenduaren 31tik Renfe Operadorak linea ustiatzen du, Adif trenbide-instalazioen titularra den bitartean.\n2008. urtean, Miranda Ebroko iparraldeko tarteak Bloke Automatiko Banalizatua (BAB) inauguratu zuen, CTC eta guzti, Miranda Ebro eta Altsasu arteko tartean dagoen eskuzko Bloke Elektrikoa (BEM) ordezkatuz. Horren ondorioz, \"Estibalitz\u2013Oreitia\" edo Langraiz bezalako geltoki askok zirkulazio-langileak izateari utzi diote.\nGeltokia.\n\"Estibalitz\u2013Oreitia\" geraleku txiki bat da, hurbil dagoen Estibalizko Andre Mariaren santutegia inspiratutako aterpe bat zuena, baina hau eraitsia izan da. Bi alboko nasa eta bi bide ditu.\nEtorkizuna.\nArabaTran proiektuaren barruan, Euskotrenek Miranda Ebro - Altsasu lineako geltokietako bat izango litzateke."}
{"id": "374345", "revid": "119347", "url": "https://eu.wikipedia.org/wiki?curid=374345", "title": "Izarrako geltokia", "text": "Izarra Euskal Herriko Bizkaiko tren geltoki bat da, Urkabustaiz udalerrian kokatuta dagoena.\nGeltokia 1863ko martxoaren 2an ireki zen eta 2020ko urtarrilaren 1an itxia.\nEgoera.\nGeltokia honako burdinbide hauen ibilbidearen zati da:\nHistoria.\nGeltokia 1863ko martxoaren 2an ireki zen, Nafarroa eta Bizkaia Errioxa eta Araba bidez lotu nahi zituen trenbidearen Miranda Ebro-Bilbo zatia ireki zuenean, Castejondik Bilborako Burdinbide Konpainia delakoak, Castejon-Bilbo burdinbidea.\nBerehala, konpainia hondatu egin zen eta Norteko Konpainiak bere gain hartu zuen. Iberiar Penintsulako Iparraldeko burdinbideen konpainiaren esku geratu zen, bere titulartasuna mantendu zuen 1941ean nazionalizatu eta sortu berria zen RENFEn integratu zuten arte.\n2004ko abenduaren 31tik Renfe Operadorak linea ustiatzen du, Adif trenbide-instalazioen titularra den bitartean.\n2020ko urtarrilean, Renfe Operadorak \"Arco\" edo \"Diurno\" izeneko zerbitzua kendu zuen, Bizkaia eta Gipuzkoa Galizia eta Leonekin zuzenean lotzen zituena, eta, beraz, tren gehiago ez dira geltokian gelditzen.\nGeltokia.\nIzarra herriaren hegoaldean dago. Bidaiarientzako eraikina oinplano angeluzuzeneko egitura da, bi altuerakoa, harriz eraikia eta bi isurkiko teilatu handi batez estalia. Bide nagusi bat eta baztertzeko erabili ohi diren bost deribatu ditu. Bi nasak, bata albokoa eta bestea erdikoa, bat ere ez estalia, trenbideetarako sarbidea ematen dute.\nZerbitzuak.\nEz dago zerbitzuak geltokian.\nEtorkizuna.\nEz dago etorkizuneko planik geltoki hau oraingoz barne hartzen duenik."}
{"id": "374347", "revid": "71150", "url": "https://eu.wikipedia.org/wiki?curid=374347", "title": "Manzanosko geltokia", "text": "Manzanos Euskal Herriko Arabako tren geltoki bat da, Erriberabeitia udalerrian kokatuta dagoena.\nGeltokia 1862ko urtarrilaren 26an ireki zen.\nEgoera.\nGeltokia honako burdinbide hauen ibilbidearen zati da:\nHistoria.\nGeltokia 1862ko urtarrilaren 26an inauguratu zen Miranda Ebro - Gasteiz tartea martxan jarri zenean Madril\u2014Hendaia burdinbidea erradialean. 2004ko abenduaren 31tik Renfe Operadorak linea ustiatzen du, Adif trenbide-instalazioen titularra den bitartean.\n2008. urtean, Miranda Ebroko iparraldeko tarteak Bloke Automatiko Banalizatua (BAB) inauguratu zuen, CTC eta guzti, Miranda Ebro eta Altsasu arteko tartean dagoen eskuzko Bloke Elektrikoa (BEM) ordezkatuz. Horren ondorioz, \"Manzanos\" edo Langraiz bezalako geltoki askok zirkulazio-langileak izateari utzi diote.\nUrte horretan, halaber, III. bide gisa zenbakitutako bidaiarien eraikinaren ondoan zegoen bazter-bidea desegin zen, eta trenbide hori desegitea erabaki zen, tren bakoitiak baztertzeko bakarrik erabil zitekeelako. Argitu behar da ez zela erabat desegin, baizik eta trenbidearen zati txiki bat mantendu dela, gaur egun hilda dagoena. Bide honen ondoan, hildako bide txiki bat ere egon zen (V bide bezala zenbakitua), erabat desegina izan zena.\nGeltokia.\nTarte horretako beste geltoki batzuk bezala, hala nola Dulantzi edo Agurain, iparraldetik eraikitako bidaiarientzako eraikin zaharraren ordez, sinpleagoa eta funtzionalagoa den beste bat jarri da. Bi solairuko eraikin txiki bat da; bigarrenak etxebizitza gisa funtzionatzen du; beheko solairuan, berriz, txartelak saltzen dira eta itxarongela txiki bat dago. Fatxada adreilu laranjazkoa da, eta teilatuaren bi aldeen arteko desnibela bereizten duen horman \"Manzanos\" idazkuna ikus daiteke, 60ko hamarkadatik dagoena.\nHiru nasa ditu, bat albokoa eta bi erdikoa, eta bertara iristeko lau bide daude. Trenbide-aldaketak maila berean egiten dira, Langraizko geltokian bezala.\nEtorkizuna.\nArabaTran proiektuaren barruan, Euskotrenek Miranda Ebro - Altsasu lineako geltokietako bat izango litzateke."}
{"id": "374348", "revid": "71150", "url": "https://eu.wikipedia.org/wiki?curid=374348", "title": "Langraizko geltokia", "text": "Langraiz Euskal Herriko Arabako tren eta autobus geltoki bat da, Iru\u00f1a Oka udalerrian kokatuta dagoena.\nGeltokia 1862ko urtarrilaren 26an ireki zen.\nEgoera.\nGeltokia honako burdinbide hauen ibilbidearen zati da:\nHistoria.\nGeltokia 1862ko urtarrilaren 26an inauguratu zen Miranda Ebro - Gasteiz tartea martxan jarri zenean Madril\u2014Hendaia burdinbidea erradialean. 2004ko abenduaren 31tik Renfe Operadorak linea ustiatzen du, Adif trenbide-instalazioen titularra den bitartean.\n2008. urtean, Miranda Ebroko iparraldeko tarteak Bloke Automatiko Banalizatua (BAB) inauguratu zuen, CTC eta guzti, Miranda Ebro eta Altsasu arteko tartean dagoen eskuzko Bloke Elektrikoa (BEM) ordezkatuz. Horren ondorioz, Manzanos edo \"Langraiz\" bezalako geltoki askok zirkulazio-langileak izateari utzi diote.\nGeltokia.\nTarte horretako beste geltoki batzuk bezala, hala nola Dulantzi edo Agurain, iparraldetik eraikitako bidaiarientzako eraikin zaharraren ordez, sinpleagoa eta funtzionalagoa den beste bat jarri da. Bi solairuko eraikin txiki bat da; bigarrenak etxebizitza gisa funtzionatzen du; beheko solairuan, berriz, txartelak saltzen dira eta itxarongela txiki bat dago. Fatxada adreilu laranjazkoa da, eta teilatuaren bi aldeen arteko desnibela bereizten duen horman \"Manzanos\" idazkuna ikus daiteke, 60ko hamarkadatik dagoena.\nHiru nasa ditu, bat albokoa eta bi erdikoa, eta bertara iristeko lau bide daude. Trenbide-aldaketak maila berean egiten dira, Manzanosko geltokian bezala.\nEtorkizuna.\nArabaTran proiektuaren barruan, Euskotrenek Miranda Ebro - Altsasu lineako geltokietako bat izango litzateke."}
{"id": "374349", "revid": "71150", "url": "https://eu.wikipedia.org/wiki?curid=374349", "title": "Aguraingo geltokia", "text": "Agurain Euskal Herriko Arabako tren eta autobus geltoki bat da, Agurain udalerrian kokatuta dagoena.\nGeltokia 1862ko urtarrilaren 26an ireki zen.\nEgoera.\nGeltokia Madril\u2014Hendaia burdinbidearen 516,33 kilometro-puntuan dago, 597,40 metroko altueran, Ezkerekotxa eta Araia geltokien artean. Tartea bide bikoitzekoa da eta elektrifikatuta dago.\nHistoria.\nGeltokia 1862ko urtarrilaren 26an inauguratu zen Gasteiz - Olazti tartea martxan jarri zenean Madril\u2014Hendaia burdinbidea erradialean. 2004ko abenduaren 31tik Renfe Operadorak linea ustiatzen du, Adif trenbide-instalazioen titularra den bitartean.\n2008. urtean, Miranda Ebroko iparraldeko tarteak Bloke Automatiko Banalizatua (BAB) inauguratu zuen, CTC eta guzti, Miranda Ebro eta Altsasu arteko tartean dagoen eskuzko Bloke Elektrikoa (BEM) ordezkatuz. Horren ondorioz, \"Agurain\" edo Langraiz bezalako geltoki askok zirkulazio-langileak izateari utzi diote.\nGeltokia.\nTarte honetako beste geltoki batzuk bezala, Dulantzi edo Araia kasu, Iparraldeak eraikitako antzinako bidaiarien eraikina, 80ko hamarkadan, sinpleago eta funtzionalago batengatik ordezkatua izan da. Hiru nasa ditu, bat albokoa eta bi erdikoa, eta bertara iristeko lau bide daude. Beste bi trenbide geltokiaren alboetan hiltzen dira. Nasa aldaketak pasabide altu bati esker egiten dira.\nEtorkizuna.\nArabaTran proiektuaren barruan, Euskotrenek Miranda Ebro - Altsasu lineako geltokietako bat izango litzateke."}
{"id": "374351", "revid": "71150", "url": "https://eu.wikipedia.org/wiki?curid=374351", "title": "Gasteizko geltokia", "text": "Gasteiz (batzuetan \"Dato\" gisa izendatua) Euskal Herriko Arabako tren geltoki bat da, Gasteiz udalerrian kokatuta dagoena.\nGeltokia 1862ko urtarrilaren 26an ireki zen.\nEgoera.\nGeltokia honako burdinbide hauen ibilbidearen zati da:\nHistoria.\nGeltokia 1862ko urtarrilaren 26an inauguratu zen Miranda Ebro - Gasteiz tartea martxan jarri zenean Madril\u2014Hendaia burdinbidea erradialean. Horretarako, geltoki txiki bat eraiki zen Letourneurren, linea bera eraikitzeko ardura zuen ingeniari frantsesa, eta 1864an Donostiako geltokia ere eraiki zuen.\n1889an trenbide zati berri bat ireki zen, oraingo honetan zabalera metrikokoa, Gasteiz eta Leintz Gatzaga lotzen zituena eta ondoren zati gehiagorekin osatu zena. Linea hauen ustiapena Ferrocarril Vasco-Navarrok egiten zuen eta instalazio txiki batzuetatik \"Gasteiz-Norteko\" geltokia 1914an eraiki zen arte lan egiten zuen.\n1989an, Espainiako Gobernua eta Eusko Jaurlaritza akordio batera iritsi ziren Euskal Y-a martxan jartzeko, hiru euskal hiriburuak lotuko dituen abiadura handiko linea. Bestalde, Gasteiz ere abiadura handiko sarearekin lotuta egongo da Valladolid\u2014Gasteiz burdinbideari esker, horretarako trenbideak lurperatzea aurreikusten da 6,8 km-ko tunel bat eta Arriaga Parkearen azpian geltoki berri bat eraikiz. Geltokiak sei pasabide izango ditu 17 metroko sakoneran. Trena Gasteizen lurperatzearen kostua 476 milioi eurokoa da. Geltoki horretan, abiadura handiko linea hori eta Euskal Y-a lotuko dira.\n2004ko abenduaren 31tik Renfe Operadorak linea ustiatzen du, Adif trenbide-instalazioen titularra den bitartean.\nGeltokia.\nGasteizko egungo geltokia 1934an eraiki zen Letourneurko geltoki txikia ordezkatuz. Eraikin xumea da, hiriaren erdian dago eta altuera ezberdineko egitura atxikiez osatuta dago. Ateak eta leihoak sortzen dituzten arkuek apaingarri gisa balio dute.\nBi nasa ditu, bata albokoa eta bestea erdikoa, eta bertara iristeko hiru bide daude. Beste lau bide zerbitzu-bide gisa erabiltzen dira. Antzina, geltokiak zortzigarren bidea zuen, baina zati bat kendu zuten, alboko nasa handitu ahal izateko. Nasa-aldaketak lurpeko pasabide batetik egiten dira.\nNPB (herritarrentzako informazio gunea), txartelen salmenta, bezeroarentzako arreta, komunak eta kafetegia ditu. Barruti osoa desgaituentzako egokitutako zerbitzuez hornituta dago. Kanpoaldean aparkaleku bat dago eraikinaren parean, taxi geltoki bat eta autobus geltoki bat.\nEtorkizuna.\nArabaTran proiektuaren barruan, Euskotrenek Miranda Ebro - Altsasu lineako geltokietako bat izango litzateke."}
{"id": "374352", "revid": "105290", "url": "https://eu.wikipedia.org/wiki?curid=374352", "title": "Erregina Erregentearen kalea", "text": "Erregina Erregentearen kalea Gipuzkoako Donostia hiriburuko Erdialdea auzoan dagoen kale bat da. Boulevard pasealekua eta Zurriola zubiaren artean kokatua dago, albo banatan Victoria Eugenia antzokia eta Bretxako merkatua dituelarik."}
{"id": "374353", "revid": "1610", "url": "https://eu.wikipedia.org/wiki?curid=374353", "title": "Euskotren Autobusa", "text": "Euskotren Autobusa \u2014 lehen \"EuskoTren\" izenez ezaguna \u2014 Eusko Trenbideak - Ferrocarriles Vascos S.A. enpresa publikoaren marka komertzial bat da, eta Euskal Autonomia Erkidegoan autobus sareetan pertsonen garraio zerbitzuak eskaintzen ditu. Eusko Trenbideen gainontzeko marka komertzialak Euskotren Trena, Euskotren Tranbia eta Euskotren Kargo dira, eta Euskadiko trenbide bidezko, autobus bidezko pertsona garraio, eta tren bidezko zama garraioez arduratzen dira, hurrenez hurren.\nEgungo autobus sareak.\nBizkaibus.\nBizkaian, Euskotren Autobusak Ezkerraldean eta Eskuinaldean linea batzuk ustiatzen ditu, Bizkaiko Foru Aldundiaren menpe dagoen Bizkaibus hiri-arteko autobus zerbitzuaren barruan. Hurrengoak dira:\nLurraldebus.\nGipuzkoan, Euskotren Autobusak Urola Kostan eta Debabarrenean linea batzuk ustiatzen ditu, Gipuzkoako Foru Aldundiaren menpe dagoen Lurraldebus hiri-arteko autobus zerbitzuaren barruan. Hurrengoak dira:\nKbus.\nEuskotren Autobusak, ADNOR eta Transitia enpresekin lankidetzan, Barakaldoko hiri autobus zerbitzua, Kbus, 2011. urtetik dihardu.\nUdalbus.\nEuskotren Autobusak Eibarko hiri autobus zerbitzua, Udalbus, 2008. urtetik dihardu.\nAnezkak.\nEuskotren Autobusak, gainera, Euskotren Trena sareko geltoki batzuetatik (Usansoloko geltokia eta Zamudioko geltokia) trenbide-konexiorik ez duten helmugetara joateko anezka-zerbitzuak eskaintzen ditu, hala nola Galdakaoko ospitalea eta Zamudioko parkea. Zerbitzu horiek erabiltzeko, lineen arteko ontzi-aldaketa klasikoa egiten da, baina tren batetik autobus batera."}
{"id": "374354", "revid": "105290", "url": "https://eu.wikipedia.org/wiki?curid=374354", "title": "San Pedro Apostuluaren kapera (Donostia)", "text": "San Pedro Apostuluaren kapera edo Kaiko eliza Gipuzkoako Donostia hiriko portuan dagoen kapera eta eliza bat da, Donostiako Parte Zaharrean; Santa Maria elizaren menpekoa. 1896ko ekainaren 27an publikoari ireki zitzaion.\nHistoria.\nPortuko 234 m\u00b2 orube batean eraiki zen kapera hau. Aurretik bertan Teodoro Iraizoz-en Fundici\u00f3n de Hierros y Talleres de Construcci\u00f3n Mec\u00e1nica zegoen. Jose Loidi Alkorta merkatariak eta Maria Josefa Zulaika Alberdi haren emazteak, orube hori erosi zuten eta haien jabegokoa zen aldameneko etxea gehitu zioten. 1896ko uztailaren 7an, Santiago Erro notarioaren aurrean kapela sortzeko agiria sinatu zen. 1896ko ekainaren 27an ireki zen. Loidi eta Zulaika familiak bertan daude hilobiratuak eta, kapera sortu zenean, elizak haiei urtean ehun eskaintzeko konpromisoa hartu zuen. 1912ko urtarrilaren 9an eraikuntzaren goiko partean, Euskal Herriko lehenengo Arrantza-eskola. Kapelaren kapilauak Bizente Loidi Zulaika, Jose Zendoia Linazisoro (Zumaia, 1863-1934) eta Santiago Bereziartua izan ziren. 1943ko ekainaren 28an Loidi familiak eraikuntza Jose Mari Villanueva eta Juan Zabaletari saldu zien (125.000 pezeta izan zen salneurria) eta hauek 1945an Gasteizko apezpikutzari eman zioten.\nArkitektura.\nElizaren proiektua Sebastian Kamiok egin zuen. Beheko solairua, kaperarena alegia, bi solairu, ganbara eta kanpandegia. Materiala harearri-harlandua da; barnean zuraren erabilera nabaria da. Estiloa, eklektikoa bada, nolabait garaiko modaren araberako neogotikoa gogorazten digu. Barnealdeak espazio osoa inguratzen duen korua Lapurdiko elizen estiloa eta baserriena imitatzen du.\n1978an, Juan Manuen Enzio Kortazar arkitektoaren zuzendaritzapean zenbait hobekuntza egin zen."}
{"id": "374355", "revid": "13403", "url": "https://eu.wikipedia.org/wiki?curid=374355", "title": "San Pedro eliza (Donostia)", "text": ""}
{"id": "374356", "revid": "58701", "url": "https://eu.wikipedia.org/wiki?curid=374356", "title": "Aita Mariren monumentua", "text": "Aita Mariren monumentua Gipuzkoako Donostia hiriburuko portuan dagoen monumentu bat da. 1866an Jose Maria Zubia Zigaron \"Aita Mari zumaiar itsasgizona eta beste 38 itsasgizonen omenez eraiki zen.\nHistoria.\n1866 urtarrilaren 9an hil zen, galernak ustekabean harrapatutako Getariko bi txalupa, \"Elkano 1\" eta \"Elkano 2\", salbatzen saiatzen ari zela olatuek irentsita. Denak hil ziren, 38 arrantzale zoritxarreko egun hartan. Bai Donostiako zein Zumaiako kaietan eskultura bana ditu.\nHonako bertso hauek ipintzen ditu Donostiako kaian eginiko Aita Mariren omenezko eskulturaren azpian:"}
{"id": "374365", "revid": "119347", "url": "https://eu.wikipedia.org/wiki?curid=374365", "title": "Dave Vanian", "text": "Dave Vanian, jatorrizko izenez David Letts, (Hemel Hempstead (Ingalaterra), 1956ko urriaren 12a - ) The Damned bandaren (Punk rock, Rock gotiko, Hardcore punk) abeslaria da. Sex Pistols eta The Clashekin batera, Ingalaterrako Punk rockaren aitzindarietako bat izan zen.\nBiografia.\nDavid Letts Hemel Hempsteaden jaio zen, Ingalaterran, 1956ko urriaren 12an. Ehorzle lanetan aritu zen eta, musikan sartu zenean, izena aldatu eta \"Dave Vanian\" hartu zuen (\"Transylvanian\" bezala ahoskatuz).\nIggy Pop, Alice Cooper, Siouxsie edo Robert Smithen antzera, Vanianek ere estetika gotikoa zuen gustuko. Janzkera iluna eta aupegi zurbila, 1976ko azaroan, NME aldizkariak \"Vanianek Addams familiatik ihes egindakoa\" ematen zuela esan zuen.\nEz zaio bere bizitza pribatua agertzerik gustatu, baina jakina da Berpizkundeko artea, zine beltza eta beldurrezko filmak gustuko dituela.\nThe Damned bandaren sortzaileetako bat izan zen, taldea bilakaera ilunetara bultzatu zuena; soinu landua eta azkarrak Hardcore punk estiloan eragina izatea eraman du taldea. Banpiro estetika, zuriz margotutako aurpegia, ezpain beltzak eta begiak ere horrela margotuak, ilaje beltza atzerantz orraztua... Horrek denak izan zuten isla jarraitzaileengan, hauek ere aurpegi zurbila eta antzeko estetika erakusten baitzuten.\nDavid Vanian &amp; the Phantom Chords bandako kide ere bada eta, 1995ean, diskoa atera zuten: \"Dave Vanian and the Phantom Chords\".\n1977an, The Damned bandan sartu eta gero, Laurie Vanianekin ezkondu zen, baina 1990. urteetan bikotea banatuta zegoen, jada, eta, 1996an, The Sisters Of Mercy bandako kide ohia zen Patricia Morrison baxujolearekin ezkondu zen. Urte horretan sartu zen Patricia The Damned bandan eta, 2004ko otsailaren 9an, alaba bat izan zuten, Emily Vanian.\n2004an, hainbaten harridurarako, bera eta Captain Sensible izan ziren Cambridgeko Eguberritako argiak piztu zituztenak.\n2009an, \"The Perfect Sleep\" filmaren soinu banda egin zuen\nGaur egun Vanianek telebista programa bat gidatzen du Erresuma Batuan."}
{"id": "374366", "revid": "1987", "url": "https://eu.wikipedia.org/wiki?curid=374366", "title": "Eusko Trenbideak S.A.", "text": ""}
{"id": "374367", "revid": "512", "url": "https://eu.wikipedia.org/wiki?curid=374367", "title": "Sebastian I.a Portugalgoa", "text": "Sebastian I.a Portugalgoa \"Desiratua\" () (Lisboa, 1554ko urtarrilaren 20a - Ksar el-Kebir, 1578ko abuztuaren 4a) 1557-1578 bitartean Portugalgo erregea izan zen.\nJoan III.aren biloba eta ondorengoa izan zen. Hiru urte zituela egin zuten errege, jesuitek hezi zuten eta Iparraldeko Afrikako musulmanak menderatuko zituen Kristoren kapitain nagusitzat ikusi zuen bere burua gaztetandik. Amona, Katalina Austriakoa, eta aitonaren anaia, Henrike kardinala, izan zituen gidari eta erregeorde. 1574an egin zuen lehen gudualdia Marokon eta 1578an lehorreratu zen Larachetik hurbil, hamabost mila soldadu zituen armada bateko buru. Guztiz xehakatu zituzten Abd al-Malik buruzagi arabiarrak gidaturiko gudariek, eta Sebastian bera hil zuten gudu hartan.\n1580an Filipe II.a Espainiakoa Portugalez jabetu ondoren, Sebastian erregea Portugal askatzeko piztu zelako berria zabaldu zen bazter oro, eta haren nortasuna hartu zuten lau gizon atxilotu eta hil zituzten 1584-1598 urteetan. Portugalgo nazionalismoaren sinbolo bihurtu zen Sebastian erregea."}
{"id": "374369", "revid": "105290", "url": "https://eu.wikipedia.org/wiki?curid=374369", "title": "Whitechapel", "text": "Whitechapel Ingalaterrako Londres hiriburuko Tower Hamlets barrutian dagoen auzo bat da, Ekialdeko Londresen. Gaur egun bertako biztanleak nagusiki Bangladesheko etorkinak dira.\nAuzo honek mundu osoan ezaguna bada, 1880ko hamarkadaren amaieran Jack Tripa-ateratzailea hiltzaile ospetsuaren hilketen kokalekua izateagatik da."}
{"id": "374370", "revid": "336", "url": "https://eu.wikipedia.org/wiki?curid=374370", "title": "Samuel Adams (garagardoa)", "text": "Samuel Adams AEBetako garagardoa da, Boston Beer Company konpainiak ekoiztutakoa. Konpainia Jim Koch, Harry M. Rubin, eta Lorenzo Lamadrid-ek sortu zuten 1984an, eta Massachusettsko Boston hirian du egoitza.\nProduktuak.\nBoston Beer Company-k zenbait produktu ezberdin ekoizten ditu urte osoan zehar: Boston Lager, Sam Adams Light, Boston Ale, Pale Ale, Cherry Wheat, Cream Stout, Coastal Wheat, Scotch Ale, Black Lager, Honey Porter, Noble Pils, eta Irish Red. Sam Adams Boston Lager delakoak %4,75 alkohol indizea du.\nHorrez gain, urteko garai ezberdinetan beste lau garagardo ekoizten ditu:\nGabon garaian \"Winter Classics\" izeneko paketea ere merkaturatzen du. Pakete honek garagardo ezberdinak batzen ditu kaxa batean:Old Fezziwig Ale, Holiday Porter, White Christmas, Chocolate Bock, Winter Lager, eta Boston Lager."}
{"id": "374372", "revid": "1491", "url": "https://eu.wikipedia.org/wiki?curid=374372", "title": "Katuen testamentua (diskoa)", "text": "Katuen testamentua Oskorri musika talde euskaldunak 1993an argitaratutako diskoa da. Bizkaierazko ume-kantak dira, batez ere Ondarru eta Lekeitio ingurutik jasoak. Disko honekin haur musikaren bidea zabaldu zuen taldeak. Ildo horretakoak dira \" Marijane kanta zan!\" (1997), Marijane Minaberryren testu musikatuak, eta \"Doktor Do Re Mi eta Benedizebra\" (2005) Gipuzkoako haur kantuez betea.\nAbestiak.\nDiskoko abesti guztiak herrikoiak dira. Hona hemen abestien zerrenda:"}
{"id": "374373", "revid": "119347", "url": "https://eu.wikipedia.org/wiki?curid=374373", "title": "Erramun Berenger IV.a", "text": "Erramun Berenger IV.a (Bartzelona, 1113 edo 1114 - Borgo San Dalmazzo, 1162ko abuztuaren 7a), goitizenaz Santua deitua, Bartzelona, Girona, Osona eta Cerdanyako kondea izan zen 1131-1162 bitartean, Aragoiko printzea eta Ribagorzako kondea 1137-1162 urteetan, eta Proventzako markesa 1144-1162 bitartean. Petronila Aragoiko printzesarekin ezkondu zen 1137an. Musulmanak Kataluniatik kanpora egotzi zituen, Tortosa (1148), Lleida (1149), Fraga eta Mequinenza hartu ondoren. Tolosako kondeen aurka borrokatu zen, bere iloba Erramun Berenger Proventzakoaren alde."}
{"id": "374384", "revid": "1545", "url": "https://eu.wikipedia.org/wiki?curid=374384", "title": "Eric Rohmer", "text": ""}
{"id": "374386", "revid": "16654", "url": "https://eu.wikipedia.org/wiki?curid=374386", "title": "Feliciano Matute", "text": "Feliciano Matute S\u00e1ez de Guinoa (Romorantin-Lanthenay, 1937ko irailaren 27a - Donostia, Gipuzkoa, 2013ko urtarrilaren 18a) Real Sociedadeko futbolaria izan zen. Sansen 133 partida jokatu zituen, eta 40 gol egin. 1962tik 1964ra lehenengo taldean aritu zen. 34 partidatan 13 gol egin zituen. Gero, Burgosen eta Oviedon jokatu zuen."}
{"id": "374387", "revid": "6327", "url": "https://eu.wikipedia.org/wiki?curid=374387", "title": "Erramun Berenguer IV.a Bartzelonakoa", "text": ""}
{"id": "374388", "revid": "6327", "url": "https://eu.wikipedia.org/wiki?curid=374388", "title": "Ramon Berenguer IV.a Bartzelonakoa", "text": ""}
{"id": "374392", "revid": "1545", "url": "https://eu.wikipedia.org/wiki?curid=374392", "title": "Blockbuster filma", "text": ""}
{"id": "374393", "revid": "1545", "url": "https://eu.wikipedia.org/wiki?curid=374393", "title": "Zinema-genero", "text": ""}
{"id": "374394", "revid": "46380", "url": "https://eu.wikipedia.org/wiki?curid=374394", "title": "Santar\u00e9m", "text": "Santar\u00e9m Portugalgo erdialdean dagoen Santar\u00e9m barrutiko hiriburua da. 552,54\u00a0km\u00b2ko eremua du eta 2011n 61.752 biztanle zituen, 18 fregesiatan banatuak.\nGeografia.\nTajo ibaiaren iparraldeko lautada hartzen du eta Lisboatik 65 kilometroipar-ekialdera.\nKlima.\nK\u00f6ppen klima sailkapenaren arabera Santaremek \"Csa\" motako klima dauka (Klima mediterraneoa, uda beroekin).\nHistoria.\nLusitani leinuak populatu zuen Santar\u00e9m eremua eta ondoren feniziarrak, greziarrak, erromatarrak, bisigodoak eta mauriak etorri ziren.\nHiria bera erromatarrek sortu zuten K.a. II mendean eta \"Scalabis\" izena eman zioten. Tajoren ertzeko posta-hiri garrantzitsua bihurtu zen eta \"Conventus Escalabitanus\" eskualdeko hiriburu egin zuten. Ondoren bisigodoek hartu zuten eta VIII mendean arabiarren esku gelditu zen. Hauek \"Shantarin\" izena ezarri zioten.\n1147an Afonso Henriquesek konkistatu zuen, eta urte berean Lisboa ere eskuratu zuen. Garaipen hauek garrantzitsuak izan ziren Portugalgo Erresuma finkatzeko. Portugalgo erregeek sarritan egin izan zuten bisita eta Gortea sarritan bildu izan zen Santar\u00e9men. Erdi Aroan jauregi eta monasterio ugari eraiki ziren hirian, gehienak estilo gotikoan, hortik hiriari ezarri izan zaion ezizena \"Portugalgo gotikoaren hiriburua\". Bertan planifikatu izan ziren hainbat espedizio, esate baterako 1415eko Zeutaren konkista.\nHurrengo mendeetan ordea Lisboaren nagusitasunaren aurrean men egin eta gainbehera etorri zitaion Santar\u00e9mi. 1755eko Lisboako lurrikarak gogor jo zuen eta ondare arkitektoniko handia galdu zen. XIX mendearen hasieran frantziar tropek erasotu eta harpilatu egin zuten hiria.\nXX mendeko aurrerakuntzek Lisboarekin lotu zuten eta hiriak garapena izan zuen. Jarduera ekonomiko nagusia nekazaritza izan da ordutik hona."}
{"id": "374395", "revid": "6327", "url": "https://eu.wikipedia.org/wiki?curid=374395", "title": "Erramun Berenger IV.a Bartzelonakoa", "text": ""}
{"id": "374399", "revid": "63274", "url": "https://eu.wikipedia.org/wiki?curid=374399", "title": "Alesia", "text": "Alesia mandubiar galoen hiriburua izan zen. K.a. 52an bertan utzi zituzten armak, Vercingetorixekek gidatzen zituen galiarren gudarosteak Alesiako setioa galdu eta Julio Zesarren aurrean amore eman ondoren. Gero \"oppidum\" bilakatu zen. \nNapoleon III.aren garaian Alise-Sainte-Reine inguruan aztarnak bilatzen hasi ziren baina hiriaren kokapena ez zen zehatza. Hala ere, Mont-Auxois ordokian \"IN ALISIIA\" idatzita zuen idazkuna topatu eta gero, aditu gehienek kokapena onartu zuten.\nGaur egun, bisita daitekeen parke arkeologiko bat eraiki da bertan, eta ikusi, batez ere, erromatar garaian (edo galo-erromatar garaian esaten zaio ere) eraiki ziren azpiegiturak.\nAlesiako aztarnategia Frantziako monumentu historiko izendapena du."}
{"id": "374400", "revid": "119347", "url": "https://eu.wikipedia.org/wiki?curid=374400", "title": "Isle of Dogs", "text": "Isle of Dogs (euskaraz \"Txakurren Uhartea\") Ingalaterrako Londres hiriburuan dagoen antzinako uharte bat da. Hiru ertzetatik Tamesis ibaiak inguratzen du (mendebaldea, hegoaldea eta ekialdea) eta iparraldean ia osoki South Dock kaiak ditu (behinola West India Docks zirenak). Uhartera zubi edo tunel bidez bakarrik bertaratu daiteke.\nIngalaterra osoko etxebizitza kontzentrazio handiena duen gunea da eta bertan Canary Wharf finantza-eremu ospetsua dago."}
{"id": "374403", "revid": "105290", "url": "https://eu.wikipedia.org/wiki?curid=374403", "title": "Betel", "text": "Betel (ugariteraz: \"bt il\", \"Elen etxea\",; hebreeraz: \u05d1\u05b5\u05bc\u05d9\u05ea \u05d0\u05b5\u05dc, \"Beth El\", \"Beth-El\" edo \"Beit El\"; antzinako grezieraz: \u0392\u03b1\u03b9\u03b8\u03b7\u03bb; latinez: \"Bethel\") hebreerazko Biblian agertzen den hiria da, Benjamin eta Efrainen lurraldeen artean zegoena. Eusebio Zesareakoak eta Jeronimo Estridongoak Jerusalemdik 12 erromatar milia iparralderantz zegoen herrixka zela esan zuten, Neapoliserako bidearen ekialdean zegoena."}
{"id": "374406", "revid": "1545", "url": "https://eu.wikipedia.org/wiki?curid=374406", "title": "B anfoterizina", "text": "B Anfoterizina onddo patogenoen aurkako botika da, Streptomyces nodosus bakterioak modu naturalean ekoizten duena. Bi anfoterizina mota daude: A anfoterizina, erabilera klinikoa ez duena, eta B anfoterizina, onddo-infekzioen aurka erabiltzen dena. Bere izenak molekula horren ezaugarri anfoterikoei aipamena egiten die.\nOnddoen aukako antibiotikoek, bakterioen aurkakoen aldean, oztopo garrantzitsua dute: onddoak eukariotoak direnez, haien aurka erabiltzen diren antifungikoek sarritan kalte egiten diote ostalariaren zelula eukariotoei ere, eta horrek albo-ondorio kaltegarriak eragiten ditu gaixoengan. B anfoterizinak onddoen zelula mintza kaltetezen du, mintza horrek ergosterol asko baitu eta botikak ergosterolaren egitura deusestatzen du, mintza zulatuz. Ugaztunen zelula mintzek ez dute ergosterolik, kolesterola baizik: horri esker B anfoterizinak ez die hainbeste kaltetzen. Dena den, botika maila txikiagoan kolesterolera atxikitzen da ere, eta horrek azaltzen du bere toxikatosuna eta albo-ondorio kaltegarriak, giltzurrunetan batez ere.\nBere ekintza toxikoa dela-eta, B anfoterizina onddoek eragindako infekzio larriak eta sistemikoak tratatzeko besterik ez da erabiltzen. Sukarra, goragaleak eta hotzikarak eragiten ditu, eta gaixoen %80an giltzurrun-kalteak sortzen ditu.\nDigestio-aparatuan gaizki xurgatzen denez, B anfoterizina ez da aho bidetik hartzen, zain barneko bidetik baizik.\nMikosi sakon, larri eta sistemikoen aurka erabili ohi da: kandidiasi inbaditzailea, aspergilosi, Cryptococcus eta Coccidioides onddoek eragindako meningitis, HIESdunek garatzen dituzten onddo-infekzioen aurka, etab."}
{"id": "374407", "revid": "58701", "url": "https://eu.wikipedia.org/wiki?curid=374407", "title": "Dodona", "text": "Dodona (doriar grezieraz: \u0394\u03c9\u03b4\u03ce\u03bd\u1fb1, \"D\u014dd\u1e53n\u0101\", joniar eta atikar grezieraz: \u0394\u03c9\u03b4\u03ce\u03bd\u03b7, \"D\u014dd\u1e53n\u0113\") ipar-mendebaldeko Grezian, Epiron, zegoen santutegia izan zen, ama jainkosaren (Greziako beste lekuetan Rea edo Gaia baina bertan Dione) gurtzarako sagaratua.\nHerodotoren esanetan litekeena da Grezia osoko santutegirik zaharrena izatea K.a. 2. milurtekoarena. Greziar \"polis\" nagusietatik urrun, Delfos eta gero bigarren santutegirik nagusiena izan zen. Kristautasuna heldu arte iraun zuen."}
{"id": "374409", "revid": "1545", "url": "https://eu.wikipedia.org/wiki?curid=374409", "title": "Dura Europos", "text": ""}
{"id": "374580", "revid": "1545", "url": "https://eu.wikipedia.org/wiki?curid=374580", "title": "Ebla", "text": "Ebla (; , Idlib eskualdea, Siria) antzinako Mesopotamiako hiria eta erreinua izan zen. Mardikhen, Alepo hiritik hurbil (Siriako ipar-mendebaldea) egindako indusketei esker da ezaguna. Bertan idazkera kuneiformean idatzitako taula ugari aurkitu da, antzinako hizkuntza semitiko batean idatziak.\nHistoria.\nBi aro nagusi izan zituen: lehendabizikoa K.a. 3. milurtekoaren amaieran eta bigarrena K.a. 1800 eta 1650 artean. K.a. 3. milurtekoan, Eblako erreinuak Egiptoko faraoiekin harremanak izan zituen, akadiarrek hiria hartu eta bipildu zuten arte. K.a. 2000-1900 aldera, Ebla berriro eraiki zuten eta hiri boteretsua izan zen, K.a. 1650. urtean betiko suntsitu zen arte.\nBertan Eblako taulatxoak topatu zituzten, K.a. 2250 inguruan idatzi zituzten 20.000 taulatxo kuneiforme.\nLehenengo aldian honako errege hauek izan zituzten eblatarrek:\nBigarren aldian amortarren hiria izan zen."}
{"id": "374672", "revid": "1545", "url": "https://eu.wikipedia.org/wiki?curid=374672", "title": "Paulo Tartsokoa", "text": ""}
{"id": "375327", "revid": "201", "url": "https://eu.wikipedia.org/wiki?curid=375327", "title": "Al\u00e9sia", "text": ""}
{"id": "375361", "revid": "201", "url": "https://eu.wikipedia.org/wiki?curid=375361", "title": "Fatepur Sikri", "text": ""}
{"id": "375522", "revid": "6327", "url": "https://eu.wikipedia.org/wiki?curid=375522", "title": "K. a. 7000", "text": ""}
{"id": "375523", "revid": "201", "url": "https://eu.wikipedia.org/wiki?curid=375523", "title": "Maurya dinastia", "text": ""}
{"id": "375525", "revid": "201", "url": "https://eu.wikipedia.org/wiki?curid=375525", "title": "Behe erliebe", "text": ""}
{"id": "375526", "revid": "105290", "url": "https://eu.wikipedia.org/wiki?curid=375526", "title": "Indiako arkitektura", "text": "Indiako arkitektura oso aberatsa eta askotarikoa izan da, historiaurretik garatu dena denboraren eta lekuaren arabera. Artearen historia Maurya dinastian hasi zen, K.a. III. mendean. Orduan hartu zuen indarra eta jarraitasuna. Aurretik, material galkorrak -zura, adreilua- erabili baitziren eraikinetan, ezer ez dago. Hala ere, Maurya dinastia sortu baino askoz lehenago, K.a. 2500-1500 bitartean, zibilizazio handi bat izan zen Indus ibaiaren ertzean, Mesopotamia eta Egiptoko zibilizazioak adinakoa hirigintzan. Ehun bat hiri eraiki ziren, Mohenjo-Daro eta Harappa, besteak beste.\nIndusko zibilizazioa.\nMohenjo-Daro eta Harappa Pakistango lurretan daude gaur egun, Indus ibaiaren ibarrean. Hirigintzan oso aurreratuak zeuden, kale zuzenak zituzten, 10 metro zabal ere baziren batzuk, eta estolda sarea ur zikinak eramateko. Etxeak adreiluzkoak ziren, patio angelu-zuzenen inguruan antolatuak . Etxerik hoberenetan ura eramateko hodi sistema zeukaten, komuna eta guzti.\nEraikuntza publikoak akropolian zeuden : aletegiak, biltzar aretoak, bainu publikoak.\nHiri haietan eta beste batzuetan egin diren azterketa lanetan era eta estilo askotako estatua txikiak aurkitu dira. Mohenjo- Daron, adibidez, terrakotazko estatua txiki mordo bat aurkitu zen, ama jainkosak deituak : bular eta lepoko handiak dituzte, besoak doi-doi zirriborratuak eta begiak, berriz, buztinezko tontortxo banatan zirritu baten gisa eginak. Baina aurkitu dira horiek baino era naturalistago batez egindako eskulturak ere : hareharri gorrizko giza soin bat Harappan eta brontzezko dantzari bat Mohenjo-Daron, adibidez. Eskultura guztiak txikiak dira, 20 cm luze gehienez ere. Zeramika zatiak ere aurkitu dira, irudi geometrikoez eta animalien irudi abstraktuez margotuak, eta baita terrakotazko zigilu zilindrikoak ere, animalia itxurakoak. K.a. 1500 inguruan ariarrak Indian sartu ziren eta haien mendean erori zen zibilizazio hau.\nAntzin aroa.\nIndusko zibilizazioa erori zenetik Maurya dinastiaren inperioa hasi zen arteko garaiko oso arkitektura eta arte aztarna gutxi aurkitu dira ; ugari dira, berriz, orduko literaturaren lekukotasunak. Garai hartako lehenengo aldia, K.a. VI. mendea arte, brahmanismoaren garapenari eta goren uneari dagokio. Brahmanismoa ariarrek India inbaditu zutenean ezarritako gizarte eta erlijio antolaketa da, eta kastetan dago oinarritua. VI. mendean bizi izan ziren Indiako lehenengo bi erlijio eraberritzaile nagusiak : Buda (K.a. 558-478) eta jina (K.a. 540-468). Orduan hasi zen aro honetako bigarren aldia, aldi historikoa deritzana. Bai budismoak bai jainismoak eragin handia izan zuten Indiako zibilizazioan eta artean.\nK.a. 322an Maurya dinastiaren lehenengo errege Chandragupta (322-289 bitartean errege) Indiako inperioa fundatu zuen eta merkataritza harremanak izan zituen Pertsiako eta Greziako merkatari eta eskulangileekin. Hauetako asko inperioaren hiriburu Pataliputran (Patna, gaur egun) finkatu ziren.\nAsoka enperadoreak (K.a. 264-226) budismoa bultzatu zuen eta era horretan Maurya dinastiaren ospea handitu zuen. Enperadore hau budista sutsua izan zen, inperioan zehar sakabanatuta zeuden haitzei eta zutabeei buruzko ediktuetan agerian utzi bezala.\nEstupak dira aldi horretako eraikuntza budista ohikoenak, Indiako arkitekturako lehenengo harrizko eraikuntzak, gotorrak, esfera erdi baten formakoak, eta hilobi tumulu zaharren irudira eginak, nonbait. Estupak zirkulu formako oinarria du, eta esfera erdi baten itxurako kupula trinkoa gainean, unibertsoaren sinbolo gisa. Kupulan begiratoki bat izaten da baranda txiki batez inguratua. Erdian masta dago, hainbat diskorekin, zeinak handitik txikira eta zeharretara dauden jarriak, eguzkitako sakratu baten gisa. Eraikuntza osoa balustra sail batez inguratua dago, eta sarrera gisako lau atondo izaten dira behe erliebe aberatsez apainduak .\nEstupa hilobi monumentua eta erromesaldi lekua da, erlikia budistaren bat -santuren baten errautsak edo gauza sakraturen bat- lurperatutako tokia. Erromesa ekialdetik gerturatuko da estupara eta ezkerretik eskuinera inguratuko du, izarrek zerua inguratzen duten norabide berean alegia, monumentua eskuinaldean duela. Estupa zaharrak oso aldatuak daude egun, hainbat aldiz berritu eta osatu baitira.\nK.a. 185. urtean Maurya dinastiaren azken erregea hil zuten, eta hainbat zatitan banatu zen inperioa. K.a. I. mendeko arkitektura eta eskultura inperioa zatitu ondoren eskualde bakoitzean sortu ziren joeren emaitza dira. Teknikak hobera egin zuen eta adreilu gordinaren erabilera zabaldu zen. Behe erliebeak egin ziren estupetako sarrera atondoak apaintzeko.\nK.a. II. mendean, estupez gainera, beste erlijio eraikuntza batzuk egiten hasi ziren, harkaitzean zulatuak. Bi eratako eraikuntzak ziren : \"catiya\" edo santutegiak, eta \"uitara\" edo monasterioak. Puntu erdiko arkua edo ferra arkua zuten sarrera gisa, eta zutabe ilarak barruan, benetako eraikuntzak antzeratuz. Haitzetako arte horretako eraikuntza garrantzitsuenak Bhajako santutegiak dira (Maharashtra), K.a. II. mendekoak.\nAro Klasikoa.\nIndiako zibilizazioa IV. eta V. mendeetan iritsi zen goren unera. Bake eta oparotasun aldi hau Gupta dinastiarekin hasi zen.\nChandragupta I.ak (320-335) sortu zuen dinastia, eta Magadha (Ganges) eta Ganhdhara (Indus) eskualdeak bateratu zituen. Gupta enperadoreak budistak ziren, liberalak eta toleranteak erlijio higikundeekin, eta mezenas handiak literatura eta arte kontuetan. Aldi horretan landu zen arteari Gupta artea edo arte klasikoa esaten zaio, erreferentzia eta eredu izan baitzen hurrengo estiloentzat. Gupta artean iritsi zuen gorena arte budistak, baina artelan budistez gainera lan hinduistak ere egin ziren, eta garrantzi handikoak gainera.\nAldi klasikoan balaustrada galdu zuten estupek. Kupula eta oinarria danbor batean txertatu ziren eta danborraren barruan hilobiak jarri ziren, Budaren estatuez apainduak. Eraikuntza goratasunean handitu zen eta itxura gotorragoa hartu zuen.\nArkitektura hinduistak ez zuen estuparik egin, oin karratuko santutegiak baizik, zutabedun atondo batekin. Santutegiari erlaitzak erantsi zitzaizkion bata bestearen gainean, eta piramide mailakatu baten itxura hartu zuen. Santutegiak, barrutik, ganga poligonala izaten zuen oin karratukoa bazen eta kanoi ganga, berriz, angelu-zuzena bazen. Santutegi mota horrek eragin handia izan zuen Asiako hego-ekialdeko arkitekturan, eta tokian tokiko interpretazio artistiko eta erlijiosoen araberako aldaerak egin ziren.\nAjantako haitzuloak (Maharashtra), 1819an aurkituak, Gupta artearen haizpeko santutegi garrantzitsuenak dira. Hogeita hamar haitzulo dira, haitzartean bata bestearen ondotik eginak. Santutegi monasterio hau, aipagarria arkitektura eta eskultura lanengatik, margolanez apaindua dago, lehenengo aldiz Indiako artean. Ajantako monasterio budistako haitzulo horiek zulatzen K.a. II. mendean hasi ziren, budismoaren goraldian, eta K.o. VII.. endean bukatu zuten, Indiako budismoaren beheraldian. Haitzuloak leku bakartu eta babestu batean daude, haina merkataritza bideekin lotuak aldi berean, erromesei irispidea errazteko. Ajantako monje komunitatea aberastu egin zen oparien bidez, eta maileguak ematen zituen gizarte moduko bat bihurtu zen, harik eta, budismoaren gainbeheraren ondorioz, VIII. mendean erabat desagertu zen arte.\nAjantako horma lanetan, margotzen hasi aurretik lur burdintsu, gorotz, lasto eta animalia ilez egindako ore batez estaltzen zen horma. Orearen gainean erretxina eta argizarizko geruza bat zabaltzen zen gero, eta igeltsu eta karezko beste geruza mehe bat ondoren. Behin margoaren euskarria prestatuz gero, puntzoi baten bidez marrazkiaren zirriborroa irartzen zen, irudien ertzak beltzez edo gorriz margotzen ziren, eta formak kolorez betetzen. Bukatzeko, elefante letagin batez leuntzen zen margolana.\nAjantako margolanetan, irudiek ez dute itzalik, kolore lauak erabiltzen dira, eta marra gorriez adierazten da bolumena. Edozein gainaldetan margotzen zen, hormetan ez ezik sabaietan eta euskarrietan ere, baina kontakizunaren hari nagusia hormetan adierazten zen. Kontakizuneko irudiek, baina, bat egiten dute zokalokoekin eta sabaikoekin, ikuslea erabat inguratuz eta harrapatuz. Buda izaten zen gai nagusia, baina Guptaren gorteari buruzko irudiak ere azaltzen dira. Budismo dekadentea zen garai hartakoa. Budismoaren lehenengo garaietako aszetismoa alde batera utzita, estetika eta sentsualtasuna ziren nagusi.\nErdi Aroa.\nV. mendearen bukaeran Gupta dinastia hunoen mendean erori zen, eta erregeak beren erreinu basailuetan babestu ziren, Indiako hegoaldean eta sortaldean : Ajanta eta Bengala erreinuetan.\nIparraldeko printze gobernariak elkarren kontra borrokan hasi ziren inperioaren nagusitasuna eta batasuna lortzearren. VIII. mendearen bukaeran lau erreinu eratu ziren, zein baino zein ahaltsuago : Orissa, Bundelkhand, Rajputana eta Gujarat. Handik aurrera egoera baretzen hasi zen eta arte estilo bereziak sortu ziren iparraldeko eskualdeetan . Gero, X. mendean musulmanek Punjab eta Gujarat konkistatu zituzten eta Lahoreko sultanerria fundatu zuten. Bien bitartean, hegoaldean, bakean egon ziren, inbasio horietatik urrun, harik eta bi mende geroago musulmanak Ganges eta Indus osoan zehar zabaldu ziren arte, Delhiko sultanerriaren barruan.\nAldi horretan tenplu eta jauregi handiak eraikiarazi zituzten bertako dinastiek : Khajurahoko santutegia, Chandela dinastiako erregeek X. mendean eraikiarazia, eta Vimanako jauregia, Cola dinastiako erregeek XI. mendean eraikiarazia.\nErdi Aroan santutegiak haitzean zulatzeari utzi zioten, eta harriz eta adreiluz egiten hasi ziren. Tenpluak ere konplexuagoak egin zituzten, santutegi edo \"cella\"ren aurretik pabilioia, atartea eta zutabeekiko aretoa edo \"mandapa\" zituztela. Tenpluaren gune nagusia osatzen zuten gela horien inguruan beste zenbait eraikin edo gela izaten ziren, tenpluko zerbitzarientzat eta bisitarientzat. Bigarren mailako eraikin horiek lau angeluko esparru zentrokideetan biltzen ziren tenpluko gune nagusiaren inguruan. Zenbait santutegitan gisa horretako bost esparru zentrokide ere eraiki ziren gune nagusiaren inguruan.\nOinaren eta aurretiko bistaren arabera bi motako tenpluak bereiz daitezke : \"Vimana\" eta \"Shikara\". Vimana tenpluak oin angelu-zuzena du, eta zutabeekiko aretoa, atartea eta pabilioia, santutegi nagusiaren aurretik. Hainbat mailatan banatutako piramide itxurako estalkia du, erliebeez betea, apaingarri gisa. Shikara tenpluak, herriz, gune nagusiaz gainera, zutabeekiko areto bat du, eta atarteak eta pabilioiak aurrealdean eta alboetan, gune nagusiari erantsita, gurutze formako oina eratuz. Gela gehiago dituenean poligono edo izar formako oina izan dezake. Ojiba itxurako estalkia du. Bi tenplu mota horiek oinean eta albotiko bistan ez ezik, desberdinak dira sinbolismoan ere. Vimanak mendi sakratua sinbolizatzen du, jainkoaren bizilekua ; Shikarak, berriz, gorputz kosmikoa eta jainkozkoa.\nIndiako tenplu multzo inportanteena Erdi Aroan eraiki zen Khajuraho hirian, Indiaren erdialdean (Madhya Pradesh). Chandela dinastiaren hiriburua izan zen Khajuraho. Guztira laurogeita bost tenplu daude, Shiva, Vishnu, Brahma eta santu jainistei eskainiak. 925an eraiki zen lehenengo tenplua, Vishnuri eskainia, eta mende bat geroago bukatu zen azkena.\nTenpluak bi taldetan bereiz daitezke. Mendebaldeko taldean \"Shikara\" motako tenplu handienak eta ederrenak daude. Horien arteko Karzdariya Mabadeu da nagusia, Shivari eskainia. Ojiba formako estalkia du, eta 31 metroko garaiera. Aberaski apaindua dago Chandela estiloko eskultura hoberenekin. Vimana motako lehenengo tenpluak ez ziren oso handiak eta estalkiek, piramide formakoak, hiru maila zituzten gehienez. Eraikuntzok, baina, barrokismora jo zuten, apaingarriez hornitu eta teilatu garaiagoez estalirik. Tanjoreko Vimana tenpluak, adibidez, zeina XI. mendearen hasi baitzen, bi solairuko gorputz angelu-zuzena du, eta piramide formako eta hamahiru mailako teilatu garaia. Piramide itxurako teilatu hori, mendi sakratuaren sinboloa, \"gopura\" edo esparru sakratuetako ate handiak estaltzeko ere erabili zen. \"Gopura\" horietan piramide egitura lurretik gertuago hasten da eta askoz zutagoa izaten da.\nErdi Aroan tenpluen apaingarri erabili zen eskultura. Gizakien irudi biluziak egin ziren batez ere, eta gaia erotikoa izaten zen. Paisaia, herriz, gutxitan eta estilizaturik irudikatu zen, gizaki irudien errealismoari kontrajarriz . Gai erotikoak, hainbat eta hainbat aldiz irudikatua agertzen delarik erliebeetan, konnotazio erlijiosoak ditu Indian. Sexu harremana sorkuntza da, jainkoaren ekintza, beraz. Badira, baita ere, brontzezko estatua txikiak, argizari galduaren metodoaz eginak. Estatuok jainkoak irudikatzen dituzte gehienetan, eta animaliak, hodeiak edo beste atributu batzuk izaten dituzte irudi nagusiaren inguruan.\nErdi Aroko fresko apaingarrietatik oso gutxi gorde dira, eta egoera txarrean, gainera. Dekkango eskualdean daude gehienak. Ajantako pinturen aldean, kolore gutxiago erabiliz eginak daude eta gai herrikoiak azaltzen dituzte, paisaia eta jauregien marrazkirik gabe.\nMusulman eragina.\nMusulmanek Delhi hartu zutenean (1192) atal berri bat hasi zen Indiako eta indiar artearen historian, musulmanen mendean. Musulmanek hinduismoaren kontrako jarrera hartu zuten adierazpen plastikoari dagokionez. Meskitetan ez dago elementu esoterikorik, baina, hori bai, Mekarantz begira egon behar dute nahitaez.\nLehenengo meskiten oina Medinako profetaren lehenengo etxebizitzaren arabera egina zen. Egiturak, baina, Siriako eta Bizantzioko elizetan oinarritzen ziren, tronpek eutsitako arkuak eta kupulak zituztela. Meskitaren eraikuntza nagusiaren albo banatan dorreak zeuden, eta inguruan patio karratu zabal bat zutabekiko galeria batekin. Esparrura ate handi batetik sartzen zen.\nMusulmanek lurraldeak hartu ahala tenplu hinduistak suntsitu zituzten, baina, aldi berean, material horiek erabili zituzten meskita berriak eraikitzeko, gizaki eta jainko irudi apaingarriak mailukatu ondoren. Gero, musulmanen aginpidea finkatu zenean, material berriak erabili zituzten, baina arkitektura jainista edo hinduaren zatiak ere baliatu zituzten, zutabeak eta sabaiak batez ere.\nArte hinduistak ez bezala, Indiako arte musulmanak garrantzi handia eman zion hilak gurtzeko arteari. Askotan santu baten hilobia izaten da tenplu multzo baten erdigunea. Errege edo agintari baten mausoleoa meskitarik ospetsuena baino garrantzitsuagoa izan daiteke. Delhiko sultanerriak aginpidea galdurik, Jaunpur, Gujarat, Malva eta Bengalako erreinu independenteak eratu ondoren, lau estilo desberdin sortu ziren, arte musulmanaren eta hinduaren sintesi gisa.\nMogolek India konkistatu zutenean, elementu musulmanak nagusitu ziren hinduen gainetik, baina, hala ere, arte hinduak eragina izaten jarraitu zuen, baita estilo mogolean ere, XVI eta XIX. mendeen bitartean.\nEstilo inperial mogola.\nAkbar enperadore mogolak (1556-1605) Indiako inperioaren iparraldea atzera batzea lortu zuen. Errege tolerantea zen, eta erlijio guztietako artistez inguratu zen. Eklektizismo hori nabarmena da bere erreinaldian eginarazi zituzten eraikuntzetan. 1569 eta 1585 bitartean jauregi bat eraikiarazi zuen inperioko hiriburuaren ondoan, Fatepur Sikri-n. Jauregiko arkitekturan bi tradizioak nahasten dira : musulmana (arkuak, gangak eta patio zabalak), batetik, eta hindua (harri leuneko habeak, apaindurazko eskultura ugari eta sendotasuna), bestetik. Terraza asko egoteak eta parapetoek eta erlaitzek murruetan egiten duten itzalak horizontaltasun sentipena sortzen dute Fatepur Sikriko eraikuntzetan. Akbar-eko jauregiak Pertsiakoen antolaketa bera du, baina kanpoaldeko harri masa gorriak gotorleku itxura ematen dio.\nArte mogolaren monumentu aipagarriena Taj Mahal da. Hileta monumentu ikusgarria da. Shah Jahan enperadoreak (1627- 1658) eraikiarazi zuen Agra hiriaren kanpoaldean, bere emazte Murotaz Makalen gorpua gordetzeko, hamabosgarren semeaz erditzean hil baitzen. Arte mogolarena ez ezik Sortalde osoko monumentu aipagarrienetakoa da Taj Mahal. Eraikuntzaren fatxadak arku zorrotzeko leihoak ditu, eta erraboil baten itxurako kupula handi bat estalki gisa. Kupula handien albo banatan beste bi daude, txikiagoak. Multzo osoa inguratzen duen laukiaren kantoietan zilindro itxurako lau dorre mehe daude, kanpoaldera pixka bat makurtuak, lurrikararen batek eraitsiz gero, ez daitezen erori eraikuntza nagusiaren gainean. Eraikuntza marmol zuriz egina dago eta lore marrazkiez apaindua, simetria, ordena eta zorroztasun ikaragarriaz.\nEnperadore horrek berak Delhin ezarri zuen gero bere inperioaren hiriburua.\n1638an Delhi osatzen dute zortzi hirietako zazpigarrena eraikitzen hasi zen : Shahjahanabad. Hiriak hareharri gorrizko harresi bat du inguruan eta hiribide zabal bat alderik alde. Lekurik altuenean meskita handi bat eraikiarazi zuen eta geroago Gotorleku. Gorria, luxuzko jauregi bat hareharri gorrizko harresiez inguratua, enperadorearen bizileku eta altxor inperialaren gordeleku. Harresiez barne marmol zurizko pabilioiak zeuden gorteko zeremoniak ospatzeko. Jauregi hartan bizi izan ziren enperadore mogolak ingelesek Delhi hartu zuten arte (1858).\nMogolen garaiko pintura Pertsiako eta Indiako pinturaren sintesi bat da. Akbar enperadoreak pintore maisuak ekarrarazi zituen Pertsiatik haren lantegian egitandien eskuizkribuak irudiztatzen ziharduten pintore hinduen irakasle izan zitezen. Miniaturak kolore bizi-bizikoak ziren, eta gorteko eszenak irudikatzen zituzten, jauregietan edota paisaia idealizatuetan kokatuak. Beste eskolak ere sortu ziren, baina lantegietan inperialetan egiten zenaren eraginpean egon ziren denak."}
{"id": "375527", "revid": "201", "url": "https://eu.wikipedia.org/wiki?curid=375527", "title": "Ajanta", "text": ""}
{"id": "375528", "revid": "71145", "url": "https://eu.wikipedia.org/wiki?curid=375528", "title": "Raimundo Sarriegiren plaza", "text": "Raimundo Sarriegiren plaza Gipuzkoako Donostia hiribururan dagoen plaza bat da, hain zuzen ere Donostiako Parte Zaharrean dago. Plaza honen ekialdean, Bretxa azoka nahiz Bretxako merkatua daude. Bertan, Raimundo Sarriegi bera eta Donostiako danborradaren omenezko estatua edo monumentu bat dago. Plaza honek historikoki izen desberdinak izan ditu: Pikuondokoa, Lopetedi, Atotxa, Eskolen Plaza... Azken hau ofizilena izan zen Sarriegi izena hartu arte.\nHistoria.\n1813ko sutearen ondoren enpresari batek plaza honetan ostatu bat eraiki zuen. Gurdiak eta zaldiak hobeto mugitzeko plaza ireki txiki bat uztea eskatu zuen eta hori gaur egungo Sarriegi plazaren jatorria da. Geroago plaza honetan Donostiako alondegia eta eskolak zeuden. 1933an Raimundo Sarriegiri eskaini zitzaion plaza. 1950an Alondiga bota zen gaur egungo plaza sortzeko. 1964an musikariari eskainitako bustoa jarri zen eta 1970an danborraria. Plaza antolaketa desberdinak ezagutu ditu eta orain urte batzuk aipatutako bi monumentu horiek Narrika kalea aldean zeuden.\nLeku interesgarriak.\nRaimundo Sarriegiren plazaren inguruan honako eraikin eta leku interesgarri hauek daude:"}
{"id": "375536", "revid": "1545", "url": "https://eu.wikipedia.org/wiki?curid=375536", "title": "Rajputana", "text": ""}
{"id": "375537", "revid": "15795", "url": "https://eu.wikipedia.org/wiki?curid=375537", "title": "Irartze", "text": ""}
{"id": "375538", "revid": "201", "url": "https://eu.wikipedia.org/wiki?curid=375538", "title": "Angelu-zuzen", "text": ""}
{"id": "375539", "revid": "119347", "url": "https://eu.wikipedia.org/wiki?curid=375539", "title": "Solferino", "text": "Solferino Italia iparraldeko Mantuako probintzian (Lonbardia) dagoen udalerria da. 2016n 2.642 biztanle zituen. Bertan, 1859ko ekainaren 24an, izen bereko gudua gertatu zelako da, batez ere, ezaguna.\nMugakideak.\nSolferinok honako udalerri hauekin egiten du muga:"}
{"id": "375543", "revid": "336", "url": "https://eu.wikipedia.org/wiki?curid=375543", "title": "Morgana", "text": "Morgana edo Morgana aztia (, ahoskatua) mitologia zeltako pertsonaia da, Arturo erregearen ahizpa, Modreden ama eta Merlinen ikaslea edo jarraitzailea.\nAvalon uharteko erregina da. Morganak sendatzeko eta itxuraz aldatzeko boterea dauka.\nGaur egun, bere ospea handiagotua ikusi da film batzuengatik, adibidez: Excalibur edo Merlin sailagatik. Bere ospearen beste arrazoi bat \"The Mists of Avalon\" nobela da."}
{"id": "375552", "revid": "15795", "url": "https://eu.wikipedia.org/wiki?curid=375552", "title": "Neardenthal", "text": ""}
{"id": "375553", "revid": "15795", "url": "https://eu.wikipedia.org/wiki?curid=375553", "title": "Neardental", "text": ""}
{"id": "375554", "revid": "13403", "url": "https://eu.wikipedia.org/wiki?curid=375554", "title": "Gaztelubide", "text": ""}
{"id": "375556", "revid": "56334", "url": "https://eu.wikipedia.org/wiki?curid=375556", "title": "Gaztelubide elkartea", "text": "Gaztelubide elkartea Gipuzkoako Donostia hiriburuko elkarte gastronomiko bat da, hain zuzen ere Donostiako Parte Zaharrean dago, Santa Maria basilikaren alboan.\n1934ko urtarrilaren 19an sortua izan zen. Parte Zaharreko Abuztuaren 31 kalean dagoen Gaztelupe elkartetik sortutako banantze batetik sortua da.\nElkarte honetako danborradak du, tradizioz, San Sebastian eguna hasten den unean Konstituzio plazan jotzeko ardura, Donostiako bandera igotzeaz batera. Hori da egun horri hasiera ematen dion ekitaldi hunkigarria."}
{"id": "375559", "revid": "17", "url": "https://eu.wikipedia.org/wiki?curid=375559", "title": "Zeru Horiek", "text": ""}
{"id": "375565", "revid": "1545", "url": "https://eu.wikipedia.org/wiki?curid=375565", "title": "Modred", "text": ""}
{"id": "375566", "revid": "56334", "url": "https://eu.wikipedia.org/wiki?curid=375566", "title": "FIFA Urrezko Baloia", "text": "FIFA Urrezko Baloia FIFAk 2010ko uztailaren 5ean eraturiko saria da, urteko futbol jokalari eta entrenatzaile onenei ematen diena. Aurretik zeuden \"France Football\" aldizkariak ematen zuen Urrezko Baloiak eta FIFAk ematen zuen Urteko Munduko Futbolariaren Sariak bat egin zuten, futbol sari berri hau sortzeko. 2016an ordea berriz ere banatu egin ziren eta sei urte iraun du sari honek. Jokalariez gain, entrenatzailerik onenek ere jasotzen dute saria, hala gizonezkoetan nola emakumezkoetan. 2016tik aurrera The Best FIFA Saria banatzen hasi zen.\nGizonezko jokalariei dagokionez, lehenengo hiru ekitaldiak Lionel Messi argentinar futbolariak irabazi zituen, eta hurrengo biak Cristiano Ronaldo portugaldarrak. Seigarrena berriz ere Messik irabazi du. Orain arteko irabazle guztiek Espainiako Ligan jokatzen dute, bai eta lehen hiru ekitaldietan saria jaso duten entrenatzaileek ere. Lehenengo ekitaldian, gainera, hiru finalistak FC Bartzelonakoak ziren.\nGizonezko jokalari onena.\nGaraipenak.\nJokalarika:\nHerrialdeka:\nTaldeka:\nGizonezko entrenatzaile onena.\nGaraipenak.\nEntrenatzaileak\nHerrialdea zehaztuta\nTaldea zehaztuta\nEmakumezkoen sailkapenak.\nEmakumezkoen kasuan selekzio nazionalak hartzen dira kontutan.\nEmakumezko jokalari onena.\nUrte bakoitzeko lehen hirurak\nGaraipenak\nEmakumezkoen futboleko entrenatzaile onena.\nUrte bakoitzeko lehen hirurak\nGaraipenak\nUrrezko baloiak guztira.\n1956an Urrezko Baloia sortu zenetik gaur egun arte izan diren jokalari sarituenak honako hauek dira:"}
{"id": "375567", "revid": "10891", "url": "https://eu.wikipedia.org/wiki?curid=375567", "title": "Valentin Salhakoa", "text": "Valentin Salhakoa (Bardoze, 1758ko urtarrilaren 13a - Donapaleu, 1841eko apirilaren 14a) lapurtar itsasontzi kapitaina eta sail jenerala izan zen. Frantziako Itsas Armadan aritu zen. Jer\u00f4me Bonaparterekin batera, Westfaliara joan zen, non jeneral eta gerra ministro izendatu zuten. 1807an Ohorezko Legioa lortu zuen."}
{"id": "375568", "revid": "1545", "url": "https://eu.wikipedia.org/wiki?curid=375568", "title": "Ekron", "text": "Ekron (hebreeraz: \u05e2\u05b6\u05e7\u05b0\u05e8\u05d5\u05b9\u05df, ) filistarren pentapolisko bost hirietako bat izan zen, hego-mendebaldeko Kanaanen zegoena.\nAdituen arabera, egungo Tel Miqne herrian zegoen, Jerusalemdik mendebalderantz 35 kilometrotara eta antzinako Gathetik iparralderantz 18 kilometrotara dagoena. Hala ere, badaude Aqirren, Qatran, Zikrinen edo Caesarea Maritiman zegoela esaten dutenak."}
{"id": "375569", "revid": "1545", "url": "https://eu.wikipedia.org/wiki?curid=375569", "title": "Velia", "text": ""}
{"id": "375570", "revid": "1987", "url": "https://eu.wikipedia.org/wiki?curid=375570", "title": "Altzairua", "text": ""}
{"id": "375571", "revid": "1987", "url": "https://eu.wikipedia.org/wiki?curid=375571", "title": "Hormigoia", "text": ""}
{"id": "375572", "revid": "336", "url": "https://eu.wikipedia.org/wiki?curid=375572", "title": "Elide", "text": "Elide (; , dorieraz: \u0386\u03bb\u03b9\u03c2 \"\u00c3lis\") Peloponeson zegoen polis eta inguruko eskualdea izan zen, Arkadiaren mendebaldean zegoena. Peneo ibaiaren ezkerraldean zegoen. Elideko akropolisek grezieraz \"Kalokaspoi\" zuen izena eta veneziarrek Belvedere izena eman zioten. Egungo Paleopolis da.\nDoriarren eskualdea inbaditu zutenean, Elide Oxilo eta bere etoliarren eskuetan geratu zen. Hauek Kaloskopi izeneko akropolisetan bere egoitza ezarri zuten eta baita hiria gotortu ere."}
{"id": "375573", "revid": "1545", "url": "https://eu.wikipedia.org/wiki?curid=375573", "title": "Elis", "text": ""}
{"id": "375574", "revid": "56334", "url": "https://eu.wikipedia.org/wiki?curid=375574", "title": "Emaus", "text": "Emaus (antzinako grezieraz: \u1f18\u03bc\u03bc\u03b1\u03bf\u03cd\u03c2; latinez: \"Emmaus\"; hebreeraz: \u05d7\u05de\u05ea, \"Hammat\", \"iturburu epel\"; arabieraz: \u0639\u0650\u0645\u0648\u0627\u0633, \"Imwas\") egungo Jerusalemdik 11 kilometrotara iparralderantz zegoen antzinako herrixka da. Bere kokapen zehatza ezezaguna da. San Lukasen arabera, bertan Kristo bere bi ikasleren aurrean azaldu zen berpiztu zen egunean."}
{"id": "375575", "revid": "59723", "url": "https://eu.wikipedia.org/wiki?curid=375575", "title": "Epidauro", "text": "Epidauro (grezieraz: \u0395\u03c0\u03af\u03b4\u03b1\u03c5\u03c1\u03bf\u03c2, \"Epidavros\") Peloponeson zegoen polis txikia izan zen, Argolidan. Asklepiosen tenpluarengatik eta antzokiarengatik (antzinatekoen artean ondoen gorde dena) ospetsua da.\nEgun, bi herrik \"Epidavros\" (\u0395\u03c0\u03af\u03b4\u03b1\u03c5\u03c1\u03bf\u03c2) izena dute: Palaia Epidavrosek eta Nea Epidavrosek. 2010ean biak batu eta Epidavros udalerria sortu zuten."}
{"id": "375577", "revid": "1545", "url": "https://eu.wikipedia.org/wiki?curid=375577", "title": "Valentin Salha", "text": ""}
{"id": "375578", "revid": "448", "url": "https://eu.wikipedia.org/wiki?curid=375578", "title": "Baskoitze berantiarra", "text": ""}
{"id": "375579", "revid": "133963", "url": "https://eu.wikipedia.org/wiki?curid=375579", "title": "Coritiba Foot Ball Club", "text": "Coritiba Foot Ball Club Brasilgo futbol taldea da, Curitiba hirian egoitza daukana. 1909an sortua, egun Brasileir\u00e3o txapelketan dabil.\nErrekorren Guinness Liburuan agertzen da 2011 urtean 24 garaipen jarraian eskuratzeagatik."}
{"id": "375580", "revid": "336", "url": "https://eu.wikipedia.org/wiki?curid=375580", "title": "Landa grabaketa", "text": "Landa grabaketa (ingelesez \"field recording\") grabaketa estudiotik at egindako audio grabaketa da.\nLanda grabaketen artean, naturako soinuen landa grabaketa dago, \"fonografia\" izenaz ere ezaguna (fotografiarekin dituen antzekotasunak agerian uzteko erabiltzen den terminoa), kanpoan egindako ikerketa lanei lotutako dokumentazio gisara, edo zinemarako soinu bilketa lan gisara onartu izan da. Denborarekin eta bereziki kalitate handiko grabaketa ekipamendu eramangarriak eskuragarriago edukitzerakoan, arte praktika bihurtu da. Landa grabaketako musikariei agertokitik kanpo egindako grabaketak izendatzeko ere erabiltzen da.\nTeknikak.\nLanda grabaketak egiteak gure inguruneko hots konplexuak edo entzungaitzak jasotzea suposatzen du askotan. Arrazoi horregatik grabaketa hauek egiten dituzten teknikari edo artistek beraien ekipamendua muturrera eraman ohi izaten dute, egoera zailenak ere grabatuz, eta erabilera hauei esker, gaur egun soinua grabatzeko teknologia oso aurreratua topa dezakegu merkatuan.\nAurrerapen hauekin batera, soinuak grabatzeko teknikak ere asko ugaritu dira, mikrofonoen kokapen eta konbinazio tekniketatik hasi eta gure belarriak entzuten ez dituzten soinuak jasotzeko moduetaraino. Horren adibide dira bibrazioak jasotzeko mikrofonoak (kontaktuzko mikrofono bezala ezagunak), urazpiko soinuak grabatzekoak (hidrofonoak), maiztasun oso altuko (ultrasoinuak) edo oso baxuko soinuak (infrasoinuak) entzunarazteko gailuak, eremu elektromagnetikoak entzuteko sentsoreak...\nIkerketa.\nEtnomusikologia.\nJatorrian, ahozko tradizioak eta adierazpideak, nahi etnomusikologia egitasmoak dokumentatzeko eta biltzeko moduari deitu zitzaion landa grabaketa.\nBioakustika.\nBioakustikaren eta biomusikologiaren alorretan lan-tresna garrantzitsua da, bereziki txori kantuen ikerketan. Dokumentazio sistema hauen bidez, animali espezie desberdinen komunikazio eta ahoskatze sistemak aztertu eta konpara daitezke.\nArtea.\nMusika.\nMusika konkretua, musika esperimentala eta orokorrean abangoardismoko musika praktiketan erabili izan dira landa grabaketak. 1940ko hamarkadan Pierre Schaeffer konposatzaileak bere konposizioetan estudiotik kanpo eta musika-tresnak ez ziren beste iturriek sortutako soinuak txertatu zituenean, soinu mota hauei marko berri bat ezarri zien. Hamarkada batzuk beranduago R. Murray Schafer kanadar musikagileak ekologia akustikoa eta soinu-paisaia kontzeptuak asmatzerakoan balio berriak gehitu zizkion landa grabaketak egiteko praktikari. Gaur egun, musika esperimentalen munduan, ia musika estilo jakin bat bihurtu da, baita zinemarako edo bideo-jokoetarako soinuak biltzeko teknika ere.\nIrrati dokumentaria.\nIrratirako dokumentaria generoak landa grabaketak erabiltzen ditu elementu dramatiko eta narratzaile gisara. Batzuetan soilik soinu efektu gisara eta bestetan elementu narratibo nagusi gisara."}
{"id": "375581", "revid": "119347", "url": "https://eu.wikipedia.org/wiki?curid=375581", "title": "Lincoln (2012ko filma)", "text": "Lincoln 2012ko Steven Spielberg estatubatuar zinema zuzendariak zuzendutako film bat da. Bertan AEBko hamaseigarren presidentea izan zen Abraham Lincolnen bizitzako azken hilabeteak islatzen dira.\nFilma honetan honako aktore hauek antzeztu zuten: Daniel Day-Lewis, Sally Field, David Strathairn, Joseph Gordon-Levitt, James Spader, Hal Holbrook eta Tommy Lee Jones.\nArgumentua.\n1865, Ameriketako Estatu Batuetako Gerra Zibila amaitzeko hilabete eskas falta dela, Batasuneko Abraham Lincoln presindentak herrialde hartan esklabotza ezeztatuko duen Ameriketako Estatu Batuetako Konstituzioaren Hamairugarren Zuzenketa Ameriketako Estatu Batuetako Ordezkarien Etxera eraman eta bertako ordezkariek onartu dezaten ahaleginetan dabil."}
{"id": "375584", "revid": "105290", "url": "https://eu.wikipedia.org/wiki?curid=375584", "title": "In Amenasko bahituen krisia", "text": "In Amenasko bahituen krisia 2013ko urtarrilean jihadista talde batek Aljeria ekialdeko In Amenas hiritik gertu dagoen gas-lantegi batean zeudenen aurkako erasoa eta bahiketa izan zen. Erasoa Mokhtar Belmokthar jihadistak zuzendu eta jatorri anitzeko 32 jihadistek osaturiko talde batek, AQMI erakundetik bereizia, burutu zuen eta Maliko gatazkan frantziar armadaren esku hartzearekin batera gertatu zen. Bahitzaileek Maliko esku hartze militarra bertan behera uztea eskatu zuten. Algeriako armadak bahitzaileen aurkako eraso zenbait buruturik, bahiketak amaiera odoltsua izan zuen: jihadistek 38 bahitu hil zituzten, horietarik gehienak atzerritar langileak, eta bahitzaileen artean 29 hilik eta 3 atxilotu suertatu ziren."}
{"id": "375585", "revid": "17", "url": "https://eu.wikipedia.org/wiki?curid=375585", "title": "Field recording", "text": ""}
{"id": "375587", "revid": "448", "url": "https://eu.wikipedia.org/wiki?curid=375587", "title": "In Amenaseko bahituen krisia", "text": ""}
{"id": "375590", "revid": "56334", "url": "https://eu.wikipedia.org/wiki?curid=375590", "title": "Mendialdeko klima", "text": "Mendialdeko klima (baita goimendietako klima edo klima alpinoa ere) eskualde menditsuetako klima mota da, zona klimatikoa edozein delarik ere. Mendiek aldaketa asko eragiten dituzte meteorologian eta baita klimen banaketa orokorrean ere. Mendien orientazioak, goratasunak, eguzkialdiak eta bolumenak ondorioak izaten dituzte eta ez dauden lekuan soilik: mendialde garaiak eta zabalak direnean, klima mota bereziak sortzen dira.\nK\u00f6ppen klima sailkapenean, mendialdeko klima \"E\" taldekoa da, klima polarrarekin batera, ez baitu hilabeterik bataz besteko tenperatura 10\u00a0\u00b0C baino handiagoa denik.\nEzaugarriak.\nZenbat eta garaiera handiagoa, orduan eta apalagoa izaten da eguratsaren presioa.\nEguratsaren masa txikitzeak eta presioa apaltzearen batetik, eta bestetik, eguratsaren osagai aldakorrak gutxitzearen ondorioz eguratsak eguzki energia gutxiago xurgatzen du eta lurrera iristen diren eguzki irraden intentsitatea handitzen da. Mendietako aireak bero gutxi atxikitzen du eta tenperatura apal mantentzen du; mendi hegaletan, aldiz, eguzki irradek zuzenean jotzen dutenean, egunez bero kontzentrazio handia izaten da eta horrek tenperatura garaiak eragiten ditu; gauez, alabaina, aire dentsitate apalak hotz handia dakar. Eguratsaren presioa asko jaisten denean, tenperaturak behera egiten du garaieran gora egin ahala. Hozte gradientea, gutxi gorabehera, gradu erdikoa izaten da ehun metroko desnibeleko; baina gradiente hori (magnitude baten aldaketa, noranzko jakin batean, gehienetan horizontalean edo bertikalean) lekuan lekuko baldintzen arabera aldatu egiten da eta baita urtaro batetik bestera ere. Ibarretan, askotan, tenperatura azpikozgoratzen da eta horrek, zenbaitetan, gradientearen banaketa normala nahastu eta aldarazi egiten du. Bestalde, zenbat eta garaiera handiagoa, orduan eta prezipitazio gehiago izaten da, behintzat maila batera arte.\nAire masak oztopo orografikoek behartuta igotzen direnean, hodei gehiago izaten da eta baita prezipitazioak ere (euria bezala elurra); hala ere, prezipitazio eta garaiera arteko harremana asko aldatzen da mendiak non dauden, haize nagusiei buruz zein orientazio duten edo mendiaren erliebearen beraren ezaugarrien arabera; hortaz, berezitasun asko dago kontuan hartu beharra.\nEskualde menditsu bateko klima (batez ere irrada zikloa, tenperatura erritmoa eta, bereziki, prezipitazioak) mendia dagoen latitudearen mende dago. Tropiko arteko eremuetan, haietan urte guztian tenperatura bertsua izaten baita (eguzki irradak zutak baitira lurrari buruz), tenperaturaren batez besteko balioek behera egiten dute zenbat eta gorago egon, eta horrek klimen mailaketa sortzen du, maila batetik besterako aldaketa nabarmena izaten dela. Hala, Andeetan adibidez, 500-1.000 metro bitarteko tarteari \"lur beroa\" esaten zaio, 1.000 eta 1.500-2.000 tarteari \"lur epela\", 3.000 metro bitarteari \"lur hotza\", gero \"paramoa\" eta \"puna\" daude, 4.500 metrotara artean, eta horren gainetik \"paraje elurtuak\".\nPrezipitazioei dagokienez, gorabehera handiak izaten dira mendialdeko klima mota batetik bestera; tropiko hezeetan, esaterako, prezipitazio asko izaten da. Tropiko horien ezaugarri plubiometriko bereziak eta garaiera direla eta, munduko euri erregistro ikusgarrienak jaso dira horietan; Hawaii uharteetan adibidez, urteko batez besteko euri kopurua mila milimetrotatik gorakoa da. Hala ere, gehieneko prezipitazio maila horiez gainera, tropikoko eta ekuatoreko toki garaietako hainbat mendi sistemetan prezipitazio mailak behera egiten du eta elkortasuna ere izan ohi da; Boliviako edo Peruko plataformetan adibidez, bostehun milimetrotara ez dira iristen, eta Kilimanjaro mendian, lau mila metroko garaieran, berrehun milimetroz azpitikoak izaten dituzte.\nGoi latitudeetan eta tartekoetan, aldiz, tropikoetan baino tenperatura aldaketa handiagoak izaten dira neguaren eta udaren artean; tenperatura aldaketa horiek kontinentearen barrualdean nabarmenagoak dira oraindik. Horrez gainera, eguzki izpien makurdura dela eta, tenperaturaren banaketa isurialdeen norabidearen mendekoa da, eta egutera eta laiotza bereizten dira. Ekialde-mendebal norabidea duten bailaretan, iparraldea hotzagoa eta hezeagoa da, eta neguan, astetan eguzki izpirik ez iristea gerta daiteke; horren ondorioz, tenperatura beheraldiak bizkorragoak izaten dira eguterako aldean itzalaldean baino, eta baita tenperatura oszilazioa ere. Mendialdean, bestalde, euri kopurua igo egiten da bi mila edo hiru mila metro arte, eta prezipitazio gehienak elurrezkoak izaten dira; dena dela, elur kopurua, behe latitudeetan gertatzen den bezala, haize epelen eraginaren araberakoa da. Mendikate gehienek isurialde bat hezea izaten dute eta bestea lehorra. Isurialde hezean, aurrealdeko prezipitazioek euri jasa handiak ekartzen dituzte; isurialde lehorra, aldiz, Foehn efektuaren eraginpean egoten da, eta oso euri gutxi egiten du. Erliebearen ardatza zenbat eta perpendikularragoa izan haize nagusien norabideari buruz, orduan eta handiagoa izango da alderdi hezearen eta lehorraren arteko aldea; hala gertatzen da, esate baterako, Txileko Andeetan mendebaleko haizeekiko.\nHorregatik guztiagatik, mendialdeetan klima desberdintasun handiak izaten dira.\nArgitu diren ezaugarri orokorrez gainera, beste hainbat ezaugarri direla eta (latitudea, itsasoa hurbil egon ala urrun egon, eguzkialdia, topografia, etab.), tokian tokiko klima bereziak sortzen dira."}
{"id": "375592", "revid": "512", "url": "https://eu.wikipedia.org/wiki?curid=375592", "title": "Abangoardismo", "text": "Abangoardismoa tradizioarekin haustura eta berrikuntza aldezten dituzten arte mugimenduen eta literarioen multzoa da. Abangoardismorako joera XX. mendearen hasieran garatu zen bereziki eta eskola bereizi zenbait bildu zituen, hala nola dadaismoa, surrealismoa, kubismoa eta futurismoa.\nTestuingurua.\nXX. mendeko hasieran aldaketa handiak eman ziren eta, horiekin lotuta, Abangoardismoa sortu zen. Zientzian errealitatearen kontzeptua aldatzen ari zen: esaterako Bergsonek denboraren subjektibitatea erakutsi zuen, Einsteinek Erlatibitatearen teoria aurkztu zuen, Mekanika kuantikoaren ideiak plazaratu ziren... Psikiatrian Freudek psikoanalisiaren teoria aurkeztu zuen. Teknologia berriek artearen errealitatea aldatu zuen bestetik: argazkilaritzak eta zinemak errealitatea erakusteko gaitasuna azaldu zuten, arte figuratiboaren oinarriak kuestionatuz. Halaber, kolonialismoak etnografia bildumak zabaldu zituen eta horri esker mendebaldean Afrikako, Ozeaniako eta Asiako zibilizazioen arteak ezagutu ziren. Faktore hauek guztiek artisten forma berrien bilaketa indartu zuten. Abangoardismo barruan mugimendu asko eman ziren.\nAbangoardismoaren adierazpenak.\nAbangoardismoaren barruan momentuero beste joerak joan ziren sortzen. Kasu gehienetan, aurrekoak zaharkitutzat emanez, proposamen berriak eta erradikalagoak plazaratu zituzten. Horien artean hauek aipa daitezke:"}
{"id": "375593", "revid": "6327", "url": "https://eu.wikipedia.org/wiki?curid=375593", "title": "Klima alpinoa", "text": ""}
{"id": "375594", "revid": "6327", "url": "https://eu.wikipedia.org/wiki?curid=375594", "title": "Klima alpino", "text": ""}
{"id": "375598", "revid": "688", "url": "https://eu.wikipedia.org/wiki?curid=375598", "title": "Elur-lehoinabar saria", "text": "Elur-lehoinabar saria () Sobiet Batasunean mendigoizale iaioei ematen zitzaien saria zen. Sari hau gaur-egun mantentzen da. Saria lortzeko Sobiet Batasuna osatzen zuten herrietako 7000m.-tako 5 gailurrak jo behar dituzte.\nTajikistango Pamir mendikatean 3 gailur daude, Ismail Samani mendia (Komunismo mendi ohia) 7495m, Korjenebskaia mendia 7105m eta Lenin mendia 7134m. Tajikstan, Kirgizstan eta Txinako mugan dagoen Tian Shan mendilerroan beste biak daude, Jengix Txokusu (Pobeda ohia) mendia 7439m eta Khan Tengri mendia 7010m.-takoa.\n2010 arte 567 mendizalek lortu dute garaikurra, 538 gizonezkok 29 emakumenzkok, 1981 urtetik aurrera.\n2004an Xabier Ormazabal urretxuarrak lortu zuen saria, lehenengo euskaldun eta bakarra horrelakorik eskuratzen."}
{"id": "375603", "revid": "688", "url": "https://eu.wikipedia.org/wiki?curid=375603", "title": "Eretria", "text": "Eretria (antzinako grezieraz: \u0395\u03c1\u03ad\u03c4\u03c1\u03b9\u03b1 \"Eretria\", \"arraunlarien hiria\") greziar polis izan zen, Kalkisetik hegoaldean, Eubea uhartearen mendebaldeko kostaldean zegoena. K.a. VI. eta V. mendeetan Eretria hiri inportantea izan zen nahiz eta denboraren poderioz botere galdu. Indusketa-lanek 1890eko hamarkadan eta 1964ra arte iraun zuten. Egun, 13.000 biztanle dituen izen bereko hiri moderno bat dago bertan."}
{"id": "375604", "revid": "336", "url": "https://eu.wikipedia.org/wiki?curid=375604", "title": "Eshnunna", "text": "Eshnunna Behe Mesopotamiako antzinako hiri sumertarra izan zen (gaur egun, Tell Asmar, Irak). Diyala ibaiaren haranean egon arren, ez zen inoiz Sumerreko hiri nagusienetariko bat izan. Bertoko jainko zaindaria Tishpak (Ti\u0161pak) izan zen."}
{"id": "375606", "revid": "105290", "url": "https://eu.wikipedia.org/wiki?curid=375606", "title": "Farsalia", "text": "Farsalia (; ) hegoaldeko Tesalian dagoen hiria da. Eskualdeko hiri nagusienetariko bat da eta bere \"halva\" ospetsua da. Antzinatean bertan polis famatu bat zegoen. Bertan garaitu zituen Zesarrek Ponpeio eta senatuaren gudarostea K.a. 48. urtean, eta Erromako nagusi bihurtu zen garaipen haren ondoren."}
{"id": "375607", "revid": "1545", "url": "https://eu.wikipedia.org/wiki?curid=375607", "title": "Farsala", "text": ""}
{"id": "375608", "revid": "105290", "url": "https://eu.wikipedia.org/wiki?curid=375608", "title": "Umm Qais", "text": "Umm Qais (arabieraz: \u0623\u0645 \u0642\u064a\u0633, \"Umm Qays\") iparraldeko Jordaniako udalerria da, non antzinako Gadara zegoen. Jordania, Israel eta Siria arteko mugan kokaturik, Galileako itsasoa, Golan muinoak eta Yarmuk ibaiaren haitza ditu inguruan. Umm Qais Irbid gobernazioan dago.\nGadara (hebreeraz: \u05d2\u05d3\u05e8\u05d4, \"gad\u00b4a-ra\" edo \u05d2\u05d3\u05e8, \"ga-der\"; antzinako grezieraz: \u0393\u03ac\u03b4\u03b1\u03c1\u03b1, \"G\u00e1dara\") izeneko herri helenistiko-erromatarrak batzutan Antiokia, Antiokia Semiramis (antzinako grezieraz: \u1f08\u03bd\u03c4\u03b9\u03cc\u03c7\u03b5\u03b9\u03b1 \u03a3\u03b5\u03bc\u03af\u03c1\u03b1\u03bc\u03b9\u03c2) edo Seleuzia izan zuen izena."}
{"id": "375609", "revid": "1545", "url": "https://eu.wikipedia.org/wiki?curid=375609", "title": "Gadara", "text": ""}
{"id": "375610", "revid": "105290", "url": "https://eu.wikipedia.org/wiki?curid=375610", "title": "Gergovia", "text": "Gergovia (; ) antzinako Galiako hiria izan zen. K.a. 52an bertan Vercingetorixek eta haren gudarosteak Julio Zesarren aurka borrokatu eta erromatarrak garaitu zituzten.\nArvernien hiriburua Massif Centralen zegoen, Clermont-Ferrandetik 6 kilometrora. Vercingetorixen garaian santutegia, azoka eta izan zen."}
{"id": "375611", "revid": "1545", "url": "https://eu.wikipedia.org/wiki?curid=375611", "title": "Gezer", "text": "Gezer (hebreeraz: \u05d2\u05b6\u05bc\u05d6\u05b6\u05e8) Kanaango hiri-estatua izan zen, Judeako mendien eta Shfelaren ondoan zegoena. Tel Gezer (baita Tell el-Jezer ere) izeneko aztarnategi arkeologikoa Jerusalem eta Tel Aviv arteko bidean dago. Biblian Josue eta Salomonarekin lotuta dago."}
{"id": "375612", "revid": "1545", "url": "https://eu.wikipedia.org/wiki?curid=375612", "title": "Gordion", "text": ""}
{"id": "375613", "revid": "1545", "url": "https://eu.wikipedia.org/wiki?curid=375613", "title": "Gortina", "text": ""}
{"id": "375614", "revid": "336", "url": "https://eu.wikipedia.org/wiki?curid=375614", "title": "Gortina (Grezia)", "text": "Gortina (grezieraz: \u0393\u03cc\u03c1\u03c4\u03c5\u03bd, \u0393\u03cc\u03c1\u03c4\u03c5\u03c2, edo \u0393\u03cc\u03c1\u03c4\u03c5\u03bd\u03b1) Kretan dagoen udalerri eta aztarnategi arkeologikoa da, izen bereko antzinako hiriaren kokalekua dena. Heraklion hiriburutik 45 kilometrotara dago. Uharteko hiriburua izan zen erromatarren garaian, nahiz eta jada K.a. 3200rako biztanleak izan.\nMessara ibaiaren haranean dago, Psiloritis mendiaren hegoaldean."}
{"id": "375615", "revid": "98220", "url": "https://eu.wikipedia.org/wiki?curid=375615", "title": "Belfast aintzira", "text": "Belfast aintzira (, eta Ulsterko eskozieraz \"Bilfawst Loch\" edo \"Craigfergus Loch\") Ipar Irlandako ekialdean dagoen aintzira bat da, barrenean izena ematen dion Belfast hiriburua daukana. Iparraldeko ertza Antrimeko konderriari dagokio eta hegoaldekoa berriz Downeko konderriari.\nAintzira izena daraman arren, estuario bat da, itsasorako irtenbidea baitu. Iparraldeko ertzean daude hiri handienak, besteak beste, Carrickfergus eta Newtownabbey, hegoaldeko hirietan aipagarrienak Holywood eta Bangor dira.\nHistoria.\nBelfast sortu aurreko mapetan 'Carrickfergus Badia' izenaz ezagutzen zen, XII mendeko normandiarren Carrickfergus gazteluarengatik, izan ere Ulsterreko gotorleku nagusia berau baitzuten.\nNabigazioarekin zerikusi zuzena izan du historian zehar. Gaur egun bi kai handi daude, bata Carrickfergusen eta bestea Bangorren. Hauetaz gain itsas-kirol klub ugari ere badaude gainontzeko herrietan. RMS Titanic untzi famatua ere bertan izan zen itsasoratua.\nEuropako Ramsar gunea.\nAintziraren 432,14 hektarea Europako Ramsar gune izendatu zuten 1998an. Bertan marearteko eremua, padurak eta putzuak sartzen dira, hauek oso garrantzitsuak baitira neguko hegazti migratzaileentzat. Hegaztien artean aipatzekoak dira; Paita arrunta, itsas mika, txirri iluna, txirri arrunta, kuliska buztanbeltza, kuliska gorria, kurlinta handia eta harri-iraularia."}
{"id": "375617", "revid": "201", "url": "https://eu.wikipedia.org/wiki?curid=375617", "title": "Tundrako klima", "text": ""}
{"id": "375618", "revid": "512", "url": "https://eu.wikipedia.org/wiki?curid=375618", "title": "Frantzisko Zubiaurre &quot;Kiriko&quot;", "text": "Frantzisko Zubiaurre Caba\u00f1as, goitizenaz \u00abKiriko\u00bb, (Getaria, 1867ko urtarrilaren 11 - Donostia, 1926ko maiatzaren 8a) Donostiako traineru patroi ospetsuenetako bat izan zen. Bera da Donostiako traineruarekin Kontxako Bandera gehien lortu dituen patroia: 5 bandera irabazi zituen.\nGetarian jaio zen, baina 8 urte zituela Donostiara joan zen bizitzera bere familiarekin batera. Kasualitatez, Getariaren aurka irabazi zuen bere lehen Kontxako Bandera.\nKirol ibilbidea.\nDonostiako traineruarekin Kontxako Bandera gehien irabazi dituen patroia da. 5 bandera irabazi zituen: (ikus Palmaresa). Seguru asko bandera gehiago irabaziko zituen, baldin eta, hainbat arrazoirengatik 1894-1918 urte bitartean estropadetan patroi ibiltzeari uko egin izan ez balio; bai eta, 1918an garaipenez betetako hiru urteko aroa hasi ondoren, 1919ko banderan hankekoak arrauna hautsi izan ez balu.\n1891 urtean hartu zuen Donostiako traineruaren ardura, Luis Karril berak aholkatuta, eta urte horretan bertan Kontxako Bandera irabazi zuen. 1892an irabazi zuen bigarren bandera, eta 1894an hirugarrena (1893an ez zen jokatu). Hurrengo urtean, 1895ean, traineru donostiarrei debekatu egin zitzaien parte hartzea, denetan nagusi baitziren (7 edizio jarraian irabazi zituzten 1894 arte, jarraian irabazitako Kontxako Banderen errekorra), eta antolakuntzak inguruko herrietako traineruak parte hartzera anima zitezen nahi baitzuen.\nUrte batzuk lehiatik aparte egon ondoren, Kirikoren garaipenak ordea ez ziren amaitu: 1910eko hamarkadaren bukaeran berriro ere traineruaren gidaritza hartu eta Kontxako bi bandera gehiago (1918 eta 1920) eta Abrako bandera sonatua (1919) lortu baitzituen.\nKirikoren ziaboga.\nBilboko 1919ko Abrako bandera horretan egin zuen arraunketaren historian hain famatua den \u00abKirikoren ziaboga\u00bb, estropadan aurrea hartzeko bidea eman ziona. Honakoa zioen garaiko kazeta batek:\nIzan ere, Kirikok ziaboga emateko modu berritzaile bat plazaratu zuen, aurrelariak arrauna branka aldean sartuz egiten dena; hau da, gaur egun ezagutzen den ziaboga emateko modua asmatu zuen. Hauxe dio 1894ko Kontxako Banderan aritu zen Kirikoren ontziari buruz, urte hartako kronista batek:"}
{"id": "375619", "revid": "3276", "url": "https://eu.wikipedia.org/wiki?curid=375619", "title": "Kiriko", "text": ""}
{"id": "375620", "revid": "201", "url": "https://eu.wikipedia.org/wiki?curid=375620", "title": "Lemming", "text": ""}
{"id": "375623", "revid": "448", "url": "https://eu.wikipedia.org/wiki?curid=375623", "title": "Indiako Ozeanoa", "text": ""}
{"id": "375624", "revid": "448", "url": "https://eu.wikipedia.org/wiki?curid=375624", "title": "2004ko Indiako Ozeanoko lurrikara", "text": ""}
{"id": "375625", "revid": "448", "url": "https://eu.wikipedia.org/wiki?curid=375625", "title": "Indiako ozeano", "text": ""}
{"id": "375627", "revid": "6327", "url": "https://eu.wikipedia.org/wiki?curid=375627", "title": "C-1 trenbidea", "text": ""}
{"id": "375629", "revid": "6327", "url": "https://eu.wikipedia.org/wiki?curid=375629", "title": "C-2 trenbidea", "text": ""}
{"id": "375630", "revid": "336", "url": "https://eu.wikipedia.org/wiki?curid=375630", "title": "Bj\u00f6rn Borg", "text": "Bj\u00f6rn Rune Borg (1956ko ekainaren 6a, S\u00f6dert\u00e4lje, Estokolmo) suediar tenislari ohi bat da. Bere urrezko aroa 1973-1981 bitartean luzatu zen. Bere ezizenen artean \"Iceborg\" eta \"Iceman\" (\"Izotzezko gizona\") zeuden, jokolekuan erakusten zuen izaera ikaragaitz eta lasaia zela eta.\nTenisaren historiako bost jokalari onenen artean sailkatua dago. Bere ibilbide osoan 64 txapelketa irabazi zituen, horietako 11 Grand Slam sailkapenekoak. 1977-1981 bitartean sei denboraldi ezberdinetan ATPko lehenbiziko postuan egon zen. Halere, bere lorpen handiena hiru aldiz urte berean Roland Garros eta Wimbledongo txapelketak batera irabaztea izan zen, gaur egungo tenislarientzat ia ezinezkoa den balentria.\n1978 eta 1980an Roland Garros txapelketa set bakar bat bera ere galdu gabe irabaztea lortu zuen. 27 urte beranduago Roger Federerrek Australiako Irekian gauza berbera egitea lortu zuen, 2008 eta 2010an Rafael Nadalek balentria hura berdintzea lortu zuelarik."}
{"id": "375633", "revid": "336", "url": "https://eu.wikipedia.org/wiki?curid=375633", "title": "Habis", "text": "Habis Tartessosko errege mitikoa da. Ponpeio Trogo historiagilearen arabera, Gargorisen seme eta biloba. Intzestuaren ondorioa izan zenez Gargoris hiltzen saiatu zen behin eta berriro, baina nola Habis beti ere bizirik ateratzen zen, azkenean, bilobatzat hartu eta bere oinorde izendatu zuen. Justinok Ponpeio Trogoren obraren laburpenean kontatzen du tartesotarrak legeen bidez gobernatu zituela, goldatzeko idiak nola meneratu irakatsi ziela eta nola garia erein, eta, basa-janen ordez, hobeto jatera behartu zituela. Haren izaera mitikoa Erromaren fundatzaileenaren gainetik ipini zuen edota Ziroren gainetik. Azken hauek ere haurtxoak zirelarik basa-abereen ugatzetatatik elikatu zirelako, baina gainditu gabe Habisek erakutsitako bizirauteko gaitasuna."}
{"id": "375638", "revid": "448", "url": "https://eu.wikipedia.org/wiki?curid=375638", "title": "Goi mailako herrialde domeinu", "text": ""}
{"id": "375639", "revid": "448", "url": "https://eu.wikipedia.org/wiki?curid=375639", "title": "Urte berri eguneko kontzertua", "text": ""}
{"id": "375640", "revid": "512", "url": "https://eu.wikipedia.org/wiki?curid=375640", "title": "Dokumentu-kreditu", "text": "Dokumentu-kreditu bat (bankarien kreditu-gutun edo merkataritza-kreditu gisa ere ezaguna) nazioarteko merkataritzan merkantzia-esportatzaile bati banku kaudimendunaren berme ekonomikoa emateko erabiltzen den ordainketa-mekanismo bat da. Dokumentu kredituak zabal erabiltzen dira nazioarteko merkataritzaren finantzaketan, kontratugileen fidagarritasuna ezin baita erraz eta azkar zehaztu. Horren ondorio ekonomikoa banku bat aseguratzaile gisa sartzea da, non bere gain hartzen duen erosleak salgaiengatik saltzaileari ordaintzeko kontrapartida-arriskua.\nDefinizioa.\nKreditua da banku batek, bezero baten kontura eta aginduta kobratuz, hartzen duen eragiketa oro \"Uniform Customs and Practice for Documentary Credits\" (UCP) 600en xedapenei jarraituz. Eragiketa horrek honako betebehar hauek hartzen ditu:\nOhoratu hitzak esan nahi du:\nBankuaren betebeharrak agiri komertzialak (ontziratze-agiria, merkataritza-faktura), aduanakoak (jatorri-ziurtagiria) edo teknikoak (kalitate-ziurtagiria) ematearen mende egon daitezke, eta kreditu hori irekitzea agintzen duenaren jarraibideen arabera alda daitezke.\nIzendatutako bankua.\nKreditua erabilgarri dagoen bankua da, edo kreditu erabilgarriaren kasuan edozein banku (UCP 600ren 2. artikulua). Izendatutako bankua dokumentuak aurkezten diren bankua da, edo, gauza bera dena, kreditua erabiltzeko modukoa den bankua.\nIzendatutako bankua honako hau izan daiteke: banku jaulkitzailea, banku bitartekaria edo beste edozein banku.\nJaulkitzailea ez den banku batean erabilgarri dagoen kreditu bat banku jaulkitzailean ere eskuragarri egongo da.\nDokumentu-kreditu motak.\nEtxekoak.\nEgoitza lokalean duen onuradun baten alde irekitako kreditu-gutuna da, eta, oro har, ez du beste finantza-erakunderen baten esku-hartzerik behar. Lotura triangeluarra ezartzen du tresnaren agindu-emailearen, banku jaulkitzailearen eta onuradun saltzailearen artean.\nEgoitza herrialdean duen onuradun baten alde irekitako kreditu-gutuna da. Oro har, kanpoko bankuek esku hartzen dute onuradunaren aurrean bitartekari gisa. Kreditu-gutuna irekitzean, bankuak atzerriko korrespontsalari bidaliko dio, baieztapena gehitzeko eta onuradunari abisua emateko, zuzenean edo helmugako herrialdeko korrespontsal propioaren bidez.\nOrdainketaren aurka.\nKarta-mota hori, aldi berean, bistako ordainetan eta geroratuta bana daiteke.\nKreditu karta bat bermatzen du munduko edozein tokitan erosle bati bidalitako produktuengatik ordaintzeak\nOnarpenaren aurka.\nKreditua eskuragarri dago jaulkitzaileak edo hartzaileak berak kredituaren bidez izendatutako banku baten aurrean dokumentuak eta eperako askatutako kanbio-letra bat aurkezten badira.\nNegoziazioaren aurka.\nKreditua eskuragarri dago banku jaulkitzailearen aurka dokumentuak eta ageriko edo eperako askatutako kanbio-letra aurkeztean. Banku negoziatzaileak jaulkitzailearen kontura erosten ditu onuradunak kredituaren gainean dituen eskubideak. Askatasunez negozia daitekeen kreditu bat edozein bankuk negozia dezake.\nDokumentu-kredituaren ezeztaezintasuna.\nBanku jaulkitzailearen konpromisoaren ikuspuntutik, dokumentu-kredituak ezeztaezinak dira. Ezeztatu daitekeen dokumentu-kreditu orok Arauen eta Erabilera Uniformeen (UCP) babespean egoteari uzten du honen azken berrikuspenetik aurrera (UCP 600).\nEzeztatu ezin den dokumentu-kreditua onuradunaren aurrean jaulkitzen duen bankuaren konpromiso irmoa da, betiere horrek dokumentu-kredituaren klausuletan agertzen diren baldintzak zorrotz bete baditu. Kreditu horien baldintzak ezin dira deuseztatu edo aldatu inplikatutako alderdi guztien aldez aurreko akordiorik gabe.\nIzendunak edo negoziagarriak.\nIzenduna da tresna baieztatzeko, abisatzeko eta negoziatzeko baimena duten bankuak berariaz adierazten dituen kreditu-karta, eta askatasunez negoziatu ahal izango dira hura erabiltzen esku hartzeko banku izendatuek berariaz adierazten ez dituztenak.\nIkusi ondoren, onarpenaren bidez edo ordainketa geroratuaren bidez, eskuragarritasunaren arabera, kreditu-gutuna ikusi ahal izango da ordainketa berehala egiten denean agiri adostuak aurkeztu ondoren; onarpenaren bidez, ordainketa banku ordaintzaileak epe jakin batera igorritako kanbio-letra bat onartzearen ondorioz egiten denean, edo ordainketa geroratuaren bidez, ordainketa tresna erabili ondoren epe jakin batera ezartzen denean (faktura-dataren edo jaulkipenaren egunak Dokumentua"}
{"id": "375641", "revid": "448", "url": "https://eu.wikipedia.org/wiki?curid=375641", "title": "Indiar Ozeanoko Britainiar Lurraldea", "text": ""}
{"id": "375642", "revid": "448", "url": "https://eu.wikipedia.org/wiki?curid=375642", "title": "Indiako Ozeanoko Britainiar Lurraldeak", "text": ""}
{"id": "375643", "revid": "448", "url": "https://eu.wikipedia.org/wiki?curid=375643", "title": "Indiako Ozeanoko Lurralde Britainiarrak", "text": ""}
{"id": "375644", "revid": "448", "url": "https://eu.wikipedia.org/wiki?curid=375644", "title": "Indiar Ozeanoko Lurralde Britainiarra", "text": ""}
{"id": "375648", "revid": "3276", "url": "https://eu.wikipedia.org/wiki?curid=375648", "title": "Franzisko Zubiaurre &quot;Kiriko&quot;", "text": ""}
{"id": "375651", "revid": "1545", "url": "https://eu.wikipedia.org/wiki?curid=375651", "title": "Bjorn Borg", "text": ""}
{"id": "375652", "revid": "1545", "url": "https://eu.wikipedia.org/wiki?curid=375652", "title": "Beyazit II.a", "text": ""}
{"id": "375654", "revid": "3276", "url": "https://eu.wikipedia.org/wiki?curid=375654", "title": "Golden Aple Quartet", "text": ""}
{"id": "375655", "revid": "105290", "url": "https://eu.wikipedia.org/wiki?curid=375655", "title": "Harran", "text": "Harran (otomandar turkieraz: \u062d\u0631\u0627\u0646, kurdueraz: \"Herran\") Mesopotamia Garaiako antzinako hiria izan zen, egungo Alt\u0131nba\u015fak herrian dagoena. \u015eanl\u0131urfa probintzian dagoen barrutiak bere omenez \"Harran\" du izena.\nK.a. 3. milurtekoan jadanik biztanleak zituen. Asiriarrek \"\u1e2aarr\u0101nu\", Biblian \"\u1e2aaran\" (), greziarrek , erromatarrek \"Carrhae\", lehenengo kristauek \"Hellenopolis\" ( 'greziar hiria') eta musulmanek \"\u1e24arr\u0101n\" (\u062d\u0631\u0651\u0627\u0646) deitzen zuten."}
{"id": "375656", "revid": "1545", "url": "https://eu.wikipedia.org/wiki?curid=375656", "title": "Carrhae", "text": ""}
{"id": "375658", "revid": "535", "url": "https://eu.wikipedia.org/wiki?curid=375658", "title": "Hattusas", "text": ""}
{"id": "375659", "revid": "12788", "url": "https://eu.wikipedia.org/wiki?curid=375659", "title": "Viktor Amadeo III.a Savoiakoa", "text": ""}
{"id": "375660", "revid": "512", "url": "https://eu.wikipedia.org/wiki?curid=375660", "title": "Himera", "text": "Himera (antzinako grezieraz: \u1f39\u03bc\u03ad\u03c1\u03b1) Siziliako greziar kolonia bat izan zen, uharteko iparraldeko kostaldean zegoena. Izen bereko ibaiaren bokalean zegoen, Panormus (egungo Palermo) eta Cephaloediumaren (gaurko Cefal\u00f9) artean. Haren aztarnak Termini Imerese udalerrian daude.\nHistoria.\nSorreraren inguruko historia.\nHimera lehenengo greziar kokalekua Siziliako iparraldean izateaz gain, bazen ere postu estrategiko bat kartagotar ekialdeko muga kontrolatzeko. Tuzididesen arabera, Himera izan zen greziar hiri bakarra Siziliako kostalde honetan, baina hau da greziar hiri idenpendente bakarra. Izan ere, Milas (Sizilia), iparraldean zegoena, aurrekoa bazen ere, baina Zankleren (gaur egungo Messina) menpekoa zen. Adituen ustez, Himera Zankleren kolonia bat zen, baina Tuzididesek uste zuen Zankleko emigranteak Sirakusako atzerriratuekin elkartu zirela hiri horretan, kalkidiar erakunde eta doriar dialektoak zituena.\nEstrabonek eta Skimno Kioskoak diote Himera Milaeren ostean sortu zela (haien ezarpenez ondoriozta daitekeen moduan) eta gehitzen dute Tuzididesek ez zuela sorrera-data aipatzen. Hala ere, Diodororen arabera, Himera bazegoen kartagotarrek hiria suntsitu baino 240 urte lehenago. Hau izango zen K.a. 648. urtean.\nEgia esan, ez dago informazio askorik lehenengo urteei buruz. Aristotelesen aburuz, Falaris tiranoak agindu zuen hirian, eta hau da informazio bakarra K.a. 490 arte. Urte horretan, Eszitasek, Zankleko tiranoak, aldi baterako aurkitu zuen babesa Himeran, jatorrizko hiritik kanporatua izan ondoren.\nGertakizun horren ondoren, Terilo despotak Himeran gobernatu zuen. Tirano honen boterea gogortu zen Anaxilas Reggiokoarekin aliantza bat sinatzean. Hala ere, Terilok amore eman zuen Teronen aurrean, Agrigentoko tiranoa, Himeratik kanporatu zuena. Gerora, kartagotarrei laguntza eskatu zien eta hauek antolatu zuten K.a. 480an Siziliarako lehen espedizio handia.\nLehengo liskarrak Kartagorekin.\nKontuan hartuz Hamilkarren ardurapean utzitako armamentua (300.000 soldaduekin Sizilian lehorreratu omen zen), argi dago Himeraren konkista ez zela gerraren helburua izan, baizik eta aitzakia bat. Beharbada, kartagotarrak kezkatu ziren Himeraren garapenarengatik, Panorno eta Solus kartagotar hirien ondoan zegoelako. Horregatik, Hamilkarren ahaleginak Himeraren kontra joan ziren. Teron eta haren armada hirian zegoelarik, gai izan zen Himera defendatzeko Gelon Sirakusakoa laguntzarekin etorri arte. Nahiz eta greziar indarrak txikiagoak izan, kartagotarrak garaitu zituzten. Siziliako grekoek konparatu zuten K.a. 480 urteko Himerako gudua Salaminakoarekin. Tradizioaren arabera bi garaipenak egun berean gertatu baitziren.\nHimerako guduaren ostean.\nGaraipenaren ondoren, Teronek Himera eta Agrigento kontrolatu zituen. Dirudienez, Agrigenton jarraitu zuen, baina Himerako gobernua Trasideo semearen ardurapean utzi zuen. Modu ankerrean gobernatu zuenez, himeratarren errespetua galdu zuen. Egoera kontrolatzeko Hieron Sirakusakoaren laguntza eskatu zuten, nahiz eta Teronekin harreman onak ez izan. Sirakusarrak Himerako biztanle asko hil zituen eta beste batzuk erbestera bidali. Geroago, konturatu zenean populazioa nabarmen gutxitu zela, beste hirietatik biztanle gehiago ekarri zuen. Hauetariko gehienak doriar jatorria bazuten ere, Himerako populazioarekin nahasi ziren arazorik gabe. Harrez geroztik, Himerak beste Siziliako doriar hiriren erakundeak eta legeak onartu zituen. Ageri denez, kolono berriak K.a. 476an heldu ziren eta Teronek Himera kontrolatu zuen hil arte, K.a. 472an. Trasideok, aitaren heriotzaren ondoren, denbora laburrean gobernatu zuen Himera, Hieron Sirakusakoak Agrigentotik eta Himeratik kanporatu zuelako. K.a. 466an, himeratarrek armada bat bidali zuten Trasibulo Sirakusatik kanporatzeko. Exiliatuek baimena lortu zuten Himerara itzultzeko, non bakean bizi baitziren hiritar berriekin. Hortik aurrera, Diodororen arabera, Himerak ez zuen liskar gehiagorik izan eta gobernu berriak mende erdi batez oparotasuna ekarri zuen.\nK.a. 461-408 urteen artean dagoen albiste bakarra da atenastarrek K.a. 415ean Sizilian egindako espedizioa. Egoera horretan, himeratarrek izan ziren lehenak sirakusarrei laguntza ematean eta ez zuten jaso Nizias, itsas armada batekin portuan agertu zenean. Ondoren, Gilipo Himeran lehorreratu zen eta Sirakusaraino irla zeharkatu zuen armada baten aurrean, gehienbat himeratarrez osaturik.\nKartagok suntsituta.\nHiriko oparotasuna tupustean bukatu zen kartagotarrak irlan lehorreratzean. Hauen hasierako helburua izan zen segestarrak Selinonteko erasoetatik laguntzea. Selinonte suntsitu ondoren, Hanibal Magon Himerara abiatu zen, jakinez hiria defentsarako ondo prestaturik ez zegoela harresi ahulak zituelako. Hala ere, defendatzaileek erresistentzia gogorra egin zuten, irteera batean galera handiak eginez kartagotar armadan. Hasieran, Sirakusak 4.000 soldaduekin lagundu zuen, Dioklesen aginte pean. Baina guduaren erdian, jeneral hau beldurtu zen pentsatzean kartagotarrek Sirakusa erasotuko zutela eta Himera bertan behera utzi zuen. Himeratarrek bakarrik ezin zuten ezer egin. Kartagotarrek hiria hartu zuten eta Hanibalek 3.000 bizilagun sakrifikatu zituen Hamilkar aitonaren ohoretan. Honetaz gain, Himera guztiz birrindu zuen eraikinak zoruko mailan utziz, tenpluak barne.\nDiodorok, Himeraren suntsipena azaltzean essan zuen hiria ez zela inoiz berreraiki izan, eta idazlearen garaian tokia biztanlerik gabe zegoela. Ematen duenez, kontraesan bat dago K.a. 405ean kartagotarrekin egindako tratatuarekin, zeinak baimentzen baitzituen atzerriratutako populazioa, hau da, Himerakoa, Selinontekoa eta Agrigentokoa jatorrizko hirietara itzultzea, baldin eta zergak ordaintzen bazizkioten Kartagori eta harresiak berreraikitzen ez bazituzten. Antza denez, baimen horretaz baliaturik, asko itzuli ziren. Bestalde, himeratarrak zeuden Dionisio I.aren aliatuen artean kartagotarren aurkako gerra K.a. 397an, nahiz eta hurrengo urtean Kartagoren aldean berrezarri ziren. Zizeronek honela argitu zuen paradoja hau: Himera suntsitua izan ondoren, bizirik zeudenak Termae hirian babestu ziren, eskualde berean zegoena eta ez oso urrun antzinako hiritik. Diodorok beste azalpen bat eman zuen Termae hiriko sorrerari buruz: \"kartagotarrak izan ziren eraiki zutenak gerra amaitu orduko K.a. 407an\". Beharbada, bi baieztapenak zuzenak ziren: alde batetik kartagotarrek Termae hiria sortu zutela aurrekoaren ondoan Himera berriro ez okupatzeko eta bestetik, himeratarrak hiri berrira joatean himeratartzat jarraitzen zutenez, bere burua aipatzeko aurreko toponimoa erabitzen zuten. Hainbat urte beranduago, Termae Himeraren oinordekotzat hartu zen. Honela adierazten du Zizeronek: \"Eszipion Emilianok Kartagoz jabetu zenean, punikoek Agrigentori eta Gelari kendutako estatuak itzuli zizkiela, eta Himerarenak Termae hiriari eman zizkion\"\".\" Horregatik, himeratarrak eta Himera izenak noizean behin agertzen dira zenbait idazkitan, nahiz eta hiria aspaldian desagertuta egon. Adibide moduan, Diodorok zioen Agatokles eta kartagotarren arteko itunean, K.a. 314an, adierazten zela Heraklea Minoa, Selinonte eta Himera Kartagoren menpekoak izango zirela, lehenago izan ziren moduan. Hala ere, arraroagoa da Melak eta Pliniok Himera izena errepikatzea, Zizeronek, Estrabonek eta Diodorok esan zutelako Himera desagertu zela zenbait mende lehenago.\nTermae hiriaren sorrera.\nHiri berriari Termae izena eman zioten, Thermae Himerensestik bereizteko eta Himeraren tokia hartu zuen. Agerikoa denez, izena iturri beroetatik dator. Legendaren arabera, lehenengo erreferentzia Herkulesen bidaiarekin lotuta dago. Antza denez, denboraren poderioz hiri handi bat bilakatu zen eta, salbuespen eskasekin, kartagotarren menpekoa izan zen.\nLehenengo Gerra Punikoan askotan aipatzen da hiria. Hauetariko batean, K.a. 260an, erromatar armada batek inguruetan ezarri zuen kanpalekua, baina Hamilkarrek eraso eta garaitu zuen galera handiak eraginez. Gerra amaitu baino lehenago, erromatarrek setiatu eta hartu zuten Termae. Zizeronek dio Erromak Termaetako biztanleei leialak izateagatik eskualdearen kontrola itzuli eta beren legeekin jarraitzeko askatasuma eman ziela.\nLehenengo Gerra Punikoan Erromaren etsaiak ziren, beraz, baieztapen hau beranduago egin beharko zen.\nZizeronen garaian, hiri oparoa zen, merkataritza ugariarekin, hizlariak esan bazuen ere: \"oppidum non maximum\" zela. Dirudienez, Augustoren garaian kolonia bat hartu zuen, \"Ordo et Populus splendidissimae Coloniae Augustae Himeraeorum Thermitanorum\" inskripzioetan agertzen diren moduan. Era berean, ez dago duda handirik Pliniok aipatutakoa hiri hau zela eta ez Thermae Selinuntiae (gaurko Sciacca), azken hau hegoaldean dagoelako Agrigento eta Selinonteren artean. Honen ondoren, Termaei buruzko informazio eskasa da, bakarrik Ptolomeok eta Ibilbideetan aurkitzen da baina, dirudienez, Erromatar Inperioan populatuta zegoen eta seguruena honela izan da beti, Termini Imerese izen berriarekin.\nZizeronek azpimarratu zuen hiriko handitasuna eta hiritarren artearekiko zaletasunak: \"in primis Siciliae clarum et ornatum\". Ebidentzia hau agerikoa zen hizlari honen garaian ere. Hori nabari zitekeen Eszipionek itzulitako estatuetan Kartago konkistatu ondoren, baliotsuak zirenak ez bakarrik iraganaren erlikiak zirelako baizik eta arte lan ederrak izateagatik. Himeran aurkitutako txanpoi kantitateak ziurtatzen du hiria oso aberatza izan zela antzinitatean.\nGaurko egoera.\nHondakin asko aurkitzeak Termae hiria ziurtatzen du, hori adierazita dago tokiko ur beroengatik ere. Himerako leku zehatzaren kokapena eztabaidatua izan da orain dela gutxi arte. Filipe Kluberioren iritzia, eta XIX. menderarte beste jarraitzaileen batzuena, ibaiaren eskerraldean egongo zen Terminiko mendebaldetik igarotzen dena, gaurko Fiume di Termini izenekoa, baina goi-ibilguan Fiume de San Leonardo deitzen dute.\nHorren arabera, biztanleak bakarrik mugitu ziren ibaiaren alde batetik bestera. Horrek azalduko zuen hiria aipatzean Himera eta Termae izenak berdin hartuko zirela eta Himera ibaia (antzineko hiriari izena eman ziona) Termaetik igarotzen dela.\nBestalde, zaila da pentsatsea San Leonardo ibaia Himera ibaia izango denik, dakiguna da Tommaso Fazellok Fiume Granderekin (Ibai Handia) identifikatzen zuela, zeinen bokala Terminitik 8 milietara dagoen. Ikuspuntu hau gaurko ikerlariek onartzen dute distantzia hau oso handia ez delako. Zizeronek hiri berriaz esandakoarekin ados zitekeen: \"non longe ab oppido antique\"; eta eskualde berean egoteak esan nahi zuen ez zegoela hiri zaharraren alboan. Kasu honetan, kartagotarrek begi onez ikusiko zuten ezarpen berria beren koloniak Solus eta Panornusen ondoan, kontrolagarriagoa zelako. Hala ere, Fazellok adierazitako tokian (kostaldeko Torre di Bonfornellon, Ibai Handiaren eskerraldean eta bokalaren ondoan) hondarrak aurkitu ez batira ere, aztarna arkeologikoak agertu dira, hala nola, brontzezko ontziak eta anitz hilobi. Bestalde, ez Kluberiok ezta beste idazle batzuek ere, ez dute aurkitu aztarnarik Himeratik mendebaldean.\nArkeologia.\nEzagut daitekeen hondakin bakarra Garaipenaren Tenplua da, doriar egiturazkoa. Antza denez, kartagotarren porrota ospatzeko eraiki zen (nahiz eta zenbait ikertzailek hipotesi hau dudan jarri). Tenpluaren hegoaldean nekropolia zegoen. Aurkitutako aztarnak biltegi txiki batean daude, baina aurkikuntzarik onenak Palermoko Eskualdeko Museoan daude.\nJende nabarmena.\nEstesikoro poeta Himeran jaio zela esan ohi da, baina errealitatea da Magna Graeziako Metauro hirian jaio zela (gaurko Goia Tauro) , K.a. 630ean. Beranduago, Himeran finkatu zen non haren idazlanak egin baitzituen.\nErgoteles, zeinen Pindarok ospatu baitzuen haren garaipena joko olinpikoetan, Himerako hiritarra zen baina ez zen han jaio. Bestalde, Agatokles Termae hirian jaio zen.\nKanpo estekak.\nWebgune ofiziala"}
{"id": "375662", "revid": "14435", "url": "https://eu.wikipedia.org/wiki?curid=375662", "title": "Idalion", "text": "Idalion (antzinako grezieraz: \u0399\u03b4\u03ac\u03bb\u03b9\u03bf\u03bd) Zipreko antzinako hiria izan zen, egungo Dali herritik hurbil zegoena. Kobre merkataritzari esker aberastu eta Zipreko hiri-estatuetako bat izatera iritsi zen.\nHistoria.\nSorrera.\nEteozipretarrek K.a. III. milurtekoan sortu zuten asentamentua Gialias ibaiaren iparraldeko ertzean. Troiako Gerraren ondoren, Kalkanor erregeak (K.a. 1194-K.a. 1184) ibaiaren hegoaldeko ertzera zabaldu zuen eta \"Ed-di-al\" izena eman zion, grezierazko izen honek euskaraz \u201ceguzkia ikusten dut\u201d esan nahi du.\nUrrezko aroa.\nK.a. VIII. mendearen inguruan neo-asiriarren esku zegoen Zipre eta Troodos mendietako kobre merkataritzaren sustatzeko hiri handi bat eratzea erabaki zuten. Toki estrategikoan kokaturik zegoen, Gialias haran emankorrean, Troodos mendietako meategien eta Zipreko itsas-portuen erdibidean. Uharte hiri garrantzitsuenetako bat bihurtu zen; K.a. 707. urteko Sargonen hilarrian idatzirik dago \"Ed-di-al\" eta Asarhaddon asiriar erregeak (K.a. 680-K.a. 669) zerrendatutako Zipreko hamar hiri-estatuetako bat izan zen. Zipreko jainkosa handia gurtzen zen, Wanasa izenekoa (Zeruko erregina), gerora Afrodita izenarekin ezagutuko zena.\nIdalionek bi akropolis zituen eta tarteko lautadan zabaltzen zen hiria. Mendebaldeko akropolisa Ampileri muinoan kokaturik zegoen eta bertan eraiki zen jauregi gotortua K.a. 750-600 inguruan. Kitiondarrek erasotu eta suntsitu ondoren K.a. 600-450 artean. Atenaren tenploa ere bertan zegoen. Ekialdeko akropolisa Moutti tou Arvili muinoan zegoen eta eremu sakratua zen, Afrodita, Apolo eta beste hainbat jainkoren tenpluak zituena. Azpiko hiria ere gotortua zegoen, K.a. V. mendean gutxienez bai. Zipretarrez gaindiko aurreneko aztarnak K.a. 550. urteko idazki feniziarrak dira. Idalion hiriaren iparraldean Kafizingo ninfeoa aurkitu zuten, Ka.a. 225-218 urteko zipretar alfabetoko idazkiak dituena.\nK.a. 535. urtean txanpona ekoizten hasi ziren, hiriaren aberastasun eta garrantziaren erakusle. Aurreneko erregeak greziar kulturakoak zirela ikusten da hala txanponetan nola Idaliongo taulan. Taulak erakusten duenez Stakyspros erregeak sistema demokratikoa erabiltzen zuen, legeetan ikasiak ziren hiritarren kontseilu batek hartzen baitziteuk gobernu erabakiak. Pertsiarren eta Kitiondarren setio garaietan osasun sistema publiko bat ere bazela agertzen da taulan.\nKitionen menpe.\nK.a. 450. urtean Kitiondarrek konkistatu zuten Idalion. Kition hiri feniziarra zen eta Zipreko hiri indartsuenetako bat zen garai hartan. Hauen agintepean Resheph-Apolo greziar-feniziar jainkoaren gurtza ere zabaldu zen.\nK.a. 3000. urtearen inguruan mendebaldeko akropolisa bertan behera gelditu zen eta hiria ekialdeko muinoaren alboan zentratu zen, Afrodita eta Adonies tenpluen inguruan. Erromatarren garaian hirian jarraitu zuen, baina ez da ezagutzen haren hedadura. Propertzio poeta latindarrak (K.a. I. mendea) \"Erromero usaineko Idalion\" aipatzen du, Afroditak eta Adonisek elkar ezagutu zuten tokia zela esanez.\nArkeologia.\nIndusketak.\nMendeetan zehar eraikitzeko erabili izan ez den eremua izanik indusketa arkeologikoetarako toki aproposa da. Alboan dagoen Daliko herritarrek bildutako keramika eta kareharriko estatuatxo ugari eskuratu zituen XIX. mendean Estatu Batuetako kontsula zen Luigi Palma di Cesnolak. 3.000 hilobi hustu zituen eta hiru itsasontzi bete zituen New York hiriko Metropolitan Museum of Art museora eramateko.\n1868an R. Hamilton Lang britainiar kontsulak Londresko British Museumen Apoloren tenploa izeneko aire libreko santuarioa sortu zuen eta kareharrizko 142 estatuatxo eraman zituen hara.\n1927tik aurrera Suediar-Zipretar espedizioak abiatu ziren Zipren eta mendebaldeko muinoko jauregiaren harresiak azaleratu zituzten. Sei erakuntza-fase identifikatu zituzten eta akropolisaren aztarna zaharrenak K.a. 1200 urte ingurukoak zirela ondorioztatu zuten.\nIdaliongo taula.\nAtenko tenpluan aurkitu zuen Daliko nekazari batek 1850. urtearen inguruan. K.a. V. mendeko brontzezko taula bat, alde bietatik idazkiak dituena. Zipretar alfabetoa erabiltzen den arren grezieraz idatzita dago. Erregearen eta hiriaren arteko kontratu bat ageri da bertan eta hiriko familia aberatsei ordaindutako saria agertzen da pertsiarren eta kitiondarren setioan (K.a. 478-470) izandako zaurituei emandako osasun zerbitzuak eskertzeko. Gaur egun parisen aurkitzen da, Frantziako Liburutegi Nazionaleko \"Cabinet des M\u00e9dailles\" (\"Dominen gela\") mintegian."}
{"id": "375665", "revid": "336", "url": "https://eu.wikipedia.org/wiki?curid=375665", "title": "Isin", "text": "Isin (sumerieraz: \"I3-si-inki\") Behe Mesopotamiako hiri-estatua izan zen, egungo Irakeko Al-Q\u0101disiyyah gobernazioan dagoen Ishan al-Bahriyatetik hurbil zegoena."}
{"id": "375666", "revid": "336", "url": "https://eu.wikipedia.org/wiki?curid=375666", "title": "Rodrigues", "text": "Rodrigues (, ahoskatua; kreolez: ) Indiako ozeanoko uharte bat da, 2001az geroztik Maurizioko Errepublikako zati erdi autonomoa dena. Izena Diogo Rodrigues esploratzaile portugaldarrarengandik datorkio.\n37.922 biztanle ditu (2011), 14 herritan. Tokiko hizkuntza frantses kreolea da. Hiriburua Port Mathurin da.\nEkonomia arrantzan nekazaritzan eta turismoan oinarrituta dago.\nGeografia.\nRodrigues 1,5 miloi urteko uhartea da, sumendizko \u2018Maskareinar ordokia\u2019ren gainean jaioa. Maurizioko ekialdetik 560 kilometrora dago, hegoaldeko 19\u00b040/19\u00b046 paraleloetan eta ekialdeko 63\u00b020/63\u00b030 meridianoetan.\nZabaleraz, 108 km\u00b2 ditu. Uharte menditsua da eta punturik altuena (398 m) Mountain Limon dago. Koralezko uharriak inguruan ditu, 18 uhartetxotan.\nKlima.\nBi urtaro daude: aro hezea (urtarriletik martxora arte, batez ere, 25,9\u00a0\u00b0C inguru eta zikloien arrisku handiarekin) eta aro lehorra (abuztutik urria arte, 22,3\u00a0\u00b0C gradurekin).\nBiodibertsitatea.\nUharte isolatua izanik, zenbait espezie endemiko zituen Rodriguesek, baina XVII. mendetik batzuk galdu dira. Babesgune batzuk daude orain: Grande Montagne (14 ha), Anse Quitor (10 ha) eta bi uhartetxo: \u00cele aux Sables (8 ha) eta \u00cele aux Cocos (14,4 ha).\nHistoria.\nBeste nabigatzaileez gain, portugaldarrak heldu ziren XVI. mendeko hasieran eta Rodrigues izena eman zioten\nXVII. mendean holandarrek eta frantsesek uhartean finkatzeko saiakerak egin zituzten baina, azkenean, uhartea frantziarren esku geratu zen. Haiek mendebaldeko uhartetatik esklaboak ekarri zituzten beren plantazioetarako: hortxe dago populazioaren jatorria. 1809an, Napoleondar Gerretan, britaniarrek Rodrigues bereganatu zuten. Haien menpean, esklabotza deuseztatu zen. 1883n Krakatoaren eztanda entzun zen Rodriguesen, uhartetik 4.800\u00a0km badago ere.\n2001eko azaroaren 20an, Maurizioko Biltzar Nazionalak autonomia eman zion Rodriguesi."}
{"id": "375667", "revid": "95298", "url": "https://eu.wikipedia.org/wiki?curid=375667", "title": "Heraklea", "text": "Heraklea (grezieraz: \u1f29\u03c1\u03ac\u03ba\u03bb\u03b5\u03b9\u03b1) izan daiteke:"}
{"id": "375668", "revid": "1519", "url": "https://eu.wikipedia.org/wiki?curid=375668", "title": "Postontzi", "text": "Postontzi, gutunontzi edo buzoi posta gutunak botatzeko kutxa edo ontzi irekiduraduna da. Propagandarako ere erabiltzen dute. Normalean etxeko atearen inguruan edo atalondoan daude eta badaude zurezkoak eta metalezkoak direnak.\nPostontziak publikoak edo pribatuak izan daitezke.\nJatorria.\nUste denez, lehen postontzia sortzeko ideia postari poloniar batek izan zuen 1633 inguruan, Breslavia eta Leipzig artean ibilbide finko bat egin behar izaten zuena, Legnicatik igaroz. Denbora aurrezteko ontzi bat asmatu zuen, non azken herri horretako biztanleek beren gutunak utzi eta berehala jasoko zituzten, banaketa-lanetan gehiegi ez atzeratzeko.\nIdeia ez zen XIX. mendearen erdialdera arte gauzatu, Poloniako hiriburuan erabilera publikorako lehen postontziak instalatu ziren arte.\nMotak.\nPublikoak.\nPostontziak posta-zerbitzuak kalean edo lokal publikoetan jartzen dituen ontziak dira, herritarrek beren gutunak eta postalak utz ditzaten. Postontzi publikoak pasagunetan jartzen dira, eta kolore deigarrietan margotzen dira, errazago aurkitzeko.\nPribatuak.\nPostontzi hauek etxebizitzen atarian jartzen dira eta postariek erabiltzen dituzte posta arrunta uzteko. Banatutako publizitatea jasotzeko ere balio dute.\nBeste batzuk.\nMendikoa.\nMendiko postontziak Euskal Herriko mendien tontorretan aurki daitezkeen elementuak dira. Postontzi hauek ez dira posta zerbitzuen zati.\nJatorria beste herrialde batzuetako mendiko postontzietan dute, itxura batean, Alemaniako eta Suitzako mendizaleen ohituretan. Haien tontorretan, liburuak gordetzeko behar diren postontzi edo kutxa handi samarren ordez, euskal mendizaleek txartel edo ohar txikiak gordetzeko buzoiak sortu izan dituzte. &lt;gallery&gt;\nAdimendunak.\nPostontzi berri hauek azken uneko teknologia\u00a0 dute. Aplikazio mugikor batera konektatuta egon ohi dira, eta horren bidez pakete bat jaso dela jakinarazten da. \nBirtualak.\nAhozko mezuak jasotzen dituen gailu elektronikoari deitzen zaio ahots-postontzia. Telefonia mugikorrean zein finkoan erabiltzen da, eta asko zabaldu da, telefono eramangarriak ugaritu direlako eta etxetik kanpo denbora gehiago ematen delako. Ahots-postontziaren ideia erantzungailu automatikoari lotuta dago.\nBitxikeriak.\nFloreana uhartea piraten eta baleazaleen babesleku ezaguna izan zen 1535ean, Ekuadorko uharte hauek aurkitu zirenetik. XVIII. baleazaleak jarri zuten beren posta bulego berezia uhartearen iparraldean, gaur egun Post Office hondartza edo Posta badia deitzen den hondartza batean. Baleazaleek hilabeteak eta urteak ematen zituzten etxera itzuli ezinik eta beren familiak ikusi gabe. Orduan, haietako baten batek pentsatu zuen gutunak bidaltzeko upel bat jartzea, uharteko hain leku bisitatuan. Etxera itzultzen ziren marinelek, gutunen artean bilatuz, norabaiteko zirenak eramaten zituzten. Gero, helmugan uzten zituzten.\nCruz Novillok Espainiako beste ikur mitiko batzuk ere egin ditu, hala nola PSOE, COPE, El Mundo edo Renferen gailetak."}
{"id": "375669", "revid": "1545", "url": "https://eu.wikipedia.org/wiki?curid=375669", "title": "Gutunontzi", "text": ""}
{"id": "375670", "revid": "1545", "url": "https://eu.wikipedia.org/wiki?curid=375670", "title": "Buzoi", "text": ""}
{"id": "375671", "revid": "1491", "url": "https://eu.wikipedia.org/wiki?curid=375671", "title": "Eskutitz", "text": "Eskutitz edo gutun inork inor ezer adieraziz bidalitako izkribu txikia da. Hainbat estilotakoak izan daitezke: formalak, lagunartekoak, familiarrak."}
{"id": "375672", "revid": "1545", "url": "https://eu.wikipedia.org/wiki?curid=375672", "title": "Gutun", "text": ""}
{"id": "375677", "revid": "512", "url": "https://eu.wikipedia.org/wiki?curid=375677", "title": "Viktor Amadeo I.a Savoiakoa", "text": "Viktor Amadeo I.a Savoiakoa (; Turin, 1587ko maiatzaren 8a - Vercelli, 1637ko urriaren 17a) italiar militarra eta, 1630-1637. urteetan, Savoiako dukea eta Piemonteko printzea izan zen.\n1630. urtean, Karlos Emanuel I.aren ondorengoa zenez, Savoiako duke egin zuten eta Monferratoko lurren jabe bihurtu zen. 1635. urtean, Frantzia, Mantua, Parma eta Modenarekin, Espainiaren aurka borrokatzeko liga sinatu zuen eta aliatuen gudarosteetako buru zela, Tornaventon (1636) eta Mombaldonen (1637) garaitu zituen espainiarrak."}
{"id": "375678", "revid": "119347", "url": "https://eu.wikipedia.org/wiki?curid=375678", "title": "Patrick Ozafrain", "text": "Patrick Ozafrain (Banka, Nafarroa Beherea, 1974ko abenduaren 12a - 2019ko maiatzaren 12a) esku huskako pilotaria izan zen, trinketean aritutakoa. Espezialitate horretan, bi aldiz izan zen buruz buruko txapeldun (2003 eta 2005), eta hiru aldiz txapeldunorde (2006, 2007 eta 2012). 2012ko finala jokatu ondoren, buruz buruko lehiatik erretiratu, eta binaka jokatzen hasi zen."}
{"id": "375679", "revid": "13403", "url": "https://eu.wikipedia.org/wiki?curid=375679", "title": "Patrick O\u00e7afrain", "text": ""}
{"id": "375680", "revid": "105290", "url": "https://eu.wikipedia.org/wiki?curid=375680", "title": "Aurrezki kutxa", "text": "Aurrezki kutxa banku baten antzeko erakundea da, baina bankua ez bezala aurrezki kutxa irabazi asmorik gabeko erakundea da, eta horrenbestez lege izaera ezberdina dute. Zehazkiago, bankuak sorrera izaeraz sozietate anonimoak dira, aldiz aurrezki kutxa sorrera izaeraz sozietate mugatuaren legediaz arautua dago, horregatik euren etekinetatik zati bat helburu sozialetara bideratzea derrigortua daude, beren zuzendaritzak tokian-tokiko agintarien ordezkaritzaz osatuak daudelarik."}
{"id": "375682", "revid": "1545", "url": "https://eu.wikipedia.org/wiki?curid=375682", "title": "Paulaner", "text": "Paulaner Brauerei GmbH &amp; Co KG Alemaniako Bavaria estatuko Munich hiriburuko garagardotegi bat da. 1634an sortua izan zen. \"Weizenbier\" edo \"Weissbier\" motakoa garagardoa da (gariz egina).\nGaragardoaren jatorria Gutxiengoen ordenan datza (alemanez \"Paulaner Orden\"), XVI. mendean Munichen San Frantzisko Paulakoak sortutako fraide ordena. Gaur egun, garagardo marka honen ikurrak santu horren irudia erakusten du."}
{"id": "375683", "revid": "119347", "url": "https://eu.wikipedia.org/wiki?curid=375683", "title": "Erdinger", "text": "Privatbrauerei Erdinger Wei\u00dfbr\u00e4u Werner Brombach GmbH Alemaniako Bavariako Erding udalerriko garagardotegi bat da. Nagusiki \"Weizenbier\" edo \"Weissbier\" motakoa garagardoa ekoiztu ohi du (gariz egina).\n1886an Johann Kienle garagardogileak sortu zuen."}
{"id": "375684", "revid": "6327", "url": "https://eu.wikipedia.org/wiki?curid=375684", "title": "Al Kufrah", "text": ""}
{"id": "375685", "revid": "6327", "url": "https://eu.wikipedia.org/wiki?curid=375685", "title": "Agedabia", "text": ""}
{"id": "375687", "revid": "448", "url": "https://eu.wikipedia.org/wiki?curid=375687", "title": "El-Cufra", "text": ""}
{"id": "375688", "revid": "15795", "url": "https://eu.wikipedia.org/wiki?curid=375688", "title": "Jasminen Iraultza", "text": ""}
{"id": "375693", "revid": "10891", "url": "https://eu.wikipedia.org/wiki?curid=375693", "title": "Viktor Emanuel I.a Sardiniakoa", "text": "Viktor Emanuel I.a Savoiakoa (; Turin, 1759ko uztailaren 24a - Moncalieri, 1824ko urtarrilaren 10a) 1802-1821. urteetan Sardiniako erregea izan zen.\nViktor Amadeo III.aren semea zen. Anaia Karlos Emanuel IV.a ordezkatu zuen aginpidean, baina erretiratuta bizi izan zen Cagliarin 1814. urtera arte. 1815. urteko hitzarmenen ondorioz bere estatuak berreskuratu eta Genoako lurraldeez jabetu zen. 1821. urtean, erregearen absolutismoa zela eta, matxinada bat gertatu zen eta anaia Karlos Felixen esku utzi zuen aginpidea."}
{"id": "375696", "revid": "105290", "url": "https://eu.wikipedia.org/wiki?curid=375696", "title": "Ortobirrotonda pentagonal", "text": "Geometrian, ortobirrotonda pentagonala Johnsonen solidoetako bat da (\"J\"34), bi errotonda pentagonal (\"J\"6) haien oinarri dekagonaletatik lotuz eraiki daitekeena.\nJohnsonen solidoak 92 dira; eta Norman Johnson-ek izendatu eta deskribatu zituen, 1966an."}
{"id": "375697", "revid": "1987", "url": "https://eu.wikipedia.org/wiki?curid=375697", "title": "Galindo", "text": ""}
{"id": "375699", "revid": "1987", "url": "https://eu.wikipedia.org/wiki?curid=375699", "title": "Galindo ibaia", "text": ""}
{"id": "375703", "revid": "105290", "url": "https://eu.wikipedia.org/wiki?curid=375703", "title": "Moncalieri", "text": "Moncalieri (piemonteraz: \"Moncal\u00e9\", latinez: \"Mons Calerius\", \"Mons Calerii\") Italiako ipar-mendebaldeko udalerria da, Piemonte eskualdeko Turingo probintzian dagoena. 2012an 58.686 biztanle zituen.\nHiria Po ibaiaren ertzean dago, Turindik 9\u00a0km hegoaldera dago. Trenbide lotune eta merkataritza-gune garrantzitsua da. Industria aipagarrienak altzairutegi eta kontserba-fabrikak dira.\nInteres handieneko monumentua gaztelua da, Iolanda Valoiskoaren aginduz, XV. mendean eraikitakoa. Viktor Emanuel II.a eta Viktor Emanuel III.a Italiako erregeen egoitzarik gogokoena izan zen. Viktor Amadeo III.a bertan hil zen. 1919tik Carabinieri-akademia da. XIV. mendeko Sta. Maria della Scala eliza eta Francesco Denzak fundatutako eguraldi behatokia ere aipagarriak dira."}
{"id": "375704", "revid": "13403", "url": "https://eu.wikipedia.org/wiki?curid=375704", "title": "Lope Agirrekoa", "text": ""}
{"id": "375708", "revid": "1545", "url": "https://eu.wikipedia.org/wiki?curid=375708", "title": "Viktor Amadeo I.a", "text": ""}
{"id": "375709", "revid": "105290", "url": "https://eu.wikipedia.org/wiki?curid=375709", "title": "Kalkis", "text": "Kalkis (grezieraz: \u03a7\u03b1\u03bb\u03ba\u03af\u03b4\u03b1, ahoskatua, antzinako grezieraz/katarevusaz: \u03a7\u03b1\u03bb\u03ba\u03af\u03c2), Greziako Eubea uharteko hiri nagusia eta udalerria da, Euripo itsasartean dagoena. Antzinako polis, Erdi Aroaren amaieran, Negroponte (\"zubi beltza\"; grezieraz: \u039d\u03b5\u03b3\u03c1\u03bf\u03c0\u03cc\u03bd\u03c4\u03b5) izena izan zuen."}
{"id": "375711", "revid": "1545", "url": "https://eu.wikipedia.org/wiki?curid=375711", "title": "Kanopus", "text": ""}
{"id": "375712", "revid": "12788", "url": "https://eu.wikipedia.org/wiki?curid=375712", "title": "Keronea", "text": "Keronea (grezieraz: \u03a7\u03b1\u03b9\u03c1\u03ce\u03bd\u03b5\u03b9\u03b1, \"Chaironeia\", antzinako grezieraz ahoskatua), Greziako hiria eta antzinako udalerria da, Beozian dagoena.\nHistoria.\nK. a. IV. mendean, Atenasen etorkizunerako erabakigarriak izan ziren guduak gertatu ziren bertan. Geroagoo, K. a. I. mendean, Silak zuzendutako erromatar armada eta Pontoko errege Mitridates VI.a Eupatorren arteko azken guduaren gertalekua izan zen."}
{"id": "375713", "revid": "1545", "url": "https://eu.wikipedia.org/wiki?curid=375713", "title": "Mitridates VI.a Eupator", "text": ""}
{"id": "375714", "revid": "105290", "url": "https://eu.wikipedia.org/wiki?curid=375714", "title": "Klazomene", "text": "Klazomene (grezieraz: \u039a\u03bb\u03b1\u03b6\u03bf\u03bc\u03b5\u03bd\u03b1\u03af) Joniako greziar polisa izan zen, egun Esmirnatik gertu dagoen Kilizman herrian dagoena. Joniar Ligaren kidea, zilarrezko txanponak egiteko lehenengo hirietako bat izan zen."}
{"id": "375715", "revid": "69477", "url": "https://eu.wikipedia.org/wiki?curid=375715", "title": "Biodibertsitatea", "text": ""}
{"id": "375716", "revid": "105290", "url": "https://eu.wikipedia.org/wiki?curid=375716", "title": "Knido", "text": "Knido (grezieraz: \u039a\u03bd\u03af\u03b4\u03bf\u03c2) hego-mendebaldeko Asia Txikian, egungo Turkian, zegoen hiria izan zen. Kariako hiri nagusia, Hexapolis doriarraren kidea izan zen. Dat\u00e7a penintsulan, G\u00f6kovako golkoan zegoen. K.a. IV. menderako, Knido egungo Tekir herrian dagoen leku berean zegoen arren, lehen egungo Dat\u00e7a herrian zegoen."}
{"id": "375717", "revid": "1545", "url": "https://eu.wikipedia.org/wiki?curid=375717", "title": "Gnido", "text": ""}
{"id": "375718", "revid": "105290", "url": "https://eu.wikipedia.org/wiki?curid=375718", "title": "Kolofon", "text": "Kolofon (antzinako grezieraz: \u039a\u03bf\u03bb\u03bf\u03c6\u03ce\u03bd, \"Koloph\u1ed1n\") Lidiako greziar polisa izan zen, egun Esmirnatik gertu dagoen Ghiaour-Keui herrian zegoena. Joniar Ligaren kidea, Lebedos eta Efeso artean zegoena. Bere izena grezierazko \u03ba\u03bf\u03bb\u03bf\u03c6\u03ce\u03bd hitzetik dator, euskaraz \"tontor\" esan nahi duena."}
{"id": "375720", "revid": "336", "url": "https://eu.wikipedia.org/wiki?curid=375720", "title": "Kolosa", "text": "Kolosa (antzinako grezieraz: \u039a\u03bf\u03bb\u03bf\u03c3\u03c3\u03b1\u03af edo \u03a7\u03c9\u03bd\u03b1\u03af/\u03a7\u1ff6\u03bd\u03b1\u03b9) Frigiako greziar polisa izan zen, Menderes ibaiaren ibaiadarra den Liko ibaiaren ertzean zegoena. Laodizearen hegoaldean kokaturik, aztarnategia egungo Honaz herrian dago."}
{"id": "375721", "revid": "512", "url": "https://eu.wikipedia.org/wiki?curid=375721", "title": "Ktesifon", "text": "Ktesifon (; ; ; ), Partiako arsazidar leinuaren hiriburu inperialetako bat eta Sasandar Inperioko udako hiriburua izan zen, noiz ofizialki \"Iran-khwarah\" (Irango loria) izan zuen izena. Antzinako Mesopotamiako hiri nagusienetariko bat izan zen.\nHiriaren aztarnak Tigris ibaiaren ekialdean daude, Seleuzia Tigrisekoa hiri helenistikotik ikusita."}
{"id": "375722", "revid": "1545", "url": "https://eu.wikipedia.org/wiki?curid=375722", "title": "Ctesifonte", "text": ""}
{"id": "375723", "revid": "1545", "url": "https://eu.wikipedia.org/wiki?curid=375723", "title": "Kumaseko Sibila", "text": ""}
{"id": "375724", "revid": "10891", "url": "https://eu.wikipedia.org/wiki?curid=375724", "title": "Kumas", "text": "Kumas (; , \"Kym\u0113\" edo \u039a\u03cd\u03bc\u03b1\u03b9 \"Kymai\" edo \u039a\u03cd\u03bc\u03b1 \"Kyma\"; ) Campanian, Italian, zegoen greziar kolonia izan zen. Grezia Handiko lehenengo kolonia izateaz gain, Kumasko Sibila orakuluaren egoitza ere izan zen. Hasieran etruriarrek eta gero erromatarrek Kumako alfabetoa hartu zuten, gero latindar alfabeto bilakatu zena. Kumako alfabetoa Eubea uhartean zuen oinarria.\nEgun Cuma Bacoli udalerriko auzoa da."}
{"id": "375725", "revid": "105290", "url": "https://eu.wikipedia.org/wiki?curid=375725", "title": "Joko gaelikoak", "text": "Joko gaelikoak (irlanderaz \"Na Cluich\u00ed Gaelacha\" eta ingelesez \"Gaelic games\") Elkarte Atletiko Gaelikoak antolaturik eta bere itzalpean Irlandan jokatu ohi diren kirolak dira. Joko gaelikoetako kirol nagusiak futbol gaelikoa eta hurling-a dira. Halere, Elkarte Atletiko Gaelikoak bertako beste kirol batzuk ere bultzatzen ditu, esate baterako irlandar pilota eta rounders delakoa.\nBestalde, gizonezkoen bertsioez gain emakumezkoena ere baude: camogie eta emakumezko futbol gaelikoa. Elkarte Atletiko Gaelikoak ez ditu emakumezkoen txapelketak antolatzen, baina erakunde honi estuki lotuak daude.\nGaur egun joko gaelikoak Irlandan jarraitzaile eta zaletu gehien dituzten kirolak dira. Horren adibide garbiena, urtero Dublin hiriburuan jokatu ohi den All-Ireland Senior Football Championship deritzon finalak Irlanda osoan pizten duen jakinmin eta zalego ikaragarria."}
{"id": "375726", "revid": "98220", "url": "https://eu.wikipedia.org/wiki?curid=375726", "title": "Valentziar pilota", "text": "Valentziar pilota (katalanez \"Pilota valenciana\") Valentziako Erkidegoan jokatu ohi den herri kirol bat da. Aldaera ezberdinak ditu, bertan bi edota pilotari gehiagok bi taldetan banaturik lehiatu ohi direlarik, pilota esku hutsik edo babesekin jo ohi dute."}
{"id": "375727", "revid": "201", "url": "https://eu.wikipedia.org/wiki?curid=375727", "title": "Ktesifonte", "text": ""}
{"id": "375729", "revid": "1545", "url": "https://eu.wikipedia.org/wiki?curid=375729", "title": "Irlandar bolo joko", "text": "Irlandar bolo jokoa (; ) Irlandan jokatu ohi den bolo joko mota bat da.\nNagusiki herrialde honetako bi konderrietan grina edo zaletasun handiz jokatu ohi da, Armagheko konderria (Ipar Irlandan) eta Corkeko konderria (Irlandako Errepublikan), kurioski uhartearen ipar-ekialdeko eta hego-mendebaldeko muturretan dauden bi konderrietan, hots, bata bestearengandik urrutien dauden uharteko konderriak. Beste konderri batzuetan ere jokatu ohi da: Mayoko konderria (Castlebar inguruan), Limerickeko konderria, Waterfordeko konderria eta Loutheko konderrian, eta oraintxuki Tyroneko konderria eta Wexfordeko konderrian.\nArmagheko konderrian kirol honek \"bullets\" edota \"long bullets\" izena hartu ohi du (\"balak\" edota \"bala luzeak\"), jokatzeko erabiltzen den \"boloa\" berez kanoi-bola bat baita.\nHistoria.\nKirol hau jada XVII. mendean Irlandan jokatu ohi zela erregistratua dago. XIX. mendearen amaiera arte Eskozia, Ingalaterra eta Ameriketako Estatu Batuetan (azken honetan etorkinei esker) ere jokatu ohi zelarik, halere, gaur egun Irlandan mantendu izan da.\n1950eko hamarkadan kirol honek bide bazterretan liskar eta istilu ugari sortzearen ondorioz eta jokoa ongi arautu nahirik Bol-Chumann na hEireann erakundea sortu zen, gutxiago antolatua zegoen aurreko All-Ireland Bowl Players Association erakundea ordezkatu asmoz.\nHamarkada askotan zehar Corkeko eta Antrimeko konderrietan txapelketa eta lehiaketa ez-ofizial ugari ospatu izan dira, 1963an lehenbiziko txapelketa ofiziala ospatu zelarik. 1985an Cork 800 jaialdiaren barnean lehenbiziko Irlandar Bolo Joko Txapelketa ospatu zen.\nJokoa.\nOso kirol herrikoia da, Irlandatik kanpora edota herrialde hau ongi ezagutzen ez duen edonorrentzat asko kirol ezezaguna da. Landa bide edo baserri giroko bidexketan jokatu ohi da, hots, ibilgailu trafiko gutxi dauden bideak. Joko honetan hainbat partaideek jokatu ohi dute, aurretik jokalariek jaurtiketa kopuru bat izatea hitzartzen dutelarik, jaurtiketa kopuru horren arabera jokalariek ahal duten distantzia handi edo luzeena burutu behar dute, irabazlea distantzia luzeena gauzatzen duena delarik. Jaurtiketak egiterakoan jaurtilariek dena kontuan hartu ohi dute: bidearen gorabeherak, bihurguneak, ur-putzuak, euria, bidean topa daitezkeen oztopoak (azienda, abereak, aparkatutako ibilgailuak)...\nJokatu ohi den eskualdeko jende andana handia bildu ohi duen kirola da, ikusleak bide bazterretan jarri ohi dira, gainera txapelketa zorrotz zuzendu ohi duten epaileak egon ohi dira, bai eta noizbehinka igaro ohi diren ibilgailuak gelditu edota zuzendu ohi dituzten arduradunak ere, istripuak saihestuz. Kirol honen inguruan jokalari beraiek nahiz ikusleen artean luzatu ohi diren apustuak nagusi dira, maiz apustuak joko honen iraupenaren eta berarekiko jendeak duen grinaren giltzarri direlarik."}
{"id": "375730", "revid": "119347", "url": "https://eu.wikipedia.org/wiki?curid=375730", "title": "Kalko", "text": "Hizkuntzalaritzan, kalkoa beste hizkuntza batetik zuzenean mailegaturiko hitza edo esamoldea da. Latinezko \"verbum pro verbo\" esamoldea ere erabili izan da horiek izendatzeko. Estilo-liburuetan eta itzulpengintzako eskuliburuetan, kalko okerrak definitu eta sailkatu ohi dira, horien inguruan eztabaida izaten bada ere. Hasieran bitxitzat hartutako kalko batzuk, denbora aurrera joan ahala eta arrakasta izanez gero, hizkuntzan normalizatutzat har daitezke.\nBi hizkuntza harreman estuan daudenean, biak batera hainbat hiztunen ahotan, bien arteko interferentziak gerta daitezke. Hizkuntza baten berezko moldeetan nahasmenak sor daitezke, beste hizkuntzak eraginik. Elebidun batzuek bi kodeak ez dituzte guztiz bereizten eta kode batetik bestera pasatzean, moldeen kopia traketsak egiteko arriskua egoten da. Hiztun elebidunei gerta dakieke erabiltzen dituzten bi hizkuntzen arteko desoreka. Bi hizkuntzen ezagutzaren, erabilpenaren, prestigioaren oreka edo desoreka azalduko ditu hizkuntzen arteko kalkoen norabideak."}
{"id": "375731", "revid": "90204", "url": "https://eu.wikipedia.org/wiki?curid=375731", "title": "Antonio Arroyo", "text": "Antonio Arroyo Olabe euskal herritar politikari abertzale bat izan zen. 1906ko abenduaren 8an izendatutako EAJren lehenbiziko Euskadi Buru Batzarreko zuzendaritza batzordeko kideetako bat izan zen, Santiago Alda, Alipio Larrauri, Vicente Larrinaga eta Eduardo Arriagarekin batera. 1919an Markina ordezkatuz Bizkaiko Foru Aldundiko ahalduna izan zen."}
{"id": "375732", "revid": "6327", "url": "https://eu.wikipedia.org/wiki?curid=375732", "title": "Bilboko Aireportua", "text": ""}
{"id": "375734", "revid": "448", "url": "https://eu.wikipedia.org/wiki?curid=375734", "title": "Eduardo Arriaga", "text": "Eduardo Arriaga euskal herritar politikari abertzale eta jeltzale bat izan zen. 1906ko abenduaren 8an izendatutako EAJren lehenbiziko Euskadi Buru Batzarreko zuzendaritza batzordeko kideetako bat izan zen, Santiago Alda, Alipio Larrauri, Antonio Arroyo eta Vicente Larrinagarekin batera."}
{"id": "375736", "revid": "1982", "url": "https://eu.wikipedia.org/wiki?curid=375736", "title": "Bilboko metroa 3 linea", "text": ""}
{"id": "375737", "revid": "105290", "url": "https://eu.wikipedia.org/wiki?curid=375737", "title": "Spanish Point", "text": "Spanish Point (irlanderaz \"Rinn na Sp\u00e1inneach\") Irlandako mendebaldeko Clareko konderriaren mendebaldeko kostaldean dagoen Milltown Malbay parrokiako udalerri bat da. Udalerria udako etxebizitza ugariz osatua dago, neguan bertako biztanlegoa asko txikitzen delarik. Bestalde, bertako hondartzak nahiz kostaldea konderri honetako surflarien leku gogoenetakoak dira.\nLeku honen izenaren zergatia XVI. mendean kostalde honetan Espainiar Itsas Armada Garaiezinaren ontzi batzuk Espainiarako itzuleran ekaitzaren ondorioz urperatu izanan datza."}
{"id": "375738", "revid": "105290", "url": "https://eu.wikipedia.org/wiki?curid=375738", "title": "Milltown Malbay", "text": "Miltown Malbay (irlanderaz \"Sr\u00e1id na Cathrach\") Irlandako mendebaldeko Clare konderriaren mendebaldean dagoen udalerri bat da, Spanish Point udalerritik hurbil.\n2009an The Corrs taldeko Andrea Corr abeslaria eta Brett Desmond udalerri honetako San Jose elizan ezkondu ziren."}
{"id": "375739", "revid": "13403", "url": "https://eu.wikipedia.org/wiki?curid=375739", "title": "Milton Malbay", "text": ""}
{"id": "375741", "revid": "119347", "url": "https://eu.wikipedia.org/wiki?curid=375741", "title": "Celtic punk", "text": "Celtic punk (euskaraz \"Punk zelta\") zelta musika eta punk musika elkarnahastuz sortutako musika mota da. Musika mota honen sortzailea 1980ko hamarkada hasieran irlandar jatorriko Londresko The Pogues talde ezaguna izan zen. Celtic punk musika taldeak maiz irlandar eta eskoziar folk abesti herrikoien egokitzapenak, politikari buruzko abestiak (bereziki Irlandako musika matxinoa) nahiz heurek sorturiko abestiak jo ohi dituzte. Musika talde hauen ohiko gaiak honako hauek dira: politika, historia, kultura, edanzaletasuna edo zurruta eta langile klasearen harrotasuna.\nMusika talde hauek Irlanda, Eskozia, Gales, Bretainia edota herrialde horretako etorkinak bizi diren herrialdekoak izan ohi dira, bereziki AEB, Kanada eta Australia, baina 1990eko hamarkadan Ekialdeko Europan ere ugari sortu ziren, adibidez Serbia nahiz Txekiar Errepublikan."}
{"id": "375742", "revid": "1491", "url": "https://eu.wikipedia.org/wiki?curid=375742", "title": "Donostiako inauteriak", "text": "Donostiako inauteriak 1814 urtetik ospatzen dira, lehenengo erreferentzia historikoen arabera. Garai hartan lagun taldeek antolaturiko inauteria da, konpartsetan (edo eraldeak ere deituak) antolaturik eta erakunde ofizialetatik at. Hasierako urte haietan Jose Bizente Etxegaraik eta Raimundo Sarriegik inauterietarako idatzitako pieza bereziak egiten dituzte, konpartsek erabili eta herritarrengan inauteri giro kutuna sortzen lagunduko dutenak. XIX. mendearen erdialdean bukaeran indartu zen ospakizuna izan zen, konpartsa eta karrozen desfileekin, bereziki Donostiako Kasinoak emandako diru laguntzari esker. 1884 urtean atera zen lehen aldiz Kaldereroen konpartsa eta hurrengo urtean Artzain eta Inudeena, egundaino inauterien aurreko asteburuetan desfilea egiten jarraitzen dutenak. Aipagarria dira 1900 urtean ospatu ziren inauteriak, luxuzko karrozekin, kanpoko bisitari asko erakarri zituztenak. Ondorengo urteetan, ordea, askotan ezin izan zen arrazoi ekonomikoengandik maila horri eutsi. 1924 urtean jokoa eta mozorroak debekatu eta inauteriak areto pribatuetara mugatu behar izan zen. \nFrankismoaren garaia bukaturik, 1978 urtean hasi ziren berriz ere ospatzen inauteriak, hiri kutsukoak gehien bat, desfile eta ikastetxeetan egiten diren erakustaldiekin.\nAntzinako koplak.\nEuskaritxoa (Euzkarichoa).\n(Jose Bizente Etxagarai \u00abJardinzayen Festa /Comparsa de Jardineros\u00bb delakoarentzat 1818 urtean) \nEraldeak (1816-1879).\nInauteriak eta eraldeak antzinatik daude Donostiari lotuta, baina ez dago 1813ko abuztuaren 31ko sutearen aurreko informaziorik, sutean udal-artxibo aberatsa galdu egin baitzen. Dokumentatuta dagoena gerraoste hura du abiapuntu, 1816an, hain zuzen ere.\nDonostiako gizarteak ezaugarri sozial eta ekonomiko aldakorrak izan zituen XIX. mendean. Hasiera batean, 1816tik aurrera, inauterietako egunetarako prestatutako emanaldietan nabariak ziren 1813an gertatutakoaren zirrararen oihartzunak. Geroago, Hirurteko Liberaleko gorabeherek eta ondorengo Ehun Milen inbasioak (1823) eta bi karlistadek (1836-1839 eta 1872-1876) eragina izan zuten jaian, eta jaia etenda geratu zen aldi luzeetan.\nAntero Aranzamendik 1816tik 1880ra bitarte albiste izan ziren programa ludiko-musikalak bildu zituen \"Eraldeak, Donostiako inauteriak XIX. mendean\" liburuan. Jasotako informazioaren arabera, 1816 eta 1879 urteen artean 64 urteko epean 28 aldiz antolatu zuten Donostiako inauteria eta hauek izan ziren eraldeak edo konpartsak:\n1821-1826: Ez zen ezer antolatu. Hirurteko Liberaleko gorabeherekngatik eta ondorengo Ehun Milen inbasioengatik\n1833 eta 1840 urteen artean Lehen Karlistaldiko gerra izan zen, Hori dela eta ez zen inauteria antolatu urte hauetan: 1834, 1835, 1836, 1837 eta 1840an. 1838an eta 1839an bai, nahiz eta artean gerra guztiz bukatu gabe egon.\nIkus daitekeenez 1872 eta 1876 urteen artean Bigarren Karlistaldiko gerra izan zenez, ez zen inauteria antolatu hamarkada osoan, 1879an soilik.\nKabalgatak (1881-1900).\n1881etik 1900era bitarte, Donostiako gizartea, aberatsagoa eta ikuspegi kosmopolitagoa zuena, Europako hiriburu handietako inauteriekin lehiatzeko moduko mailara iritsi zen. Ikusgarritasun eta erakargarritasun handiagoa izateko, eraldeak kabalgatetan txertatu ziren. Fase horretan, lankidetza estuan aritu ziren Jaien Udal Batzordea eta La Fraternal eta Uni\u00f3n Artesana elkarteak. Nolanahi ere, azken horiek ziren benetan arduratzen zirenak. Hauek dira Donostiako inauterietan 1881 eta 1900 urteen artean antolatu ziren kabalgatak:"}
{"id": "375746", "revid": "58701", "url": "https://eu.wikipedia.org/wiki?curid=375746", "title": "Desigual", "text": "Desigual Bartzelonan egoitza eta beste hainbat hiritan dendak dituen jantzi-marka bat da, 1984 urtean Christian Meyer eta Thomas Meyer anaiek sortutakoa. Saltzen dituen jantziak koloretsuak eta maiz graffitidunak izaten dira. Bere promozio-kanpaina bitxiengatik ere da ezaguna, esaterako \"sartu biluzik, jantzirik atera\" leloduna. Kanpaina honetan edozein dendara biluzik edo ia biluzik sartu eta jantzita debalde atera daitekeen."}
{"id": "375748", "revid": "56334", "url": "https://eu.wikipedia.org/wiki?curid=375748", "title": "Berako inauteriak", "text": "Berako inauteriek tradiziozko inauteriaren eta hiriko inauteriaren elementuak bateratu dituzte. \"Zingar-arrautze eske\" tradizionala burutzen da baserriz baserri, jantzi tradizionalekin nahiz hiri kulturako mozorrekin jantzirik doazen taldeen eskutik. 1980ko hamarkadaren hasieran, berriz, artzain eta inudeen Donostiako ospakizuna hartu eta genero-rolen alderantziketa eginez moldatu zuten Gure Txokoa Elkartearen eskutik, neska gazteak artzainen papera eta mutilak inudeena eginez. Kaldereroen desfilea ere egiten da."}
{"id": "375754", "revid": "98220", "url": "https://eu.wikipedia.org/wiki?curid=375754", "title": "Fergus ibaia", "text": "Fergus ibaia (irlanderaz \"An Forghas\" eta ingelesez \"River Fergus\") Irlandako mendebaldean dagoen Clare konderriko ibai bat da. Bere ibilbide osoa Clare konderrian burutzen du. 61 kilometroko luzera du.\nIbai hau herrialde osoan amurrain eta izokinen arrantzaleku bikaina izateagatik ezaguna da. Ibaiaren amaieraldera Trummer uhartea kokatzen da. Ennis udalerrian bakarrik ibaia sei zubik zeharkatzen dute.\nLoughnagowan aintziran iturburua du, Corofin udalerritik hurbil, ondoren udalerri hauek iragaten dituelarik: Corofin, Ennis, Clarecastle eta Newmarket-on-Fergus, azken honetan bere urak Shannongo estuarioan isuritzen dituelarik."}
{"id": "375755", "revid": "105290", "url": "https://eu.wikipedia.org/wiki?curid=375755", "title": "Liscannor", "text": "Liscannor (irlanderaz \"Lios Ceann\u00fair\") Irlandako Clareko konderriaren kostaldeko udalerri bat da, izen bereko Liscannor badiaren mendebaldeko ertzean kokatua dagoelarik. Udalerriak ekialdetik R478 errepidea eta Lahinch udalerria ditu eta iparraldetik Doolin.\nMoherreko Itsaslabar ospetsuak udalerri honetatik 5 kilometro mendebaldera daude. Lahinch eta Liscannor udalerrien artean Moymore izeneko herrixka dago."}
{"id": "375756", "revid": "105290", "url": "https://eu.wikipedia.org/wiki?curid=375756", "title": "Lampsako", "text": "Lampsako (antzinako grezieraz: \u039b\u03ac\u03bc\u03c8\u03b1\u03ba\u03bf\u03c2, \"Lampsakos\") antzinako greziar hiria izan zen, iparraldeko Troaden, Helespontoaren ekialdean zegoena. Bertokoek lampsakoar zuten izena. Egungo Lapseki herritik hurbil zegoen."}
{"id": "375757", "revid": "1545", "url": "https://eu.wikipedia.org/wiki?curid=375757", "title": "Plateako Gudua", "text": ""}
{"id": "375758", "revid": "1545", "url": "https://eu.wikipedia.org/wiki?curid=375758", "title": "Temistokles", "text": ""}
{"id": "375759", "revid": "105290", "url": "https://eu.wikipedia.org/wiki?curid=375759", "title": "Lutezia", "text": "Lutezia (; ) erromatarren aurreko Galiako hiria izan zen. Merovingiarrek galo-erromatar hiria berreraiki zuten egungo Paris egiteko.\n\"Parisii\" izeneko galiarren \"oppidum\" nagusia izan zen, jada K.a. III. mendean eskualdean bizi zirenak. Bi\u00e8vre eta Sena ibaien lotunean zegoen, egungo Saint Genevieve muinoan, Latin auzoan."}
{"id": "375761", "revid": "1545", "url": "https://eu.wikipedia.org/wiki?curid=375761", "title": "Lutetia", "text": ""}
{"id": "375762", "revid": "1545", "url": "https://eu.wikipedia.org/wiki?curid=375762", "title": "Magnesia", "text": "Magnesia izan daiteke:\nToponimia.\nGreziar toponimo magnesiar tributik ekarria"}
{"id": "375763", "revid": "1545", "url": "https://eu.wikipedia.org/wiki?curid=375763", "title": "Magnesia esne", "text": ""}
{"id": "375764", "revid": "1545", "url": "https://eu.wikipedia.org/wiki?curid=375764", "title": "Mari (Siria)", "text": "Mari (egun Tell Hariri, Siria, dena) sumertar eta amortar antzinako hiria izan zen, Eufratesko mendebaldeko ertzean, egungo Abu Kamaletik 11 kilometrotara ipar-mendebalderantz zegoena. Adituen arabera, jada K.a. 5. milurtekoan biztanleak zituen, nahiz eta une gorenak K.a. 2900 eta K.a. 1759 (noiz Hammurabik arpilatua izan zena) izan."}
{"id": "375765", "revid": "1545", "url": "https://eu.wikipedia.org/wiki?curid=375765", "title": "Mari (Mesopotamia)", "text": ""}
{"id": "375766", "revid": "6327", "url": "https://eu.wikipedia.org/wiki?curid=375766", "title": "Hammurabi Kodea", "text": ""}
{"id": "375767", "revid": "56334", "url": "https://eu.wikipedia.org/wiki?curid=375767", "title": "Atari (argipena)", "text": "Atari terminoa hainbat artikulutarako bidea izan daiteke:\nArkitekturan,\nEra berean:\nIzen berezi gisa:"}
{"id": "375768", "revid": "1545", "url": "https://eu.wikipedia.org/wiki?curid=375768", "title": "Witold Lutoslawski", "text": ""}
{"id": "375771", "revid": "119347", "url": "https://eu.wikipedia.org/wiki?curid=375771", "title": "Asti (Italia)", "text": "Asti (piemonteraz: \"Ast\") Italiako ipar-mendebaldean dagoen Piamonte eskualdeko udalerria eta Astiko probintziako hiriburua da. Tanaro ibaiaren ordokian dago, Turindik 45\u00a0km hego-ekialdera. 2012an 77.026 biztanle zituen.\nErromatarrek sortu zuten hiria, K.a. II. mendean, \"Hasta\" izenarekin. 932tik apezpikutegia izan zen. XIII. mendean bere gorenera iritsi zen, herri independente gisa. 1575ean Savoiako etxearen menpe gelditu zen. Monumentu aipagarrienak \"Santa Maria Assunta\" katedrala (1309\u20131348), \"San Secondo\" kolegio eliza (XIII. mendea), \"Torre Troiana\" (XIII. mendea) eta \"San Pietro\" bataiategia (X. mendea) dira.\nAstiko ardoak, \"Asti spumante\" bereziki, oso aintzat hartuak dira. Industrian elikagai kontserbak, metalurgia, beiragintza eta adreilu fabrikak nabarmentzen dira."}
{"id": "375773", "revid": "336", "url": "https://eu.wikipedia.org/wiki?curid=375773", "title": "Camogie", "text": "Camogie (irlanderaz \"cam\u00f3ga\u00edocht\" eta formalki \"camoguidheacht\" deitua) Irlandan jokatu ohi den makila eta pilota emakumezkoen kirol bat da, Joko Gaelikoen barnean sailkatua. Gizonekoen hurling kirolaren bertsio ia berdina dela esan daiteke. Irlandan nahiz mundu osoan barna 100.000 emakume inguruk jokatu ohi dute, nagusiki irlandar komunitateak dauden lekuetan. Kirol honen arautzaile eta antolatzailea Dublin hirian egoitza duen Camogie Association/An Cumann Cam\u00f3ga\u00edochta erakundea da.\nKiol honetako Irlandako Txapelketa Nagusiaren finala urtero irailean Dublin hiriko Croagh Patrick estadioan All-Ireland Senior Camogie Championship delakoan jokatu ohi da."}
{"id": "375776", "revid": "23317", "url": "https://eu.wikipedia.org/wiki?curid=375776", "title": "Grand Slam (tenisa)", "text": "Grand Slam delakoa tenisean Nazioarteko Tenis Federazioak antolatutako nazioarteko zirkuituko lau txapelketa nagusiek osatzen dute.\nTenislarien garaipenak.\n\"2022ko urtarrilaren 30ean eguneratua. Australiako Irekia jokatu ondoren\"\nUrte berean lau txapelketak.\nUrte berean lau txapelketak irabazi dituzten tenislariak gutxi dira, honako hauek hain zuzen ere:\nGolden Slam.\nGolden Slam urte berean Grand Slam-eko lau txapelketez gain Olinpiar Jokoetako txapelketa irabaztean ematen den saria da. Hau lortu duen bakarra Steffi Graf alemaniarra izan da."}
{"id": "375778", "revid": "105290", "url": "https://eu.wikipedia.org/wiki?curid=375778", "title": "Grand Slam", "text": "Grand Slam hau izan daiteke:"}
{"id": "375779", "revid": "119347", "url": "https://eu.wikipedia.org/wiki?curid=375779", "title": "Shannongo estuarioa", "text": "Shannongo estuarioa Irlandako mendebaldean dagoen estuario handi bat da, bertan Shannon ibaiak bere urak Ozeano Atlantikoan isurtzen dituelarik. Estuario honen hasieran edo barnealdean Limerick hiria dago, itsasaldetik bere mugak iparraldetik Loop lurmuturra eta hegoaldetik Kerry lurmuturra direlarik. Estuario honek hegoaldetik Kerryko konderria eta Limerickeko konderria, eta iparraldetik Clareko konderria elkarbanatzen ditu.\nHegaldiak.\nHistorikoki, estuario hau 1930 eta 1940ko hamarkadetan Ozeano Atlantikoa zeharkatzen zuten ur-hegazkinen urartze lekua ian zen. 1945an estuarioan iparraldeko ertzean Shannon aireportua ireki eta estuarioko urartzeek behera egin zuten."}
{"id": "375780", "revid": "13403", "url": "https://eu.wikipedia.org/wiki?curid=375780", "title": "Shannon estuarioa", "text": ""}
{"id": "375781", "revid": "105290", "url": "https://eu.wikipedia.org/wiki?curid=375781", "title": "Megalopolis", "text": "Megalopolis (; ), Greziako Peloponeso penintsulako hiri eta udalerria da, Arkadiako hego-mendebaldean dagoena. Antzinako polis, bere antzerkiak 20.000 lagunentzako tokia zuen, orduko handiena izanda.\nEpaminondasek sortua K.a. 370 urtean, Akaiar Ligaren egoitza izan zedin. Peloponesoko hiri nagusietako bat bilakatu zen sortu eta denbora gutxira. Antzokiaren (Grezia osoko antzoki handiena da), biltzarretako areto nagusiaren, Zeusen tenpluaren eta harresiaren aztarnak gorde dira."}
{"id": "375782", "revid": "1545", "url": "https://eu.wikipedia.org/wiki?curid=375782", "title": "Megalopolis (Grezia)", "text": ""}
{"id": "375783", "revid": "1545", "url": "https://eu.wikipedia.org/wiki?curid=375783", "title": "Megido", "text": ""}
{"id": "375784", "revid": "105290", "url": "https://eu.wikipedia.org/wiki?curid=375784", "title": "Metaponto", "text": "Metaponto (italieraz: \"Metaponto\"; antzinako grezieraz: \u039c\u03b5\u03c4\u03b1\u03c0\u03cc\u03bd\u03c4\u03b9\u03bf\u03bd; latinez: \"Metapontum\") Grezia Handiko hiri nagusienetariko bat izan zen, Tarentoko golkoan, Bradanus eta Casuentus ibaien artean, zegoena. Herakleatik 20 kilometrotara eta Tarentotik 40 kilometrotara zegoen. Bere aztarnategia Bernalda udalerriko Metaponto auzoan daude, Italiako Materako probintzian."}
{"id": "375785", "revid": "105290", "url": "https://eu.wikipedia.org/wiki?curid=375785", "title": "Irlandako ibaiak", "text": "Irlandako ibaien artean Shannon ibaia da luzeena, Cuilcagh Mendian sortu eta hegoalderanzko bidean hiru aintzira handi zeharkatu ondoren Limericken izen bereko estuarioan itsasoratzen denerako 386 kilometro ibiltzen baititu.\nGainontzeko ibaien artean aipatzekoak dira:"}
{"id": "375786", "revid": "512", "url": "https://eu.wikipedia.org/wiki?curid=375786", "title": "Metona", "text": "Metona (grezieraz: \u039c\u03b5\u03b8\u03ce\u03bd\u03b7) izan daiteke:"}
{"id": "375787", "revid": "71145", "url": "https://eu.wikipedia.org/wiki?curid=375787", "title": "Mistra", "text": "Mistra (grezieraz: \u039c\u03c5\u03c3\u03c4\u03c1\u03ac\u03c2, \u039c\u03c5\u03b6\u03b7\u03b8\u03c1\u03ac\u03c2, \"Myzithras\"), Greziako Peloponeso penintsulako antzinako hiri eta udalerria da, Lakonian dagoena. Taigeto mendian, Espartatik gertu, zegoen herri honek bizantziar Moreako despoterriko hiriburua izan zen.\nOtomandarren garaietan utzia, 1989an UNESCOK bere aztarnategia (gotorleku, jauregi, eliza eta monasterioak) Gizateriaren Ondare izendatu zuen."}
{"id": "375788", "revid": "98220", "url": "https://eu.wikipedia.org/wiki?curid=375788", "title": "The Three Sisters (Irlanda)", "text": "Blackwater ibaia (\"Hiru Ahizpak\") Irlandako Errepublikako hegoaldea zeharkatzen duten hiru ibai dira, Barrow, Nore eta Suir ibaiak hain zuen ere. Hirurak Waterforden itsasoratzen dira.\nSuir eta Nore ibaiak Tipperaryko konderrian sortzen dira, Devil's Bit mendiaren inguruan, Barrow ibaia aldiz Laoiseko konderrian.\nGuztira sei konderri zeharkatzen dituzte, Tipperary, Laois, Kilkenny, Carlow, Wexford eta Waterford."}
{"id": "375789", "revid": "63274", "url": "https://eu.wikipedia.org/wiki?curid=375789", "title": "GLAM", "text": "GLAM ingelesetik eratorritako akronimo bat da, \"Galleries, Libraries, Archives and Museums\" (\u00abgaleriak, liburutegiak, artxiboak eta museoak\u00bb) esan nahi duena. Oro har, kultur ondarea gordetzen dituzten erakundeak biltzen ditu.\nGLAM akronimoaren barruan, gaur egun, aipatutako erakunde horiek egiten dituzten jarduerak biltzen dira. Zehazkiago, sigla horiek erakunde horiek mundu digitalean egiten dituzten kultur eta historia-ondarea zabaltzeko ekintza eta jarduketei lotuta egon ohi dira.\nHistoria.\nAkronimo hori nahiko berria dirudien arren, Australian Society of Archivist erakundeak dagoeneko 2003ko bere konferentzia orokorrean erabili zuen, Adelaiden, eta konferentziari, hain zuzen, \u201cGLAM: Galleries, Libraries, Archives &amp; Museums\u201d izena eman zioten. Hamar urte geroago, 2014ko irailean, Australiako Gobernuaren mendeko zenbait erakundek txosten bat eta 2 material argitaratu zituzten Australiako galeria, liburutegi, artxibo eta museoetarako erronka eta aukerei buruz.\nikerketak, besteak beste, azpimarratzen du Wikipedia garrantzitsua zela jendea erreferentziazko informaziora iristeko, eta Australiako GLAM erakundeak horretaz jabetzen zirela, lineako entziklopediarekin lankidetza-jarduerak eta -hitzarmenak abian jarriz eta garatuz.\nGLAM eta Wikipedia.\nWikipediari dagokionez, bertako lankideek editoreekin elkarlanean, erakundeak gordetzen dituzten baliabide askeak sareratzen eta ezagutzak partekatzen dituzte. Besteak beste, artikuluen erreferentziak osatu, lotura duten beste wikiproiektuak osatu, lizentzia egokia duten artxiboak partekatu, jorratzen duen alorreko artikuluak sortu, eta abar.\n2010eko abenduan, lehen GLAM ekitaldiak antolatu ziren Londresen dagoen British Museumen eta Parisen. 2023an, GLAM+Wikiverse+GENDER nazioarteko jardunaldia antolatu zen Bartzelonako Unibertsitateko Informazio eta Komunikazio Medioen fakultatean, liburutegi, museo eta galerien eremuan, Wikimediarekin lotuta eta emakumezkoen gaia lantzen zuten proiektuei buruz. "}
{"id": "375790", "revid": "105290", "url": "https://eu.wikipedia.org/wiki?curid=375790", "title": "Mitilene", "text": "Mitilene (grezieraz: \u039c\u03c5\u03c4\u03b9\u03bb\u03ae\u03bd\u03b7; \"Mytilini\"), Greziako Lesbos uharteko antzinako hiri eta udalerria da. Uharteko hiriburua da."}
{"id": "375791", "revid": "336", "url": "https://eu.wikipedia.org/wiki?curid=375791", "title": "Asti", "text": "Asti izan daiteke:"}
{"id": "375792", "revid": "103793", "url": "https://eu.wikipedia.org/wiki?curid=375792", "title": "Agoizko inauteriak", "text": "Agoizko inauterietako protagonistak \"kaskaboboak\" eta \"maskaritak\" izeneko pertsonaiak dira. \"Kaskaboboak\" mutilak izaten dira eta alkandora zabal bat janzten dute, kriskitinekin, praka motz, galtzerdi eta abarketekin batera, kolore biziekin. Aurpegia estalita joaten dira eta buruan \"ttuntturro\" bat janzten dute, zinta koloretsuekin. Makil baten muturretik galtzerdi betea lotu eta inguratzen denari jo egiten diete. \"Maskaritak\", berriz, herriko neskak dira eta gona eta kapela zabalekin janzten dira, aurpegia errezel batez estalita. Ezkutuan daramaten ura botatzen dute."}
{"id": "375795", "revid": "336", "url": "https://eu.wikipedia.org/wiki?curid=375795", "title": "Korfu (hiria)", "text": "Korfu (grezieraz: \u039a\u03ad\u03c1\u03ba\u03c5\u03c1\u03b1, \"K\u00e9rkyra\"), Greziako izen bereko uharteko hiriburua eta udalerria da. Joniar uharteetako hiriburua ere bada.\nVII. mendetik aurrera kokagune estrategiko bilakatua, bere bi gazteluei esker \"Kastropolis\" izena hartu zuen. Turimorako leku erakargarria, 2007an UNESCOk bere hirigune zaharra Gizateriaren Ondare izendatu zuen.\nHerri eta hiri senidetuak.\nKorfuk honako herri senidetuak ditu:"}
{"id": "375796", "revid": "1545", "url": "https://eu.wikipedia.org/wiki?curid=375796", "title": "Corfu (hiria)", "text": ""}
{"id": "375797", "revid": "1545", "url": "https://eu.wikipedia.org/wiki?curid=375797", "title": "Nikomedia", "text": "Nikomedia () antzinako greziar hiria izan zen, Asia Txikian zegoena. Bertokoek nikomediar zuten izena. Egungo \u0130zmit herrian zegoen.\nHistoria.\nK.a. 712/711n Megarako kolonoek eratu zuten eta hasieran Astako (, \"otarrain\") zuen izena. Nikomedes I.ak hiria eratu eta bere izena eman zion. Nikomedia, Bitiniako metropolia izan zen Erromatar Inperioaren agindupean, eta Diokleziano enperadoreak, Ekialdeko Erromatar Inperioko hiri nagusia bihurtu zuen, eraikuntza ikusgarriz apainduz. Konstantino Handiak han ezarri zuen bere egoitza. Zentro juridikoa izan zen eta kontzilio probintziala gurtza inperialaren zeremoniak ospatzeko biltzen zen lekua.\n111ean, sute batek hiria erabat suntsitu zuen, eta biktima ugari eragin zituen, Plinio Gazteak dioenez, suhiltzailerik ez zegoelako.\nHagiografia batzuen arabera, Santa Barbara martiri kristauaren jaioterria izan zen III. mendean. 311n, Galerio erromatar enperadoreak bertatik eman zuen bere Tolerantziaren Ediktua, Erromatar Inperioak kristauen aurka hartutako neurri errepresiboei amaiera emanez aldarrikatu zuena. Horrela, kristautasuna \"religio licita\" bihurtu zen, hau da, erlijio baimendua, baina ez Inperioko ofiziala eta bakarra. Beraz, ediktu hau kristautasunaren lehen legezko aitorpena da. IV. mendean, Nikomedia arrianismoaren funtsezko lekua izan zen.\nTurkiar herriek hiria suntsitu zuten Lehen Gurutzadako gudarosteak iritsi baino lehentxeago, bertan Nizearako bidean etapa bat egin zutenak. Bere posizio estrategikoa, Asiako errepideak hiriburu berrirako konbergentziaren ondorio da, eta, beraz, bere garrantzia mantendu zuen, Konstantinopla sortu eta turkiarrek 1338an harrapatu ondoren ere."}
{"id": "375798", "revid": "336", "url": "https://eu.wikipedia.org/wiki?curid=375798", "title": "Nizea", "text": "Nizea () antzinako greziar hiria izan zen, Bitinian zegoena. Bertokoek nizear zuten izena. Egungo \u0130znik herrian zegoen.\nHiri helenistikoa, Nizeako Inperioaren eta Bizantziar Inperioaren hiriburua izan zen. Lehenengo kristauek Kontzilio nagusi batzuk egin zuten bertan."}
{"id": "375799", "revid": "1545", "url": "https://eu.wikipedia.org/wiki?curid=375799", "title": "Nicaea", "text": ""}
{"id": "375800", "revid": "512", "url": "https://eu.wikipedia.org/wiki?curid=375800", "title": "Nora", "text": "Nora izan daiteke:"}
{"id": "375801", "revid": "105290", "url": "https://eu.wikipedia.org/wiki?curid=375801", "title": "Nora (Italia)", "text": "Nora aurre-erromatar eta erromatar hiria izan zen, Pulatik gertu dagoen penintsula batean, Sardinian zegoena. Hasieran feniziar kolonia, erromatarrek kartagotarren eskuetatik hartu zuten K.a. 238an. VIII. mendean hustu zuten."}
{"id": "375802", "revid": "1545", "url": "https://eu.wikipedia.org/wiki?curid=375802", "title": "Numantia", "text": ""}
{"id": "375803", "revid": "98220", "url": "https://eu.wikipedia.org/wiki?curid=375803", "title": "Erne ibaia", "text": "Erne ibaia (gaeleraz \"Abhainn na h\u00c9irne\"), Irlanda uhartearen iparraldeko Ulster probintzian kokaturiko ibaia da, Ipar Irlanda eta Irlandako Errepublikaren lurrak zeharkatzen dituena.\nIzena.\n\"\u00c9irne\" printsesa mitologikoaren izena dauka.\nIbilbidea.\nErne ibaia Ulsterreko bigarren ibairik luzeena da, Bann ibaia baino 9 kilometro motzagoa baita.\nCavaneko konderrian sortzen da Stradone herriaren ondoko Gowna aintziran. Ondoren Ipar Irlandako muga zeharkatu eta Fermanagheko konderrian sartzen da. Bertan Erne aintzirak eratzen ditu. Goiko eta beheko aintziren artean konderriko hiriburua den Enniskillen zeharkatzen. Beheko Erne aintziratik ateratzen denean Donegalgo konderrian sartzen da kilometro gutxi batzutan Ballyshannonen itsasoratzen delarik.\nShannon\u2013Erne ubideak Shannon ibaiarekin lotzen du."}
{"id": "375804", "revid": "1545", "url": "https://eu.wikipedia.org/wiki?curid=375804", "title": "Larissa", "text": ""}
{"id": "375807", "revid": "17", "url": "https://eu.wikipedia.org/wiki?curid=375807", "title": "Aratuzteak", "text": ""}
{"id": "375808", "revid": "17", "url": "https://eu.wikipedia.org/wiki?curid=375808", "title": "Aratuzte", "text": ""}
{"id": "375810", "revid": "17", "url": "https://eu.wikipedia.org/wiki?curid=375810", "title": "Barik", "text": ""}
{"id": "375814", "revid": "56334", "url": "https://eu.wikipedia.org/wiki?curid=375814", "title": "Markinako aratusteak", "text": "Markinako aratusteetan inauteri ospakizun bereziak daude. Zahagi dantza dantzatzen dute zortzi lagunek eta zahagi daraman beste batek. Horien aurretik hartzaren pertsonaia ibiltzen da, zaintzaile batekin, inguruko jendea izutzen. Antzara-jokoa ere ospatzen da, zaldi gainean."}
{"id": "375817", "revid": "1982", "url": "https://eu.wikipedia.org/wiki?curid=375817", "title": "Zirkulu Polar Antartiko", "text": ""}
{"id": "375824", "revid": "48990", "url": "https://eu.wikipedia.org/wiki?curid=375824", "title": "Dbus", "text": ""}
{"id": "375827", "revid": "119347", "url": "https://eu.wikipedia.org/wiki?curid=375827", "title": "Lurraldebus txartela", "text": "Lurraldebus txartela \"Mifare Classic\" teknologia duen kontaktu gabeko bidaia txartela da, 2007ko ekainean Gipuzkoako Foru Aldundiak alhan jarritakoa. Txartelak probintzia osoko garraio publikoen ordainketa-sistema bateratzeko asmoa du, hau da, txartel bakarra izateko jaulki da. Hala, ordu arte Gipuzkoako garraio publikoetan erabiltzen ziren beste txartel batzuk ordezkatu ditu.\nIrrati-uhinen bidez 2 eta 10 cm bitarteko distantziara komunika dezake informazioa, txartela eta balioztatze-puntuaren arteko kontakturen beharrik ez duela. Txartelak saldo eguneratuaren informazioa gordetzen du, eta bezeroak balioztatze-puntuetako pantailetan zein beste dispositiboetan ikusgai du, adibidez Interneten.\nEzaugarriak.\nLurraldebus txartela kontaktu gabeko txanpondegi-txartela da, birkargatu beharrekoa. Txartelarekin ordainduz gero, garraio publikoan prezio hobaridunak aplikatzen dira: gutxieneko deskontua prezio orokorraren %\u00a040 da, hilean 1 eta 40 bidaia artean egitekotan; %\u00a070, hilean 41 eta 70 bidaia artean egitekotan; eta %\u00a090, hilean 71 bidaiatik gora egiten dutenentzat. Txartela kargatzeko, hainbat toki erabil daitezke, hala nola Gipuzkoako hainbat kiosko, paper denda, postetxeak, edota Kutxaren kutxazainak. Gipuzkoatik kanpo, Bilboko Termibus eta Gasteizko Herrandarren kaleko autobus geltokian ere karga daitezke txartelak, Pesa konpainiaren txarteldegietan dauden kargatze makinetan, alegia.\nMotak.\nZazpi txartel mota daude:\nArrunta.\nPertsonala eta transferiezina da. Erabiltzailearen argazkia eta datuak ditu. Edonork eskura dezake, txartela eskatzeko formularioa betez.\nAdinekoentzakoa.\nPertsonala eta transferiezina da. Erabiltzailearen argazkia eta datuak ditu. Eskuratzeko baldintzak dira 65 urte baino gehiago edukitzea, eta Gipuzkoan erroldatuta egotea.\nEzinduentzakoa.\nPertsonala eta transferiezina da. Erabiltzailearen argazkia eta datuak ditu. Eskuratzeko baldintzak dira %65 edo gehiagoko ezintasuna edukitzea, eta Gipuzkoan erroldatuta egotea.\nGazteentzakoa.\nPertsonala eta transferiezina da. Erabiltzailearen argazkia eta datuak ditu. Eskuratzeko baldintzak dira 5 eta 24 urte bitartean edukitzea, eta Gipuzkoan erroldatuta egotea.\nSoziala.\nPertsonala eta transferiezina da. Erabiltzailearen argazkia eta datuak ditu. Eskuratzeko baldintzak dira Gipuzkoako Foru Aldundiak ematen duen diru sarrerak bermatzeko errentaren onuraduna izatea, eta Gipuzkoan erroldatuta egotea.\nFamilia ugarientzakoa.\nPertsonala eta transferiezina da. Erabiltzailearen argazkia eta datuak ditu.\nTuristentzakoa.\nTransferigarria da. Ez dauka ez argazki ez datu pertsonalik. Lehenengo birkarga egin eta 10 egunera iraungiko da.\nTarifa-guneak.\nLurraldebus txartelaren helburua Gipuzkoa osorako txartel bakarra izatea da. Horrek esan nahi du Gipuzkoako lurralde osorako tarifa-gune berdin batzuk ezarri behar direla, bidaiatzeko modu guztiek (autobusa, trena...) zein eragileek errespetatu behar dutena. Hala, Gipuzkoako lurraldea tarifa-gune ezberdinetan banatu da, zenbat eta gune gehiagotan zehar bidaiatu, orduan eta gehiago ordaintzen delarik. Txartelak, guneen arteko \"jauziak\" zenbatzen ditu, eta dagokion prezioa kentzen du guk dugun hasierako saldotik. Hala, behar-beharrezkoa da txartela bai bidaiaren hasieran zein bidaiaren amaieran balioztatzea, sistemak zenbat \"jauzi\" egin ditugun zenbatu ahal izateko.\nLurraldebus txartelera atxikitako garraioak.\n2007ko ekainaren 4an, Lurraldebus txartela martxan jarri zen Bidaso Beherea, Oiartzualdea, Donostialdea, Tolosaldea eta Goierri eskualdeak zerbitzatzen dituzten hiri-arteko autobusetan, TSST eragilearen lineetan izan ezik. TSSTren autobus lineak urte bereko uztailaren 2an sartu ziren Lurraldebus txartelaren sarean.\n2007ko abuztuaren 1ean, Urola Kostan, Urola Erdian eta Debabarrenean zehar dabiltzan autobus lineak sistema berrian sartu ziren.\nUrte bereko urriaren 1ean, Gipuzkoako gainerako eskualdeetako lineak batu ziren, hots, Debagoienekoak eta Urola Garaikoak. Bestalde, Bilborako zerbitzuak ere sartu ziren txartel bakarrean.\n2008an Lurraldebus txartela Dbus zerbitzuan erabilgai jarri zen, eta 2012ko otsailaren 15etik, zerbitzu honetan txartel bakarra erabilita, autobus-aldaketa doakoa da.\n2012ko maiatzaren 7az geroztik, Donostiako Renfe Aldirietako linean Lurraldebus txartela onartzen da ordainketarako, nahiz eta deskonturik egiten ez den, hau da, bidaia-txartela arruntaren prezio bera ezartzen da.\n2013ko urtarrilaren 8an, Euskotren Lurraldebus sarean sartu zen, Topo linean (Lasarte-Oria - Hendaia) Lurraldebus txartelarekin ordainketa baimenduz. Bi aste geroago, urtarrilaren 22an, tren eragilearen Kostaldea linea (Donostia - Elgoibar) ere txartel bakarrean sartu zen.\n2013ko maiatzaren 6tik aurrera, Euskotrenen Ermua-Eibar tranbia linean (Ermua - Azitain) Lurraldebus eta Mugi txartelekin ordainketa baimentzen da. Hala, Gipuzkoako txartel bakarrak Bizkaiara sartu dira, Ermua udalerrian erabilgarri. Bestalde, Bizkaiko txartel bakarra, Barik, Toletxegaingo geltokiraino ere erabilgarri da."}
{"id": "375828", "revid": "56334", "url": "https://eu.wikipedia.org/wiki?curid=375828", "title": "Gizakunde, Emakunde eta Orakunde", "text": "Gizakunde, Emakunde eta Orakundea Euskal Herriko zenbait tokitan inauterien aurreko jai-egunak ziren. Gizakundea inauterien aurreko hirugarren ostegunean ospatzen zuten gizonek; Emakundea hurrengo ostegunean ospatzen zuten emakumeek soilik eta azkenik, inauterien aurreko ostegunean, ostegun gizen ere deitzen den horretan alegia, Orakundea ospatzen zuten guztiek batera.\nArizkun eta Erratzuko gizakundea.\nBaztango Arizkunen eta Erratzun inauterien aurreko hirugarren larunbatean ospatzen da gizakundea, baina ez dago gizonezkoei mugatuta. Erratzuko Kultur Elkarteak eta Jo ala Jok antolatuta ospatzen da. Normalean Arizkunen biltzen dira eta bertan mozorrotzen dira, arratsaldez. Eguzkia sartze aldera, Erratzu aldera egiten dute kalejira. Sagar dantzariak, txistulariak, Gallartako joaldunak, Jantzilo, Hartza eta mozorro segizioa osatzen dute. Geldialdietan sagardantza eta mozorrodantzak egin ohi dira. Gaua heldu orduko, Erratzuko plazan Jantzilo epaitu eta erretzen dute."}
{"id": "375830", "revid": "98220", "url": "https://eu.wikipedia.org/wiki?curid=375830", "title": "Strangford aintzira", "text": "Strangford aintzira (ingelesez \"Strangford Lough\", irlanderaz \"Loch Cuan\" eta Ulsterko eskozieraz \"Strangfurd Loch\") Ipar Irlandako ekialdean dagoen aintzira bat da, Ards penintsulak inguratzen duena. Downeko konderriari dagokio.\nOhiko turismolekua da. Herrixka tradizionalak ditu inguruan eta arrantza leku aproposa da. Honetaz gain itsas kirolak egiten dira (bela, kayak...) eta hegaztiak behatzeko toki aproposa ere bada.\nAintzirak Irlandako itsasoarekin bat egiten duen puntuan, \"SeaGen\" estazioa dago. Itsasaldien korronteen indarra aprobetxatuz argi-indarra komertziatzen duen lehengo estazioa da. Toki horretan bertan ertz bakoitzean dauden Portaferry eta Strangford arteko ferry zerbitzua dago, gutxienez duela lau mendetatik hona mantendu dena.\nAintziraren iparraldean dago inguruko herririk handiena den Newtownards."}
{"id": "375831", "revid": "105290", "url": "https://eu.wikipedia.org/wiki?curid=375831", "title": "Chivasso", "text": "Chivasso (piemonteraz: \"Civass\") Italiako ipar-mendebaldean dagoen Piamonte eskualdeko udalerria da. Turingo probintzian dago, Turindik 20\u00a0km ipar-ekialdera, Po ibaiaren ezkerreko bazterrean, Orcorekin bat egiten duen gunetik gertu. 2012an 26.787 biztanle zituen.\n1164 eta 1435 artean Monferratoko markesen menpean egon zen. Garai hartako gazteluaren dorre bat baino ez da kontserbatu. \"Santa Maria Assunta\" kolegio eliza (maiz Chivassoko katedrala deitua) XV. mendekoa da. Aurrealdea terrakotazko estatuekin apaindua du."}
{"id": "375833", "revid": "96586", "url": "https://eu.wikipedia.org/wiki?curid=375833", "title": "Sandy Leah Lima", "text": "Sandy Leah Lima (Campinas, 1983ko urtarrilaren 28) Brasilgo abeslari eta aktorea da. \"Sandy &amp; Junior\" izeneko taldena izan ondoren bere bakarkako ibilbidea egin du."}
{"id": "375834", "revid": "3453", "url": "https://eu.wikipedia.org/wiki?curid=375834", "title": "BeIN Sports", "text": "beIN Sports kirolaren gaineko programazioa eskaintzen duen telebista kateen sarea da. Qatarko Al Jazeera eta New York Hiriko TimeWarner konpainiek kudeatzen dute, eta Frantzian eta Ameriketako Estatu Batuetan ditu telebista kateak."}
{"id": "375835", "revid": "6327", "url": "https://eu.wikipedia.org/wiki?curid=375835", "title": "Bein Sport", "text": ""}
{"id": "375836", "revid": "512", "url": "https://eu.wikipedia.org/wiki?curid=375836", "title": "Juanjo Mena", "text": "Juan Jos\u00e9 Mena Osteritz (1965eko irailaren 21a, Gasteiz, Araba) musika klasikoko euskal herritar zuzendari bat da. Bere anaia Carlos Mena kontratenorra da eta arreba berriz Elena Mena kimika ikertzailea.\nMena Gasteizko Kontserbatorian ikasten hasi zen, gero Madrilgo Errege Kontserbatoriora iragateko, bertako maisuen artean Carmelo Bernaola (musikagilea eta orkestratzailea) eta Enrique Garc\u00eda Asensio (zuzendaria) izan zituelarik. Guridi-Bernaola bekarekin Munich hirian Sergiu Celibidache zuzendaria eta maisuarekin ikasi zuen. 1997an Eusko Jaurlaritzak Mena Euskal Herriko Orkestra Gaztea zuzentzeko aukeratu zuen. Era berean Euskadiko Orkestra Sinfonikoaren zuzendaria ere bilakatu zelarik.\n1999-2008 bitartean Mena Bilboko Orkestra Sinfonikoko zuzendari nagusia eta zuzendari artistikoa izan zen. Bilboko Orkestra zuzenduz Naxos Records argitaletxearentzako Jesus Guridi eta Andres Isasiren musikalanak grabatu zituen. 2004an EEBBko Baltimoreko Orkestra Sinfonikoaren zuzendari gonbidatua ere izan zen. Bestalde, 2007-2010 bitartean Genovako Carlos Felice antzokiko zuzendari nagusi gonbidatua ere izan zen. 2007tik Bergengo Orkestra Filarmonikoko zuzendaria ere bada, 2013 arteko kontratua duelarik.\n2010an BBC Filarmonikak 2011-2012 denboraldian Mena bertako zuzendari nagusi gonbidatua izango zela iragarri zuen, hasierako 3 urtetarako kontratuarekin, urte bakoitzeko 12 kontzertu zuzenduz.\nGaur egun Mena, Noemi emaztea eta haien bi haurrak Arabako Legutio udalerrian bizi dira."}
{"id": "375837", "revid": "4380", "url": "https://eu.wikipedia.org/wiki?curid=375837", "title": "Ca Mau", "text": ""}
{"id": "375838", "revid": "4380", "url": "https://eu.wikipedia.org/wiki?curid=375838", "title": "Can Tho", "text": ""}
{"id": "375839", "revid": "119347", "url": "https://eu.wikipedia.org/wiki?curid=375839", "title": "Glens of Antrim", "text": "Glens of Antrim, bertakoen hizkeran The Glens (, euskaraz \"Antrimgo Haranak\") Ipar Irlandako Antrimeko konderriaren kostaldean dauden bederatzi haranak dira. Beren edertasunak eta bertan dauden herri tradizionalek konderriaren turismo guneetako bat bihurtu dute.\nHistoria.\nNeolito garaian jadanik populatu ziren haranak. Kostaldean aurkitzen duten materiala harrizko trenak egiteko, bai eta sukarriak ere. Carnloughen garai hartako aztarnategi bat aurkitu da.\nXIII mendetik aurrera Eskoziatik etorritako Bisset familiak agindu zuen haran hauetan. XVI mendean MacDonnell familiak eskuratu zituen. Gaur egungo biztanleek eskoziar jatorria eta irlandar jatorria daukate."}
{"id": "375840", "revid": "98220", "url": "https://eu.wikipedia.org/wiki?curid=375840", "title": "Glenariff basoa", "text": "Glenariff basoa Ipar Irlandako Antrimeko konderrian babesturik dagoen basoa da. Glenariff haranaren barnean dauden 1185 hektarea hartzen ditu eta Ipar Irlandako Baso Zerbitzuak kudeatzen du.\nWaterfoot herrixkatik sartzen da Natur Erreserbara. 5 kilometro inguruko ibilbidea dago markaturik basoak gurutzatu eta ibaiertzetik ibiliz egiten dena. Bidean hiru ur-jauzi ere badaude. Ibilbide hau duela 80 urte zabaldu zen."}
{"id": "375841", "revid": "119347", "url": "https://eu.wikipedia.org/wiki?curid=375841", "title": "Carnlough", "text": "Carnlough (irlanderaz \"Carnlach\", euskaraz \"Gazteluaren Hiria\" esan nahi du) Irlandako Antrim konderriko ipar-ekialdeko kostaldean kokatzen den udalerri bat da. Antrimeko haranen artean Glencloy haranaren kostaldeko herria da. Kaia politagatik da ezaguna.\nEtimologia.\n\"Cairn\" edo harri pilatuen tokia esan nahi du.\nHistoria.\nNeolito garaiko aztarnategi bat aurkitu da Carnloughen.\nHerriaren mendebaldean dauden harrobien jabeek eraiki zuten kaia minelara esportatu ahal izateko. Horretarako trenbidetxo bat ere egin zuten zubi baten bidez herria goitik pasa eta minerala zuzenean itsasontzietan kargatzeko.\nOndoren arrantzale herri bihurtu zen eta gaur egun arrantzarako txalupez gain aisialdirakoak ere ugariak dira."}
{"id": "375842", "revid": "58701", "url": "https://eu.wikipedia.org/wiki?curid=375842", "title": "Konbertsio (erlijioa)", "text": "Erlijioan, konbertsioa pertsona batek erlijio baten fedea bereganatzen duen prozesua eta horren ondorioa da, aurretik ateo nahiz beste erlijio bateko jaraitzailea izanik. Praktika hori bere gain hartzen duenaz bestelako erlijio-sinesmen bat zuen norbaitek egiten duenean, abandonatutako fededun komunitateak apostata edo arnegatutzat hartzen du. Norbaitek konbertsioa egiten saiatzeko ekintzari proselitismo deritzo.\nIragate edo hastapen erritotik bereizi behar da, neofitoa edo katekumenoa publikoki komunitateko kidetzat hartzen den ekintza erritualen multzoa, kultura gehienetan jaiotzaren edo haurtzaroaren ondoren gertatzen den igarotze biologikoarekin batera gertatzen dena, eta, beraz, aurretik beste erlijio sinesmenik izan ez duena.\nPertsonek arrazoi anitz izan ditzakete erlijio konbertsioa egiteko. Izan daiteke sinismenetan aldaketa bat eman delako, edo izan daiteke konbertsio sekundario, heriotza aurretik konbertsioa, komenientziako konbertsioa, ezkontzako konbertsioa edo derrigortutako konbertsioa. Konbertsioa ere izan daiteke erlijio batetik beste batera, edo erlijio baten barruko denominazio batetik bestera, adibidez katoliko izatetik protestante izatera. \nErlijio abrahamdarrak.\nBahaismoa.\nBeren fedea beste batzuekin partekatzean, bahaistei ohartarazten zaie \"entzunaldi bat eskatzea\", hau da, beren burua irakatsi nahi duten pertsona erran behar dutenerako irekia dela segurtatzera. \"Aitzindari Bahaistak\", beren adopzio komunitateko jendeen oinarri kulturalak ordezkatzen saiatu baino gehiago, gizartean integratzen saiatzen dira, eta euren bizimolde eta auzoekin egiten duten lanean bahaismoaren printzipioak aplikatzera.\nBahaistek errebelatutako erlijio guztien jatorri jainkotiarrak aitortzen dituzte, eta uste dute erlijio horiek jainkozko plan baten baitan gertatu zirela (Errebelazio progresiboa), errebelazio berri bakoitzak bere aurrekoena ordezkatzen eta betetzen duelarik. Bahaistek uste dute euren fedea dela berriena (baina ez azkena), eta uste dute euren irakaspenak, gizadiaren batasunaren printzipioan oinarrituak, munduko komunitate baten beharrei erantzuteko egokienak direla.\nHerrialde gehienetan, konbertsioa sinismen adierazpen txartel bat betetzea besterik ez da. Honek barne hartzen du Bah\u00e1'u'llahri (fedearen fundatzailea) esker ona adieraztea garai honetako Jainkoaren mezulari izateagatik, bere irakaspenen ezagutza eta onarpena, eta berak ezarritako erakunde eta legeei obeditzeko asmoa.\nBahahismoaren federa konbertitzeak sinesmen esplizitua dakar errebelatutako erlijio ororen oinarri komunean, gizadiaren batasunarekiko konpromisoa eta komunitateari bere osotasunean zerbitzu aktiboa ematea, batez ere batasuna eta konkordia bultzatuko duten eremuetan. Fedeak klerorik ez duenez, konbertituak bizitza komunitarioaren alderdi guztietan aktibo izatera animatzen dira. Konbertitu berri bat ere hautatua izan daiteke tokiko biltzar izpiritual batean parte hartzeko, Baha Hiria instituzio zuzendaria komunitate mailan.\nKristautasuna.\nKristautasunaren barruan, konbertsioa hiru fenomeno ezberdinei dagokie: lehen kristautasuna ez zen pertsona bat kristautasunera bihurtzea; kristau bat kristau konfesio batetik bestera igarotzea; garapen espiritual berezi bat, batzuetan \"bigarren bihurketa\" edo \"bataiatuak bihurtzea\" deitua.\nKristautasunera bihurtzea lehen kristaua ez zen pertsona bat kristautasun denominazioren batera konbertitzea da. Sekta kristau batzuek kide berrien erabateko konbertsioa eskatzen dute, edozein aurrekari beste sekta kristau batzuetan edo beste erlijio batzuetan egon arren. Baldintza zehatzak aldatu egiten dira elizen eta izendapenen arabera. Bataioa kristautasuna onartzeko sakramentutzat hartzen da tradizionalki. Kristau bataioak paralelismo batzuk ditu mikvah bidezko murgiltze juduarekin.\nItun Berrian, Jesusek bere dizipuluei agindu zien Batzorde Handian \"Zoazte, bada, eta egin herri guztiak nire ikasle, Aitaren eta Semearen eta Espiritu Santuaren izenean bataiatuz\". Ebanjelizatzea -ebanjelioaren mezua edo \"Berri Ona\" ekintza eta hitzekin partekatzea- kristauen igurikimen bat da.\nKristautasunera konbertsioa garrantzitsua izan zen Inkisizioaren garaian, batez ere juduen aurkako jazarpena handia zenean. Espainian, kristaututako juduei Kristau Berria deitzen zitzaien, ofizialki, eta \"marrano\" estraofizialki. Musulman konbertsoari, Espainian, morisko izena eman zitzaion. Kristau zaharra izatea \"odol-garbitasun\"aren sinonimotzat hartzen zen.\nProtestanteen artean sinismen ezberdinak daude konbertsioa egiteko moduen inguruan. Kalbinismoak planteatzen du konbertsioa monergistikoa dela, Espiritu Santuaren barne deiaren ostean, eta jarkiezina dela. Luteranismoak ere pentsatzen du monergistikoa dela, graziaren bidez ematen dela, baina jarkigarria dela. Arminianismoak proposatzen du sinergistikoa eta jarkigarria dela graziaren eta aukeramen askearen bidez.\nMormonismoa.\nAzken Egunetako Santuen bataioaren teologiaren zati handi bat Joseph Smith, Jr, Azken Egunetako Santuen lehen mugimenduan ezarri zen. Teologia honen arabera, bataioak murgiltze bidez izan behar du, bekatuak barkatzeko (horrek esan nahi du bataioaren bidez iraganeko bekatuak barkatuak direla), eta fedea eta damua erakutsi ondoren gertatzen da. Bataio mormoiak ez du pertsonalak ez diren bekatuak garbitzeko eskatzen, bere jarraitzaileek ez baitute jatorrizko bekatuan sinesten. Azken Egunetako Santuen bataioak ere \"erantzukizun-adin\" baten ondoren gertatzen dira, hau da, zortzi urte bete ondoren. Beraz, teologiak haurren bataioa arbuiatzen du.\nGainera, Azken Egunetako Santuen teologiak eskatzen du bataioa Jainkoak apezgoaren autoritatearekin deitu eta ordenatu duen norbaitekin bakarrik egin ahal izatea. Azken Egunetako Santuen mugimenduko elizek abade laiko baten pean dihardutenez, familia mormoniar batean hazitako haurrak aita edo gertuko lagun batek edo apaiz-lanbidea lortu duen familiako kide batek bataiatu ohi ditu, eta elizan gutxienez 16 urte dituzten gizonezko kideei ematen zaie.\nIslama.\nIslamera bihurtzeak \"shah\u0101dah\", fede musulmana izatea deklaratzea eskatzen du (\"ez dago Allah beste jainkorik; Mahoma Allahren mezularia da\"). Islamiar erlijioan, uste da mundu guztia musulmana dela jaiotzean. Islamean, zirkunzisioa sunnahren ohituratzat hartzen da, eta ez da inoiz aipatzen Koranean. Iritzi klerikal gehienek diote zirkunzisioa ez dela beharrezkoa musulmanen fedean sartzeko.\nJudaismoa.\nJudaismora konbertsioa juduak ez direnak erlijio eta komunitate etnorerlijioso juduko kide bihurtzea da. Konbertsiorako prozedura eta baldintzak aitorpen babeslearen mende daude. Aitorpen baten prozesuaren araberako konbertsioa ez da beste aitorpen batek aitortzeko bermea. Konbertsio formalari, batzuetan, jatorri judua zalantzan jartzen duten pertsonek ere ekiten diote, nahiz eta judutar gisa haziak izan, baina, egia esan, ez dira judutartzat hartzen, lege judu tradizionalaren arabera.\nVI. mendera arte, Ekialdeko Erromatar Inperioak eta Umar ibn Jattab kalifak judaismora konbertsioaren aurkako dekretuak aldarrikatzen zituzten, eta horrek esan nahi du ohikoa zela gertatzea.\nKasu batzuetan, pertsona batek judaismoa formalki bihurtzeari uko egin diezaioke eta judaismoaren sinesmen eta praktika batzuk edo guztiak hartu. Hala ere, konbetsio formalkik, judu ortodoxo askok uko egingo diote judu konbertitu bat judutzat hartzeari.\nIndiar erlijioak.\nBudismoa.\nBudismoarekin bat egiten duten pertsonei eskatzen zaie \"Hiru Babeslekuak\" hartzea (Buda, Dhamma, eta Sangha) monje, moja edo antzeko ordezkari baten aurrean. Normalki sangha, komunitateko praktikantea, bertan egoten da.\nBudismoaren historian zehar, herrialde eta eskualde osoen budismoaren konbertsioak ohikoak izan ziren, budismoa Asian hedatu ahala. Adibidez, XI. mendean, Birmanian, Anoratha erregeak bere herrialde osoa Theravada budismora bihurtu zuen. XII. mendearen amaieran, Jayavarman VII.ak khmer herria Theravada budismora bihurtzeko oinarriak ezarri zituen. Gaur egun arte, budismoko eremu eta komunitateen bihurketa masiboak gertatzen dira; adibidez, Indiako dalit mugimendu budistan konbertsio masibo antolatuak egon dira.\nMugimendu budista batzuetan, konbertsoak sustatzeko salbuespenak egon daitezke. Tibeteko budismoan, adibidez, egungo dalai-lamak adoregabetu egiten ditu konbertsoak irabazteko ahalegin aktiboak.\nHinduismoa.\nHinduismoa pentsamendu-sistema anitza da, besteak beste monoteismoa, politeismoa, panenteismoa, panteismoa, pandeismoa, monismoa eta ateismoa barne hartzen dituzten sinesmenekin. Hinduismoak ez du eliza-ordena tradizionalik, ez agintari erlijioso zentralizaturik, ez mundu osoan onartutako gobernu-organorik, ez liburu sakratu loteslerik, ez eta otoitzera joateko nahitaezko baldintzarik ere. Bere egitura lauso eta irekian, hinduismoaren eskola eta sekta ugari garatu eta sortu dira Indian bere aszeta erudituen laguntzarekin, vediar garaitik. Indiar filosofiako sei Astika eta bi Nastika eskolek, beren historian, ez zuten metodologia misiolari edo proselitistarik garatu, eta elkarrekin existitu ziren. Indiar azpieskola eta sekta gehienek ez dituzte modu aktiboan konbertituak bilatzen. Gizabanakoek aukera izan dute sartu, irten edo jainkoz aldatzeko, sineste espiritualez, edozein erritu eta praktika onartu edo baztertzeko, eta ezagutza espirituala eta askapena (moksha) hainbat modutan bilatzeko. Hala ere, hinduismoaren eskola desberdinek oinarrizko sineste komun batzuk dituzte, hala nola izaki bizidun guztiek Atman (arima) dutela sinestea, karmaren teorian sinestea, espiritualtasuna, ahimsa (indarkeriarik eza) dharma edo bertute handiena bezala, eta beste batzuk.\nHinduismorako konbertsio erlijiosoak historia luzea du Indiatik kanpo. Indiako merkatariek, batez ere Indiako penintsulakoek, beren ideia erlijiosoak eraman zituzten, eta horrek hinduismoaren konbertsio erlijiosoak eragin zituen Indonesia, Champa, Kanputxea eta Birmanian. Sekta hindu batzuk, batez ere Bhakti eskoletakoak, konbertituak bilatzen edo onartzen hasi ziren XX. mendearen hasieran eta erdialdean. Adibidez, Krishnaren Kontzientziarako Nazioarteko Elkartea bezalako taldeek beren sektak hinduismotik jarraitu nahi dituztenak onartzen dituzte eta beren erlijio-konbertsiorako prozedura propioa dute.\nJainismoa.\nJainismoak erlijioa besarkatu nahi duen edonor onartzen du. Ez dago jainista bihurtzeko erritual espezifikorik. Ez da beharrezkoa ezein agintariri onartzea. Norbait jainista bihurtzen da berez bost botoak (vratak) jarraituz.\nSikhismoa.\nSikhismoak ez du proselitismoa modu irekian bultzatzen, hala ere euren fedea jarraitzen duen edonor onartzeko prest dago."}
{"id": "375843", "revid": "1545", "url": "https://eu.wikipedia.org/wiki?curid=375843", "title": "Glenariff Basoa", "text": ""}
{"id": "375846", "revid": "336", "url": "https://eu.wikipedia.org/wiki?curid=375846", "title": "Lanaren etika protestante", "text": ""}
{"id": "375847", "revid": "105290", "url": "https://eu.wikipedia.org/wiki?curid=375847", "title": "Olinto", "text": "Olinto (antzinako grezieraz: \u1f48\u03bb\u03c5\u03bd\u03b8\u03bf\u03c2, \"Olunthos\") antzinako greziar hiria izan zen, Kaltzidikan zegoena. Bertokoek olintoar zuten izena. Kassandra penintsulan, Potidea antzinako hiritik hurbil zegoen."}
{"id": "375848", "revid": "1545", "url": "https://eu.wikipedia.org/wiki?curid=375848", "title": "Olynthus", "text": ""}
{"id": "375849", "revid": "512", "url": "https://eu.wikipedia.org/wiki?curid=375849", "title": "Orkomeno", "text": "Orkomeno( grezieraz: \u039f\u03c1\u03c7\u03bf\u03bc\u03b5\u03bd\u03cc\u03c2) izan daiteke:\nToponimia.\nAntzinako bi greziar hirien izena:"}
{"id": "375850", "revid": "95298", "url": "https://eu.wikipedia.org/wiki?curid=375850", "title": "Partenope", "text": "Partenope (grezieraz: \u03a0\u03b1\u03c1\u03b8\u03b5\u03bd\u03cc\u03c0\u03b7) izan daiteke:"}
{"id": "375851", "revid": "336", "url": "https://eu.wikipedia.org/wiki?curid=375851", "title": "Pella (Grezia)", "text": "Pella (antzinako grezieraz: \u03a0\u03ad\u03bb\u03bb\u03b1), Greziako antzinako hiria eta udalerria da, Mazedoniako Erresumako hiriburua zena. Erromatarrek K.a. 168an antzinako polisa konkistatu zuten."}
{"id": "375852", "revid": "1545", "url": "https://eu.wikipedia.org/wiki?curid=375852", "title": "Pella (argipena)", "text": "Pella izenak adiera hauek ditu:"}
{"id": "375854", "revid": "336", "url": "https://eu.wikipedia.org/wiki?curid=375854", "title": "Pelusio", "text": "Pelusio Behe Egiptoko antzinako hiria izan zen, Niloren deltako ipar-ekialdeko muturrean zegoena. Egiptoeraz \u2ca0\u2c89\u2ca3\u2c89\u2c99\u2c9f\u2ca9\u2c9b (\"Per-Amon\", \"Peromi\") eta grezieraz \u03a0\u03b7\u03bb\u03bf\u03cd\u03c3\u03b9\u03bf\u03bd izena zuen.\nEgungo Port Saidetik 30 kilometrotara hego-ekialderantz zegoen. Itun Zaharrean \"Sin\" izena zuen."}
{"id": "375855", "revid": "336", "url": "https://eu.wikipedia.org/wiki?curid=375855", "title": "Perga", "text": "Perga (antzinako grezieraz: \u03a0\u03ad\u03c1\u03b3\u03b7) antzinako greziar hiria izan zen, Panfilian zegoena. Bertokoek pergatar (\u03a0\u03b5\u03c1\u03b3\u03b1\u00ee\u03bf\u03c2, pergaios) zuten izena. Egungo Antalya hiritik gertu zegoen.\nApolonio Pergakoa matemarikariaren jaioterria da."}
{"id": "375856", "revid": "336", "url": "https://eu.wikipedia.org/wiki?curid=375856", "title": "Sinesmen", "text": "Sinismen edo uste bat jarrera subjektibo bat da, proposamen bat benetakoa dela edo gauzen egoera bat kasua dela dioena. Jarrera subjektiboa egoera mental bat da, zerbaiti buruzko jarrera, argudio edo iritzi bat duena. Epistemologian, filosofoek \"sinesmen\" hitza erabiltzen dute munduaren gaineko jarrerez hitz egiteko, benetakoak edo faltsuak izan daitezkeenak. Zerbait sinestea egiazkotzat hartzea da; adibidez, elurra zuria dela sinestea \"elurra zuria da\" proposamenaren egia onartzearekin konpara daiteke. Hala ere, uste bat izateak ez du introspekzio aktiborik behar. Adibidez, gutxi dira eguzkia bihar aterako den edo ez arretaz planteatzen dutenak; hala izango dela onartzen dute, besterik gabe. Gainera, sinesmenek ez dute zertan burutsuak izan (adibidez, \"elurra zuria da\" aktiboki pentsatzen duen pertsona bat), baizik eta jarrerakoak izan daitezke (adibidez, elurraren koloreaz galdetzen bazaio, \"elurra zuria da\" esaten duen pertsona bat).\nFilosofo garaikideak hainbat modutan saiatu dira sinesteak deskribatzen: mundua nolakoa izan litekeen irudikatzeko modu gisa (Jerry Fodor), zenbait gauza egiazkoak balira bezala jokatu beharreko xedapen gisa (Roderick Chisholm), norbaiten ekintzei zentzua emateko interpretazio-eskema gisa (Daniel Dennett eta Donald Davidson) edo funtzio jakin bat betetzen duten estatu mental gisa (Hilary Putnam). Badira, halaber, gure sineste kontzeptua sakon aztertzen saiatu direnak, hala nola sinestearen baztertzaileak, esaten baitute ez dagoela inolako fenomenorik gure sineste kontzeptu psikologiko herrikoiarekin bat datorrenik mundu naturalean (Paul Churchland), eta epistemologo formalak, sinesmen bikoitzaren kontzeptua (\"edo sinetsi edo ez sinetsi\") ordezkatu nahi dutenak, sinesgarritasun kontzeptu permisiboagoaren eta \"sinesgarritasun osoaren\" ordez.\nSinesmenak eztabaida filosofiko garrantzitsuen xede dira. Hona hemen adibide aipagarri batzuk: \"Zein da gure sinesmenak berrikusteko modu arrazionala froga mota desberdinak aurkezten zaizkigunean?\", \"Gure sinesmenen edukia guztiz zehaztuta al dago gure adimen-estatuek, edo gertaera garrantzitsuak gure sinesmenekin erlazionatuta daude (adibidez, \"Uste dut eskuan baso bat ur dudala\", ura &lt;chem&gt;H2O&lt;/chem&gt; delako gertaera ez-mentala uste horren edukiaren parte da? \", \"Noraino dira gure sinismenak pintzel finekoak edo brotxa lodikoak?\", eta \"Sineste bat hizkuntzan adierazteko modukoa izan behar du, ala hizkuntzaz kanpoko sinesmenak daude? \".\nDefinizioa.\nFrank P. Ramsey-ek metafora bat proposatzen du aurkezteko nola ulertu dezagun zer diren sinesmenak errealitatearekin duen erlazioan. Honen arabera sisteman grabatutako mapa bat bezalako direla (DNA-n edo zenbait ikaskuntzetan) gidatzen gaituztenak edo hobeto esanda, munduan orientatzen gaituztela gure beharren asetzea lortzeko.\nMapa horiek ez dute esaten \u201czer diren gauzak\u201d, baizik eta portaera egokiak aurkezten dituzte behar propioen asetzerako bakoitzaren esperientzien arabera.\nSinesmenen jatorria.\nSinesmenak datozen iturriak anitzak dira:\nKanpo sinesteak sortzen dira:\nSinesmenak ez dira beti borondatezkoak, banakoek bere errealitatearen esperientzia sinesmen arrazionalekin, kontraesan kognitiboak saihesten dituzte eta portaerak justifikatzen dituzten teoria bezala, elkartzea beharrezkoa dute. Elkartasunean edo tradizioaren \u201czentzu komunean\u201d lortutako aterpea baita menderatzearen sergurtasuna taldeak, nagusiak edo agintzen duenak ezarritako arauara, funtsezko papera jokatzen dute bertan. Eduki zehatzeko publizitate-mezuen errepikapen obsesiboak bere justifikazioa aurkitzen du honetan.\nEzagutza bidezko eduki baten interpretazioaren edo gertaeraren (abstraktu edo zehatza) idealizazioa, zeintzuen ez den justifikaziorik edo fundamentu arrazionalik eskatzen, sinesmenen paradigma bezala jartzen da normalean: fedea eta esperientzia erligiosoa; baina kulturalki jasotako aurreiritziak dira mundua interpretatzeko erabiltzen dugun modua.\nKlasifikazioa.\nMenderatze konginitiboaren arabera.\nHiru mota desberdindu daitezke:\nOinarriaren arabera.\nSineste bat oinarri enpirikoa edo ez izan ditzake. Adibidez, sinesmen erlijiosoak, dogmetan oinarrituak daudenez, normalean ez dute oinarri enpirikorik; honek zientziaren kontrakoak egiten ditu, izan ere zientziak metodo esperimentala edo kalkulo zehatzen bitartez jasotako datuen arabera eraikitzen da.\nKontzeptuaren arabera.\nOhiko hizkuntzan desberdintasun hau kontuan hartu ez arren, kontzeptualki komenigarria da desberdintzea:\nEztabaidatzearen arabera.\nSinesmenak eztabaida eta kontrastea onartzen dutenean, garapen marko desberdinak ematen dira, nagusiki bi multzotan batzen dira:\nFormazioa.\nSineste-eraketa bide desberdinak deskriba daitezke:\nSinesmen sistema.\nSineste-sistema pertsona bakoitzak batez ere haurtzaroan zehar onartutako sinesteetako multzoa da, baina ondoren pertsonak duen solidotze mailaren arabera sinesmenen inguruan eta bere borondateak hauek aldatzekoaren arabera, inguruneak sinesmen hauek alda dezake.\nSineste disfuntzionala.\nSineste disfuntzionala patroi kognitibo nahiko egonkorra da, pentsamendu distorsionatuak, gogobetetzen ez dituen egoera emozionalak eta joekaera desegokigarriak barne hartzen dituena.\nSinesteen aldaketa.\nTerapia kognitiboa\nSinesmen eta ezaguera.\nSinesteak eduki mental adierazgarriko modu sinpliena kontzideratua izan ohi da pentsamenduaren formakuntzan.\nSinesteen formulazio funtsezko bi forma kontuan hartzen dira:\nSineste guztietan modu orokor batean aurresuposatu egiten da:\nLynne Ruder Baker-ek sinestea kontuan hartzeko lau modu kontuan hartzen ditu:\nSinesmen bat zeinen edukia faltsua den, eduki kognitiboa izaten jarraitzen du? Platon-ek ezaguera arrazoiak justifikatutako egiazko sinesmen bat bezala definitzen du. Honek tradizionalki sineste faltsua ezagutza ez izatea suposatu du, aipaturiko sinestea sostengatzen duen banakoaren aldetik egiazko jarrera zintzoarekin bat etorri arren.\nEgiazkoa bezala sinestearen justifikazioa ezaguera nabaria izango litzateke. Baina zalantza zera da, sinesme bat egiazkoa da ageriko ezagutza delako edo, aldiz, agerikoa da egiazko ezagutza delako? Ezaguera eta sinesmena desberdintzea ez da batere erraza.\nSinesteak tradizioaren oinarrietako bat dira. Nork bere buruarekiko, besteekiko eta biltzen duen munduarekiko egiten duen balioespen subjektiboa suposatzen dute. Sineste garrantzitsuenak metodo zientifiko eta printzipioekin egiaztatuak ez dauden uste osoak eta printzipioak dira.\nSinesterik garrantzitsuenak dira uste osoak eta printzipioak eta zientziaren metodoakekin egiaztatuta ez dauden aurreiritziak zehazki esandako ezaguerak egingo lituzketenak.\nSinesmen, gizartea eta kultura.\nSinesteak edo sineste-multzoak, nolabait gizabanako talde bat elkartzen ditu zeinek proposamen bat edo batzuk idealizatzen duten ideia-multzo bezala egia potentzial bezala (izan ere sinesmen bat da soilik).\nModu honetan jakintza moduan biltzen da honi moldatzen dena, egitura kultural eta soziala sortuz antzeko sinesteak partekatzen dituzten banakoen elkarte identitatea justifikatzen duena. Aipaturiko sinesmen orokorrek dogma edo ideologia deiturikoak ezartzen dute, taldearen parte izan ahal izateko beharrezko morala definituz.\nTaldearen identitateak \u00f1abardura asko lortzen ditu testuinguruaren arabera: gizarte konplexutik sekta, \u201cfan\u201d-klub, sindikatu edo aitormen erlijioso baterarte."}
{"id": "375857", "revid": "17", "url": "https://eu.wikipedia.org/wiki?curid=375857", "title": "Sinismen", "text": ""}
{"id": "375858", "revid": "105290", "url": "https://eu.wikipedia.org/wiki?curid=375858", "title": "Lombardiako Liga", "text": "Lombardiako Liga (), Alexandro III.a Aita santuak bultzatuta, 1167an Lonbardia, Romagna eta Venetoko hiri nagusiek (Milan, Pavia, Cremona, Modena, Padua, Venezia, Piacenza, Ferrara\u2026) Frederiko I.a \"Bizargorri\" Germaniako enperadorearen aurka osatu zen hiri-aliantza izan zen. 1176an Legnanoko guduan Frederiko I.a menderatu zuen. Bigarren Liga ere osatu zen 1225ean, Aita santuak bultzatuta orduan ere, Frederiko II.aren aurka. Fossaltako guduan menderatu zuen Ligak enperadorearen gudarostea."}
{"id": "375860", "revid": "101217", "url": "https://eu.wikipedia.org/wiki?curid=375860", "title": "Orthodox Celts", "text": "Orthodox Celts (euskaraz \"Zelta Ortodoxoak\") Serbiako zelta musika talde bat da, irlandar musika eta rock musika uztartu ohi dituelarik. 1992an Belgrado hirian sortu zen."}
{"id": "375866", "revid": "201", "url": "https://eu.wikipedia.org/wiki?curid=375866", "title": "Golkoko korrontea", "text": ""}
{"id": "375867", "revid": "201", "url": "https://eu.wikipedia.org/wiki?curid=375867", "title": "Egurats presio", "text": ""}
{"id": "375868", "revid": "201", "url": "https://eu.wikipedia.org/wiki?curid=375868", "title": "Baso galtze", "text": ""}
{"id": "375869", "revid": "105290", "url": "https://eu.wikipedia.org/wiki?curid=375869", "title": "Mikroklima", "text": "Mikroklima leku jakin eta mugatu bateko klima ezaugarri berezien multzoa da, sarritan delako eremuko klimaren ezaugarri orokorrekin bat ez datorrena. Mikroklimaren ezaugarriak Eguzkiak eremuan zenbat denboraz jotzen duen, orientazioak, landaretzak, eta abarrek finkatzen dituzte.\nMikroklima naturalez gain, mikroklima artifizialak sortzen dituzte, batez ere hiri-eremutan. Bertan bero eta berotegi-efektuko gasen isurtzeek tenperatura aldatzen dute."}
{"id": "375870", "revid": "201", "url": "https://eu.wikipedia.org/wiki?curid=375870", "title": "Mikro-klima", "text": ""}
{"id": "375871", "revid": "201", "url": "https://eu.wikipedia.org/wiki?curid=375871", "title": "Makro-klima", "text": ""}
{"id": "375872", "revid": "201", "url": "https://eu.wikipedia.org/wiki?curid=375872", "title": "Makroklima", "text": ""}
{"id": "375873", "revid": "201", "url": "https://eu.wikipedia.org/wiki?curid=375873", "title": "Mediterraneoko klima", "text": ""}
{"id": "375874", "revid": "201", "url": "https://eu.wikipedia.org/wiki?curid=375874", "title": "Mediterranear klima", "text": ""}
{"id": "375875", "revid": "201", "url": "https://eu.wikipedia.org/wiki?curid=375875", "title": "Mediterraneotar klima", "text": ""}
{"id": "375876", "revid": "201", "url": "https://eu.wikipedia.org/wiki?curid=375876", "title": "Mediterraneoar klima", "text": ""}
{"id": "375877", "revid": "201", "url": "https://eu.wikipedia.org/wiki?curid=375877", "title": "Klima mediterraneoar", "text": ""}
{"id": "375878", "revid": "201", "url": "https://eu.wikipedia.org/wiki?curid=375878", "title": "Klima mediterranear", "text": ""}
{"id": "375879", "revid": "201", "url": "https://eu.wikipedia.org/wiki?curid=375879", "title": "Klima montzoniko", "text": ""}
{"id": "375880", "revid": "201", "url": "https://eu.wikipedia.org/wiki?curid=375880", "title": "Mediterraneoko klima kontinental", "text": ""}
{"id": "375883", "revid": "646", "url": "https://eu.wikipedia.org/wiki?curid=375883", "title": "Ibaetako campusa", "text": "Ibaetako campusa Donostiako Ibaeta auzoan kokatzen den unibertsitate-campusa da, Euskal Herriko Unibertsitateko zazpi ikastegi eta Nafarroako Unibertsitateko Campus Teknologikoa biltzen dituena, beste zenbait ikerketa-zentrorekin batera . Tolosa hiribidean dago.\nIkerketa-zentroen artean hauek daude: nanoGUNE (nanoteknologiaren arlokoa), \"Donostia International Physics Center\", \"Inbiomed\", \"Basque Center on Cognition, Brain, and Language\", HITZ zentroa (hizkuntza-teknologia, Ixa Taldea), \"CIDETEC\", eta CEIT \nEuskal Herriko Unibertsitatea.\nEHUko Gipuzkoako campusak ikastegi hauek ditu Ibaetan:\nHoriez gain, Donostian bertan, Miramon-Zorroagan badira beste bi zentro: Donostiako Medikuntza Fakultateko Irakasgunea (lehengo Erizaintzako Unibertsitate Eskola bildu zuena) eta Donostiako Erizaintzako Unibertsitate Eskola"}
{"id": "375884", "revid": "15795", "url": "https://eu.wikipedia.org/wiki?curid=375884", "title": "Euskal Herriko Unibertsitatearen Donostiako Campusa", "text": ""}
{"id": "375885", "revid": "1491", "url": "https://eu.wikipedia.org/wiki?curid=375885", "title": "Euskal Herriko Unibertsitatearen Gipuzkoako campusa", "text": "Euskal Herriko Unibertsitatearen Gipuzkoako campusa edo Euskal Herriko Unibertsitatearen Donostiako campusa Euskal Herriko Unibertsitateak Gipuzkoan duen campusa da. Fakultate gehienak Ibaetako campusean daude, Donostian. Orobat, Donostiako Miramon-Zorroaga auzoan eta Eibar udalerrian badira campus horretako fakultate eta ikastetxeak.\nIkastegiak eta institutuak.\nIbaetako campusean,\nMiramon-Zorroagan,\nEibarren,"}
{"id": "375891", "revid": "105290", "url": "https://eu.wikipedia.org/wiki?curid=375891", "title": "Apodiktiko", "text": "Logikan, apodiktiko adjektiboak beharrezkotasunez egiazkoak diren proposizioei egiten die erreferentzia. Adobodez, \"bi gehi bi lau da\" proposizio apodiktiko bat da. \"Atzo euria egin zuen\" proposizioa berriz ez da apodiktikoa, \"asertorikoa\" baizik, bazitekeelako atzo euririk egin ez izana."}
{"id": "375892", "revid": "1545", "url": "https://eu.wikipedia.org/wiki?curid=375892", "title": "Uther Pendragon", "text": "Uther Pendragon (edo Uter Pendragon, Uterpandrag\u00f3n, Uthr, galeseratik \"Wthyr Bendragon\", \"Uthr Bendragon\", \"Uthyr Pendraeg\") errege mitiko bat izan omen zen Britainia aurre-erromanikoan. Artur erregearen aita izan omen zen.\nUtherren biografia Geoffrey of Monmouthek egin zuen XII. mendean, \"Historia Regum Britanniae\" (\"Britaniako erregeen historia\"). Errege boteretsu eta herriaren babesle bezala irudikatu zuten. \"Uthr\" hitzak Galeseko antzinako hizkuntzan \"beldurgarria\" esan nahi zuen. Horrexegatik Artur erregeari deitzen zitzaion Artur, Utherren semea. \"Historia Regum Britanniae\" idazkian Uther Constantine III.aren semea eta Ambrosius Aurelianusen anaia zen. Uther Morganaren babeslea izan zen. Morgana sorgin bat eta Merlinen ikaslea izan zen. Morgana Utherrekin ezkontzea lortu zuen seme errege bat izateko eta gero, kondairak dio Morganak Uther hil zuela bere semea errege izateko."}
{"id": "375895", "revid": "58701", "url": "https://eu.wikipedia.org/wiki?curid=375895", "title": "Uztaritzeko inauteriak", "text": "Uztaritzeko inauteriak Lapurdiko herri horretan egiten diren inauteriak dira. Antzina, bi motatakoak ziren inauteri horietan parte hartzen zuten pertsonaiak: \"zirtzilak\", itxura zikin eta zarpailtsuarekin, eta itxura dotoreko \"kotilungorriak\", \"ponpierak\" eta \"kaskarotak\" izeneko dantzariak, hartzaren pertsonaiarekin batera. Azkenaldian pertsonaia berriak gehitu dizkiote inauteriari: Abereen Dantza eta Maien dantza. Orobat, \"Zanpantzar\" lastozko panpina epaitu, kondenatu eta erre egiten zen. XX. mendeko bukaeraz geroztik, Hartzaro Festibala antolatzen da, Uztaritzeko inauteriez gainera hainbat tokitako inauteri-tradizio eta jaiak bateratu eta ospatzen dituena.\nInauterien egitura.\nHasierako dantzak.\nUztaritzeko Inauteriak beti ospatzen dira astearte inaute egunez. Arratsalde bukaeran animazioak izaten dira karriketan, eta 18:30ak aldera hasten da lehen ekitaldia, Uztaritzeko Hiribehere plazan. Hasieran zirtzilen dantza eta Abereen Dantza egiten dituzte. Hartza ere han agertzen da. Geroago antzeztuko den auziaren hastapena ere egiten dute plaza horretan. Dantzen ondoren, dantzariak, antzerkilariak eta herritarrak desfilean joaten dira Purguko pilota plazarantz. Bidean, geldialdi bat egiten dute Uztaritzeko eliza aitzinean, eta han Maia pertsonaiek beren dantza eskaintzen dute.\nZanpantzarren auzia.\n19:30ak aldera izaten da inauterien bigarren ekitaldi garrantzitsuena, Purguko plazan: Zanpantzarren auzia. Uztariztarrek idazten eta antzezten duten antzerkia izaten da, urteko gertakariak eta politika ironiaz aipatzen duena. Antzerkiaren artetik, berriz ere izaten dira zirtzilen dantzak, musikariak eta Su Jauzia. Zanpantzar errez bukatzen da emanaldia.\nErromeria.\n20.00etatik aurrera erromeria antolatzen dute, eta gauean berandu arte izaten da festa giroa."}
{"id": "375896", "revid": "17", "url": "https://eu.wikipedia.org/wiki?curid=375896", "title": "Kaskarotak (Ustaritzeko inauteriak)", "text": ""}
{"id": "375897", "revid": "448", "url": "https://eu.wikipedia.org/wiki?curid=375897", "title": "Sare trofiko", "text": ""}
{"id": "375898", "revid": "2550", "url": "https://eu.wikipedia.org/wiki?curid=375898", "title": "Ofis ar Brezhoneg", "text": ""}
{"id": "375899", "revid": "1987", "url": "https://eu.wikipedia.org/wiki?curid=375899", "title": "Leioako Tranbia", "text": ""}
{"id": "375900", "revid": "1987", "url": "https://eu.wikipedia.org/wiki?curid=375900", "title": "Barakaldoko Tranbia", "text": ""}
{"id": "375901", "revid": "90523", "url": "https://eu.wikipedia.org/wiki?curid=375901", "title": "Margo-oihal", "text": "Artean, margo-oihala, pintura-oihala, oihala edo mihisea margotzeko erabiltzen den ehunezko eremua da, maiz zurezko egitura batean zabaldu eta tenkatzen dena margolana sortzeko."}
{"id": "375903", "revid": "119347", "url": "https://eu.wikipedia.org/wiki?curid=375903", "title": "Barakaldoko tranbia", "text": "Barakaldoko tranbia Sestao eta Barakaldoko udalerrietan eraikiko den tranbia linea zirkularra da. 9 kilometroko luzera eta 17 geltokiduna, Sestaoko Bilboko metroaren Urbinagako geltokian hasi eta Arrontegi, Lutxana-Burtze\u00f1a, Errekaortu, Arteagabeitia-Zuazo, Done Bikendi eta Beurko-Bagatzako barrutiak lotuko ditu.\nUrbinagako geltokian Leioako tranbiarekin, Bilboko metroarekin eta Renfe Aldiriekin lotunea egongo da. Bestalde, lotuneak ere izango ditu Bagatzako eta Ansioko geltokian.\nAurrekariak.\nBarakaldoko udalerria Bizkaiko bigarren hiririk handiena da, biztanleriari dagokionez. Hainbat auzo ez dago garraio publiko bidez ondo hornituta, eta tranbia linea eraikiz arazoa konpontzeko nahia dago. Hala, tranbiak ibilbide zirkularra izango du, garraio publikoaren saretik aldenduen dauden auzoak lotuz, eta gainontzeko garraioekin lotuz.\nTranbia martxan hasten den bitartean, Barakaldoko Udalak Kbus zerbitzua eskaintzen du 2010eko irailetik. Autobus zerbitzu honek tranbiak egingo duen antzeko ibilbidea egiten du.\nHistoria.\nTranbia proiektua auzo-elkarte batek aurkeztu zion Eusko Jaurlaritzari 2007an, eta honek ez zuen proposamena onartu. Atzera bota zen arren, 2009ko hauteskundeen ondoren, gobernu aldaketa gauzatu eta Jaurlaritza berriak proiektua onartu zuen. Urte horretako azaroan proiektua aurkeztu zuen gobernuak, 6 kilometro eta 16 geltoki, eta 70 milioi euroko kostuarekin.\n2011ko martxoaren 17an proposatutako ibilbideari aldaketa bat egin zitzaion, Galindo ibaiaren bazterretik pasa beharrean Done Bikendi barrutiaren erdialdetik pasarazteko.\nEuskal Trenbide Sareak 2012an informazio azterlana idatzi eta aurkeztu eta gero, gaur egun eraikitze azterlana egiteke dago, eraikuntzarekin hasi ahal izateko."}
{"id": "375904", "revid": "336", "url": "https://eu.wikipedia.org/wiki?curid=375904", "title": "Hiljantzi", "text": "Hiljantzia hildakoen gorpuak estaltzeko erabiltzen den oihal zatia da. Erlijio zenbaitetan hiletaren funtsezko osagarria da, hala nola islamean eta judaismoan."}
{"id": "375905", "revid": "119347", "url": "https://eu.wikipedia.org/wiki?curid=375905", "title": "Bazka sare", "text": "Bazka sarea, elikadura sarea, elikasarea, elikatze sarea edo sare trofikoa (edo elikaduraren zikloa) ekologia komunitate bateko elikatze loturen (zerk jaten duen zer) irudikapena da, eta ondorioz kontsumitzaile-baliabide sistematzat ere aipatzen da. Ekologoek bizi forma guztiak, maila trofiko deritzen bi multzo hauetako batean sailkatzen dituzte: autotrofoetan, edo heterotrofoetan. Beren gorputzak mantentzeko, hazteko, garatzeko eta ugaltzeko, autotrofoek materia organikoa ekoizten dute gai inorganikoetatik (mineralak eta gasak \u2014hala nola karbono dioxidoa\u2014 barne). Erreakzio kimiko horiek energia eskatzen dute, eta energia hori nagusiki eguzkitik eta gehienbat fotosintesi bidez eskuratzen da, nahiz eta oso kantitate txiki bat fumarola hidrotermaletatik eta ur termaletatik datorren. Bada gradiente bat maila trofikoen artean, atmosfera karbono iturri bakartzat duten erabateko autotrofoetatik hasita, atmosferaz besteko iturrietatik materia organikoaren zati bat eskuratzen duten organismo autotrofikoak diren mixotrofoetatik igarota (halakoak dira landare haragijaleak, adibidez), eta beste izaki bizidun batzuk jan behar dituzten erabateko heterotrofoetaraino.\nElikasare baten barruko loturek elikatze bideak erakusten dituzte, adibidez heterotrofoek non lortzen duten materia organikoa autotrofoetatik eta beste heterotrofoetatik elikatuz. Elikasarea ekosistema bat truke sistema bateratu batekin erlazionatzen duen hainbat elikatze metodoren irudikapen sinplifikatua da. Elikatze harremanen hainbat mota daude, eta gutxi gorabehera honela bana ditzakegu: belarjaletasuna, haragijaletasuna, sarraskijaletasuna eta bizkarroitasuna. Heterotrofoek jandako materia organikoaren zati batek, hala nola azukreek, energia ematen du. Tamaina guztietako autotrofoak eta heterotrofoak daude, mikroskopikoetatik hasi eta hainbat tonatakoetaraino: zianobakterioetatik sekuoia luze erraldoietaraino, eta birus nahiz bdellovibrioetatik balea urdinetaraino.\nCharles Elton izan zen elikadura kateen edo kate trofikoen kontzeptua lantzen aitzindaria, lehen aldiz aipatu ziren 1927an argitaratu zuen \"Animalia Ekologia\" idazlanean. Hala ere, elikasareen ideiak Charles Darwinen idatzietan eta hark erabilitako terminologian du jatorri historikoa, aipatzekoak dira, hala nola, \"bizitzaren sarea\", \"harreman konplexuen sarea\" edo \"lurreko partikulen etengabeko mugimendua\". Beranduago argitaratu ziren idatzietan aldiz, elikadura kate kontzeptua elikasare terminoaz ordezkatu zen. Eltonek espezieak talde funtzionaletan banatu zituen eta hori izan zen Raymond Lindemanek 1942an dinamika trofikoaren inguruan argitaratutako lanaren oinarri sendoa. Lindemanek deskonposatzaileek sailkapen trofikoarako sisteman zuten garrantzia azpimarratu zuen.\nBazka-sare baten taxonomia.\nBazka-sare bateko konexioek nodoak lotzen dituzte. Nodoak espezie trofiko izeneko taxoi biologikoak dira eta espezie trofikoak bazka-sare batean harrapakari eta harrapakin bera duten talde funtzionalak dira. Nodoen ohiko adibideen artean hurrengoak bereiz daitezke: parasitoak, mikrobioak, deskonposatzaileak, kontsumitzaileak eta harrapakariak. Talde funtzional horietako bakoitzak, bere gain hartzen ditu beste nodoekin nolabaiteko harremanak izan ditzaketen hainbat espezie. Horrela, espezie trofiko bat osatzen duten espezieak ardatz hartuz eta beste espezie trofikoetako espeziekin dituzten harremanak aztertuz eta konektatuz sortzen dira elikasareak.\nLehenago aipatu bezala, ekologoek bizi forma guztiak bi talde nagusitan banatzen dituzte: autotrofo eta heterotrofoetan. Autotrofoak anabolismo bidez materia ez-organikoa materia organiko bihurtzeko gaitasuna dute energiaren erabileraz, eta heterotrofoek aldiz, biomasa sortu beharrean hura konsumitzen dute katabolismoz. Horrela, elikasare batk bere barnean hartzen ditu bi talde nagusi hauek eta haien arteko energia trukeak adierazten ditu. Orokorrean esan daiteke, elikasareek materia sortzaile diren autotrofoen oinarri batetik energia eta mantenugaiak eskuratzen dituzten heterotrofoen arteko harremanak adierazten dituztela. Harreman hauek deskribatzea ez da lan erraza, horregatik sare hauek azaltzeko modu desberdinak garatu dira. \nMaila trofikoak.\nElikasareek mailak edo posizio trofikoak dituzte, maila trofiko horietan baxuena oinaldeko espezieek edo lehen mailako ekoizleek osatzen dute. Oinaldeko espezieak, landareak adibidez, autotrofo edo detritiboroak (deskonposizio bidean dagoen detritu edo zatiez elikatzen direnak) izan daitezke eta ez dira sareko beste izakietaz elikatzen. Maila trofiko gorena superharrapakariek osatzen dute. Superharrapakariak inongo espeziek elikagai gisa zuzenean hil ezin ditzakeen harrapakariak dira. Bitarteko mailei dagokienez orojaleak dira nagusi, maila desberdinetako organismoetaz elikatuz oinaldeko espezietatik datorren energiaren fluxua norabide askotakoa izatea ahalbidetzen dutenak. Orojaleetaz gain, tarteko mailak osa ditzaketen bi talde nagusi sailka daitezke, kontsumitzaile primarioak eta kontsumitzaile sekundarioak. Kontsumitzaile primarioak oinaldeko espezietaz elikatzen direnak dira, belarjaleak, eta kontsumitzaile sekundarioak kontsumitzaile primarioetaz elikatzen direnak izango lirateke.\nMaila guzti hauetaz gaindi, deskonposatzaileak aurkitzen dira, zeinak beste izaki bizidunen hondarretatik materia eta energia lortzen duten. Deskonposatzaileen barruan, bi talde bereizten dira, saprofitoak eta saprofagoak. Saprofitoak izaki bizidunen hondarren mantenugaiak osmosi bidez (osmotrofia) xurgatzen dituzten organismo heterotrofoak dira eta saprofagoak mantenugaiak ingestio edo ahoratze bidez (fagotrofia) eskuratzen dituztenak. Organismo saprofitoen artean bakterioak eta onddoak nabarmentzen dira eta saprofagoen artean, gehienbat protozooak, ingestioa fagozitosi bidez burutzen dutenak. Deskonposatzaileek garrantzia handia dute elikasareetan, haiek baitira mantenugaien birziklapenaz arduratzen diren maila trofiko bakarra. Birziklapen honi esker, organismo batetik bestera igaroz joan den materia oinaldeko maila trofikoa osatzen duten organismoek berrerabil dezakete. Nitrogeno organikoa, materia bizidunean hidrogenoarekin konbinaturik agertzen dena, nitrato formara bihurtzen da autotrofoek erabil ahal dezaten eta bihurketa horri esker materiaren zikloa ixten da. Atomo bera era mugagabean erabiltzea ahalbidetuz. Bestalde, muga termodinamikoen ondorioz, organismo batetik bestera igaroz joan den energia berrerabili ahal izatea ezinezkoa da. Eskema sinpleenean, lehen mailan, oinaldean, landareak koka daitezke, ondoren belarjaleak eta azkenik, maila gorenean, haragijaleak. Hala ere, testuinguru konplexuagoetan, gerta daiteke maila gorena haragijaleak izatea eta haragijale horien gainetik sarraskijaleak kokatzea. \nDinamika trofikoa.\nDinamika trofikoaren kontzeptua ekosistema bateko mailen arteko energia trukeen azalpen kuantitatiborako erabili izan da. Halabaina, energia trukearen neurketak bere mugak ditu organismoak maila trofikoetan sailkatzerako orduan, ez baita oso zehatza. Orojaleak adibidez, ezin dira maila bakar batean sailkatu, horregatik belarjaleen mailatik gorako mailak ez dira talde zurrunak, orojale desberdinen sare konplexu bat baizik.\nDinamika trofikoan azaltzen den kontzeptuetako bat maila trofikoek haien artean duten eragina da eta horrenbestez, maila trofikoen arteko harremanek nola alda edo kontrola ditzaketen espezie desberdinen populazioak. Mailen arteko kontrol ereduen artean gora-behera (ingelerako \"top-down\" espresiotik) eta behera-gora (ingelerako \"bottom-up\" espresiotik) hipotesiak bereizten dira. Gora-behera hipotesian hitz gutxitan azaltzen dena goiko maila trofikoek beheko mailengan kontrola dutela eta maila horien energia kantitatea erregulatu dezaketela.Hipotesi honen adibide gisa jar daiteke belarjaleen kasua, belarjaleek elikatzeko behar dituzten azpiko mailak (oinaldeko espezieak, hala nola, landareak) kantitate handian aurki daitezke lurrean eta oso eskuragarri gainera. Beraz, belarjaleek nahi haina elikagai dute eskura. Hala ere, belar kontsumitzaile kantitatea oso ugaria bada ere, konsumitzen den landare biomasa oso txikia da beste maila batzuetako kontsumoekin alderatuz, eta horrenbestez, landare biomasa handia aurki daiteke ekosistema lehortarretan. Landareen kontsumo urriaren arrazoia ez da belarjaleek besteekiko gutxi jaten dutela, belarjaleen populazioa kontrolatzen duten faktore ugari daudela baizik. Hori esanda, badira belarjale populazioak zifra edo tarte batzuen barruan mantentzen dituzten faktoreak. Faktore horiei esker, belarjaleen gisako populazioak edo mailak ez dira nabarmenki hazten eta horrek ekosistemaren nolabaiteko oreka bat mantentzea ahalbidetzen du, aldi berean populazioen fluktuazioa kontrolatuko duelarik. Faktore horiek desagertuko balira, oinaldeko espezieen (landareen) biomasa nabarmenki gutxituko litzateke. Faktore horien artean aipa daitezke, harrapakariak, parasitoak, tenperatura eta hezetasuna bezalako faktore abiotikoak etab. Gora-behera hipotesi honi \"mundu berde\" hipotesi ere deritzo. Kontrako hipotesia behera-gora hipotesia da, eta honek adieraten duena da beheko mailek goikoak ere kontrola ditzaketela. Hala nola, badira defentsa-mekanismo sendoak dituzten edota mantenugai urriko landareak eta horiek belarjaleen gaineko kontrola izan dezaketela proposatzen du hipotesi honek. Ikerketa berriek erakusten dutenaren arabera, ordea, bai goitik beherako kontrolak zein behetik gorako kontrolak izan dezakete eragina populazio baten egituran eta bere orekan. Horrek bi maila trofiko baino gehiagoren arteko harremanenak daudela frogatzen du eta hortaz, hasieran aipatu bezala, dinamika trofikoa korapilatsua dela agerian geratzen da.\nFluxu energetikoa eta biomasa.\nElikasareek energia fluxua irudikatzen dute konexio bakoitzaren bidez. Energia fluxu hori, materia fluxua ez bezela, norabidezkoa da eta materiarena ziklikoa. Energia fluxuak gehienetan bere gain hartzen ditu: produkzioa, kontsumoa, asimilazioa, ez asimilatuaren galerak (gorotzak) eta arnasketa (mantenu kostua). Orokorrean, energia fluxua ekoizpenaren (P, production ingeleratik) eta arnasketaren (R, respiration) arteko batura metaboliko gisa ulertzen da. E=P+R izanik adierazpen matematikoa.\nZerbaiten masa edo biomasa, izaki biziduneta ari garenean, zerbait horren eduki energetiko gisa definitzen da. Biomasa, ekologian, eskualde bateko edo ekosistema bateko izaki bizidun guztiek duten masa izanik edo bizidunen materia organiko gisa defini daitekeelarik. Biomasa ez du soilik materia organiko biziak osatzen, bere gain hartzen du baita materia organiko hila ere detritus edo nekromasa deritzona. Nekromasa hori bizidunei lotuta ez dagoen materia organikoa da, adibidez orbela, sedimentuak etab.\nEsan daiteke masa eta energia estuki erlazionatuta daudela. Hala ere, zerbait horrek izan ditzakeen mantenugaien kontzentrazio eta kalitatea aldakorra dira izaki batetik bestera. Horrenbestez, masa berdina izateak ez du energia fluxu ekibalentea izatea adierazten. Adibidez, landare askoren zuntzak ezin dituzte belarjaleek digeritu ,beta-glukosidasa entzimaren gabezia dagoelako gehienetan eta horrek beta loturaz elkartutako monosakarido kateak hidrolizatzea eragozten duelako (landareak egituratzen dituen polisakaridoa zelulosa izan ohi da, beta (1-4) loturaz elkartutako glukosa kate luzeak). Zuntz horiek ezin degradatzeak oinaldeko espezieen (landareen) komunitatea energetikoki pobretzea dakar belarjaleen kasurako. Organismo gehienen kasurako, energia lorpena karbohidrato, lipido eta proteinetatik egiten dute. Biomolekula horiek rol bikoitza dute izaki bizidunengan. Alde batetik, energia-turritzat erabil daitezkeelako eta bestetik, bloke estruktural gisa ere jardun dezaketelako, egituratu egin gaitzaketelako. Energia fluxuaren unitateak energia edo masa metro karratuko eta denbora unitateko. Energia fluxuaren diagramek maila trofiko batetik besterako transferentziaren tasak eta eraginkortasuna adierazten dituzte.\nBetetzen den fenomenoa, maila trofiko bakoitzaren biomasa gutxitu egiten dela oinarritik goiko mailetara goazenean. Fenomeno horren arrazoia da energia ingurunean galtzen delako eta entropia handitzen den heinean. Bizirako ezinbestekoak diren prozesuetan erabiltzen den energiaren %80 eta %90 bitartean, bero edo hondakin modura galtzen da eta soilik energiaren %10 eta %20 bitartean igarotzen da hurrengo organismora. Ehunekoa 1 baino txikiagoa izatera irits daiteke dijeritzen zailak diren landareak jaten dituzten animalietan eta %40ra irits daiteke planktonaren kasuan.\nBiomasaren edo emankortasunaren maila bakoitzeko irudikapen grafikoei piramide trofiko edo ekologiko deritze. lehen mailako ekoizleen (oinaldeko espezieen) goi-mailako kontsumitzaileetarako energia transferentzia energia fluxuaren diagramen bitartez deskriba daiteke.\nKate trofikoak.\nKate trofikoa (grezieratik: \"thophe\", \u00abelikadura\u00bb), elikakatea edo elikadura katea elikadura sare batean diren loturen sekuentzia lineala da, sareko beste espezierik jaten ez duen espezie batetik hasi eta sareko beste inork jaten ez duen espezieraino iristen dena. Espezie horietako bakoitza bere aurreko organismoaz elikatzen da; eta, era berean, hurrengoaren elikagaia da. Ekosistema bateko espezieen artean nutrizioari loturik dagoen energia eta elikagaien korrontea dela ere esan daiteke. Sare trofikoen egitura kuantifikatzeko erabiltzen den ohiko neurri bat da kate trofikoen luzera. Kate trofikoen luzera, oinaldeko espezieen eta goi-mailako harrapakarien artean dauden espezie kopuru, energia eta mantenugaiak kuantifikatuz deskriba daiteke. Kate trofikoen luzera kalkulatzeko modu desberdinak daude hura kuantifikatzeko kontutan hartzen diren parametro dinamikoen arabera. Parametro horiek: konektantzia, energia eta elkarrekintza izan ohi dira. Modu ikusterraz batean, kate trofiko baten luzera kontsumitzaile trofiko baten eta elikasareko oinaldeko espezieen arteko konexio kopurua da. Elikasare baten batezbesteko luzera, hura osatzen duten kate trofikoen batezbesteko luzeren batura da.\nAdibidez, harrapakari-harrapakin eredu sinplifikatu batean, orein bat kontsumitzen dituen landareengandik pausu baterako distantziara dago (luzera=1), aldi berean, oreina jaten duen otsoa oreinagandik 2 pausutara aurkitzen da (luzera=2).\nPiramide ekologikoak.\nTriangelu horizontal bat bestearen gainean jarriz egindako irudikapen grafikoak dira, triangelu bakoitzak maila trofiko bakoitzaren biomasa (g/m2) adierazten du gehienetan, baina baita bakoitzaren energia (k cal m\u22122 urteko) edota espezie kopurua azalera unitateko ere. Espezie kopuruari erreferentzia egiten dioten piramide ekologikoetan, kontsumitzaileen kopurua maila trofikoetan gora goazen heinean gutxitzen da. Horrenbestez, superharrapakari bakar bat (goi-mailako harrapakari bat) ekoizle kopuru handi baten gainean kokatzen da. Nahiz eta gehienetan 4 edo 5 konexio egoten diren gehienez kate trofiko bakoitzean, ekosistema urtarretako kate trofikoetan gehiago egon daitezke.Kate trofiko baten amaierara iristean, energia guztia bero bihurtuta askatzen da.\nEkoizleengandik urrundu ahala, hau da, maila trofikoetan gora joan ahala, mailen energia kantitatea gutxituz doa, gertaera hau planetako ekosistema guztietan errepikatzen den patroia izanik. Maila bakoitzaren tamainak biomasa kantitatea irudikatzen du, organismo baten pisu lehor gisa neurtzen dena. Autotrofoak mikrobioekin batera, dira biomasa ekoizpen handiena egiten duten organismoak. Piramide ekologikoen egitura aldakorra izan daiteke denboran zehar eta baita ekosistemen arabera. Azkeneko honen adibide gisa, ekosistema itsastar eta koral arrezifeetan biomasa piramideak alderantzizkatuta agertzen dira. Alderantzizkapen hori lehen mailako ekoizleen tamainari zor zaio, izan ere, uretako komunitate gehienak tamaina txikiko eta hazkuntza-tasa altuko ekoizleen menpe daude. Ekoizle txiki hauek, alga planktonikoak adibidez, ez dute egur zuhaitzetan ematen den bigarren hazkuntza (egurraren sorrera ahalbidetzen duena) jasaten, eta horrenbestez, ez dute biomasa kantitate handia metatzeko gaitasunik, ez baitira nabarmenki hazten. Hala ere, biomasa kantitate handiak ez metatu arren, azkar ugaltzeko ahalmena dute eta horri esker, gaineko mailen biomasa kantitate handiak jasan ditzakete. Lehen mailako kontsumitzaileen kasuan, bizitza periodo luzeagoa eta hazkuntza mantsoagoa dutenez, kontsumitzen dituzten ekoizle txikiek baino biomasa kantitate handiagoa meta dezakete. Fitoplanktona egun batzuetako bizitza izan dezake, aldi berean fitoplanktonaz elikatzen den zooplanktonak zenbait astez biziraun dezake eta zooplanktona ehizatzen duten arrainak hainbat urtez bizi daitezke. Gainera, harrapakari urtarren heriotza-tasa ekoizleena baina baxuagoa da, biomasa piramide alderantzizkatua ahalbidetuz. Beste faktore batzuk ere eragin dezakete piramidearen alderantzizkapena, hala nola, migrazio tasak edo harrapakinen abantailarako gordelekuak. \nEnergia piramideen kasuan, egitura konstantea dute, piramide normalaren forma mantentzen dute termodinamikaren bigarren legea jarraituz. \nMotak.\nElikasareak ekosistema errealen konplexutasunaren adierazpide txikia dira. Gure planetako espezie kopurua 107 ordenakoa da eta horietatik espezieen %95 edo gehiago mikrobio edo ornogabeak diren bitartean, horietatik oso gutxi izan dira sailkatuak taxonomilarien aldetik.\nElikasare desberdinak daude:\nAzken sare hauen kontzeptuak dioenez, komunitate baten integritatea mantentzeko garrantzia beste populazioen hazkuntza-tasan komunitate horrek duen eraginean islatzen da."}
{"id": "375907", "revid": "448", "url": "https://eu.wikipedia.org/wiki?curid=375907", "title": "Elikadura sare", "text": ""}
{"id": "375908", "revid": "448", "url": "https://eu.wikipedia.org/wiki?curid=375908", "title": "Elikasare", "text": ""}
{"id": "375909", "revid": "448", "url": "https://eu.wikipedia.org/wiki?curid=375909", "title": "Elikatze sare", "text": ""}
{"id": "375918", "revid": "119347", "url": "https://eu.wikipedia.org/wiki?curid=375918", "title": "Itsas Alpeak (mendigunea)", "text": "Itsas Alpeak (frantsesez: \"Alpes maritimes\"; italieraz: \"Alpi Marittime\") Alpeen hego-mendebaldeko muturreko mendigunea da. Frantziako Proventza-Alpeak-Kosta Urdina eta Italiako Piemonte eta Liguria eskualdeen arteko muga egiten dute. Gailurrik garaienak Monte Argentera (3.297 m) eta Cime du G\u00e9las (3.143 m) dira.\nMendilerro honetan sortzen diren ibairik garrantzitsuenak R\u00f2ia, Var, Verdon eta Stura di Demonte dira."}
{"id": "375920", "revid": "201", "url": "https://eu.wikipedia.org/wiki?curid=375920", "title": "Oihan Vega Mas", "text": ""}
{"id": "375921", "revid": "12788", "url": "https://eu.wikipedia.org/wiki?curid=375921", "title": "K\u00fck\u00fcllero", "text": "K\u00fck\u00fclleroak Zuberoako maskaradetako pertsonaiak dira, Maskarada gorriko kideak. Dantzari gazteak izaten dira, erdi trebatuak, eta, gaur egun, ez dute parte-hartze handirik izaten. Honela janzten dira: boneta gorria urre koloreko xingolekin, jaka gorria, bularralde zuria, urre koloreko zintekin apaindua, eta galtza, galtzerdi eta oinetako zuriak. Bralia dantzatzen dute beste gorri guztiekin batera."}
{"id": "375925", "revid": "98220", "url": "https://eu.wikipedia.org/wiki?curid=375925", "title": "Excalibur (filma)", "text": "Excalibur 1981eko John Boorman ingeles zinema zuzendariaren fantasiazko britainiar-estatubatuar film bat da. Filma Arturiar zikloa, Artur erregea, Mahai Borobila, Merlin aztia eta Exkalibur ezpataren istorioa kontatzen du, horretarako XV. mendean Thomas Malory idazleak idatzitako \"Le Morte d'Arthur\" eleberrian oinarritzen delarik nagusiki.\nArgumentua.\nUther Pendragon erregeak Merlin aztiarengandik Exkalibur ezpata jasotzen du, harekin Britainiako lurralde osoaren batasuna lortzeko ahalegina egingo duelarik. Baina Uther Pendragon erregeak Igraine erreginarenganako haragikeria nahia du, hau bere aurkari latzena den Kornuallesko dukearen emaztea delarik, ondorioz Merlin aztiak Uther Pendragonengan zituen itxaropenak arras suntsituz. Aztiak Utherren desioei men egin eta aztikeriaren bitartez Pendragoni Kornuallesko dukearen itxura fisikoa emango dio, honela gauaren iluntasunean gainontzeko gerlariak borrokatuz dauden bitartean Uther Pendragon Kornuallesko dukearen gazteluan sartu eta Igraine erregina engainatuz eta indarrez harekin oheratuko da. Gau hartatik haur bat jaioko da, Merlin aztiak Pendragonengan zituen itxaropen zapuztuak haur jaio berri horrengan ezarriko dituelarik, aldiz Pendragon errege handigurak bere morroien konfidantza galduko du. Pendragon erregea segada batean hiltzera doalarik, Exkalibur ezpata harkaitz batean sartzea lortuko du, horrela bere etsaiek bera hil aurretik ezpata haien eskuetan eror ez dadin lortuz. Ezpata hura harkaitzetik \"Aukeratuak\" bakarrik atera ahalko du.\nHandik urte askotara, Artur, Uther eta Igrainen semea, bere ordezko senitartean morroi da, eta ezpata ateratzeko frogarako duina izango den txapeldun bat hautatzeko lehiaketa batean parte hartuko du. Uther erregearen sasikumeak Exkalibur ezpata harkaitzetik atera eta harritutako jende guztiaren aurrean goratzea lortuko du: honek Britainiako errege bilakazen duelarik, herrialde hura urteetan jasaten ari den gerra amaigabeei amaiera emateko arduraduna bilakatzen delarik. Baina jauntxoek ez dute nahi berehalakoan morroi soil bat beren errege bilakatzea, eta ondoren alderdi ezberdinen arteko guda hasiko da. Artur erregeak bere borondate indartsuari esker bere inguruan dituen zaldunen arteko aliantza bat gauzatzea lortuko du, Merlin aztia lagun izango duelarik, honela erresumaren batasuna berriz ere lortuz.\nUrte batzuk beranduago, Artur erregea Ginebra erreginarekin ezkondu eta Mahai Borobila sortuko du, egoitza Kamelot gazteluan ezarriz. Halere, Ginebra eta gorteko zaldun guztien artean onena den Sir Lanzeloten arteko topaketak erresumaren oreka apurtuko du: Lanzelot eta Ginebra elkarrez maitemindu eta Artur erregearen aurkako haien traizioak erresuma nahasmenera eramango du. Morgana sorgina, Igraine erreginaren alaba, Merlinen aztikeria sekretuak bereganatu eta Artur erregea anaiordearekin oheratuko da, intzestu honen ondorioz haur bat jaioko delarik, Sir Mordred. Seme hau Artur erregearen aurka jarri eta matxinatu egingo da, erresuma banatu eta herrialdea galbidera eramanez. Erresuma salbatzeko azken itxaropena Artur erregeak eta bere zaldunek Graal Santua topatzea izango da.\nBitxikeriak.\nFilma John Boorman zinema zuzendariak zuzendu zuen, antzezle nagusiak honako hauek izan zirelarik: Nigel Terry (Artur erregea), Helen Mirren (Morgana), Nicol Williamson (Merlin) eta Nicholas Clay (Lancelot Lakukoa). Bestalde, film honek bildu zuen aktore taldea erakargarria da oso, gerora nazioartean ospetsu bilakatu ziren aktore ugari baitaude, tartean Patrick Stewart (Leodegrance erregea), Gabriel Byrne (Uther Pendragon) eta Liam Neeson (Sir Gawain).\nBoorman zuzendariaren senitarteko batzuk ere bigarren mailako antzezpenak burutu zituzten, honek garai hartan maiz \"Excalibur\" filmari \"Boorman familiaren proiektua\" ezizenez deitu izana ekarri zuelarik. Boormanen seme-alabek honako paperak antzeztu zituzten: Igraine, Sir Mordred, Lakuko dama eta Artur erregea gaztea zelarik.\nBob Ringwoodek armadura edo babesak diseinatu zituen. Filmaren musika Trevor Jones musikagileak konposatu zuen, soinu banda hainbat musika lan ospetsutan oinarritu zuelarik: Carl Orff musikagilearen \"Carmina Burana\", edota Richar Wagner musikagilearen Nibelungoen Eraztuna, Tristan eta Isolda, Parsifal eta Jainkoen Gainbehera (Sigfriden Hileta Martxa). Musika lan hauek guztiak filmeko irudiei eta istorioari berari ere indar eta erakarpen handia ematen diete. Gainera, Alex Thomsonen argazkilaritzak Oscar Sarietarako izendapen bat jasotzea ekarri zion.\nFilma hau osoki Irlandan filmatu zen, Wicklow konderrian, bertan Boormanek etxebizitza baitu. Filmaketa burutu zen leku batzuk honako hauek izan ziren: Cahir gaztelua (Irlanda osoko gaztelu handienetako bat dena), Powerscourt ur-jauzia (Artur erregea Lancelotekin borrokatzen den lekua), eta Wicklow Mendietako Parke Nazionala, azken hau Tay aintziraren kokalekua (Exkalibur ezpataren agerlekua)."}
{"id": "375928", "revid": "13403", "url": "https://eu.wikipedia.org/wiki?curid=375928", "title": "Grial Santua", "text": ""}
{"id": "375929", "revid": "512", "url": "https://eu.wikipedia.org/wiki?curid=375929", "title": "Harold Hotelling", "text": "Harold Hotelling (1895eko irailaren 29a - 1973ko abenduaren 26a) estatubatuar ekonomialari eta estatistikaria izan zen. Ekonomian, ezaguna da mikroekonomiaren arloan egin zituen ekarpenengatik. Estatistikan, berriz, T-karratu banaketa, osagai nagusien analisia eta korrelazio kanonikoa garatzeagatik."}
{"id": "375930", "revid": "448", "url": "https://eu.wikipedia.org/wiki?curid=375930", "title": "Legatz kokotsak", "text": ""}
{"id": "375931", "revid": "448", "url": "https://eu.wikipedia.org/wiki?curid=375931", "title": "Euskal Herriko mendi", "text": ""}
{"id": "375934", "revid": "1340", "url": "https://eu.wikipedia.org/wiki?curid=375934", "title": "Vientiane", "text": ""}
{"id": "375935", "revid": "1340", "url": "https://eu.wikipedia.org/wiki?curid=375935", "title": "Mal\u00e9", "text": ""}
{"id": "375936", "revid": "1340", "url": "https://eu.wikipedia.org/wiki?curid=375936", "title": "Ashgabat", "text": ""}
{"id": "375937", "revid": "1340", "url": "https://eu.wikipedia.org/wiki?curid=375937", "title": "Tashkent", "text": ""}
{"id": "375938", "revid": "1340", "url": "https://eu.wikipedia.org/wiki?curid=375938", "title": "Tashkenteko metroa", "text": ""}
{"id": "375939", "revid": "3527673", "url": "https://eu.wikipedia.org/wiki?curid=375939", "title": "Zamudioko dorrea", "text": ""}
{"id": "375941", "revid": "3527675", "url": "https://eu.wikipedia.org/wiki?curid=375941", "title": "Zamudio dorrea", "text": ""}
{"id": "375942", "revid": "1340", "url": "https://eu.wikipedia.org/wiki?curid=375942", "title": "Dushanbe", "text": ""}
{"id": "375943", "revid": "1340", "url": "https://eu.wikipedia.org/wiki?curid=375943", "title": "Bishkek", "text": ""}
{"id": "375944", "revid": "6327", "url": "https://eu.wikipedia.org/wiki?curid=375944", "title": "Balkash aintzira", "text": ""}
{"id": "375945", "revid": "1340", "url": "https://eu.wikipedia.org/wiki?curid=375945", "title": "Barne Mongolia eskualde autonomoaren banaketa administratiboa", "text": ""}
{"id": "375947", "revid": "98220", "url": "https://eu.wikipedia.org/wiki?curid=375947", "title": "Django Unchained", "text": "Django Unchained (euskaraz \"Django Deskateatua\") 2012ko Quentin Tarantino estatubatuar zinema zuzendariaren Western filma da. Bertan aktore hauek antzeztu zuten: Jamie Foxx, Christoph Waltz, Leonardo DiCaprio, Kerry Washington eta Samuel L. Jackson.\nFilma EEBBko Hegoalde Sakona eta Mendebalde Urrunan girotuta dago: Kalifornian hasi eta ondoren Wyoming eta Louisianako New Orleans hiriaren kanpoaldeko Wallace udalerriko Evergreen Plantation etxaldean filmatu zen.\n2012ko abenduaren 25an AEBetan estreinatu zen, Erresuma Batuan 2013ko urtarrilaren 13an, eta Ipar Euskal Herrian eta Hego Euskal Herrian 2013ko urtarrilaren 18an.\nArgumentua.\n1858an, Speck anaiek (James Remar eta James Russo) gizonezko esklabo talde bat Texas estatuan zehar garraiatzen ari dira. Talde horretan Django doa (Jamie Foxx), Broomhilda (Kerry Washington) emaztearengandik indarrez banandua. Speck anaiak King Schultz haginlari alemaniarrarekin (Christoph Waltz) topatu dira baina ezin dute jakin egiaz sari-ehiztaria denik. Schultzek anaietako bat hil du eta Django askatu; beste anaia gainontzeko esklaboek hil dute. Schultzek Djangori zergatik askatu duen azaldu dio: Brittle anaien identifikazioan laguntzea espero baitu, haiek hil eta saria jasotzeko, hiltzaile gupidagabeak baitira, une hartan lurjabe negozioetan sartuak. Schultzek Djangori sari-ehiztari oportunista dela azaldu dio, baina Djangok bezala, esklabotzak nazka ematen diola argi eta garbi utzi dio. Biak adostasunera iritsi dira: Brittle anaiak aurkitzen laguntzearen truke, Django aske geratuko da. Brittle anaiak hil eta saria eskuratu ondoren, Schultzek Django bere lankide egin du.\nHainbat informazio jakin ostean, Schultz eta Djangok Broomhildaren nagusi berri Calvin Candie (Leonardo DiCaprio) lurjabea dela jakin dute, gizon xarmangarri baina ankerra. Candieren \"Candyland\" etxaldean gizonezko esklaboak Mandingo borroka hil arteko borrokan entrenatzen dira. Etxalde hartara joateko gonbidapena jaso ondoren, Schultz eta Djangok Broomhilda askatzeko plan bat asmatu dute: Mandingo esklabo borrokalari bat erosteko asmoa duten erosleak direla esatea. Etxaldera iritsitakoan, Schultzek Django gizon askea eta Mandingo borrokan aditua dela dio. Handik gutxira, Schultzek negozioa egin eta Candieri borrokalari bat 12.000 dolarren truke erosi behar dio. Schultzek Broomhilda erosi nahi duela ere aipatu dio, esklabo hark alemanez baitaki, eta bere ama hizkuntzaren malenkolia goxatuko duelako aitzakian.\nBroomhildarekiko interes horrek Candieren esklabo leial Stephen-en (Samuel L. Jackson) susmoak piztu ditu. Stephenek zuzenki Django eta Broomhilda senar-emazteak edota elkar ezagutzen dutela ondorioztatu du, bai eta Mandingoaren salmenta iruzurra besterik ez dela ere. Stephenek Candie jakinaren gainean jarri eta Candiek, hura jakinda, Broomhildaren truke 12.000 dolarrak eskatu ditu, ezezkoa eman ezkero hilko duelako mehatxupean. Schultzek, emakumearen bizia salbatzeko, salneurri hori ordainduko duela erantzun du, baina handik gutxira jada Broomhilda erosi eta aske geratu denean eta Candiek erakutsitako jarrera ankerrak sumindurik, Candie hil egin du. Horren ondorioz, Candieren gizonetako batek Schultz hil du. Ondoren sekulako tiroketa hasi da: Djangok Candieren gizonei tiro egin eta asko hil ditu, baina Stephen esklaboak Broomhilda hiltzeko mehatxua egindakoan, Djangok bere burua errenditu du. Zigor gisa, Stephenek etxaldeko nagusiei Django ikatz-meatze batera eraman eta han hil arteraino lan egin dezan iradoki die; Candieren arreba Lara (Laura Cayouette) ados dago. Meatzerako bidean, Djangok bere zaindariak sari-ehiztari bat dela sinestarazi eta bere lehenbiziko hilketaren ziurtagiria erakutsi die. Behin askatu dutenean, zaindariak akatu, dinamita eskuratu eta zaldiz \"Candyland\" etxaldera mendeku bila abiatu da.\nJada etxaldera iritsita, Djangok Schultz gorpua aurkitu eta berak sinatutako Broomhildaren askatasunaren ziurtagiria hartu du. Candieren gizonak, morroiak, arreba eta Stephen Candieren hiletatik etxaldera iritsitakoan, Django agertu eta denak hil ditu, Stephen izan ezik. Esklaboak askatu eta arreba tiroz akatu du. Eraikinaren barnean ezkutatu duen dinamitaren metxa piztu ondoren, Stephen esklaboa belaunetan tiro eginez zauritu eta ezkaratzan laga du. Django eta Broomhilda elkarrekin zaldiz urrutiratu dira; une hartan, dinamitak eztanda egin eta etxaldea suntsitu da.\nFilmaren gaiak.\nFilmak esklabotza eta arrazismoa lantzen ditu, Ameriketako Estatu Batuetako Gerra Zibila baino lehenago AEBko Hegoaldeko estatu batean. Filmak, elementu batzuetan, Nibelungoen gaitegia jarraitzen du, Sigurd eta Krimildaren bertsio berritu batean."}
{"id": "375950", "revid": "12788", "url": "https://eu.wikipedia.org/wiki?curid=375950", "title": "Jauna eta Anderea", "text": "Jauna eta Anderea Zuberoako maskaradetako pertsonaiak dira, Maskarada gorriko kideak. Lehenago biak mutilak izaten ziren baina, gaur egun, anderearena neska batek egin ohi du. Jauna maskaradaren buruzagia da eta denek haren esana egiten dute. Anderea eta biak bazkalondoko ikuskizunaren buru izaten dira. Zenbait dantzetan (kadrillak, bralia...) ere parte hartzen dute.\nJaunak atorra zuria, frak beltza, eskularru zuriak, galtzerdi ilunak eta oinetako beltzak eramaten ditu. Buru gainean kapela luze izaten du, eta bularrean, gurutzatua, hiru-koloreko xingola (gorri, zuri eta berdea). Eskuan makila eramaten du eta gerrian ezpata. Anderearen janzkera, berriz, honelakoa izaten: soineko luze zuria, hegal zabaleko zapela eta oinetako zuriak."}
{"id": "375952", "revid": "56334", "url": "https://eu.wikipedia.org/wiki?curid=375952", "title": "Marmara Ere\u011flisi", "text": "Marmara Ere\u011flisi Turkiako Tekirda\u011f probintziako herri eta barrutia da, Marmara eskualdean dagoena. Antzinean Perinto (antzinako grezieraz \u03a0\u03ad\u03c1\u03b9\u03bd\u03b8\u03bf\u03c2) izan zuen izena, gero Heraklea (\u1f29\u03c1\u03ac\u03ba\u03bb\u03b5\u03b9\u03b1) bilakatua. K.a. 340an Filipe II.a Mazedoniakoaren erasoa saihestu zuenez, ospetsu bilakatu zen."}
{"id": "375953", "revid": "1545", "url": "https://eu.wikipedia.org/wiki?curid=375953", "title": "Perinto", "text": ""}
{"id": "375954", "revid": "1545", "url": "https://eu.wikipedia.org/wiki?curid=375954", "title": "Heraklea Traziakoa", "text": ""}
{"id": "375955", "revid": "105290", "url": "https://eu.wikipedia.org/wiki?curid=375955", "title": "Pidna", "text": "Pidna (grezieraz: \u03a0\u03cd\u03b4\u03bd\u03b1), Greziako Erdialdeko Mazedonia eskualdeko antzinako hiri eta udalerria izan zen. Egun Pidna-Kolindros udalerrian dago."}
{"id": "375956", "revid": "512", "url": "https://eu.wikipedia.org/wiki?curid=375956", "title": "Platea", "text": "Platea (antzinako grezieraz: \u03a0\u03bb\u03ac\u03c4\u03b1\u03b9\u03b1 edo \u03a0\u03bb\u03b1\u03c4\u03b1\u03b9\u03b1\u03af) Antzinako Greziako hiria izan zen, hego-ekialdeko Beozian Tebastik hegoaldean zegoena. Bertan K.a. 479an izen bereko gudua egin zuten, non greziar hiri-estatuen aliantzak persiarrak menderatu zituen.\nPeloponesoko Gerran Tebasek eta Espartak k.a. 427an hiria suntsitu zuten, berriro K.a. 386an berreraikia izateko."}
{"id": "375957", "revid": "105290", "url": "https://eu.wikipedia.org/wiki?curid=375957", "title": "Potidea", "text": "Potidea (antzinako grezieraz: \u03a0\u03bf\u03c4\u03af\u03b4\u03b1\u03b9\u03b1, \"Potidaia\") antzinako greziar hiria izan zen, Kaltzidikan zegoena. Bertokoek potidear zuten izena. K.a. 479an persiarrek setiatua izan zenean, historian lehenengoz aipaturiko tsunami batek hiria salbatu zuen."}
{"id": "375961", "revid": "1545", "url": "https://eu.wikipedia.org/wiki?curid=375961", "title": "Tibur", "text": ""}
{"id": "375963", "revid": "1545", "url": "https://eu.wikipedia.org/wiki?curid=375963", "title": "Golko Saroniko", "text": ""}
{"id": "375967", "revid": "201", "url": "https://eu.wikipedia.org/wiki?curid=375967", "title": "Galapago uharteak", "text": ""}
{"id": "375968", "revid": "201", "url": "https://eu.wikipedia.org/wiki?curid=375968", "title": "Humboldten korrontea", "text": ""}
{"id": "375969", "revid": "201", "url": "https://eu.wikipedia.org/wiki?curid=375969", "title": "Humboldt itsaslaster", "text": ""}
{"id": "375970", "revid": "201", "url": "https://eu.wikipedia.org/wiki?curid=375970", "title": "ENSO gertaera", "text": ""}
{"id": "375971", "revid": "201", "url": "https://eu.wikipedia.org/wiki?curid=375971", "title": "El ni\u00f1o", "text": ""}
{"id": "375972", "revid": "201", "url": "https://eu.wikipedia.org/wiki?curid=375972", "title": "ENSO", "text": ""}
{"id": "375973", "revid": "105290", "url": "https://eu.wikipedia.org/wiki?curid=375973", "title": "Los tramposos", "text": "Los tramposos (euskaraz \"Iruzurgileak\") Pedro Lazaga espainiar zinema zuzendariaren filma bat da. Filma honetako antzezle nagusiak honako hauek izan ziren: Tony Leblanc, Antonio Ozores, Concha Velasco, Laura Valenzuela, Venancio Muro, Jos\u00e9 Luis L\u00f3pez V\u00e1zquez eta Carlos D\u00edaz de Mendoza.\nFilma honetan Tony Leblanc eta Antonio Ozores aktoreek bi iruzurgile lotsagabe bikote bat antzeztu zuten, maitasunaren ondorioz heuren buruak bide onera eramaten saiatuko direlarik.\nArgumentua.\nVirgilio (Tony Leblanc) eta Paco (Antonio Ozores) ganora gutxiko bi iruzurgile dira, 1950eko hamarkadako amaiera aldean Madrilen jendeari iruzur txikiak eginez bizian nolabait aurrera egiten saiatzen direlarik, nahiz eta batzuetan Carabanchelgo espetxera \"bisitatxoren\" bat egin, heuren bizitza nahiko alaia da. Halere, Virgilio iruzurgilea Julita (Concha Velasco) neska gazteaz maiteminduko da, Pacoren arreba dena, neska honek bere anaiaren bizimodua begi txarrez ikusirik, Paco anaia eta bere adiskidea de Virgiliok bizimodu zintzora bidetzeko konbentzituko dituelarik. Lasterrera heuren odola saltzea sosak ateratzeko lanbide ona ez dela garbi geldituko da (aurretik genealogia salmenta negozio batekin huts egin dutelarik), hortaz heuren negozioa sortzea erabakiko dute. Julita eta bere laguna den Katy (Laura Valenzuela) bidai agentzia batean mekanografo lanean dabiltzala ikusirik, bi iruzurgileek heuren turismo enpresa irekitzea erabakiko dute, VIRPA (Virgilio eta Paco), Madrilera datozen turistentzako bidai gidatuak antolatuz. Horretarako autobus-gidari bati autobus bat alokatuko dute (Katyren diruarekin eta neska koitadua kide kapitalista delarik). Hurrengo egunean, turista talde bat osatzea lortzen dutenean, gidaria aurkeztu eta bere autobusa hileta baterako behar duela esango die. Nola edo hala, Virgilio eta Pacok turista taldea turismo ibilbideko geltoki bat balitz bezala hiletara eramango dituzte. Ondoren, iruzurgile bikoteak turistak taberna batetara espainiar ardoa dastatzera eramango dituzte (kopuru handietan). Nahiz eta aurretik prestatutako ibilbideko inongo lekutatik ez iragan izan, turistak bat-bateko ibilbide harekin oso gustura gelditu eta negozio hura sekulako arrakasta bilakatuko da, hortaz Julita eta Katyren nagusiak bi iruzurgileen lehia gogorraren beldurrez, bere enpresan zonaldeko zuzendariorde gisa kontratatuko ditu. Filmaren amaieran bi iruzurgileak bi neska-lagunekin Madrileko etorbide batean bikote bakoitzak auto bana dituztela pozik eta alai agertuko dira.\nKritika.\nCarlos Aguilar kritikariak \"Gu\u00eda del cine espa\u00f1ol\" liburuan aipatutakoaren arabera, filma hau \"bere erara, klasiko bat\" omen da."}
{"id": "375974", "revid": "105290", "url": "https://eu.wikipedia.org/wiki?curid=375974", "title": "Bidebietako parkea", "text": "Bidebietako parkea Gipuzkoako Donostia hiriburuko Miracruz-Bidebieta barrutian dagoen Bidebieta auzoko parke bat da. Hiriaren ekialdean, Mendiola mendiaren magalean dago.\nParke hau oso hurbil dago Bidebietako auzoko kiroldegitik. Auzotarren laguntzaz diseinatu zen, eta, bertan, mundu osoko zuhaitz eta landareakikus daitezke. Gainera, haurrentzako jolas gune koloretsuak ditu. 5.500 metro karratu ditu.\nBidebietako parkeak frantses lorategiaren eredukoa du. Txikitxoek zein handiagoek jolas dezakete bertan. Txikienentzat betiko jolasak daude: zabuak, txirristak, tunelak, etxeak... Asko, gainera, txalupa edo hegazkin itxurakoak dira. Handiagoentzat, berriz, eskalatzeko pareta harri koskorrez betea, txirrista mugikorra, txingoa lurrean irudikatua eta twisterra.\nEta arratsalde pasa dabilenarentzat badira bi urmael eta, haien artean, bidexka erosoak. Nekatuz gero edo irakurri nahi izanez gero, non-nahi daude eserlekuak. Labanda eta erramu usain goxoa dago, gainera."}
{"id": "375975", "revid": "12788", "url": "https://eu.wikipedia.org/wiki?curid=375975", "title": "Laboraria eta Laborarisa", "text": "Laboraria eta Laborarisa Zuberoako maskaradetako pertsonaiak dira, Maskarada gorriko kideak. Lehenago biak mutilak izaten ziren. Gaur egun, ordea, neska batek antzezten du Laborarisa. Euskal nekazarien igandeetako janzkera eramaten dute: Laborariak blusa beltza, lepoko zapi gorria, boneta beltza, galtza ilunak (beltz edo grisak), oinetako beltzak eta, eskuan, akuilua; Laborarisak soineko iluna, kapela eta oinetako beltzak eta, eskuan, saski bat.\nHerri xehearen ordezkari, lehentasunezko lekuan esertzen dira bazkalondoko emanaldia ikusteko, Jauna eta Anderearen ondoan. Baina, hauek ez bezala, ez dute jok\u00fcetan parte hartzen. Zenbait dantzetan (kadrillak, muxikoak, bralia) aritzen dira. Bralian sokaren azken dantzariak izaten dira."}
{"id": "375976", "revid": "48990", "url": "https://eu.wikipedia.org/wiki?curid=375976", "title": "Larratxoko parkea", "text": "Larratxoko parkea edo Lau Haizeta Gipuzkoako Donostia hiriburuko Altza auzoaren barnan dagoen Larratxo auzuneko parke bat da. Bertan, auzotar nahiz kanpotarren gozamenerako egurrezko eserlekuak eta mahaiak daude. Landaretza hostotsua eta ondo zaindua du. Horrez gainera, egurrezko bi zubik parkea edertzen dute.\nParkearen alboan Garbera merkatalgunea kokatzen da."}
{"id": "375977", "revid": "105290", "url": "https://eu.wikipedia.org/wiki?curid=375977", "title": "Harriako parkea", "text": "Harriako parkea edo Harria parkea Gipuzkoako Donostia hiriburuko Altza auzoan dagoen parke bat da. Alde haundiko bi altuera ditu, eta palmondoz beteta dago. Berdegunearen goreneko zatian, hodar arkeologikoak daude. Parkearen atzealdetik Pasaiako badiaren ikuspegi paregabeaz goza daiteke. 32.000 metro karratu ditu."}
{"id": "375978", "revid": "13403", "url": "https://eu.wikipedia.org/wiki?curid=375978", "title": "Harria parkea", "text": ""}
{"id": "375979", "revid": "13403", "url": "https://eu.wikipedia.org/wiki?curid=375979", "title": "Larratxo parkea", "text": ""}
{"id": "375980", "revid": "512", "url": "https://eu.wikipedia.org/wiki?curid=375980", "title": "Otxokiko parkea", "text": "Otxokiko parkea Gipuzkoako Donostia hiriburuko Intxaurrondo auzoan dagoen parke bat da. Parke honek haurrentzako jolastokia eta gimnasia egiteko lekuak ditu. Bertan, garai bateko zapalgailua nabarmentzen da, antzinako garaien lekuko. Alboan bidegorri bat du. Erdialdean zelai txiki bat du, baita paseoan ibiltzeko bidexkak ere. 46.852 metro karratu ditu.\nHistoria.\nOrdura arte lehenagoko Altzako baserri-gunea zenak 1968an inguruko planifikazio urbanoaren arabera aldaketa handiak jaso zuen eta inguruko 19 baserri bota zuten. Otxoki zen baserri haietako baten izena.\nBeste baserri hauek ere eraitsi zituzten: Arruex (Ondarralde bere egiazko izena paperetan); Arjel-etxeberri, bi bizitza; Arjel-aundi; Arjel-txiki; Xiustegi; Zarategi, bi bizitza; Lizardi; Basatxiki, bi bizitza; Sagastieder; Baratzategi; Tuniz; Tuniz-berri; Igola; Xibili-txiki ta Xibili-aundi.\nEgoera hartako samina adierazteko hamabi bertso sortu zituen Otxoki baserrian bizi zen Patxi Lazkano \"Otxoki\" baserritar eta bertsolariak, Haietako lau dira hauek:"}
{"id": "375981", "revid": "13403", "url": "https://eu.wikipedia.org/wiki?curid=375981", "title": "Otxoki parkea", "text": ""}
{"id": "375982", "revid": "1491", "url": "https://eu.wikipedia.org/wiki?curid=375982", "title": "Ametzagainako parkea", "text": "Ametzagainako parkea Donostiako parke bat da, I\"n\"txaurrondo, Loiola eta Martutene auzoetan, izena ematen dion Ametzagaina muinoan. Otxoki parkea eta Garbera merkatal-gunea alboan dauzka. Hiri barruko parkerik zabalena da Donostian, denera 380.000 metro karratu ditu.\nDonostiako historian oso garrantzitsuak diren bi elementu daude parke barruan: Donostiako giza-aztarnategi zaharrena (historiaurrekoa, orain dela 25.000 urtekoa) eta XIX. mendeko gerra karlistetan erabili zen gotorleku bat.\nHosto zabaleko baso aberatsa eta zelai zabalak ditu parkeak. Izenean jasota dagoen bezala, haritzaren generokoak diren ametzak dira zuhaitz aipagarrienak; ametzez osatutako hainbat multzo ikusgarri zeharkatzen dituzte parkeko bideek. 2010eko hamarraldiko hasieran Donostiako udalak muino osoa berrantolatu zuen, ordura arte zeuden kontrolik gabeko ortu eta zabortegiak kendu eta parkerako sarbide berriak, pasealekuak eta jolaslekuak prestatu zituen, 3 milioi euroko aurrekontuarekin.\nParkea inauguratu eta gero, hasieran mantentze-lanak ez ziren modu egokian egin. 2013an konpondu egin zen egoera hura parkea ondo garbitzeko eta txukuntzeko hainbat kexa plazaratu ondoren.\nHistoriaurreko giza-aztarnategia.\nDonostia inguruan baziren giza finkapenak orain dela 25.000 urtetik gutxienez, harria lantzen zuen garai horretako industria litikoaren arrastoak aurkitu izan baitira Ametzagaineko goiko aldean. Lehen arrastoak Aranzadi elkarteko Paco Barriok aurkitu zituen, ezustean, 2005ean. Geroago ikerketa sakonagoak egin dituztenean harriz egindako industria litikoari dagozkion hainbat pieza berreskuratu dituzte.\nAranzadi Zientzia Elkarteak aspaldi zituen usteak baieztatu zituen: ehiztari biltzaileek Ametzagainako muinoa hartu ohi zuten aldi baterako bizilekutzat. 2014an \"Journal of Anthropological Research\" aldizkarian argitaratu zuten aurkikuntza guztiak artikulu zabal batean.\nGarai hartan harria antzera lantzen zuten beste herri eta kulturekin komunikatuta egon behar ziren. 100 kilometroko erradioan daude beste aztarnategi hauek: Le Bast\u00e9, Tercis. Pujo-le Plan, Brasempouy, Isturitze, Gatzarria, Lezia, Alkerdi, Amalda, Irikaitz, Ekain, Aldatxarren, Aritoli\u00f1ako koba, Bolinkoba, Prado, Pelbarte, Coscobilo, eta Mugarduia Sur.\nGerra karlistetako gotorlekua.\nParkeko bigarren elementu historikoa Karlistaldietako Ametzagainako gotorlekuaren aztarnak dira (XIX. mendekoak).\nGerra karlista bakoitzean gotorleku bat antolatu zen Ametzagaineko gailurtxoan (123 m). Beraz, hasierako gotorlekua, lehen gotorlekua, 1833 eta 1840 urteen artean eraiki eta erabili zen, Lehen Gerra Karlistan. Orduan oinplano angeluzuzena zuen, bi kanoirekin armatuta eta babes-erreten batez inguratua, eta toki batzuetan sei metroko lodiera zuen parapetoarekin.\nBigarren gotorlekua aurrekoaren gainean eraiki zuten, azkeneko Gerra Karlistan (1873-1877) eta haren hondakinak dira gaur egunean bisitatu daitezkeenak. Barruan gurutze formako oinplano eta hiru solairu zituen kaserna, bolborategia, eta sukaldeak zituen. 130 soldadu bizi zitezkeen han; sei kanoi-zulo, kanoi birakari baten plataforma bat, eta fusilekin tiro egiteko saietera asko zituen. Ordurako Donostiak bere harresiak kenduta zituen eta Donostia liberala defendatu zuten tropek behin-behineko gotorlekuak eraiki zituzten hiru lerrotan, hiriaren inguruan presaka eraikiak ere. Hauek ziren lehenengo lerroko gotorlekuak: Hernandez, Farola, Lugaritz, Puio, Ametzagaina, Altza, Miracruz y Almirante (Platako itsasargitik gertukoa). Tropa karlistei aurre egiteko erabili zen, kanoien bidez karlisten eskuetan hurbil zeuden San Marko gotorlekua (3,5 km ekialdera) eta Santiagomendikoa (4 km hegoaldera) erasotzeko; baita, badaezpada ere, Ametzagainako magalean abandonatuta zegoen Uba komentua karlistek ez hartzeko ere.\nGerra bukatu ostean soldadu talde txiki bat han babestu zuen, 1891ko udara arte. Horren ostean gotorlekua bertan behera geratu zen. "}
{"id": "375983", "revid": "13403", "url": "https://eu.wikipedia.org/wiki?curid=375983", "title": "Ametzagaina parkea", "text": ""}
{"id": "375984", "revid": "1491", "url": "https://eu.wikipedia.org/wiki?curid=375984", "title": "Salvador Allende parkea", "text": "Salvador Allende parkea Gipuzkoako Donostia hiriburuko Miracruz-Bidebieta barrutiko Bidebieta auzoan dagoen parke bat da. Izena Salvador Allende txiletar agintariaren omenez darama.\nForma biribileko parke txiki hau Bidebieta auzoan dago; auzotarrak askotan joaten dira espazio ireki horretara. Udaberrian eta udan musika kontzertuak egiten dira bertan. 5.900 metro karratu ditu.\nBidebietako parkearen alboan dago."}
{"id": "375985", "revid": "105290", "url": "https://eu.wikipedia.org/wiki?curid=375985", "title": "Eustasio Amilibia parkea", "text": "Eustasio Amilibia parkea Gipuzkoako Donostia hiriburuko Amara Berri auzoan dagoen parke eta gune atsegina da. Pio XII.a plazan dago, Madril hiribideak parkea bitan banatzen du, alboan izen berdineko Eustasio Amilibia kalea duelarik. Bertako zuhaitzik adierazgarrienak zume eta hagina dira."}
{"id": "375986", "revid": "96586", "url": "https://eu.wikipedia.org/wiki?curid=375986", "title": "Pio XII.a plaza", "text": "Pio XII.a plaza Gipuzkoako Donostia hiriburuko Amara Berri auzoan dagoen plaza bat da. Pio XII.a Aitasantuaren omenezko izena darama.\nHiriko loturagune garrantzitsua da, auzoaren erdigunea dela ere esan liteke. Bertan Amarako tunela iraganez Gipuzkoatik datoen ibilgailuak nahiz Donostiatik kanpora doazenak bat egiten dutelarik. Plazaran erdian iturri bat dago.\nPlazaren albo batean Eustasio Amilibia parkea dago, beste alboan aldiz, Donostiako autobus geltokia eta Amara Plaza hotela."}
{"id": "375987", "revid": "105290", "url": "https://eu.wikipedia.org/wiki?curid=375987", "title": "Puioko parkea", "text": "Puioko parkea edo Puio parkea Gipuzkoako Donostia hiriburuko Aiete eta Morlans auzoetan dagoen parke bat da. Parke hau izen bereko Puio mendian dago. Mendi horren goialdean zuhaizti bat dago, eta, bertan, haurrentzako jolastokia eta egoteko gune bat daude. 26.000 metro karratu ditu."}
{"id": "375988", "revid": "13403", "url": "https://eu.wikipedia.org/wiki?curid=375988", "title": "Puio parkea", "text": ""}
{"id": "375989", "revid": "58701", "url": "https://eu.wikipedia.org/wiki?curid=375989", "title": "Aieteko parkea", "text": "Aieteko parkea edo Puio parkea Gipuzkoako Donostia hiriburuko Aiete auzoan dagoen parke bat da. Parkeak 80.777 metro karratu ditu, bertan Aieteko jauregia kokatzen delarik.\nParkea.\nPierre Ducasse lorezain frantsesak diseinatu zuen. Urmael bat, haitzuloak eta ur jauziak ditu, baita zelai berdeak eta lorategiak ere. Horietan, ehun zuhaitz eta landare espezie baino gehiago daude.\nEra berean, haurrek jolasteko gune bat du. Aieteko jauregia Bailengo dukeek eraiki zuten, 1878an, garai batean Done Jakue Bideko erromesen igarobide izan zen lekuan.\nFinkak jauregia eta zenbait eraikin zituen (gurdientzako tokia, zalditegia, zerbitzarien etxebizitzak).\nGaur egun, eraikin horiek hainbat gizarte ekintzatarako erabiltzen dira. Jauregian pertsona ospetsu askok hartu izan dute ostatu; esaterako, Viktoria Erresuma Batukoa erreginak. Francok ere uda sasoiak Aieteko jauregian igaro zituen urte askoan.\nJauregia denbora luzean egon da jendearentzat itxita, baina orain Aieteko Kultur Etxea bihurtuko da."}
{"id": "375990", "revid": "105290", "url": "https://eu.wikipedia.org/wiki?curid=375990", "title": "Ondarretako lorategiak", "text": "Ondarretako lorategiak Gipuzkoako Donostia hiriburuko Antigua auzoan dagoen oinplano luzeko parke edo lorategi bat da. Parkeari izena ematen dion Ondarreta hondartzaren alboan dago eta lore multzo simetriko eta askotarikoa osatzen dute. Donostiako Udalak eta herritarrek Maria Kristina Austriakoa erreginari eskainitako eskultura handia nabarmentzen da bertan, bai eta Juan Ramon Andak egindako eskultura modernoa (\"Zeharki\") ere. Bertan, bizikleta bidea ere badago."}
{"id": "375991", "revid": "105290", "url": "https://eu.wikipedia.org/wiki?curid=375991", "title": "Santa Katalinako parkea", "text": "Santa Katalinako parkea edota Santa Katalina parkea Donostiako Erdialdea auzoan dagoen parke bat da, hots, erdigunean. 1.100 metro karratu ditu. Iparraldetik Maria Cristina hotela aldamenean du, mendebaldean Santa Katalina kalea, ekialdetik Argentinar Errepublikaren pasealekua eta Urumea ibaia, hego-ekialdean Santa Katalina zubia eta hegoaldean berruz Askatasunaren etorbidea. Berdegune honetan, urmael eder bat eta lore multzoak daude, zenbait altueratan. Eta, horren erdialdean, jolasean ari diren haurren eskultura zuri bat."}
{"id": "375992", "revid": "512", "url": "https://eu.wikipedia.org/wiki?curid=375992", "title": "Zubimusuko parkea", "text": "Zubimusuko parkea Gipuzkoako Antigua auzoan dagoen parke bat da. Ondarretako hondartzaren atzean dago parke txiki hau, kalea baino maila bat beherago. Urmael batek bi gunetan banatzen du parkea. 6.146 metro karratu ditu.\nPlazaren hegoalde-ekialdeko izkinan Ar\u00e1nzazu hotela dago."}
{"id": "375993", "revid": "13403", "url": "https://eu.wikipedia.org/wiki?curid=375993", "title": "Zubimusu parkea", "text": ""}
{"id": "375994", "revid": "42829", "url": "https://eu.wikipedia.org/wiki?curid=375994", "title": "Oroitzapenaren lorategia", "text": "Oroitzapenen lorategia Gipuzkoako Amara Berri eta Loiolako Erriberak auzoen artean kokatzen den parke bat da. Parke hau laster Bakearen eta Terrorismoaren Biktimen omenezko parkea bihurtuko da. Parkea gozatzeko eta gogoeta lasaian jarduteko espazioa izango da. Horren aldamenean, Rafael Moneok diseinatutako Iesu eliza dago. Parkeak denera 30.000 m2-ko azalera du."}
{"id": "375995", "revid": "9465251", "url": "https://eu.wikipedia.org/wiki?curid=375995", "title": "Miramongo parkea", "text": "Miramongo parkea, baita ere Miramongo basoa Donostiako Miramon-Zorroaga eta Aiete auzoen artean dagoen parke bat da. Uraren presentzia haren ezaugarri garrantzitsuena da.\nDeskribapena.\nParke honek hiriaren hegoaldeko ibarbide handi bat hartzen du. 628.258 metro karratuko azalera du. Oso zabala denez, flora eta fauna aniztasun ikaragarria du. Bide ugari ditu, baita harrizko harmailadun anfiteatroa eta egoteko eta piknik egiteko hainbat gune ere. Orain gutxi berritutako Katxola baserria ere bertan dago (garai batean sagardotegia izan zen). Parkearen bereizgarri bat hegaletan dituen basoak dira; errekastoaren aldamenean landaretza hazten da, eta haranaren barrenean hezeguneak ditu.\nMugak.\nGeografikoki hauek dira parkearen mugak: GI-20 edo Donostiako bariante zaharra, Oriamendi pasealekua eta Miramon poligonoa. Goi aldean poligonoa dago eta parkea handik sortzen diren behe-ibarreran zabaltzen da.\nEkologia.\nEkologiaren ikuspuntutik Donostiako parke interesgarrenetariko bat da nahiz eta eraikinek eta utzikeriak baztertuaren itxura eman. Hegaztien ikuspuntutik espezie ugari ikus daiteke parke honetan: passeriformesak (Amilotx urdin, Kaskabeltz handi) mozoloak eta beste harrapariak... Anfibioak ere barruan dauden erreketan, Mando erreka eta Pakea erreka, eta urmaela zein putzuetan aurki daitezke. Errekak eta hezeguneak elementu bereizienak dira parke honetan. Ugaztunen artean untxiak, xaguzarrak eta katagorriak aipa daitezke. Landaredian sagarrondoak eta aritzak aipa daitezke. Aipatzekoak dira ere intsektuak, esaterako arkanbeleak.\nZuhaitz erori eta ustelduta asko daude eta horrek parkearen biodibertsitatea handitzen du."}
{"id": "375996", "revid": "6327", "url": "https://eu.wikipedia.org/wiki?curid=375996", "title": "Miramon parkea", "text": ""}
{"id": "375997", "revid": "105290", "url": "https://eu.wikipedia.org/wiki?curid=375997", "title": "Araba parkea", "text": "Araba parkea Donostiako Amara auzoan dagoen parke bat da, Easo, Urbieta eta Prim kaleen amaieratik gertu, Mendeurrenaren plazatik Antso Jakitunaren hiribideraino zabaltzen dena. Ekialdean Urumea ibaia du, Mundaiz zubiaren parean.\nGuztira 12.000 metro karratuko azalera du. Parkeko zuhaitzen artean, haurrentzako hainbat kulunka eta txirrista handi bat dago. Parkearen diseinuan herritarrek auzoko gazte nahiz adinekoek parte hartu zuten.\nXX. mendearen hasieratik hiriaren muga izan zen, Donostiako zabalgunea eraikita, 1950eko hamarkadara arte. Frankismoaren garaian \"Parque de la Columna Sagard\u00eda\" izena hartu zuen, Jose Mar\u00eda Sagard\u00eda espainiar militar frankistaren omenez; hain zuzen, haren tropek tiro-praktikak egin zituzten parkearen inguruetan Espainiako Gerra Zibilean."}
{"id": "375999", "revid": "13403", "url": "https://eu.wikipedia.org/wiki?curid=375999", "title": "Zaragoza plazako parkea", "text": ""}
{"id": "376000", "revid": "6950", "url": "https://eu.wikipedia.org/wiki?curid=376000", "title": "Uliako parkea", "text": "Uliako parkea Gipuzkoako Gros, Ategorrieta-Ulia eta Miracruz-Bidebieta auzoetan dagoen parke bat da. Hiriko berdegunerik handiena da, denera 318.249 metro karratuko azalerarekin Ulia mendiaren zati handi bat barne hartzen du. Ulia mendiak Donostia eta Pasaia lotzen ditu, kostaldeko labar ikusgarrien ertzean zehar.\nGros auzotik oinez igo daiteke, edo, bestela, autoz, Ategorrieta hiribidetik.\nOso handia denez, flora mota ugari du. Mendiaren gorenean, gazte aterpetxe bat, \"pic nic\" egiteko gune bat eta antzinako uso tirorako instalazioak daude, itsasoaren gaineko terrazadun taberna txiki baten ondoan. Besteak beste lore mota hauek aurkitu ditzakezu parkean: Bioleta, Basa bitxilorea, Garikota, Izar belar arrunta, Hirusta, Txara beltza, Ezpata-plantaina, Lilipa, Basadute (Beronika), Mukibelarra, Atxaparra, Zaingorria, Euphorbia, Eszila, Orkidea, Txikori belarra, Anbulu zuria.\nJoan den mendean Donostian uda pasatzen zuten aristokratak askotan joaten ziren bertara. Gailurrean oraindik errota formako teleferiko txiki baten geltokiaren aztarnak ikus daitezke. Handik gertu dagoen harkaitz bat baleak ikusteko talaiatzat erabiltzen zuten donostiar baleazaleek Erdi Arotik.\nJosetxo Mayor gizona ezaguna da 1986 urtetik 2017ra bitarte Ulia parkeko bideak garbitzen ibili zelako, beti musu-truk.\nUlia mendia ez da ederra izateagatik soilik nabarmentzen, baita Donostiako aparteko ikuspegia izateagatik ere; izan ere, bertatik, Urgull, Santa Klara uhartea eta Igeldo mendia lerro batean ikusten dira, mendi bakarra izango balira bezala.\nUliako Interpretazio Zentroa.\nEguna eta orduaren arabera Uliako Interpretazio Zentroa bisitatu daiteke. Parkeko erakusketa iraunkorra ikus daiteke bertan: fauna eta flora, itsas-ekosistemak, historia, ondarea eta paisaiaren eraldaketa kulturala.\n&lt;br&gt;&lt;br&gt;&lt;br&gt;&lt;br&gt;&lt;br&gt;&lt;br&gt;&lt;br&gt;&lt;br&gt;&lt;br&gt;\nItsaslabarrak, Europako naturagune babestua.\nUliako Itsaslabarrak Donostiatik Pasaiaraino dagoen kostaldea da. Flora eta fauna aldetik duen balioarengatik Europako naturagune babestua da (BGL), 1992ko maiatzean Europako Kontseiluak 92/43 zuzentarau onartu zuen habitat natural, flora eta faunaren kontserbazioaren ingurukoa.\n1997ko abenduan, beraien habitat, fauna eta flora ikusita, Eusko Jaurlaritzak Uliako Itsaslabarrak Batasunaren Garrantzizko Lekua (BGL) izendatzea proposatu zuen, Bruselara horren fitxa bidaliz (Kodea: ES2120014; azalera: 43 ha).\n2004ko abenduan eremu honen BGL izendapen ofiziala egin zen Europako naturgune babestua bihurtuz, Natura 2000 sarean sartuta.\nAnimaliak.\nUliako parkeak espezie asko aurkitu daitezke besteak beste hauek: Muskerrak, burruntziak"}
{"id": "376001", "revid": "13403", "url": "https://eu.wikipedia.org/wiki?curid=376001", "title": "Gipuzkoa plaza", "text": ""}
{"id": "376002", "revid": "512", "url": "https://eu.wikipedia.org/wiki?curid=376002", "title": "Mailegu (argipena)", "text": "Mailegu terminoak esanahi zenbait ditu:"}
{"id": "376003", "revid": "17", "url": "https://eu.wikipedia.org/wiki?curid=376003", "title": "Mailegu", "text": ""}
{"id": "376005", "revid": "1340", "url": "https://eu.wikipedia.org/wiki?curid=376005", "title": "Eusko Jaurlaritzako Industria, Berrikuntza, Merkataritza eta Turismo Saila", "text": ""}
{"id": "376006", "revid": "1340", "url": "https://eu.wikipedia.org/wiki?curid=376006", "title": "Eusko Jaurlaritzako Ekonomia eta Ogasun Saila", "text": ""}
{"id": "376008", "revid": "1340", "url": "https://eu.wikipedia.org/wiki?curid=376008", "title": "Eusko Jaurlaritzako Kultura, Gazteria eta Kirol Sailburuordetza", "text": ""}
{"id": "376010", "revid": "17", "url": "https://eu.wikipedia.org/wiki?curid=376010", "title": "Serie geometriko", "text": ""}
{"id": "376011", "revid": "17", "url": "https://eu.wikipedia.org/wiki?curid=376011", "title": "Serie aritmetiko", "text": ""}
{"id": "376013", "revid": "1545", "url": "https://eu.wikipedia.org/wiki?curid=376013", "title": "Miramoneko parkea", "text": ""}
{"id": "376014", "revid": "1545", "url": "https://eu.wikipedia.org/wiki?curid=376014", "title": "Picnic", "text": ""}
{"id": "376015", "revid": "105290", "url": "https://eu.wikipedia.org/wiki?curid=376015", "title": "Salamina (Grezia)", "text": "Salamina (grezieraz: \u03a3\u03b1\u03bb\u03b1\u03bc\u03af\u03bd\u03b1, \"Salamis\" (lehen \u03a3\u03b1\u03bb\u03b1\u03bc\u03af\u03c2); arvanitikaz: \"Kuluri\"), Greziako antzinako hiria eta udalerria da, izan bereko uharteko herriburua dena. Atika eskualdean dagoen udalerri honen biztanle gehienak arbanitarrak dira."}
{"id": "376016", "revid": "1545", "url": "https://eu.wikipedia.org/wiki?curid=376016", "title": "Salamina (hiria)", "text": ""}
{"id": "376017", "revid": "25421", "url": "https://eu.wikipedia.org/wiki?curid=376017", "title": "Salamina", "text": "Salamina izan daiteke:"}
{"id": "376018", "revid": "336", "url": "https://eu.wikipedia.org/wiki?curid=376018", "title": "Iraultza berdea", "text": "Iraultza berdea 1940eko eta 1970eko hamarkaden artean, eta batez ere 1960ko hamarkadatik aurrera, nekazaritzaren ekoizpena asko handitu zuen ikerketa, garapen eta teknologia berrikuntzen multzo bati deritzo. Nekazaritza ikusteko beste modu bat eragin zuen iraultza berdeak, iraupeneko jarduera izatetik merkataritzarako sektore izatera igaroz.\nNorman Borlaug izeneko agronomoa hartu izan da iraultza berdearen aitatzat.\nIraultza berdearen oinarriak hauek dira:"}
{"id": "376019", "revid": "1712", "url": "https://eu.wikipedia.org/wiki?curid=376019", "title": "Iraultza Berdea", "text": ""}
{"id": "376020", "revid": "58701", "url": "https://eu.wikipedia.org/wiki?curid=376020", "title": "Salona", "text": "Salona (antzinako grezieraz: \u03a3\u03ac\u03bb\u03c9\u03bd\u03b1) dalmaziar kostaldeko antzinako hiria izan zen, Ilirian zegoena. Greziar \"emporion\" (azoka) izan zen, erromatarrek probintziako hiriburu bilakatu zuten arte.. Salona egungo Solin herritik gertu dago, Splitetik bost kilometrotara."}
{"id": "376022", "revid": "512", "url": "https://eu.wikipedia.org/wiki?curid=376022", "title": "Seleuzia", "text": "Seleuzia (antzinako grezieraz: \u03a3\u03ad\u03bb\u03b5\u03cd\u03c7\u03b5\u03b9\u03b1) Seleukotar Inperioko hainbat hirien izena izan zen. Hona hemen nagusiak:"}
{"id": "376024", "revid": "336", "url": "https://eu.wikipedia.org/wiki?curid=376024", "title": "Shuruppak", "text": "Shuruppak (sumerieraz: \"sendatzeko tokia\") Sumerreko antzinako hiria izan zen, Nippurretik 35 kilometrotara hegoalderantz, Eufratesko ertzeetan zegoena. Egungo Tell Fara hirian zegoen, Irakeko Al-Q\u0101disiyyah gobernazioan.\nShuruppakeko jainkosa Ninlil izan zen, ale eta eguzkiarena."}
{"id": "376025", "revid": "1545", "url": "https://eu.wikipedia.org/wiki?curid=376025", "title": "Sibaris", "text": "Sibaris (; ; ) greziar kolonia bat izan zen, Magna Graecian, Tarentoko golkoaren mendebaldeko ertzean zegoena. Hain hiri aberats eta luxu handikoa izan zen, ezen bere jentilizioak (sibaristar), euskarazko eta hainbat hizkuntzetako sibarita bilakatu baitzen, mokofinaren sinonimoa. Egungo Cassano all'Ionioko Sibari auzotik gertu zegoen."}
{"id": "376026", "revid": "105290", "url": "https://eu.wikipedia.org/wiki?curid=376026", "title": "Sikem", "text": "Sikem (hebreeraz: \u05e9\u05b0\u05c1\u05db\u05b6\u05dd / \u05e9\u05b0\u05c1\u05db\u05b8\u05dd, ' ', \"sorbalda\") Kanaango hiria izan zen. Amarnako eskutitzetan eta Biblian agertzen da Israelgo Erresumako lehenengo hiriburua izanik. Antzinean Nablusen zegoela uste arren, egun ondoan dagoen Tell Balatah izeneko aztarnategian zegoela diote, Zisjordaniako Balata al-Balad herrian."}
{"id": "376027", "revid": "1545", "url": "https://eu.wikipedia.org/wiki?curid=376027", "title": "Siquem", "text": ""}
{"id": "376031", "revid": "105290", "url": "https://eu.wikipedia.org/wiki?curid=376031", "title": "Akrahreppur", "text": "Akrahreppur Islandia iparraldean kokatua dagoen udalerria da, Nor\u00f0urland vestra eskualdean kokatua.\nSkagafj\u00f6r\u00f0ur fiordoan kokaturik, fiordoko beste herrigunek Skagafj\u00f6r\u00f0ur udalerria sortu zuten 1998an. Herriko biztanle gehienek nekazaritzan egiten dute lan."}
{"id": "376034", "revid": "58701", "url": "https://eu.wikipedia.org/wiki?curid=376034", "title": "V\u00edk \u00ed M\u00fdrdal", "text": "V\u00edk \u00ed M\u00fdrdal Islandia hegoaldeko herria da, M\u00fdrdalshreppur udalerrian eta Su\u00f0urland eskualdean kokatua. 2011ko erroldaren arabera 291 pertsona baino ez ziren bizi bertan, baina biztanle gutxi izan arren, inguruko 70 kilometroetan biztanle gehien dituen udalerria da.\n2010eko Eyjafjallaj\u00f6kull sumendiaren erupzioen errautsak kalteak eragin zituen herrian."}
{"id": "376035", "revid": "4380", "url": "https://eu.wikipedia.org/wiki?curid=376035", "title": "Vik i Mirdal", "text": ""}
{"id": "376041", "revid": "103793", "url": "https://eu.wikipedia.org/wiki?curid=376041", "title": "Anoetako geltokia (Euskotren)", "text": ""}
{"id": "376042", "revid": "71150", "url": "https://eu.wikipedia.org/wiki?curid=376042", "title": "Lugarizko geltokia", "text": "Lugaritz Euskotren Trena eragilearen E1, 1K eta E2 lineei dagokien lurpeko geltokia da, Donostiako udalerriko Errotaburu auzoaren parean kokatuta dagoena, Lugaritz muinoan hain zuzen ere, Lugaritz pasealekuko 10. zenbakian.\n2005eko martxoaren 10ean inauguratu zen, Donostiako trenbidearen hegoaldeko saihesbidea martxan jartzearekin batera, eta Mugi sistemaren 2. tarifa-gunearen parte da.\nGeltokiak bi trenbide eta bi alboko nasa ditu, nasa aldaketa trenbideen gaineko bestibulutik egin daitekela.\nSarbideak.\nGeltokiak sarbide bakarra du, kaleko kotan geltokiko bestibulura jotzen dela. Bestibulua trenbideen gainean dago, eta nasetara heltzeko eskailera zein igogailuak daude.\nLotuneak.\nGeltokiaren kanpoaldean Dbus zerbitzua hornitzen duten bi autobus geraleku daude, eta baita dBizi bizikleta mailegu geltokia ere. Hurrengo lineak geralekuetatik pasatzen dira:"}
{"id": "376043", "revid": "71150", "url": "https://eu.wikipedia.org/wiki?curid=376043", "title": "A\u00f1orgako geltokia", "text": "A\u00f1orga Euskotren Trena eragilearen E1, 1K eta E2 lineei dagokien lurgaineko geltokia da, Donostia udalerriko izen bereko auzoan kokatuta dagoena, A\u00f1orga Txiki auzunean hain zuzen ere. Gaur egungo geltokia 2012ko apirilaren 10ean inauguratu zen, Lasarte-Errekalde-A\u00f1orga trenbide saihesbidea martxan jartzearekin batera, eta Mugi sistemaren 2. tarifa-gunearen barruan dago.\nGoi-mailan nasa zentralera sarbidea dago, eskailera zein igogailu bidezkoa. Geltokiak hiru trenbide ditu, ekialdekoa tren unitateak baztertzeko. Kanpoaldean doako aparkalekua dago.\nSarbideak.\nGeltokira sarrera trenbide azpiko bestibulutik egiten da, sarbidea kaleko kotan dagoela. Nasara igotzeko eskailerak zein igogailua daude."}
{"id": "376044", "revid": "71150", "url": "https://eu.wikipedia.org/wiki?curid=376044", "title": "Errekaldeko geltokia (Donostia)", "text": "Errekalde Euskotren Trena eragilearen E1, 1K eta E2 lineei dagokien lurgaineko geltokia da, Donostia udalerriko A\u00f1orga auzoan kokatuta dagoena, Errekalde auzunean hain zuzen ere. Mugi sistemaren 2. tarifa-gunearen barruan dago.\nLotuneak.\nGeltokiaren kanpoaldean Lurraldebus zerbitzua hornitzen duten bi autobus geraleku daude. Hurrengo lineak geralekuetatik pasatzen dira:"}
{"id": "376045", "revid": "103793", "url": "https://eu.wikipedia.org/wiki?curid=376045", "title": "Loiolako geltokia (Euskotren)", "text": ""}
{"id": "376046", "revid": "15795", "url": "https://eu.wikipedia.org/wiki?curid=376046", "title": "Intxaurrondoko geltokia (Euskotren)", "text": ""}
{"id": "376047", "revid": "103793", "url": "https://eu.wikipedia.org/wiki?curid=376047", "title": "Herrerako geltokia (Euskotren)", "text": ""}
{"id": "376059", "revid": "17", "url": "https://eu.wikipedia.org/wiki?curid=376059", "title": "Behazun xixkua", "text": ""}
{"id": "376061", "revid": "17", "url": "https://eu.wikipedia.org/wiki?curid=376061", "title": "Mikroprozesadorea", "text": ""}
{"id": "376066", "revid": "23317", "url": "https://eu.wikipedia.org/wiki?curid=376066", "title": "Juli\u00e1n Enrique Memoriala", "text": "Juli\u00e1n Enrique Memoriala Kaiku Arraunaren Kirol Elkarteak urtarrilero Bilboko itsasadarrean antolatzen duen traineru jaitsiera da. Kaiku bera da garaipen gehien lortu dituen elkartea."}
{"id": "376072", "revid": "17", "url": "https://eu.wikipedia.org/wiki?curid=376072", "title": "Ordena", "text": ""}
{"id": "376073", "revid": "1545", "url": "https://eu.wikipedia.org/wiki?curid=376073", "title": "Silo (Kanaan)", "text": "Silo (; ) Kanaango hiria izan zen. Biblian agertzen da tenplua Jerusalemen ezarri baino lehen Israelgo Erresumako hiriburua izanik. Antzinako Samarian eta egungo Zisjordanian zegoen."}
{"id": "376074", "revid": "1545", "url": "https://eu.wikipedia.org/wiki?curid=376074", "title": "Shiloh", "text": ""}
{"id": "376075", "revid": "1545", "url": "https://eu.wikipedia.org/wiki?curid=376075", "title": "Sinop", "text": ""}
{"id": "376076", "revid": "13403", "url": "https://eu.wikipedia.org/wiki?curid=376076", "title": "Miramar Jauregiaren parkea", "text": ""}
{"id": "376077", "revid": "512", "url": "https://eu.wikipedia.org/wiki?curid=376077", "title": "Sinope", "text": "Sinope izan daiteke:"}
{"id": "376079", "revid": "105290", "url": "https://eu.wikipedia.org/wiki?curid=376079", "title": "Miramar jauregiaren parkea", "text": "Miramar jauregiaren parkea edota soilik Miramar parkea Donostiako Antigua auzoan dagoen parke bat da,\nizen berdineko Miramar jauregiaren inguran hedatzen dena.\nLorategiaren azpialdetik, Loretopea dagoen lekuan, Miramarreko tunela iragaten da.\nEzaugarriak.\nPierre Ducasse lorezain-paisajistak Aieteko parkean eginiko lan bikaina ondo ezagutzen zuenez, Maria Kristina erreginak Miramarko lorategia proiektatzeko aukeratu zuen.\nLursailak 70.000m2 zituen parke eta lorategirako. Hala, ingeles estiloko lorategi bat diseinatu zuen eta lurraren topografia malkartsura egokitutako paisaia naturalak birsortu zituen Ducassek.\nJauregiaren aurrean, iparraldean, zelai bat taxutu zuen badiako bista zoragarriak libre uzteko. Hegoaldeko fatxada aurrean beste belardi bat, leku egokia bertatik behatzeko ibarretik harantz zabaltzen den baso bat, zuhaitz ugariz landatua. Alboetan parterreak landare ziren landare ugarirekin.\nUrrutiago, zuhaitz hostoerorkorren itzalguneak zeuden, giro lasai eta bakarzalea sortuz. Parkeko bidezidor kurboak Sanserreka ibarraren beste hegaleraino iristen ziren, eta goraino igotzen. Bertan zeuden behitegia eta belardi bat, non zuhaizti natural bat hazi zen gerora.\n\"Errege Etxeko lorezain\" izendatu zuten Ducasse, baina ezin izan zuen bukatuta ikusi Miramarreko bere lana, 1892an hil baitzen, parkea inauguratu aurreko urtean."}
{"id": "376080", "revid": "336", "url": "https://eu.wikipedia.org/wiki?curid=376080", "title": "Sizion", "text": "Sizion (antzinako grezieraz: \u03a3\u03b9\u03ba\u03c5\u03ce\u03bd) Antzinako Greziako polis izan zen, iparraldeko Peloponeson- Korinto eta Akaia artean- zegoena. Pausaniasek bertoko 24 erregeen zerrenda argitaratu zuen, azkenaurrekoa zen Agamemnonek hiria Mizenasekin batu zuena."}
{"id": "376081", "revid": "512", "url": "https://eu.wikipedia.org/wiki?curid=376081", "title": "Soli", "text": "Soli antzinako bi hirien izena da:"}
{"id": "376082", "revid": "1659", "url": "https://eu.wikipedia.org/wiki?curid=376082", "title": "Musikene", "text": "Musikene Euskal Herriko goi-mailako musika ikastegia da, 2001ean sortua eta Donostian kokatua, Ibaeta auzoan.\nKokapena.\n2014-2015 ikasturte arte Donostiako Miramar jauregian izan zuen egoitza. 2015ko abenduan eraikuntza berria Benta Berriko Europa plazan inauguratu eta eskola aktibitateak bertara eraman ziren, Gipuzkoako Unibertsitate Campusaren baitan, Donostiako Eskola Politeknikoaren alboan. Eraikin berria eraikitzeko lanak 2012ko amaieran hasi ziren. GAZ Arkitektoak estudioak diseinatutako eraikinak, 2016an Euskal Herriko Arkitekto Elkargoaren saria jaso zuen\nHistoria.\nEusko Jaurlaritzak 2001-2002an goi mailako musika ikasketak ezarri zituen. Horretarako Euskal Herriko Goi Mailako Musika Ikastegiarentzat Fundazio Pribatua sortu zuen, diru-irabazirik gabekoa. Bere helburua, musika-irakaskuntzarekin zerikusia duten ekimen eta jarduerak sustatzea da, egoitza Donostian izanik. Interpretazioa, konposizioa, zuzendaritza eta pedagogiaren esparruan kualifikazio profesionala ziurtatzen duen kalitatezko hezkuntzaren alde egiten duen ikasteko lekua da.\nFundazioaren finantziazioa, gehienbat, Eusko Jaurlaritzak emandako diru-languntzetatik dator, baita ikastegian matrikula egiten duten ikasleen ordainketetatik ere.\nMusikeneren ezaugarrietako bat ikasle bakoitzaren talentuaren garapenari ematen zaion arreta da, lanbiderako gaitasun handia lortzeko helburuarekin. Lan-merkatuan ikasleei eskatuko zaien mailaren araberako prestakuntza ematen dituzte. Horretarako, Musikenek ospe handiko irakasle taldea du; nazioartean ezagunak bakarlari modura edo Europako orkestra onenen kide direlako. Ikastegiak maila handiko irakasleak aukeratu ditu, urtetako esperientziarekin.\nMusikeneko ikasleek aukeratutako espezialitatearen banakako klaseak jasotzeaz gain, talde instrumental handiagoetan ere parte hartzen dute. Egungo musikarien lan-errealitateari ohitzeko. Irakasgai horiek formatu ezberdinetakoak dira: ganbera taldeak, Perkusio Ensenblea, Saxofoi Ensenblea edo Metal Taldea.\nAzken hamar urteotan, Musikene Estatuko musika ikasleen artean erreferentziako erakunde akademiko bilakatu da, bai eta beste herrialdetakoa.\nEgoitza.\nKanpotik ikusita ezaugarri bat du nagusi: mozketa zuzen eta garbien bidez eraikinaren pieza trinkoari eginiko hiru ebakiak. Ebaki hauek eraikinaren barneko distira hiri guztian erakutsi nahi dute.\nFatxada guztia aluminiozko xafla batez inguratuta dago, eta pertsonen kokapenaren arabera, modu batera edo bestera ikusiko dira eraikinaren aurpegiak: eraikinaren kanpo-azala xafla beltz, itsu eta leunek estaltzen dute; ebakitako guneetan, xafla horiek urre kolorekoak dira, zulatuak eta estanpatuak. Aluminiozko kanpo-fatxada beltz eta distiratsuak barne-fatxada urreztatuarekin kontraste bat egiten du.\nEraikin honen bihotza Auditorioa da, egoitzaren erdialdean kokatuta. Auditorioak 588 metro karratu ditu eta hiru areto desberdinetan bereiz daitekeen gela honek 420 laguneko edukiera du. Musikenek 13.096 metro karratu ditu eta eraikin hau sotoak, behe solairuak eta beste lau solairuk osatzen dute. Hauek dira instalaziorik garrantzitsuenak:\nIrakaskuntza gunea\nLiburutegi-mediateka\nAdministrazio eta idazkaritza gunea (365 m\u00b2)\nIrakasleen gunea (540 m\u00b2)\nKafetegia (155 m\u00b2)\nIkasketak.\n2014ko abenduaren 18an jakinarazi zenez, Orkestra Ikasketa masterra martxan jartzeko asmoa zeukaten EOSek eta Musikenek 2015ean. Harizko instrumentuak jotzen ikasteko helburuarekin eta Espainiako Kultura Ministerioak homologatutako bakarra izanik. 2017/18 ikasturtean, goi-mailako titulua, masterra eta espezializazio ikastaroak eskaintzen dira bertan."}
{"id": "376083", "revid": "105290", "url": "https://eu.wikipedia.org/wiki?curid=376083", "title": "Soli (Zipre)", "text": "Soli (grezieraz: \u03a3\u03cc\u03bb\u03bf\u03b9) Antzinako Greziako hiria izan zen, Zipreko iparraldeko kostaldean zegoena. Egun \"de facto\" Ipar Zipreko Turkiar Errepublikaren barnean dago. Solonek hiriko erdigunea diseinatu zuen eta hiriak bere izena hartu zuen."}
{"id": "376084", "revid": "117015", "url": "https://eu.wikipedia.org/wiki?curid=376084", "title": "Miramarreko tunela", "text": "Miramarreko tunela edo Antiguako tunela Gipuzkoako Donostia hiriburuan dagoen tunel bat da, Kontxako pasealekuan. Loretopea zeharkatzen du, Miramar jauregiaren parkearen azpitik, Antigua eta Mirakontxa auzoak elkartzeko.\nDonostian egiten diren manifestazio handiak tunel honetatik abiatu ohi dira. Adibidez, halaxe izan zen 2003ko otsailaren 22ko mobilizazioa, Euskaldunon Egunkariaren itxiera salatzekoa, Gipuzkoako hiribuan egin izan diren manifestazio handienetakoa."}
{"id": "376086", "revid": "1545", "url": "https://eu.wikipedia.org/wiki?curid=376086", "title": "Tell el-Amarna", "text": ""}
{"id": "376088", "revid": "536", "url": "https://eu.wikipedia.org/wiki?curid=376088", "title": "Tespias", "text": "Tespias (antzinako grezieraz: \u0398\u03b5\u03c3\u03c0\u03b9\u03b1\u03af, \"Thespia\u00ed\") Antzinako Greziako polis izan zen, Beozian, Helikon mendiaren ondoan, zegoena. Bertokoek tespiastar zuten izena eta Eros gurtzen zuten."}
{"id": "376090", "revid": "105290", "url": "https://eu.wikipedia.org/wiki?curid=376090", "title": "Trezena", "text": "Trezena (grezieraz: \u03a4\u03c1\u03bf\u03b9\u03b6\u03ae\u03bd) Greziako antzinako hiria eta udalerria da, ipar-ekialdeko Peloponeson dagoena. Atika eskualdean dagoen udalerri hau egungo Troizinia udalerrian dago."}
{"id": "376093", "revid": "448", "url": "https://eu.wikipedia.org/wiki?curid=376093", "title": "Kontxako Badia", "text": ""}
{"id": "376095", "revid": "105290", "url": "https://eu.wikipedia.org/wiki?curid=376095", "title": "Mirakontxa pasealekua", "text": "Mirakontxa pasealekua Gipuzkoako Donostia hiriburuko Mirakontxa auzoan dagoen kale edo pasealeku bat da. Hain zuzen ere, Kontxa pasealekutik hasi (La Perla bainuetxearen parean) eta Miramar jauregiraino luzatzen den aldapan kokatua dago.\nMirakontxa pasealekua hiriko luxuzko etxebizitza garestienen kokalekua izatearen ospea du, bertatik Kontxako badiaren ikuspegi ezinhobea baitago, Kontxako hondartza nahiz Erdialdeko auzoa ere bertan duelarik."}
{"id": "376096", "revid": "90204", "url": "https://eu.wikipedia.org/wiki?curid=376096", "title": "La Perla bainuetxea", "text": "La Perla bainuetxea Gipuzkoako Donostia hiriburuko Erdialdea auzoan bainuetxe eta jatetxe bat da. Hain zuzen ere, Kontxako badian dago, izen berdineko Kontxako pasealekuan eta Aita Binuesa plazan, Kontxako hondartza aurrez-aurre duelarik.\nHistoria.\nKontxako erdian kokatua, egurrezko bainuetxe bat egon zen bertan. Bere balkoiek laurogeita hamar metro luze zituzten eta egunero dirudun turisten bilera leku ziren. Bertan saloi zentral bat zegoen, hainbat bainuetxe zerbitzuekin, baita hondartzara jaisteko kabinak zein marea beherarekin funtzionatzen zuen zaldiz tiratutako tranbia bat.\n1908an Udaletxeak erabaki zuen berritzea, zaharkituta geratu zelako. Eraikina 1912ko uztailaren 2an ireki zen berriro, harriz eta hormigoiz eginda.\n1924an jokua debekatu zen Donostian eta, hainbat krisiren ostean, eraikina gainbeheran sartu zen, jarduerarik gabe eta ia erortzeko arriskuarekin. 1960an Donostian lehenengo dantzaldiak antolatzen hasten dira, berriro ere. 1961an Aurelio eta Andr\u00e9s Sabadell Mart\u00ednezek Udaletxeari eraikina alokatu zioten dantzalekua egiteko bertan.\n1990an Udaletxeak La Perla konplexua eraberritzea erabaki zuen. 1991ko otsailean ateak itxi zituen eta 1993an beheko pisu guztia eraitsi eta berreraiki zen, Joaqu\u00edn Zubiriaren proiektua jaraituz. Honela jatorrizko eraikinaren funtziora itzuli zen, talasoterapia eskainiz jaietarako gune izateaz gain.\n2013ko azken erreformarekin 5.500 m2eko eremua hartzen du."}
{"id": "376098", "revid": "6327", "url": "https://eu.wikipedia.org/wiki?curid=376098", "title": "Lasarteko Hipodromoa", "text": ""}
{"id": "376099", "revid": "105290", "url": "https://eu.wikipedia.org/wiki?curid=376099", "title": "Costa Vasca hotela", "text": "Costa Vasca hotela Gipuzkoako Donostia hiriburuan dagoen hotel bat da.\nKokalekua.\nAntigua auzoko Pio Baroja pasealekuaren 15. zenbakian dago, Mirakontxa auzoa, Miramar jauregia eta Miramar jauregiaren parketik hurbil, bai eta Ondarreta hondartzatik 300 metro eskasera ere.\n1979an Miguel Atutxa enpresaburuak ireki zuen."}
{"id": "376103", "revid": "98220", "url": "https://eu.wikipedia.org/wiki?curid=376103", "title": "Anoetako kirolgunea", "text": "Anoetako kirolgunea Gipuzkoako Donostia hiriburuko Amara Berri auzoaren hegoaldean dagoen kirolgune bat da, N-1 autobidearen alboan.\nKirolgune hau Anoetako Kiroldegia S.A. sozietate anonimoak ustiatzen du, Donostiako Udalak eratutako sozietate publikoa da eta Donostiako udalerrian dagoen Anoeta kirolguneko obrak eta zerbitzuak sustatu eta kudeatzeko helburua du.\nBertan hainbat kirol-instalakuntza daude, horien artean honako hauek:\nBestalde, kirolgune honetan bertan Euskotrenen Anoetako geltokia ere kokatzen da."}
{"id": "376104", "revid": "336", "url": "https://eu.wikipedia.org/wiki?curid=376104", "title": "Ordena publiko", "text": "Ordena publikoa gizartean harremanak eta elkarbizitza arautzen duten arlo publikoko oinarrizko printzipioen multzoa da, bereziki segurtasunari eta gizabanakoen jarduera indibidualaren mugei buruzkoa."}
{"id": "376105", "revid": "448", "url": "https://eu.wikipedia.org/wiki?curid=376105", "title": "Loretope", "text": ""}
{"id": "376107", "revid": "2048", "url": "https://eu.wikipedia.org/wiki?curid=376107", "title": "Wikibooks", "text": "Wikibooks (euskaraz, Wikiliburuak) eduki askeko liburuak sortu eta plazaratu egiten dituen Wikimediaren proiektua da, edonork edukiak gehitu eta aldatzeko aukera eskaintzen duena."}
{"id": "376108", "revid": "17", "url": "https://eu.wikipedia.org/wiki?curid=376108", "title": "Wikiliburuak", "text": ""}
{"id": "376109", "revid": "201", "url": "https://eu.wikipedia.org/wiki?curid=376109", "title": "Toru (geometria)", "text": ""}
{"id": "376110", "revid": "105290", "url": "https://eu.wikipedia.org/wiki?curid=376110", "title": "Ortobikupula triangeluar elongatu", "text": "Geometrian, ortobikupula triangeluar elongatua Johnsonen solidoetako bat da (\"J\"35), ortobikupula triangeluar bat (\"J\"27) \"elongatuz\" eraiki daitekeena, erdian prisma hexagonal bat txertatuz.\nJohnsonen solidoak 92 dira; eta Norman Johnson-ek izendatu eta deskribatu zituen, 1966an.\nFormulak.\naren aurpegi guztiak erregularrak badira, eta ertzaren luzera formula_1, bolumena (formula_2) formula honen bidez kalkula daiteke:\nformula_3"}
{"id": "376111", "revid": "201", "url": "https://eu.wikipedia.org/wiki?curid=376111", "title": "Arroz basati", "text": ""}
{"id": "376113", "revid": "3531927", "url": "https://eu.wikipedia.org/wiki?curid=376113", "title": "Huell", "text": ""}
{"id": "376114", "revid": "336", "url": "https://eu.wikipedia.org/wiki?curid=376114", "title": "Huell Howser", "text": "Huell Burnley Howser (Gallatin, 1945eko urriaren 18a \u2013 Palm Springs, 2013ko urtarrilaren 7a) Estatu Batuetako aktore eta telebista aurkezlea izan zen. \"California's Gold\" bidai-telesailari esker ospetsu bilakatu zen."}
{"id": "376115", "revid": "512", "url": "https://eu.wikipedia.org/wiki?curid=376115", "title": "Gipuzkoako Garraioaren Lurralde Agintaritza", "text": "Gipuzkoako Garraioaren Lurralde Agintaritza (GGLA) Gipuzkoako bidaiarien garraio publiko zerbitzuak kudeatu eta koordinatzeko erakunde publikoa da. Euskadiko Garraio Agintaritzaren 5/2003 Legean aurreikusi zen garraioaren lurralde-agintaritzak eratzea. Ondorioz, 2007an, Gipuzkoako Garraioaren Lurralde Agintaritza SA izeneko sozietate anonimoa sortu zen, Gipuzkoako Lurralde Historikoaren barruan garraioaren alorreko eskumenak dituzten erakundeen arteko koordinazio-sistema gisa.\nHala ere, 2007an sortutako merkataritza-sozietateak hasieran proposatutako helburu eta xedeak ez zituela bete egiztatu ondoren, urrats bat eman eta baliabide eraginkorrago bat sortu nahi izan zen, hots, maila handiagoko lankidetza-sistema bat, izaera publikoko partzuergo baten bitartez; partzuergo horrek eskumenak gain hartu eta izaera publikoko ahalmenak eduki ahalko zituen.\nEta horrela, 2011an, \u201cGipuzkoako Garraioaren Lurralde Agintaritza partzuergoa\u201d (GGLA) jaio zen, Eusko Jaurlaritza, Gipuzkoako Foru Aldundia, Donostiako Udala, Irungo Udala eta Errenteriako Udalek osatua.\nAlabaina, urtez urte, Agintaritza zabaltzen eta handitzen joan da, eta beste hainbat erakunde publikok bat egin dute GGLAren helburu eta xedeekin: 2013an, Eibarko, Zarauzko, Arrasateko eta Hernaniko Udalak GGLAko kide egin ziren; 2016an, Lasarte-Oriako Udala batu zen; eta 2019an, Oiartzungo Udala.\nBere jardueran, mugarririk garrantzitsuena 2013an gauzatu zuen: MUGI sistema eta MUGI txartela jarri zituen martxan, urte horretan. Horrela, GGLAk martxan jarritako tarifa-sistema bateratuak aukera ematen du garraio publiko guztietan euskarri bakarrarekin bidaiatzeko.\nGGLAko presidente eta presidenteordeak uneko Eusko Jaurlaritzako Garraio Sailburuordea eta Gipuzkoako Foru Aldundiko Mugikortasun Diputatua dira; bi urtetik bi urtera kargua txandatzen dute. Ondorioz, 2020ko urritik, Luis Pedro Marco de la Pe\u00f1a jauna da GGLAko presidentea.\nEginkizunak.\nGGLAren eginkizun nagusia irisgarria eta kalitatezkoa den mugikortasuna bultzatzea da; gizartearentzat, lurralde historikoan zehar, eta gaur egungo zein etorkizuneko eskariari jaramon eginez.\nHorretarako, Agintaritzaren ekintza eremua lau ildo nagusitan adierazi daiteke:\nBazkideak.\nGipuzkoako Garraioaren Lurralde Agintaritza erakunde publiko ezberdinek eratutako erakunde (partzuergo) publikoa da. Egungo bazkideak eta euren jabetza ehunekoak hurrengoak dira:\nZerbitzuak eta MUGI txartela.\nMUGI txartelarekin hurrengo garraiobideetan bidaiatzeko aukera eskaintzen du GGLAk:\nAutobusak:\nBultzi zerbitzuak:\nElkarreraginkortasuna.\nEuskadiko beste erakundeekin elkarlanean, eta txartel bakarrarekin euskal garraio publiko sare osoan bidaiatzeko aukera eskaintzeko asmoz, hainbat lankidetza hitzarmen burutu ditu GGLAk; eta urrats sendoak eman dira hori ahalbidetzeko asmoz. Horrela, hurrengo garraio zerbitzuetan Agintaritzaren MUGI txartelarekin bidaiatzeko aukera dago:"}
{"id": "376117", "revid": "15795", "url": "https://eu.wikipedia.org/wiki?curid=376117", "title": "San Mam\u00e9s geltokia", "text": ""}
{"id": "376118", "revid": "12788", "url": "https://eu.wikipedia.org/wiki?curid=376118", "title": "Bedezi (maskarada)", "text": "Bedezia (edo Medezia) eta laguntzaile duen Bedezi lag\u00fcna Zuberoako maskaradako beltzen taldeko pertsonaiak dira. Sendagileak dira eta beren lana emanaldiaren amaiera aldera erakusten dute, buhameek eta kauterek leherturik Pitxu hiltzen denean. Orduan, anbulantzia traste batekin zalapartaka agertuko dira eta, espantu handiko ebakuntza eginik, Pitxu berpiztuko dute."}
{"id": "376119", "revid": "6950", "url": "https://eu.wikipedia.org/wiki?curid=376119", "title": "Ezten", "text": "Eztena zenbait animaliak, eraso edo defentsarako, duten arantza moduko organo zorrotza da, normalean pozoia ziztatzeko moldaturik dagoena. Esate baterako, artropodoetan eskorpioi, liztor eta erleenak ditugu eta arrainetan bastangarena.\nHedaduraz antzeko forma duen objektua, esate baterako akuiluaren eztena."}
{"id": "376120", "revid": "512", "url": "https://eu.wikipedia.org/wiki?curid=376120", "title": "Sam J. Jones", "text": "Samuel Gerald Jones (Chicago, 1954ko abuztuaren 12a) Estatu Batuetako aktore eta telebista aurkezlea izan zen. \"Flash Gordon\" filmari esker ospetsu bilakatu zen."}
{"id": "376121", "revid": "512", "url": "https://eu.wikipedia.org/wiki?curid=376121", "title": "Pat Finn", "text": "Patrick \"Pat\" Finn (Evanston, Illinois, 1965eko uztailaren 31) Estatu Batuetako aktore eta telebista aurkezlea da."}
{"id": "376122", "revid": "119347", "url": "https://eu.wikipedia.org/wiki?curid=376122", "title": "Utika", "text": "Utika iparraldeko Afrikan eratutako lehendabiziko feniziar kolonia izan zen, Kartagotik ipar-mendebaldean, Mejerda ibaiaren bokalean zegoena. Izena fenizierazko \"\u02c1attiq\" (egungo arabierazko \u0639\u064f\u062a\u064e\u064a\u0642\u0629 eta hebreerazko \u05e2\u05ea\u05d9\u05e7 hitzen baliokidea) hitzetik dator, \"[hiri] zaharra\" esan nahi duena, Kartago \"hiri berria\" esan nahi duen moduan.\nK.a. 146 eta 25 artean, Afrika Prokontsularra erromatar probintziako hiriburua izan zen."}
{"id": "376124", "revid": "1545", "url": "https://eu.wikipedia.org/wiki?curid=376124", "title": "Xantos", "text": "Xantos (likieraz: \"Ar\u00f1na\"; ; ; ) Liziako antzinako hiria izan zen, egungo Antalya probintziako K\u0131n\u0131k herrian zegoena.\nJatorrizko izena \"Ar\u00f1na\" izan zen, likieraz. Gero hititeraz eta luviteraz \"Arinna\" izan zen (kontuan izan orduko Arinna ospetsua Hattusatik gertu zegoen tenplua izan zen). Xantos helenizazioarekin batera agertu zen. UNESCOk 1988an Gizateriaren Ondare izendatu zuen."}
{"id": "376125", "revid": "1545", "url": "https://eu.wikipedia.org/wiki?curid=376125", "title": "Xanthos", "text": ""}
{"id": "376126", "revid": "12788", "url": "https://eu.wikipedia.org/wiki?curid=376126", "title": "Ezten (argipen)", "text": "Eztena izan daiteke:"}
{"id": "376127", "revid": "1519", "url": "https://eu.wikipedia.org/wiki?curid=376127", "title": "Zesarea (argipena)", "text": "Zesarea izan daiteke:"}
{"id": "376128", "revid": "63274", "url": "https://eu.wikipedia.org/wiki?curid=376128", "title": "Zesarea Maritima", "text": "Zesarea Maritima (hebreeraz: \u05e7\u05d9\u05e1\u05e8\u05d9\u05d4; grezieraz: \u03c0\u03b1\u03c1\u03ac\u03bb\u03b9\u03bf\u03c2 \u039a\u03b1\u03b9\u03c3\u03ac\u03c1\u03b5\u03b9\u03b1; latinez: \"Caesarea Maritima\") edo Zesarea Palestinakoa (latinez: \"Caesarea Palestinae\"), Itsasoko Zesarren hiria esan nahi duena, Antzinaroko hiri garrantzitsua, Erdi Aroko merkataritza itsas portua, eta geroago, arrantzaleen herrixka bat, Mediterraneoko ekialdeko hertzean.\nJudea erromatar probintziako hiriburua izan zen, Siria Palestinakoa eta Palestina Primakoa hurrenez hurren. Egun, haren aztarnak Israelen daude, egungo Zesarea herritik gertu. Herodes I.a Handiak K.a. 25 eta 13 artean eraiki zuen, Tel Aviv eta Haifa arteko bidean, eta Zesar Augustoren izena eman zion.\nBizantziar Inperioa VII. mendean boterea galdu zuen eta mende hasieran Sasandar persiarrek eraso egin zioten hiriari. K.o. 638. urtean, musulmanek hiria hartu zuten, Palestina bizantziarraren hiriburua eta merkataritza- eta itsas-gune garrantzitsua zena.\nArabiarraren menpe hiriko harresiak kontserbatu ziren, baina barruan populazioa gutxitu egin zen eta nekazaritza bere aurrien artean zabaldu zen. IX. mendean kolono franko asko izan ziren, Karlomagno enperadoreak bertan aginduta, latinezko erromesaldiak errazteko. Balduino I.ak 1101/2an hiria hartu zuenean, lehen gurutzadan, oraindik oso hiri aberatsa zen.\nSaladinok 1187. urtean berreskuratu zuen hiria, gurutzatuek berriro harrapatu zuten 1191. urtean, eta, azkenik, 1265. urtean galdu zuten berriro mamelukoen esku. Haiek, gurutzatuak izan ziren kostaldeko hirietan egiten zuten bezala, gotorleku guztiak suntsitu zituzten, inork harengatik borrokatuko ez zuela ziurtatzeko."}
{"id": "376129", "revid": "1545", "url": "https://eu.wikipedia.org/wiki?curid=376129", "title": "Zesarea Palestinakoa", "text": ""}
{"id": "376130", "revid": "1545", "url": "https://eu.wikipedia.org/wiki?curid=376130", "title": "Caesarea Maritima", "text": ""}
{"id": "376131", "revid": "1545", "url": "https://eu.wikipedia.org/wiki?curid=376131", "title": "Zirene", "text": "Zirene () hasieran greziar kolonia eta gero Erromatar Inperioko hiri garrantzitsua izan zen. Inguruko eskualdeari izena eman zion, Zirenaikari hain zuzen ere. Hiria Jebel Akhdarreko haran batean zegoen eta Zire izeneko bertoko ibaiaren izena hartu zuen.\nUNESCOk gizateriaren ondare izendatu zituen 1982an."}
{"id": "376132", "revid": "512", "url": "https://eu.wikipedia.org/wiki?curid=376132", "title": "Zirene (argipena)", "text": "Zirene izan daiteke:"}
{"id": "376133", "revid": "512", "url": "https://eu.wikipedia.org/wiki?curid=376133", "title": "Zirta", "text": "Zirta (fenizieraz: \u05e6\u05b4\u05d9\u05e8\u05b0\u05d8\u05b8\u05d4, \"Tzirta\"; latinez: \"Cirta\") Numidiako Erresumako hiriburua izan zen, egungo Algerian. Nahiz eta Gerra Punikoetan, Numidiak erromatarren alde egin, hauek k. a. II eta I. mendeetan eskualdea inbaditu zuten, Julio Zesarren agindupean azkenean konkistatua izanda. Hiria suntsitua izan arren, \"Cirta Regina\" izendatu eta probintziako hiriburua izan zen. IV. mendean Konstantino Handiak berreraiki zuen eta bere izena eman zion: Konstantina."}
{"id": "376134", "revid": "336", "url": "https://eu.wikipedia.org/wiki?curid=376134", "title": "Ziziko", "text": "Ziziko (antzinako grezieraz: \u039a\u03cd\u03b6\u03b9\u03ba\u03bf\u03c2, \"Kyzikos\"; otomandar turkieraz: \u0622\u06cc\u062f\u06cc\u0646\u062c\u0642, \"Ayd\u0131nc\u0131\u1e33\") Misiako antzinako hiria izan zen, Anatolian, egungo Turkiako Balikesir probintzian zegoena. Egungo Kap\u0131da\u011f penintsulan (\"Arctonnesus\" klasikoan) kokatua, aztarnategia Turkiako gobernuak babestuta dago."}
{"id": "376135", "revid": "63274", "url": "https://eu.wikipedia.org/wiki?curid=376135", "title": "Kerkouane", "text": "Kerkouane edo Kerkuane (arabieraz: \u0643\u0631\u0643\u0648\u0627\u0646) antzinaroko hiri punikoa da, Cap Bon penintsularen ondoan zegoena. Eskualdeko feniziar kolonia nagusienetariko bat izan zen, Kartago, Hadrumetum eta Utikarekin batera. Lehen Gerra Punikoan hustua, erromatarrek ez zuten berreraiki. 400 urte inguru iraun zuen.\n1985ean UNESCOk bere aztarnategia Gizateriaren Ondare izendatu zuen.\nhiri honetan agertu zen opus signinum-ez egindako lurzoru zaharrena ."}
{"id": "376136", "revid": "1545", "url": "https://eu.wikipedia.org/wiki?curid=376136", "title": "Kerkoune", "text": ""}
{"id": "376137", "revid": "1545", "url": "https://eu.wikipedia.org/wiki?curid=376137", "title": "Kerkuane", "text": ""}
{"id": "376138", "revid": "1545", "url": "https://eu.wikipedia.org/wiki?curid=376138", "title": "Kartagoko arkeologia gunea", "text": ""}
{"id": "376139", "revid": "336", "url": "https://eu.wikipedia.org/wiki?curid=376139", "title": "Zoru", "text": "Zorua, lurra, lurzorua edo zola, eraikin edo egitura baten plataforma horizontala, gainean ibili edo gauzak jartzeko erabiltzen dena. Harrizkoa, zurezkoa, metalezkoa zein beste material batekoa izan daitezke. Eraikinen geletako azpiko aldeari, zapaltzen den aldeari, esaten zaio, oro har, lurra edo zorua."}
{"id": "376141", "revid": "201", "url": "https://eu.wikipedia.org/wiki?curid=376141", "title": "Izotzaldi", "text": ""}
{"id": "376142", "revid": "1545", "url": "https://eu.wikipedia.org/wiki?curid=376142", "title": "Klima lehor", "text": ""}
{"id": "376143", "revid": "512", "url": "https://eu.wikipedia.org/wiki?curid=376143", "title": "Eddie Izzard", "text": "Edward John \"Eddie\" Izzard (Aden, 1962ko otsailaren 7a) britainiar aktore eta umorista da."}
{"id": "376144", "revid": "512", "url": "https://eu.wikipedia.org/wiki?curid=376144", "title": "Richard Kind", "text": "Richard John Kind (Trenton, 1956ko azaroaren 22a) Estatu Batuetako aktorea da. \"Mad About You\" (Dr. Mark Devanow) edo \"Spin City\" (Paul Thomas Lassiter) bezalako \"sitcom\" telesailetan agertzeagatik ospetsua da."}
{"id": "376145", "revid": "201", "url": "https://eu.wikipedia.org/wiki?curid=376145", "title": "Alepoko gobernantzia", "text": ""}
{"id": "376147", "revid": "15795", "url": "https://eu.wikipedia.org/wiki?curid=376147", "title": "Amarako geltokia", "text": ""}
{"id": "376148", "revid": "71150", "url": "https://eu.wikipedia.org/wiki?curid=376148", "title": "Etxebarriko geltokia (Euskotren)", "text": "Etxebarri Euskotren Trena eragilearen E1, 1D eta E4 lineei dagokien geltokia da, izen bereko udalerriko Doneztebe auzoan kokatuta dagoena. Gaur egungo geltokiaren eraikina 2003koa da, eta Bizkaiko Garraio Partzuergoaren 2. tarifa-gunearen barruan dago.\nGeltokia trenbideen gainean dagoen bestibuludun eraikin eta bi nasa estaliz hornituta dago, nasa aldaketa bestibulutik zuzenean egin daitekela.\nSarbideak.\nGeltokia J. Mar\u00eda Llona Urquijo Parrokoa plazan kokatzen da, Doneztebe edo San Esteban elizaren ondoan. Santa Ana kaletik eskailerak igoz ere hel daiteke. Geltoki barruan igogailua dago, irisgarritasuna bermatuz.\nLotuneak.\nGeltokiaren ondoan Etxebarri Bus udal zerbitzuaren 1. lineak geralekua dauka, geltokia hiriaren erdialdearekin eta Etxebarriko metro geltokiarekin lotuz. Bestalde, Bizkaibusen A3632 linea ere (Bilbo - Etxebarri - Basauri - San Miguel) geltoki ondotik pasatzen da."}
{"id": "376149", "revid": "1987", "url": "https://eu.wikipedia.org/wiki?curid=376149", "title": "EtxebarriBus", "text": ""}
{"id": "376150", "revid": "512", "url": "https://eu.wikipedia.org/wiki?curid=376150", "title": "Jake Wood", "text": "Jacob Dylan \"Jake\" Wood (Westminster, 1972ko uztailaren 12a) britainiar aktorea da. \"EastEnders\" telesailari esker ospetsu bilakatu zen."}
{"id": "376151", "revid": "90523", "url": "https://eu.wikipedia.org/wiki?curid=376151", "title": "Carlos Alazraqui", "text": "Carlos Jaime Alazraqui (Yonkers, 1962ko uztailaren 20a) Estatu Batuetako aktore, umorista, eta abeslaria da. \"Reno 911!\" telesailari esker ospetsu bilakatu zen."}
{"id": "376152", "revid": "69297", "url": "https://eu.wikipedia.org/wiki?curid=376152", "title": "Euskal-Esnalea", "text": "Euskal-Esnalea Euskal Herriko elkarte eta izen bereko kultur aldizkari bat izan zen. Elkartea eta aldizkaria sortzeko ideia 1906ko abenduaren 21an, Santo Tomas Egunean Arturo Kanpionen presidentzian ospatutako Gipuzkoako Foru Aldundiaren batzar batean sortu zen.\n1907ko apirilaren 1an Zumarragan ospaturiko biltzar batean estatutuak onartu eta Euskal-Esnalea elkartea sortu zen, Kanpionen \"\u00a1Gora Euskara maitagarria!\" lelopean. Ordutik aurrera, elkarteak hitzaldi, festa eta konferentzia ugari ospatzeari ekin zien. Elkarte honi bultzada eman zienen artean honako hauek daude: Arturo Kanpion, Patrizio Orkaiztegi, Karmelo Etxegarai, Domingo Agirre, Julio Urkixo, Serapio Muxika, Alfonso Maria Zabala, Kasildo Zabala, Larreta Azelaingoa, Basilio Iraizoz, Isaak Lopez Mendizabal, Jose Eizagirre, eta batez ere Gregorio Muxika.\nHormetan zintzilikatzeko eta eskuzko euskal egutegiak argitaratu ziren, bai eta udalerri askotan hiltzadiak ospatu ere: Auza, Ultzama, Elizondo, Lekunberri, Bilbao, etab. Literatur hitzaldi ugari ospatu ziren, eta batez ere, urtero Euskal Jaietan ospatu ohi ziren euskarari buruzko hitzaldiak eta jaiegunak. Domingo Agirre, Luis Eleizalde, Patrizio Orkaiztegi eta Karmelo Etxegarai hiltzean Euskal Esnalea elkartea hondamenditik hurbil egon zen, Gregorio Muxikaren lan ekintzaileak salbatu zuelarik, eta ez hori bakarrik, elkartea eta erakundearen garai onenera eman zuelarik.\nAldizkariaren lehen aroan, 1908ko otsailean, Tolosan argitaratzen hasi zen, osoki euskaraz, ondoren \"Euskalerriaren Alde\" aldizkariaren gehigarri gisa argitaratu zelarik. 1908-1931 bitarteko Euskal Pizkundearen bultzatzaile nagusienetako bat izan zen, azken urte honetan Gregorio Muxikaren heriotzarekin argitaratzez laga zelarik. Aldizkari honen orrialdetan Euskal Jaietan saritutako olerki sarituak agertu ohi ziren, bai eta gai tekniko nahiz zientifikoei buruzko lehenbiziko euskarazko artikulu eta saiakerak ere. Edozein motako gaietan euskara erabiltzeko helburuz, umorezko gaiak ere jorratu ziren, bai eta txisteak nahiz gertakizun bitxiak, antzerki komediak eta inkesta publikoak ere. Aldizkariaren ohiko garaiko idazleen artean Orixe, Emeterio Arrese eta Lizardi zeuden."}
{"id": "376153", "revid": "13403", "url": "https://eu.wikipedia.org/wiki?curid=376153", "title": "Euskal Esnalea", "text": ""}
{"id": "376154", "revid": "4380", "url": "https://eu.wikipedia.org/wiki?curid=376154", "title": "Repsol YPF", "text": ""}
{"id": "376155", "revid": "56334", "url": "https://eu.wikipedia.org/wiki?curid=376155", "title": "Pemex", "text": "Pemex edo Petr\u00f3leos Mexicanos (Petrolio Mexikarrak), gas eta petrolioko nazioarteko enpresa mexikarra da.\nEgoitza nagusia Mexiko Hiriko Torre Ejecutiva Pemex eraikinean dauka."}
{"id": "376156", "revid": "4380", "url": "https://eu.wikipedia.org/wiki?curid=376156", "title": "Petr\u00f3leos Mexicanos", "text": ""}
{"id": "376157", "revid": "4380", "url": "https://eu.wikipedia.org/wiki?curid=376157", "title": "Petroleos Mexicanos", "text": ""}
{"id": "376160", "revid": "119347", "url": "https://eu.wikipedia.org/wiki?curid=376160", "title": "Torre Ejecutiva Pemex", "text": "Torre Ejecutiva Pemex (\"Pemex Bulego Dorrea\"') Mexiko Hiriko bulego etxeorratza da, bertan Pemex gas eta petrolio enpresa mexikarraren egoitza nagusia dago.\n2013ko urtarrilaren 31n 33 pertsona hil ziren etxeorratzari lotutako 26 solairuko eraikin baten lehen solairuetan egondako leherketan."}
{"id": "376167", "revid": "512", "url": "https://eu.wikipedia.org/wiki?curid=376167", "title": "Probabilitatearen interpretazio klasiko", "text": "Probabilitatearen interpretazio klasikoa Jacob Bernoulli eta Pierre-Simon Laplaceren lanetan dago definituta. Laplaceren \"Theorie Analytique des Probabilit\u00e9s\" lanean honela definitzen da: \"Gertakizun baten probabilitatea aldeko kasu kopuru eta kasu posible guztien arteko zatidura moduan adierazi daiteke; gertakizun guztiek gertatzeko aukera berdinak dituzten kasuetan, hau da, gertakariak guztiz zorizkoak direnean.\" (Laplace, 1812) Horregatik, probabilitatearen interpretazio klasikoari Laplaceren erregela ere esaten zaio.\nInterpretazio honen arabera A gertakizun baten probabilitatea honela kalkulatzen da:\nformula_1\nnon N zorizko emaitza posible guztien kopurua den; eta nA, A gertatzen deneko emaitza kopurua.\nAdibidez, dado bat botatzen bada, emaitza bikoitia ateratzeko probabilitatea 3/6 izango litzateke; (2,4,6) aldeko emaitzen kopurua, (1,2,3,4,5,6) emaitza posible guztien kopuruarekin zatituta.\nDefinizio hau indiferentzia printzipioarekin zuzenean erlazionatuta dago. Printzipio honek zera adierazten du, zorizko gertakizun edo emaitza posible guztien multzoan, gertakizun bakoitzari probabilitate berdina esleitzen zaiola. Horrela, zorizko saiakuntza batean n emaitza posible badaude, elkarrekiko bateraezinak, gertakizun bakoitzaren probabilitatea 1/n izango litzateke printzipio horren arabera; eta gertakizun guztiek, gertatzeko aukera berdina izango lukete.\nHistoria.\nProbabilitatea, geometria bezalako matematikako beste adar batzuekin konparatuz, berandu hasi zen jakintzagai moduan ikertzen. 1654. urtetik aurrera hasi ziren zenbait autore probabilitatearen inguruko jakinduria garatzen. Probabilitatearen inguruan idatzi zuen lehenengo autoreetako bat Gerolamo Cardano izan zen.\nGarai horretan Blaise Pascalek, bere aitaren laguna zen Pierre de Fermat matematikariarekin zenbait eztabaida izan zituen M\u00e9r\u00e9ko zalduna bezala ezaguna zen idazle frantziarrak planteaturiko bi problemen inguruan. Bien artean atera zituzten problemen ebazpenak, probabilitatearen kalkulu matematikoaren oinarri garrantzitsu izan ziren.\nHona hemen bi problemen enuntziatuak:\nHorregatik M\u00e9r\u00e9ko zaldunaren ustez, matematika errealitatetik oso urrun zegoen, eta arriskutsua zen bizitza errealeko arazoetan aplikatzea.\nPascal ez zetorren bat M\u00e9r\u00e9ko zaldunak zeukan matematikaren inguruko ikuspegiarekin, eta berak planteatutako problemak matematikoki ebaztea erabaki zuen idazle frantziarra oker zegoela frogatzeko.\nFermatek eta berak problemak ebatzi zituzten, bakoitzak bere kabuz, eta ebazpen berera heldu ziren. Emaitza garaiko beste akademiko batzuen belarrietara heldu zen. Christian Huygens zientzialari holandarra izan zen horietako bat eta 1657. urtean \"De Ratiociniis in Ludo Aleae\" liburua plazaratu zuen, aipaturiko ebazkizunaren eta beste zenbaiten azterketa eginez. Momentu horretatik aurrera zori-jokoek garai hartan herritarren artean sortzen zuten jakin-mina zela eta, jakintsuen arreta erakarri eta probabilitateen kalkuluari buruzko lehenengo erregelak frogatzen hasi ziren, nahiz eta oraindik probabilitate kontzeptua bera ez erabili.\nMende erdi beranduago, Jacob Bernoullik probabilitatea ulertzeko modu sofistikatuago bat azaldu zuen. Konbinazioetan sakondu zuen, probabilitatearen kontzeptua eztabaidatu zuen definizio klasikotik haratago joanez eta adibide praktikoak erabiliz (erabaki judizial eta finantzarioen inguruko adibideak, besteak beste); eta frogatu zuen probabilitateak entseguen errepikapenen bidez balioetsi daitezkeela, ziurgabetasuna txikitzeko entsegu kopurua handituz.\nProbabilitatearen definizio argiena eta iraunkorrena Pierre-Simon Laplacek eman zuen 1814. urtean. Definizio horrek probabilitatearen ikuspegi klasikoa deskribatzen du, eta horregatik probabilitatearen interpretazio klasikoari Laplaceren erregela ere esaten zaio sarritan.\nKritikak.\nProbabilitate klasikoaren matematika definizio sinplifikatuetatik abiatuz garatu zen, eta hainbat gabezia ditu: abstrakzioak, mugak, konplexutasun filosofikoak...Horregatik, kritika asko jaso izan ditu historian zehar.\nHemeretzigarren mendeko autore askok eztabaidatu zuten ikuspegi klasikoa. Horien artean daude garai horretako John Venn eta George Boole idazleak, adibidez. Idazle horiek egindako kritiken ondorioz, probabilitatearen ikuspegi klasikoa ahuldu egin zen, eta horren ordez, ikuspegi frekuentziala nabarmendu zen. Hala ere, ikuspegi klasikoak berpizkundea izan zuen beranduago, bayestar probabilitatearen inguruan sortutako interes orokorraren ondorioz. Bayestar metodoetan \"a priori\" motako probabilitate banaketa erabiltzen da, eta banaketa mota horrek indiferentzia-printzipioa du oinarri, probabilitate klasikoaren oinarri ere badena.\nIkuspegi klasikoak probabilitate berdinak esleitzen dizkie gertakariei. Horren adibide dira txanponen, karten edo dadoen kasuak. Kasu horietan, simetria fisikoan dago oinarria indiferentzia printzipioa aplikatu, eta probabilitate berdinak esleitzeko. Errealitateko problema gehienetan simetria fisiko hori bilatzea, ordea, ez da batere erraza. Beraz, ikuspegi klasikoa oso kasu gutxitara mugatuta dagoen ikuspegia dela esan daiteke. Gainera, ez du metodo sistematikorik proposatzen probabilitate ezberdineko gertaerei probabilitateak esleitzeko.\nInterpretazio klasikoaren beste muga bat azaltzen da problemaren emaitza kopurua finitua ez denean. Txanpona jaurtitzearen kasuan adibidez, emaitza kopurua bakarra da (txanponaren alde bat, edo bestea izan behar da emaitza, emaitza bakar bat dago). Baina garaje batera ordu tarte batean hiru auto baino gehiago heltzeko probabilitatea kalkulatzerako orduan, garajera hiru, lau, bost, sei...auto hel daitezke. Kasu horretan, probabilitatearen interpretazio klasikoan oinarrituta ezingo litzateke probabilitate hori kalkulatu.\nHorrez gain, matematikari batzuen ustez probabilitatearen ikuspegi klasikoan definizio zirkularrak daude; hau da, zenbait kontzeptu definitzerako orduan, kontzeptua bera erabiltzen da.\nBibliografia.\nPierre-Simon Laplace. (1812). \"Theorie Analytique des Probabilit\u00e9s.\""}
{"id": "376168", "revid": "56334", "url": "https://eu.wikipedia.org/wiki?curid=376168", "title": "Laplaceren erregela", "text": ""}
{"id": "376170", "revid": "1545", "url": "https://eu.wikipedia.org/wiki?curid=376170", "title": "Karmel mendia", "text": "Karmel mendia (hebreeraz: \u05d4\u05e8 \u05d4\u05db\u05e8\u05de\u05dc, \"Har Ha'Karmel\"; arabieraz: \u062c\u0628\u0644 \u0627\u0644\u0643\u0627\u0631\u0645\u0644 \"Jabal al-Karmil\"; grezieraz: \u039a\u03ac\u03c1\u03bc\u03b7\u03bb\u03bf\u03c2, \"K\u00e1rm\u0113los\") Israelgo mendilerroa da, Mediterraneo itsasoaren hurbil dagoena. Triangelu formakoa, 26 km-ko luzera eta 7 km-ko zabalera du. Alturarik handiena 550 metrokoa da. Haifa hiriaren zati bat bertan dago eta baita Nesher edo Tirat Karmel herriak ere. Bere izenaren osagaiak \"karmen\" \"baratza\" eta \"El\" \"Jainkoa\" dira.\n2012an UNESCOk bertan dauden Nahal Me'arot / Uadi el-Mughara leizeak Gizateriaren Ondare izendatu zituen.\nXII. mendean, Elias profetak Karmel mendian ikusi zuen laino zuria Sortze Garbiaren promesa izan zela gogoratzeko, kristau talde batek (agian ermitau edo gurutzatuak) bertan Karmel mendiko Andre Mariaren anaien ordena ezarri zuen, Karmengo Ama Birjinaren debozioa hedatu zuena."}
{"id": "376173", "revid": "1545", "url": "https://eu.wikipedia.org/wiki?curid=376173", "title": "Iberiako penintsula", "text": ""}
{"id": "376174", "revid": "105290", "url": "https://eu.wikipedia.org/wiki?curid=376174", "title": "Hebrear", "text": "Hebrear (; , tiberieraz \"\u02bfI\u1e07r\u00eem\", \"\u02bfI\u1e07riyy\u00eem\", moderno \"\u02bfIvrim\", \"\u02bfIvriyyim\") Tanajen erabiltzen den etnonimoa da, monarkia aurretik bizi ziren semita israeldar nomadak izendatzeko eta egungo juduen arbasoak zirenak.\nBibliak dioenez Abrahamen ondorengoek osatzen zuten herria da; hitzaren esanahia \"alde batetik bestera dabiltzanak\" (nomadak) da. Bibliako pasarte batzuetan azaltzen denez, egiptoarrak eta beste atzerritarrak ziren juduei hebrear deitzen zietenak. Kanaanen bizitzen jarri ondoren, bertokoekin batu eta nekazari bilakatu ziren.\nEgun batzutan hebreeraz juduak izendatzeko erabiltzen dute. Zenbait hizkuntza modernotan, tartean grezieraz, italieraz edo errumanieraz, \"hebrear\" juduen etnonimo estandar da."}
{"id": "376175", "revid": "1545", "url": "https://eu.wikipedia.org/wiki?curid=376175", "title": "Semita herriak", "text": ""}
{"id": "376176", "revid": "1545", "url": "https://eu.wikipedia.org/wiki?curid=376176", "title": "Semitak", "text": ""}
{"id": "376177", "revid": "1545", "url": "https://eu.wikipedia.org/wiki?curid=376177", "title": "Arabiako penintsula", "text": ""}
{"id": "376178", "revid": "336", "url": "https://eu.wikipedia.org/wiki?curid=376178", "title": "Sem", "text": "Sem (; ; ; ; ; \"izen\") Noeren lehen semea izan zen, Jafet eta Camen anaia. Semiten arbaso nagusia da eta semitei izena eman ziena.\nElam, Asur, Arfaxad, Lud, Aram eta bi alaba izan zituen. Abraham, arabiar eta hebrearren patriarka, Arfaxaden ondorengoa izan zen."}
{"id": "376179", "revid": "13403", "url": "https://eu.wikipedia.org/wiki?curid=376179", "title": "2013ko Sei Nazioen Torneoa", "text": ""}
{"id": "376180", "revid": "1659", "url": "https://eu.wikipedia.org/wiki?curid=376180", "title": "Aymonen lau semeak", "text": "Aymonen lau semeak, zubereraz: \"Aymonen laur semiak\", entzute handiko pastorala da, askotan antzeztu dena (14 aldiz 1818-1984 bitartean). Oinarriak \"Les quatre fils d'Aymon\" XIII. mendeko kantua eta izen bereko zaldun eleberria dira; haietan Mayenceko Doon, Aymes-eko kondearen lau semeen eta Karlomagnoren arteko jazargoa kontatzen da. Jakes Oihenartek zuzendu zuen 1851n."}
{"id": "376181", "revid": "1545", "url": "https://eu.wikipedia.org/wiki?curid=376181", "title": "Aymonen laur semiak", "text": ""}
{"id": "376183", "revid": "6327", "url": "https://eu.wikipedia.org/wiki?curid=376183", "title": "Biarritz-Angelu-Baiona aireportua", "text": ""}
{"id": "376184", "revid": "201", "url": "https://eu.wikipedia.org/wiki?curid=376184", "title": "Lur azal", "text": ""}
{"id": "376189", "revid": "17", "url": "https://eu.wikipedia.org/wiki?curid=376189", "title": "Aldakuntza arrunt", "text": ""}
{"id": "376190", "revid": "6327", "url": "https://eu.wikipedia.org/wiki?curid=376190", "title": "Aurora boreala", "text": ""}
{"id": "376192", "revid": "17", "url": "https://eu.wikipedia.org/wiki?curid=376192", "title": "Konbinazio", "text": ""}
{"id": "376196", "revid": "1545", "url": "https://eu.wikipedia.org/wiki?curid=376196", "title": "Paul Bigelow Sears", "text": ""}
{"id": "376198", "revid": "512", "url": "https://eu.wikipedia.org/wiki?curid=376198", "title": "Konbinazio (konbinatoria)", "text": "Konbinatorian, konbinazioak \"n\" elementuko multzo batetik \"k\" elementu aukeratzeko erak dira, era bakoitzean elementuen ordena kontuan hartu gabe. Konbinazio arruntak eta errepikatuzko konbinazioak bereizten dira, aukeratutako elementuak errepika daitezkeen.\nKonbinazio arruntak.\nKonbinazio arrunta \"n\" elementu ezberdineko multzo batetik \"k\" elementu aukeratzeko era bakoitza da, \"ordena kontuan hartu gabe eta elementurik errepikatu gabe\". \"n\" eta \"k\" zenbakiak osoak eta ez negatiboak izan behar dira. Gainera formula_1 betetzen da, ezin baitira aukeratu daude \"n\" elementuak baino gehiago.\nAdibidez {A,B,C,D,E,F} multzoa harturik, 6 elementu dituena, 2 elementu aukeratu behar dira. Konbinazio arrunten kopurua 15 da:\nKonbinazio arrunten kopurua adierazteko formula_2, formula_3, formula_4 notazioak erabil daitezke. Honela kalkulatzen da horien kopurua (ikus koefiziente binomiala eta faktoriala):\nHonela bada, aurreko adibidea harturik C(6,2)=6!/(2!4!)=6*5/2=15 eta beraz, zerrendan ikus daitekeen bezala, 15 dira 2 elementu 6 elementuko multzo batetik aukeratzeko erak.\nFrogapena.\n\"n\" elementuko multzo batetik \"k\" elementu, \"modu ordenatuan\" eta \"elementurik errepikatu gabe\", osatzeko era kopurua (ikus aldakuntza (konbinatoria)) honela kalkulatzen da:\n\"(n)r\" kopuruan aukeratutako elementuen ordena hartzen da kontuan (adibidez, 123 eta 321 ez dira bat bera balira bezala kontatzen). \"k\" elementuko aukeraketa bakoitzak, beraz, \"n!\" permutazio izango ditu \"n(r)\" kopuruan . Beraz, ordena kontuan hartu gabe \"k\" elementuen aukeraketa, konbinazio arrunten kopurua alegia, hau izango da: \"n(r)/k!\". Hots,\nErrepikatuzko konbinazioak.\nErrepikatuzko konbinazioa, multikonbinazioa ere deitua, \"n\" elementu ezberdineko multzo batetik \"k\" elementu aukeratzeko era bakoitza da, \"ordena kontuan hartu gabe eta elementuak errepika daitezkeela\". Adibidez, 1-2-3 elementuen binakako errepikatuzko konbinazioak hauek dira, 6 guztira: 11-12-13-22-23-33\n\"n\" elementuko multzo batetik \"k\"-nakako errepikatuzko konbinazioen kopurua honela izendatu eta kalkulatzen da, koefiziente binomial baten bitartez:\nArestiko adibidea hartuz, errepikatuzko konbinazioen kopurua honela kalkulatzen da:\nFrogapen intuitibo moduan, (1,2,3,4) multzoa hartu eta 3 elementuren errepikatuzko konbinazioak osatuko dira eta errepikatuzko konbinazio bakoitzari, \"(n-1)\" \"0\" eta \"k\" \"X\" elementu berdinen errepikatuzko permutazio bat dagokio, modu honetan:\n 112 -----&gt; XX0X00\n 233 -----&gt; 0X0XX0\n 234 -----&gt; 0X0X0X\nBihurketa hau honela interpretatzen da: lehenengo 0 ikurraren ezkerrera dagoen X ikur kopurua permutazioan 1 elementuen kopurua da errepikatuzko konbinazioan, bigarren 0 ikurraren ezkerrera dagoen X ikur kopurua permutazioan 2 elementuen kopurua da errepikatuzko konbinazioan, ... Azken 0 ikurra jartzea ez da beharrezkoa: 4 elementuen kopurua konbinazioan hirugarren 0 ikurraren \"eskuinera\" dagoen X ikur kopurua izango da. Horrela 4 elementuen 3-nakako errepikatuzko konbinazioak 4-1 \"0\" eta 3 \"X\" elementuen errepikatuzko permutazioak izango dira:"}
{"id": "376200", "revid": "1545", "url": "https://eu.wikipedia.org/wiki?curid=376200", "title": "Estratego", "text": ""}
{"id": "376203", "revid": "105290", "url": "https://eu.wikipedia.org/wiki?curid=376203", "title": "Epistasi", "text": "Epistasia aleloak ez diren geneen arteko elkarrekintzari deritzo, fenotipo bat eragiteko. Ohikoena gene batek bere aleloa ez den beste gene baten adierazpena kontrolatzen duenean ematen dena da. Elkarrekintza horretan gene gainartzaileari epistatikoa deritzo, eta adierazten ez den geneari hipostatikoa. Esan daiteke ere gene epistatikoa fenotipoa baldintzatzen duena dela.\nEpistasia, beraz, alelo desberdinen arteko dominantzia mota bat besterik ez da.\nEpistasia dago saguen kolorea mugatzen duten bi pare aleloekin. Sagu horietan hiru fenotipo daude: beltza, grisa eta albinoa. A aleloak pigmentazioa eragiten du, eta a aleloak ez du pigmentaziorik sortzen (A gainartzailea izanik a-rekiko). B aleloak kolore grisa eragiten du, eta b aleloak beltza. Hori kontuan hartuta, hainbat konbinazio eman daitezke:\nKasu honetan A aleloa epistatikoa da, saguen kolorea determinatzen duelako beste aleloen (B, b) adierazpenaren gainetik."}
{"id": "376204", "revid": "201", "url": "https://eu.wikipedia.org/wiki?curid=376204", "title": "Itsas bizkar", "text": ""}
{"id": "376205", "revid": "201", "url": "https://eu.wikipedia.org/wiki?curid=376205", "title": "Aleutiar uharte", "text": ""}
{"id": "376206", "revid": "201", "url": "https://eu.wikipedia.org/wiki?curid=376206", "title": "Kalabria", "text": ""}
{"id": "376207", "revid": "201", "url": "https://eu.wikipedia.org/wiki?curid=376207", "title": "Suzko eraztuna", "text": ""}
{"id": "376208", "revid": "201", "url": "https://eu.wikipedia.org/wiki?curid=376208", "title": "Suzko Eraztuna", "text": ""}
{"id": "376209", "revid": "512", "url": "https://eu.wikipedia.org/wiki?curid=376209", "title": "Kim Jong-un", "text": "Kim Jong-un (Piongiang, 1984ko urtarrilaren 8a) Koreako Herri Errepublika Demokratikoko liderra da; herrialde hartako \"de facto\" buruzagi gorena, haren aita Kim Jong-il hil zenetik.\nKimek zuzentzen duen diktaduran, hauteskundeak ez dira libreak eta bidezkoak, gobernuari egindako kritikak jazartzen dituzte, hedabideak erregimenaren kontrolpean daude, Interneteko sarbidea erregimenak mugatzen du, eta ez dago erlijio askatasunik. Kimen erregimenak milioika pertsona kartzelatu eta hil dituen espetxeen eta lan esparruen sare zabal bat darabil; erregimenak jendea kondenatzen du delitu politikoak direla kausa, eta zigor kolektiboak aplikatzen ditu. Zigor kolektiboen bidez, familia bateko kideei zigorra ezartzen zaie haietako batek egindako krimenengatik. Nazio Batuek adierazi dutenez, Ipar Koreako herritarrak \u00abgiza eskubideen urraketa sistematiko, hedatu eta gordinak\u00bb nozitzen dituzte, erregimenak \u00abherritarren bizitzaren alderdi guztiak menderatzea bilatzen du, eta barru-barrutik ikaratzen ditu\u00bb. Erregimenak Ipar Koreako ekonomiaren gaineko kontrol zabala du. Funtsean, estatuak kontrolatzen ditu enpresak, eta iparkorearrei murrizketa nabarmenak ezartzen dizkie atzerriko ekonomia jardueretan aritzeari dagokionez. 2013ko abenduaren 12an, Kimek bere osaba Jang Song-thaek exekutatzea agindu zuen, \u00abtraizioa\u00bb egiteagatik. Uste da Kimek agindu zuela bere anaia erdi Jong-nam hiltzea ere, 2017ko otsailean, Malaysian."}
{"id": "376210", "revid": "512", "url": "https://eu.wikipedia.org/wiki?curid=376210", "title": "Billy Mays", "text": "William Darrell \"Billy\" Mays, Jr. (McKees Rocks, 1958ko uztailaren 20a - Tampa, 2009ko ekainaren 28a) Estatu Batuetako telebista aurkezlea izan zen. Infokomertzialak egin zituenez, ospetsu bilakatu zen AEBtan eta Kanadan."}
{"id": "376219", "revid": "98220", "url": "https://eu.wikipedia.org/wiki?curid=376219", "title": "Tolka ibaia", "text": "Tolka ibaiak (irlanderaz: \" An Tulcha\") Irlandako hiriburua den Dublin hiriko hiru ibai nagusietako bat da, Liffey eta Dodder ibaiekin batera. Irlandako Itsasoan itsasoratzen da Clontarf barrutian.\nEtimologia.\nIrlanderazko \" An Tulcha\" izenak \"uholdea\" esan nahi du, sarritan egiten baitu gainez ibaiak. 2002 eta 2005eko uholdeak gogorrak izan ziren.\nIbilbidea.\nIbai motza da, 22 kilometro inguru baino ez baititu. Meatheko konderriko Dunshaughlin herriaren ekialdean sortu eta Dunboyne zeharkatu ondoren Dublinen sartzen da. Hemen Blanchardstown pasa eta azkenik Clontarfen itsasoratzen da, Irlandako itsasoan. Ibaiaren ahoan hainbat uharte ditu, Bull eta Clontarf uharteak besteak beste."}
{"id": "376220", "revid": "6950", "url": "https://eu.wikipedia.org/wiki?curid=376220", "title": "Luis B\u00e1rcenas", "text": "Luis B\u00e1rcenas Guti\u00e9rrez (Huelva, Espainia, 1957ko abuztuaren 22a) espainiar politikaria da, Alderdi Popularreko diruzain ohia eta Senatari ohia.\n2009ko uztailaren 28an bere dimisioa aurkeztu zuen diruzain gisa G\u00fcrtel kasua zela eta. 2013ko urtarrilaren 16an Pablo Ruz epaileak G\u00fcrtel aferari gehitu zion Suitzako agintariek berak han zuen diruaren inguruan egindako ikerketa: Suitzako bankuan zuen kontu korronte batean 22 milioi euro zituen gordeta.\n2013ko urtarrilaren 31n El Paisek diruzain ohiak ustez egindako hainbat ordainketa argitaratzen zituen, gutun-azaletan emandako dirua PPko eta bere inguruko hainbat kideri eragiten ziona, tartean Jos\u00e9 Mar\u00eda Aznar eta Mariano Rajoy presidenteak. Mar\u00eda Dolores de Cospedal, Rodrigo Rato, Jaime Mayor Oreja, Javier Arenas eta Angel Acebes ere agertzen ziren. Zehazki Espainiako presidenteari 25.000 euro ordaindu omen zizkion urtero, 11 urtez.\n2015eko urtarrilaren 22an, kartzelatik irten zen, 200.000 euroko bermea pagatu ostean. 18 hilabete egon zen kartzelan"}
{"id": "376221", "revid": "336", "url": "https://eu.wikipedia.org/wiki?curid=376221", "title": "G\u00fcrtel kasua", "text": ""}
{"id": "376229", "revid": "336", "url": "https://eu.wikipedia.org/wiki?curid=376229", "title": "Genoako Errepublika", "text": ""}
{"id": "376230", "revid": "119347", "url": "https://eu.wikipedia.org/wiki?curid=376230", "title": "Liga Santua", "text": "Liga Santua edo Liga Katoliko izenarekin honako artikuluak daude:"}
{"id": "376235", "revid": "17", "url": "https://eu.wikipedia.org/wiki?curid=376235", "title": "Malo", "text": ""}
{"id": "376238", "revid": "46380", "url": "https://eu.wikipedia.org/wiki?curid=376238", "title": "Alexandre-Th\u00e9ophile Vandermonde", "text": "Alexandre-Th\u00e9ophile Vandermonde (1735eko otsailaren 28a - 1796ko urtarrilaren 1a) frantziar musikari, matematikari eta kimikaria izan zen.\nBibolinjolea izan zen harik eta 1770 urtearen inguruan matematika ikertzen ere hasi zenera arte. Topologian, polinomioen teorian, matrizeen teoria (ikus`Vandermonde matrizea) eta konbinatorian (ikus, Vandermonderen identitatea)."}
{"id": "376239", "revid": "17", "url": "https://eu.wikipedia.org/wiki?curid=376239", "title": "Vandermonde", "text": ""}
{"id": "376240", "revid": "336", "url": "https://eu.wikipedia.org/wiki?curid=376240", "title": "Aymeric Laporte", "text": "Aymeric Laporte (Agen, 1994ko maiatzaren 27a) frantziar futbolaria da. Laportek, ia 1.90m-ko altuera du eta 85\u00a0kg-ko pisuaren inguruan ibiltzen da.\nIbilbidea.\nAgenen jaio bazen ere, 4 urterekin familiarekin Baionara joan zen bizitzera. Aviron Bayonnais futbol-taldearen harrobian hezia. Hamabost urte bete arte bertan bizi izan zen, eta Sporting Union Agen bere herriko futbol talde batean jokatzen zuen. Egun batean, Bilbora etorri zen Akitaniako selekzioarekin torneo bat jokatzera, eta zenbait begiralek, Laporteri eskaintza bat egin zioten Athleticen izenean. Laportek, bere familiarekin hitz egin eta gero, eskaintza onartu zuen 2009an. Jubeniletan erdiko aurrelari ibiltzen zen. 2012ko Abenduaren 17an, Athleticen lehenengo taldearekin jokatuko zuela esan zioten. 2012ko abenduaren 9an estreinatu zen Athleticeko lehen taldearekin Celta de Vigoren aurkako Ligako partiduan. Athleticeko 4 zenbakia hartu zuen Ustaritz Aldekoaotalora futboletik erretiratu zenean eta 4 zenbakia libre utzi zuenean. Athleticen defentsa zentral moduan jokatu du ia beti.\nPalmaresa.\nLaportek, Athletic-ekin final bat galdu du."}
{"id": "376241", "revid": "336", "url": "https://eu.wikipedia.org/wiki?curid=376241", "title": "Ismael L\u00f3pez", "text": "Ismael L\u00f3pez Blanco (Berriozar, Nafarroa Garaia, 1990eko urtarrilaren 29a) euskal herritar futbolaria da. Osasuna eta Athletic futbol-taldeen harrobietan hezia, 2012ko abuztuaren 12an estreinatu zen lehen taldearekin NK Slaven Beluporen aurkako UEFA Europa Leagueko partiduan. Aurrelari lantean edo ezker hegalean aritzen da gehienbat."}
{"id": "376242", "revid": "1545", "url": "https://eu.wikipedia.org/wiki?curid=376242", "title": "Isma L\u00f3pez", "text": ""}
{"id": "376243", "revid": "1545", "url": "https://eu.wikipedia.org/wiki?curid=376243", "title": "I\u00f1igo Perez", "text": ""}
{"id": "376245", "revid": "336", "url": "https://eu.wikipedia.org/wiki?curid=376245", "title": "Jon\u00e1s Ramalho", "text": "Jon\u00e1s Ramalho Chimeno (Barakaldo, Bizkaia, 1993ko ekainaren 10a) bizkaitar jokalaria da, Athletic Clubean aritzen dena. Bere ohiko postua, atzelariarena da, eskuin hegaleko atzelariarena, zehazki. Bere garaiera 1,81 metrokoa da. Aita angolarra eta ama portugaletetarra ditu eta 2011ko azaroaren 20an Sevilla FCren aurka debutatu zuenean, Athleticeko lehenengo futbolari mestizo bilakatu zen."}
{"id": "376246", "revid": "1545", "url": "https://eu.wikipedia.org/wiki?curid=376246", "title": "Jonas Ramalho", "text": ""}
{"id": "376247", "revid": "1545", "url": "https://eu.wikipedia.org/wiki?curid=376247", "title": "Ismael Lopez", "text": ""}
{"id": "376249", "revid": "1545", "url": "https://eu.wikipedia.org/wiki?curid=376249", "title": "Javier Olaeta Torrezuri", "text": ""}
{"id": "376250", "revid": "1545", "url": "https://eu.wikipedia.org/wiki?curid=376250", "title": "Javier Os\u00e9s Flamarique", "text": ""}
{"id": "376251", "revid": "1545", "url": "https://eu.wikipedia.org/wiki?curid=376251", "title": "Javier Rojo Garc\u00eda", "text": ""}
{"id": "376252", "revid": "1545", "url": "https://eu.wikipedia.org/wiki?curid=376252", "title": "Francisco Javier Rojo Garc\u00eda", "text": ""}
{"id": "376257", "revid": "1545", "url": "https://eu.wikipedia.org/wiki?curid=376257", "title": "Joakim Jose Fraile Mari\u00f1elarena", "text": ""}
{"id": "376258", "revid": "1545", "url": "https://eu.wikipedia.org/wiki?curid=376258", "title": "Joaqu\u00edn Fraile", "text": ""}
{"id": "376259", "revid": "1545", "url": "https://eu.wikipedia.org/wiki?curid=376259", "title": "Oliveira Martins", "text": ""}
{"id": "376265", "revid": "105290", "url": "https://eu.wikipedia.org/wiki?curid=376265", "title": "Amarako tunela", "text": "Amarako tunela Gipuzkoako Donostia hiriburuko Amara Berri auzoan dagoen tunel bat da. Hirirako sarbide nagusienetako bat da, Gipuzkoatik hiriburu datorren jende asko bertatik sartu ohi delarik. N-1 autobidea eta Karlos I.aren hiribidea elkarlotzen ditu."}
{"id": "376269", "revid": "103793", "url": "https://eu.wikipedia.org/wiki?curid=376269", "title": "Gasteizko autobus geltokia", "text": "Gasteiz Euskal Herriko Arabako autobus geltoki bat da, Gasteiz udalerriko Arriaga-Lakua auzoan kokatuta dagoena.\nGeltokia 2015eko martxoaren 16an ireki zen.\nEgoera.\nGeltokia Arriaga-Lakua auzoan dago, Euskaltzaindia plazan eta Eusko Jaurlaritzaren egoitzaren alboan. Geltokiaren ondoan Gasteizko tranbia sareko Euskal Herria eta Intermodal geltokiek zerbitzu ematen diote, hurrenez hurren Ibaiondo eta Abetxukuko tranbia lineei dagozkienak.\nAraba Bus sarean, sareko geltoki nagusia da, eta 20 lineetatik 14 elkartzen dira bertan.\nSarbideak.\nIrisgarritasuna.\nGeltokia erabat egokituta dago mugikortasun urriko pertsonentzat, ez baitago desnibelik. Gainera, nasetan zoladura podotaktila eta soinu-iragarkiak daude, itsuei bidea errazteko.\nHistoria.\nGasteizko autobus geltoki berria 2013an hasi ziren eraikitzen, autobus geltoki zaharra ordezkatzeko.\nUrte eta erdiko lanen ondoren, 2015eko martxoaren 16an inauguratu zen geltokia. Geltoki berrian sartu zen lehen autobusa martxoaren 16an izan zen, goizeko 4: 55ean, Pontevedratik. Horrela, Madril-Irun autobusaren txanda hartu zuen, azken zerbitzua geltoki zaharrean egin zuena egun horretako 2.10etan, terminala itxiz.\nGeltokia.\nGeltokiak eraikin laukizuzen bat du, bidaiarien terminala, eta nasa-patio bat.\nEraikin nagusiak bidaiarientzako zerbitzu guztiak hartzen ditu: informazio gune nagusia, txartelak saltzeko 14 postu, komunak, atondoak, itxaroteko guneak 5 informazio pantaila, kontsignak eta bulegoak. Baita kafetegia, jatetxea eta denda ere, gaur egun erabiltzen ez direnak, esleitzeko lehiaketa egiten ari baitira. Bidaiari-zerbitzuen eraikina estalita, itxita eta klimatizatuta dago barruan.\nInformazioko eta kontroleko 15 agente daude guztira, eta honako lan hauek egiten dituzte urteko 365 egunetan: herritarrei informazioa eta arreta ematea, desgaitasuna duten pertsonei arreta ematea, zirkulazioa zaintzea eta kontrolatzea, eta aparkalekuak; administrari bat eta geltokiko buru bat.\n48 kontsigna automatiko daude erabiltzaileen eskura geltokiaren funtzionamendu-ordutegian. Honek, gainera, lurpeko aparkaleku bat du. 302 plaza ditu ibilgailuentzat, horietatik 10 mugikortasun urriko pertsonentzat. 94 leku ditu bizikletentzat eta 13 motorrentzat.\nNasak.\nGeltokian 25 nasa daude, horietatik 21 ohiko zerbitzukoak dira eta 4 indargarriak.\nEragileak.\nGeltokiak 14 eragilearen zerbitzu erregularrak hartzen ditu. Hauek dira:"}
{"id": "376270", "revid": "105290", "url": "https://eu.wikipedia.org/wiki?curid=376270", "title": "Donostiako autobus geltokia", "text": "Donostiako autobus geltokia Gipuzkoako Donostia hiriburuko autobus geltoki bat da.\nKokalekua.\nEgia auzoko Frantzia pasealekuan dago, Donostiako tren geltokia eta Maria Kristina zubiaren parean.\nHistoria.\nDonostia 2016ko Europako Kultur Hiriburua izatearekin batera estreinatzea pentsatzen zen.\n2016ko urtarrilaren 15ean lehenbiziko autobusa ateratzea aurreiragarria zegoen, ondoren urtarrilaren 16ra atzeratu zen, baina seguritate arazoak zirela medio, beranduago jarri behar izan zen martxan. Suhiltzaileen txostenaren arabera sute larriei aurre egiteko kaia ez zegoen prestatuta.\nAzkenik urte bereko otsailaren 5an inauguratu zen.\nEzaugarriak.\nUrumea ibaia, Maria Kristina zubia eta Iparraldeko geltokiaren artean kokatua, autobus geltoki berria 24.920 metro karratu eta 102.000 metro kubikoko eraikin bat da, hiru solairu eta solairuarte batean banaturik dago:\nGeltoki zaharra.\nAurretik geltokia Amara Berri auzoko Kortazar arkitektoak kalean zegoen, Amara Plaza hotela, Pio XII.a plaza, Urumea ibaia eta Agirre Lehendakaria zubiaren artean."}
{"id": "376271", "revid": "6327", "url": "https://eu.wikipedia.org/wiki?curid=376271", "title": "Bizente Amezaga", "text": ""}
{"id": "376273", "revid": "71150", "url": "https://eu.wikipedia.org/wiki?curid=376273", "title": "Zumaiako geltokia", "text": "Zumaia Euskotren Trena eragilearen E1 eta 1K lineei dagokien lurgaineko tren geltokia da, izen bereko udalerrian kokatuta dagoena, hirigunearen hego-ekialdean. 1926ko otsailaren 22an ireki zen, Urolako trena inauguratzearekin batera, eta Mugi sistemaren 3. tarifa-gunearen barruan dago. Geltokia 1K linearen geltoki-buru da.\nGeltokiak bi trenbide eta bi nasa ditu, nasa aldaketa egiteko trenbideen azpiko pasabidea gurutzatu beharra dagoela.\nSarbideak.\nGeltokiak sarbide bakarra du, kaleko kotan.\nLotuneak.\nGeltokiaren kanpoaldean Lurraldebus zerbitzua hornitzen duen autobus geralekua dago. Hurrengo lineak geralekutik pasatzen dira:"}
{"id": "376274", "revid": "71150", "url": "https://eu.wikipedia.org/wiki?curid=376274", "title": "Zarauzko geltokia", "text": "Zarautz Euskotrenen E1 eta 1K lineei dagokien lurgaineko tren geltokia da, izen bereko udalerrian kokatuta dagoena, udalerriko tren geltoki nagusia izanik. Geltokia, jatorriz 1895ean inauguratuta, Mugi sistemaren 3. tarifa-gunearen barruan dago.\nHiru trenbide eta bi nasa ditu, bata izkinekoa eta bestea zentrala, eta nasa aldaketa pasonibela gurutzatuz egiten da. 2018ko azarotik geltoki berria eraikitzeko proiektua idazten ari da, eta horren arabera pasonibela ezeztatuko da, trenbideen azpitiko pasabide batek ordeztuta. Geltoki berriarekin batera irisgarritasuna bermatuko da.\n1895ean Donostiatik trena iritsi zen lehenengo aldiz, eta bi urte geroago Zarautz-Deba trenbidea osatu zen. Ordukoa da gaur egungo geltokiaren eraikina.\nSarbideak.\nGeltokiak eskailera zein arrapala bidezko sarbideak ditu.\nGeltoki berria.\n2016ko irailean Zarauzko Udalak Euskal Trenbide Sareari geltoki berria egiteko proposamena aurkeztu zion, eta bi aldeek 2018an geltokia moldatzeko hitzarmena adostu zuten. Adostutako hitzarmenaren bidez, ETSk eta Udalak bere gain hartu dute eraikuntza proiektua idaztearen kostua.\n2018ko azaroaren 15ean eraikuntza proiektua idazteko zerbitzua esleitu zitzaion SENER ingeniaritzari, 150.000\u20acko aurrekontuaz eta 12 hilabeteko epeaz. Horren arabera, gaur egungo geltokiaren kokapen berean geltoki berria proiektatuko da, 80 metro luzerako bi alboko nasa eta bazterbide batekin. Geltokira sarbidea trenbideak azpitik gurutzatuko dituen oinezkoentzako pasabide zabal batetik egingo da, bertan bestibulua eraikita. Bestibulua eskaileraz zein igogailuz hornitu da nasetara heltzeko, irisgarritasuna bermatuz.\nProiektuak bi lan biltzen ditu: batetik, gaur egungo tren geltokia botako dute, eraikin berria egiteko. Bestetik, trenbide azpiko pasabide bat egingo dute, Salberdin, Lapurdi eta geltokiko parkea lotuz. Pasabideari esker, Bilboko noranzkora doazen bidaiariek ez dute trenbidea gurutzatu beharko. Pasabide hori oinezkoentzat eta bizikletentzat izango da."}
{"id": "376275", "revid": "71150", "url": "https://eu.wikipedia.org/wiki?curid=376275", "title": "San Pelaio-Zarautz geltokia", "text": "San Pelaio-Zarautz Euskotren Trena eragilearen E1 eta 1K lineei dagokien lurgaineko tren geralekua da, Zarautz udalerriko I\u00f1urritza edo San Pelaio auzoan kokatuta dagoena. Mugi sistemaren 3. tarifa-gunearen barruan dago.\nGeralekuak trenbide eta nasa bakarra ditu.\nSarbideak.\nGeralekuak sarbide bakarra du, kaleko kotan."}
{"id": "376276", "revid": "71150", "url": "https://eu.wikipedia.org/wiki?curid=376276", "title": "Aia-Orioko geltokia", "text": "Aia-Orio Euskotren Trena eragilearen E1 eta 1K lineei dagokien lurgaineko geltokia da, Orio udalerrian kokatuta dagoena. Gaur egungo geltokia 2010eko urriaren 18an ireki zen, Aia-Orioko trenbide saihesbidea martxan jartzearekin batera, eta Mugi sistemaren 3. tarifa-gunearen barruan dago.\nGeltokia trenbideen azpian dagoen bestibuludun eraikinez eta nasa zentral batez hornituta dago.\nSarbideak.\nGeltokiak bi sarbide ditu, eskailera zein igogailu bidezkoak.\nGeltoki berria.\nGeltoki berria Aia-Orioko trenbide saihesbidea martxan jartzearekin batera ireki zen 2010ean. Saihesbidea gauzatzeko lanen barruan 1.635 metro trenbide bikoiztu ziren, pasonibel bat ezabatu eta geltoki berria eraiki ziren.\nGeltokia biaduktu baten gainean dago, Euskal Autonomia Erkidegoan luzeena metro bateko zabaleradun trenbide sareari dagokionez. Biaduktuaren behean autobus geltokia, doako aparkalekua eta komun publikoak daude, eta geltokirako bi sarbide, bata igogailu eta bestea eskailera bidez.\nAparkalekuaren gainean eta trenbidearen azpitik geltokiaren eraikina dago, pasabide baten bitartez errepidea salba daitekela. Errepidearen kontrako aldean beste bi sarbide daude, igogailuz eta eskaileraz hornituta.\nGeltokiaren eraikinaren gainean trenbideak eta 80 metro luze den nasa zentrala daude.\nLotuneak.\nGeltokiaren kanpoaldean Lurraldebus zerbitzua hornitzen duen autobus geralekua dago. Hurrengo lineak geralekutik pasatzen dira:"}
{"id": "376277", "revid": "71150", "url": "https://eu.wikipedia.org/wiki?curid=376277", "title": "Usurbilgo geltokia", "text": "Aia-Orio Euskotren Trena eragilearen E1 eta 1K lineei dagokien lurgaineko geltokia da, izen bereko udalerrian kokatuta dagoena. Mugi sistemaren 2. tarifa-gunearen barruan dago.\nGeltokia bestibuludun eraikinez eta bi nasaz hornituta dago, nasen arteko aldaketa pasonibela gurutzatuz egin behar dela.\nSarbideak.\nGeltokiak bi sarbide ditu, arrapala zein eskailera bidezkoak."}
{"id": "376278", "revid": "71150", "url": "https://eu.wikipedia.org/wiki?curid=376278", "title": "Lasarte-Oriako geltokia", "text": "Lasarte-Oria Euskotren Trena eragilearen E2 lineari dagokion lurgaineko geltokia da, izen bereko udalerrian kokatuta dagoena. 1998ko urriaren 9an inauguratu zen, Lasarterako trenbide adarra martxan jartzearekin batera, eta Mugi sistemaren 2. tarifa-gunearen barruan dago.\n2013ko irailetik, Euskal Trenbide Sareak finantziatuta, doako Wi-Fi zerbitzua eskaintzen da geltokian, GOWEXWiFi sarearen bitartez."}
{"id": "376279", "revid": "6327", "url": "https://eu.wikipedia.org/wiki?curid=376279", "title": "Arroa-Zumaiako geltokia", "text": ""}
{"id": "376280", "revid": "71150", "url": "https://eu.wikipedia.org/wiki?curid=376280", "title": "Debako geltokia", "text": "Deba Euskotren Trena eragilearen E1 lineari dagokion lurgaineko tren geltokia da, izen bereko udalerrian kokatuta dagoena, errepidearen alboan eta Arakistain plazaren aurrean, hain zuzen ere. Mugi sistemaren 4. tarifa-gunean eta Bizkaiko Garraio Partzuergoaren 5. tarifa-gunearen barruan dago. Geltokia Bilbo eta Deba lotzen dituen gaueko trenen geltoki-buru da.\nGeltokiak hiru trenbide eta bi nasa ditu, bata izkinekoa eta bestea zentrala. Nasen arteko aldaketa egiteko pasonibela gurutzatu beharra dago. Kanpoaldean komun publikoa dago, eta 100 metrora ordainpeko aparkalekua.\nSarbideak.\nGeltokiak bi sarbide ditu: bata, nagusia, eskailera eta arrapala bidezkoa geltokiko eraikinera jotzen duena; eta bestea, bigarren mailakoa, arrapala bidezkoa eta zuzenean nasetara jotzen duena, pasonibela dagoen kokalekuan.\nLotuneak.\nGeralekuaren behealdean Lurraldebus zerbitzua hornitzen duten bi autobus geraleku daude. Hurrengo lineak geralekuetatik pasatzen dira:"}
{"id": "376281", "revid": "71150", "url": "https://eu.wikipedia.org/wiki?curid=376281", "title": "Arroako geltokia", "text": "Arroa Euskotren Trena eragilearen E1 lineari dagokion lurgaineko tren geralekua da, Zestoa udalerriko Arroa Goia auzoan kokatuta dagoena, errepidearen alboan, hain zuzen ere. Mugi sistemaren 12. tarifa-gunearen barruan dago.\nGeralekuak bi trenbide eta nasa bakarra ditu, nasara heltzeko pasonibela gurutzatu beharra dagoela.\nSarbideak.\nGeralekuak sarbide bakarra du, kaleko kotan.\nLotuneak.\nGeralekuaren behealdean Lurraldebus zerbitzua hornitzen duten bi autobus geraleku daude. Hurrengo lineak geralekuetatik pasatzen dira:"}
{"id": "376283", "revid": "71150", "url": "https://eu.wikipedia.org/wiki?curid=376283", "title": "Mendaroko geltokia", "text": "Mendaro Euskotren Trena eragilearen E1 lineari dagokion lurgaineko tren geltokia da, izen bereko udalerriko Garagartza auzoan kokatuta dagoena. Mugi sistemaren 4. tarifa-gunean eta Bizkaiko Garraio Partzuergoaren 5. tarifa-gunearen barruan dago.\nGeltokiak hiru trenbide eta bi nasa ditu, bata albokoa eta bestea zentrala. Nasen arteko komunikazioa pasonibela gurutzatuz egiten da.\nSarbideak.\nGeltokiak sarbide bakarra du, kaleko kota berean."}
{"id": "376284", "revid": "71150", "url": "https://eu.wikipedia.org/wiki?curid=376284", "title": "Altzolako geltokia", "text": "Altzola Euskotren Trena eragilearen E1 lineari dagokion lurgaineko tren geralekua da, Elgoibar udalerriko izen bereko auzoan kokatuta dagoena. Mugi sistemaren 4. tarifa-gunean eta Bizkaiko Garraio Partzuergoaren 5. tarifa-gunearen barruan dago.\nGeralekuak trenbide eta nasa bakarra du.\nSarbideak.\nGeralekuak sarbide bakarra du, hainbat eskailera tarte bidez hel daitekela.\nLotuneak.\nGeralekuaren behealdean Lurraldebus zerbitzua hornitzen duten bi autobus geraleku daude. Hurrengo lineak geralekuetatik pasatzen dira:"}
{"id": "376285", "revid": "71150", "url": "https://eu.wikipedia.org/wiki?curid=376285", "title": "Toletxegaingo geltokia", "text": "Toletxegain Euskotren Trena eragilearen E1 lineari dagokion lurgaineko tren geralekua da, Elgoibar udalerrian kokatuta dagoena. Mugi sistemaren 4. tarifa-gunean eta Bizkaiko Garraio Partzuergoaren 5. tarifa-gunearen barruan dago.\nGeralekuak trenbide eta nasa bakarra du, eta kanpoaldean doako aparkalekua dago.\nSarbideak.\nGeralekuak sarbide bakarra du, arrapala bidezkoa."}
{"id": "376286", "revid": "71150", "url": "https://eu.wikipedia.org/wiki?curid=376286", "title": "Elgoibarko geltokia", "text": "Elgoibar Euskotren Trena eragilearen E1 eta 1D lineei dagokien lurgaineko tren geltokia da, izen bereko udalerrian kokatuta dagoena. Mugi sistemaren 4. tarifa-gunean eta Bizkaiko Garraio Partzuergoaren 5. tarifa-gunearen barruan dago. Geltokia 1D linearen geltoki-buru da.\nGeltokiak bi trenbide eta bi nasa ditu, bata albokoa eta bestea zentrala, eta nasen arteko komunikazioa pasonibela gurutzatuz egiten da. Kanpoaldean doako aparkalekua dago.\nSarbideak.\nGeltokiak sarbide bakarra du, arrapala bidezkoa."}
{"id": "376287", "revid": "71150", "url": "https://eu.wikipedia.org/wiki?curid=376287", "title": "Azitaingo geltokia", "text": "Azitain Euskotren Trena eragilearen E1 eta 1D lineei dagokien lurgaineko tren geralekua da, Eibar udalerriko izen bereko auzoan kokatuta dagoena. Gaur egungo geralekua 2012ko irailaren 7an ireki zen, eta Mugi sistemaren 4. tarifa-gunean eta Bizkaiko Garraio Partzuergoaren 5. tarifa-gunearen barruan dago.\nNasa zentraleko geralekua da.\nSarbideak.\nGeralekuak sarbide bakarra du, Ego ibaiaren gaineko zubia gurutzatuta trenbideen azpiko bestibulura sarrera dagoela. Bestibulutik nasa zentralera igotzeko eskailera zein igogailua erabil daiteke.\nGeltoki berria.\n2010eko udazkenean Euskal Trenbide Sareak Eibar-Azitain trenbide tartea bikoizteko eta Txarakuako pasonibela kentzeko lanak hasi zituen. Horrekin batera, Eibarko geltokia zaharberritzeko lanak eta Azitaingo geraleku berria eraikitzen hasi ziren. Geraleku berria birkokatzea erabaki zen, zerbitzu hobea eskaintzeko. Hala, geralekua aurrekotik 230 metrora dago.\nOrdura arte zegoen geralekuak nasa bakarra zuen, eta trenbidea gurutzatu beharra zegoen nasara heltzeko. Trenbideari dagokionez, trenbide bakarreko tartea zegoen.\n2012ko irailaren 7an, Eibarko geltokiarekin batera, geraleku berria ireki zen. Geraleku berriak 80 metro luze den nasa zentrala du, alde bietatik trenbide bana dagoelarik. Nasen arteko komunikazioa trenbidearen behetik dagoen pasabidetik egiten da. Pasabidea eskaileraz zein igogailuz hornituta dago, irisgarritasuna bermatzen delarik.\nLotuneak.\nGeralekuaren kanpoaldean, zubia gurutzatuta, Udalbus eta Lurraldebus zerbitzuak hornitzen dituen autobus geralekua dago. Hurrengo lineak geralekutik pasatzen dira:"}
{"id": "376288", "revid": "71150", "url": "https://eu.wikipedia.org/wiki?curid=376288", "title": "Eibarko geltokia", "text": "Eibar Euskotrenen E1 (Bilbo-Donostia) lineari, eta horren azpi-linea diren 1D (Durangaldea) eta 1T (Tranbia) lineei dagokien lurgaineko tren geltokia da, izen bereko udalerrian kokatuta dagoena. Jatorrizko geltokia 1887ko irailaren 17an ireki zen, baina gaur egungoa 1909koa da. Mugi sistemaren 4. tarifa-gunearen eta Bizkaiko Garraio Partzuergoaren 5. tarifa-gunearen barruan dago. 1T (Tranbia) linearen geltoki-buru da.\nBilbo-Donostia trenbidearen barne, geralekuan eskualdeko zerbitzuak eskaintzen dira Bilboko Matiko eta Donostiako Amarako geltokien artean (E1 linea), eta Matiko eta Elgoibarko geltokien artean ere (1D linea). Zerbitzu horiez gain \"tranbia\" ezizenez ezagutzen den Ermua eta Eibar elkarlotzen dituen hiriarteko maiztasun altuko zerbitzua ere jasotzen du, (1T linea).\nSarbideak.\nGeltokiak sarbide bakarra du, kaleko kotan. 2012an azkeneko aldiz moldatu zutelarik, geltokiak bi trenbide eta bi alboko nasa ditu, eta nasen arteko aldaketa eskailera zein igogailuz egin daiteke, irisgarritasuna bermatuta dagoelarik.\nHistoria.\nDurangotik Zumarragarako Trenbide Konpainiaren eskutik trena Eibarrera heldu zen 1887ko irailaren 17an, Zaldibar, Eibar eta Elgoibar arteko trenbide tartea inauguratzearekin batera. Inaugurazioa Maria Kristina Austriakoak egin zuen. Urte batzuk pasata, 1909an geltokiko eraikinaren moldaketa gertatu zen eta gaur egungo eraikinaren fatxada eraiki zen. 1941an geltokia berriro moldatu zen, eta hirugarren trenbide bat gehitu zitzaion. 1980an geltoki ondoan kokatutako zama biltegia Donostiako elizbarrutira eman zitzaion, bertan San Agustin eliza ireki zelarik.\nGeltokiaren azken moldaketa 2012an gauzatu zen eta lanotan eraikina zaharberritu zen eta irisgarritasun neurriak hartu ziren.zea, bestibuluaren eta nasen berritzea, eta irisgarritasuna bermatzeko elementuak eraikitzea, hala nola igogailuak eta geltokiaren azpiegituraren gaineko pasabideak sortzea nasa aldaketak egiteko, nasen arteko pasonibela ordezkatzeko.\nGeltoki berria.\nGeltokiko azken moldaketa 2012ko irailaren 7an amaitu zen, eta bere barne hartu zituen fatxaden zaharberritzea, bestibuluaren eta nasen berritzea, eta irisgarritasuna bermatzeko elementuak eraikitzea, hala nola nasa aldaketa egiteko geltokiaren azpiegituraren gaineko pasabidea sortzea eta igogailuak instalatzea, nasen arteko pasonibela ordezkatzeko. Eraikinaren barrualdean Jose Antonio Azpilikueta margolari eta marrazkilariak egindako oleozko mural dat dago, geltokiko ikuspegi ezberdinez eta 96 eibartarren erretratuz osatutakoa.\nErmua-Eibar tartea.\nEuskal Trenbide Sareak Bilbo-Donostia trenbidearen barruan dagoen Ermua-Eibar tartean hainbat lan gauzatu ditu azken urteotan, eta horien artean hurrengoak daude:\n2006an Ermuan Izelaietako pasonibela ezabatzeko lanak hasi ziren, eta 2007ko abenduaren 11n lanei amaiera eman zitzaien.\n2008ko abenduan San Lorentzo-Unibertsitatea trenbide tartearen lanak hasi ziren, 800 metro luzeko trenbide bikoizketa egiteari ekinez, eta horrekin batera Olarreagako pasonibela ezabatu eta Unibertsitatea-Eibar geltokian moldaketak eginez, 6,7 milioi euroko inbertsioaz. 2010eko abenduaren 1.an tarte honetako lanak amaitu ziren.\n2011ko abenduan Karakateko baztertzegunea martxan jarri zen.\n2010eko udazkenean Txarakua-Azitain tartean 775 metrotan trenbidea bikoizteko, Txarakuako pasonibela kentzeko, Eibarko geltokia zaharberritu eta geltokiko pasonibela ezeztatzeko, eta Azitaingo geltokia birkokatzeko lanak hasi ziren. Lan hauek 2012ko irailaren 7an amaitu ziren.\n2012ko ekainean Ama\u00f1a-Ardantza tarteko lanak hasi ziren, 650 metro luzeko trenbide bikoizketa eta estaltzea eginez eta lurpean Ama\u00f1a eta Ardantzako geltokiak eraikiz, geltoki zaharrak ordeztuz. Lanok 2015eko urriaren 24an amaitu ziren.\n2012ko uztailaren 2tik Ermuko geltoki berria eraikitzen ari da, eta hau martxan jartzearekin batera Oletxeko pasonibela kenduko da. Lanok 2019ko urtarrilerako amaitzea aurreikusten da."}
{"id": "376290", "revid": "71150", "url": "https://eu.wikipedia.org/wiki?curid=376290", "title": "Ardantzako geltokia", "text": "Ardantza Euskotrenen E1 (Bilbo-Donostia) lineari, eta horren azpi-linea diren 1D (Durangaldea) eta 1T (Tranbia) lineei dagokien estalitako tren geltokia da, Eibar udalerrian kokatuta dagoena, Eibarko udaletxearen atzealdean, hain zuzen ere. Gaur egungo geltokia 2011ko otsailaren 26an ireki zen, eta Mugi sistemaren 4. tarifa-gunearen eta Bizkaiko Garraio Partzuergoaren 5. tarifa-gunearen barruan dago.\nBilbo-Donostia trenbidearen barne, geralekuan eskualdeko zerbitzuak eskaintzen dira Bilboko Matiko eta Donostiako Amarako geltokien artean (E1 linea), eta Matiko eta Elgoibarko geltokien artean ere (1D linea). Zerbitzu horiez gain \"tranbia\" ezizenez ezagutzen den Ermua eta Eibar elkarlotzen dituen hiriarteko maiztasun altuko zerbitzua ere jasotzen du, (1T linea).\nSarbideak.\nGeltokiak sarbide bakarra du, kaleko kotan eta trenbideen azpiko bestibulura zuzenean ematen duena. Bestibulutik nasa zentralera igotzeko eskailera zein igogailua erabil daiteke.\nGeltoki berria.\nErmua-Eibar-Elgoibar trenbide tartearen bikoizketa lanekin batera Euskal Trenbide Sareak Ardantzako geltoki berria eraiki zuen. Trenbidearen bikoizketarekin hainbat pasonibel kentzen ari dira, bai eta trenbideen zuzenketak ere egiten ari dira. Hala, alde batetik trenen maiztasunak zein abiadura handitu ahal izango dira, eta beste alde batetik trenbidea hirigunean hobeto integratzea lortuko da. Eibarko udaletxearen parean dagoen trenbide zatiaren 180 metro bikoiztu dira. Gainera, trenbidea estali eta honen goialdea espazio publikoa proiektatu da, guztira 2.258 metro koadroko azaleraduna.\nPlan horren barruan, 2011ko otsailaren 26an geltoki berria ireki zen. Geltokiak 80 metro luze eta 6 metro zabal den nasa zentrala du. Trenbidearen azpiko mailan bestibulua dago, balioztatze-makinaz eta informazio-bulegoz hornituta, eta trenbidera iristeko eskailerak zein igogailuak daude.\nErmua-Eibar tartea.\nEuskal Trenbide Sareak Bilbo-Donostia trenbidearen barruan dagoen Ermua-Eibar tartean hainbat lan gauzatu ditu azken urteotan, eta horien artean hurrengoak daude:\n2006an Ermuan Izelaietako pasonibela ezabatzeko lanak hasi ziren, eta 2007ko abenduaren 11n lanei amaiera eman zitzaien.\n2008ko abenduan San Lorentzo-Unibertsitatea trenbide tartearen lanak hasi ziren, 800 metro luzeko trenbide bikoizketa egiteari ekinez, eta horrekin batera Olarreagako pasonibela ezabatu eta Unibertsitatea-Eibar geltokian moldaketak eginez, 6,7 milioi euroko inbertsioaz. 2010eko abenduaren 1.an tarte honetako lanak amaitu ziren.\n2011ko abenduan Karakateko baztertzegunea martxan jarri zen.\n2010eko udazkenean Txarakua-Azitain tartean 775 metrotan trenbidea bikoizteko, Txarakuako pasonibela kentzeko, Eibarko geltokia zaharberritu eta geltokiko pasonibela ezeztatzeko, eta Azitaingo geltokia birkokatzeko lanak hasi ziren. Lan hauek 2012ko irailaren 7an amaitu ziren.\n2012ko ekainean Ama\u00f1a-Ardantza tarteko lanak hasi ziren, 650 metro luzeko trenbide bikoizketa eta estaltzea eginez eta lurpean Ama\u00f1a eta Ardantzako geltokiak eraikiz, geltoki zaharrak ordeztuz. Lanok 2015eko urriaren 24an amaitu ziren.\n2012ko uztailaren 2tik Ermuko geltoki berria eraikitzen ari da, eta hau martxan jartzearekin batera Oletxeko pasonibela kenduko da. Lanok 2019ko urtarrilerako amaitzea aurreikusten da.\nLotuneak.\nGeltokiaren kanpoaldean Lurraldebus zerbitzua hornitzen duen autobus geralekua dago. Hurrengo lineak geralekutik pasatzen dira:"}
{"id": "376291", "revid": "71150", "url": "https://eu.wikipedia.org/wiki?curid=376291", "title": "Ama\u00f1ako geltokia", "text": "Ama\u00f1a Euskotrenen E1 (Bilbo-Donostia) lineari, eta horren azpi-linea diren 1D (Durangaldea) eta 1T (Tranbia) lineei dagokien lurpeko tren geralekua da, Eibar udalerrko izen bereko auzoan kokatuta dagoena. Ama\u00f1a-Ardantza trenbide tartearen bikoizketa eta estaltze-lanak bukatzearekin batera jarri zen martxan, 2015eko urriaren 24an, 2012. urte amaieratik itxita egon ondoren, eta Mugi sistemaren 4. tarifa-gunearen eta Bizkaiko Garraio Partzuergoaren 5. tarifa-gunearen barruan dago.\nBilbo-Donostia trenbidearen barne, geralekuan eskualdeko zerbitzuak eskaintzen dira Bilboko Matiko eta Donostiako Amarako geltokien artean (E1 linea), eta Matiko eta Elgoibarko geltokien artean ere (1D linea). Zerbitzu horiez gain \"tranbia\" ezizenez ezagutzen den Ermua eta Eibar elkarlotzen dituen hiriarteko maiztasun altuko zerbitzua ere jasotzen du, (1T linea).\nSarbideak.\nGeralekuak Tiburzio Anitua kalean du sarbidea, eskailera zein igogailuz.\nGeraleku berriaren lanak.\nGeralekua.\nGeraleku berria Ama\u00f1a-Ardantza tartean trenbidea bikoizteko eta hirigunea egokitzeko proiektuaren barruan eraiki zen. Trenbidea 650 metro luzeran bizkoiztu, estali eta tarte horren mendebaldeko muturrean geltoki berria eraiki zen, geraleku zaharra zegoen lekutik gertu. Geraleku berriak 82 metro luze den nasa zentrala du eta erabat irisgarria da, eskaileraz gain sarbidea ahalmen handiko igogailuz hornituta baitago. Eskaileretatik egiten den sarbidea geltokiaren ezaugarria den \"fosterito\" egiturarekin errematatzen da. Gainera, geralekuak gela teknikoak eta behar bezala kudeatzeko beharrezkoa den ekipamenduak ditu.\nUrbanizazioa.\nObraren lehen faseetan eraitsi ziren egiturak eta bideak berriro eraikitzeko egin ziren hitzarmenaren ondorioz, trenbidearen gaineko espazioa urbanizatu zen, inguru horretan 8.500 metro koadroko espazio publiko berriak irekiz. Tiburzio Anitua eta Legarre kaleen artean pasealekua sortu zen, bidegorria ere duena, eta Ardantzako geltokiaren gainean eta Ama\u00f1a eta Unibertsitatearen artean daudenei jarraipena ematen dietena. Torrekua anbulatorio inguruan eta \"El Corte Ingl\u00e9s\"eko biribilgunean parke berriak sortu ziren, eta errepide-sarea berritu zen. Hala, Ama\u00f1a eta Eibarko erdigunea oinezkoentzako ibilbide handi baten bidez lotuta daude, biribilgune berria dago martxan eta Ama\u00f1a kaletik irteera zuzena egiten dute ibilgailuek. Gainera, Eibar erdialdetik datorren trafikoak zuzeneko lurrazpiko errepidea du Ermurako noranzkoan.\nEgitura berriak eraiki ahal izateko beharrezkoa izan zen aurretik zeuden bideak eta egiturak eraistea, horien artean azpimarratzekoak izan ziren \"scalextric\" eta Arrateko bide-zubia. Lan horietako gehienak gauez egin ziren, trenen trafikoa moztu behar ez izateko.\nLanok hiru urtez iraun zuten, 2012ko ekainetik 2015eko urria bitartean, eta inbertsioa 16,5 milioi eurokoa izan zen.\nErmua-Eibar tartea.\nEuskal Trenbide Sareak Bilbo-Donostia trenbidearen barruan dagoen Ermua-Eibar tartean hainbat lan gauzatu ditu azken urteotan, eta horien artean hurrengoak daude:\n2006an Ermuan Izelaietako pasonibela ezabatzeko lanak hasi ziren, eta 2007ko abenduaren 11n lanei amaiera eman zitzaien.\n2008ko abenduan San Lorentzo-Unibertsitatea trenbide tartearen lanak hasi ziren, 800 metro luzeko trenbide bikoizketa egiteari ekinez, eta horrekin batera Olarreagako pasonibela ezabatu eta Unibertsitatea-Eibar geltokian moldaketak eginez, 6,7 milioi euroko inbertsioaz. 2010eko abenduaren 1.an tarte honetako lanak amaitu ziren.\n2011ko abenduan Karakateko baztertzegunea martxan jarri zen.\n2010eko udazkenean Txarakua-Azitain tartean 775 metrotan trenbidea bikoizteko, Txarakuako pasonibela kentzeko, Eibarko geltokia zaharberritu eta geltokiko pasonibela ezeztatzeko, eta Azitaingo geltokia birkokatzeko lanak hasi ziren. Lan hauek 2012ko irailaren 7an amaitu ziren.\n2012ko ekainean Ama\u00f1a-Ardantza tarteko lanak hasi ziren, 650 metro luzeko trenbide bikoizketa eta estaltzea eginez eta lurpean Ama\u00f1a eta Ardantzako geltokiak eraikiz, geltoki zaharrak ordeztuz. Lanok 2015eko urriaren 24an amaitu ziren.\n2012ko uztailaren 2tik Ermuko geltoki berria eraikitzen ari da, eta hau martxan jartzearekin batera Oletxeko pasonibela kenduko da. Lanok 2019ko urtarrilerako amaitzea aurreikusten da.\nLoturak.\nGeralekuaren kanpoaldean Bizkaibus zerbitzua hornitzen duen autobus geralekua dago. Hurrengo lineak geralekutik pasatzen dira:"}
{"id": "376292", "revid": "71150", "url": "https://eu.wikipedia.org/wiki?curid=376292", "title": "Unibertsitatea-Eibar geltokia", "text": "Unibertsitatea-Eibar Euskotrenen E1 (Bilbo-Donostia) lineari, eta horren azpi-linea diren 1D (Durangaldea) eta 1T (Tranbia) lineei dagokien erdilurperatuko tren geralekua da, Gipuzkoako Eibar udalerrian kokatuta dagoena, Bizkaiko mugan. Mugi sistemaren 4. tarifa-gunearen eta Bizkaiko Garraio Partzuergoaren 5. tarifa-gunearen barruan dago.\nBilbo-Donostia trenbidearen barne, geralekuan eskualdeko zerbitzuak eskaintzen dira Bilboko Matiko eta Donostiako Amarako geltokien artean (E1 linea), eta Matiko eta Elgoibarko geltokien artean ere (1D linea). Zerbitzu horiez gain \"tranbia\" ezizenez ezagutzen den Ermua eta Eibar elkarlotzen dituen hiriarteko maiztasun altuko zerbitzua ere jasotzen du, (1T linea).\nEibarko Industria Ingeniaritza Teknikoko Unibertsitate Eskolaren parean egoteagatik hartzen du izena, geralekuak eskolari zerbitzu ematen diola.\nSarbideak.\nGeralekuak bi sarbide ditu, Tiburzio Anitua kaletik eskailera bidez, eta Torrekua kaletik trafiko handiko gune batetik, doitu gabeko arrapala bidez. Hala, geralekuak irisgarritasun arazo handiak ditu.\nLotuneak.\nGeltokiaren kanpoaldean autobus geltokia dago.\nBizkaibusen hurrengo lineak geltokitik pasatzen dira:\nLurraldebusen hurrengo lineak geltokitik pasatzen dira:"}
{"id": "376293", "revid": "71150", "url": "https://eu.wikipedia.org/wiki?curid=376293", "title": "San Lorentzoko geltokia", "text": "San Lorentzo Euskotrenen E1 (Bilbo-Donostia) lineari, eta horren azpi-linea diren 1D (Durangaldea) eta 1T (Ermua-Eibar tranbia) lineei dagokien lurgaineko tren geralekua da, Bizkaiko Ermua udalerrian kokatuta dagoena. Bizkaiko Garraio Partzuergoaren 5. tarifa-gunean eta Mugi sistemaren 4. tarifa-gunearen barruan dago.\nBilbo-Donostia trenbidearen barne, geralekuan eskualdeko zerbitzuak eskaintzen dira Bilboko Matiko eta Donostiako Amarako geltokien artean (E1 linea), eta Matiko eta Elgoibarko geltokien artean ere (1D linea). Zerbitzu horiez gain \"tranbia\" ezizenez ezagutzen den Ermua eta Eibar elkarlotzen dituen hiriarteko maiztasun altuko zerbitzua ere jasotzen du, (1T linea).\n2018ko azaroaren 28tik 2019ko urtarrilaren 30a arte Errotaberri-San Lorentzo trenbide tartea berriztatzeko lanak zirela eta tranbia zerbitzuek ez zuten geldialdirik egin San Lorentzon.\nSarbideak.\nGeralekuak sarbide bakarra du, oso malda handiko arrapala baten bidez. Ondoren, pasonibela gurutzatu behar da. Hala, geralekuak irisgarritasun arazo handiak ditu."}
{"id": "376294", "revid": "71150", "url": "https://eu.wikipedia.org/wiki?curid=376294", "title": "Errotabarriko geltokia", "text": "Errotabarri Euskotrenen E1 (Bilbo-Donostia) lineari, eta horren azpi-linea diren 1D (Durangaldea) eta 1T (Tranbia) lineei dagokien lurgaineko tren geralekua da, Bizkaiko Ermua udalerrian kokatuta dagoena. Bizkaiko Garraio Partzuergoaren 5. tarifa-gunean eta Mugi sistemaren 4. tarifa-gunearen barruan dago.\nBilbo-Donostia trenbidearen barne, geralekuan eskualdeko zerbitzuak eskaintzen dira Bilboko Matiko eta Donostiako Amarako geltokien artean (E1 linea), eta Matiko eta Elgoibarko geltokien artean ere (1D linea). Zerbitzu horiez gain \"tranbia\" ezizenez ezagutzen den Ermua eta Eibar elkarlotzen dituen hiriarteko maiztasun altuko zerbitzua ere jasotzen du, (1T linea).\nSarbideak.\nGeralekuak sarbide bakarra du, malda oso handiko arrapala baten bidez. Ondoren, nasara igotzeko eskailera tarte bat igo behar da. Hala, geralekuak irisgarritasun arazo handiak ditu."}
{"id": "376295", "revid": "71150", "url": "https://eu.wikipedia.org/wiki?curid=376295", "title": "Ermuko geltokia", "text": "Ermua Euskotrenen E1 (Bilbo-Donostia) lineari, eta horren azpi-linea diren 1D (Durangaldea) eta 1T (Ermua-Eibar Tranbia) lineei dagokien lurgaineko tren geltokia da, Bizkaiko Ermua udalerrian kokatuta dagoena. Jatorrizko geltokia 1910. urtean ireki zen, eta gaur egungoa 2019ko urtarrilaren 30ean ireki zen. Bizkaiko Garraio Partzuergoaren 5. tarifa-gunean eta Mugi sistemaren 4. tarifa-gunearen barruan dago.\nBilbo-Donostia trenbidearen barne, geralekuan eskualdeko zerbitzuak eskaintzen dira Bilboko Matiko eta Donostiako Amarako geltokien artean (E1 linea), eta Matiko eta Elgoibarko geltokien artean ere (1D linea). Zerbitzu horiez gain \"tranbia\" ezizenez ezagutzen den Ermua eta Eibar elkarlotzen dituen hiriarteko maiztasun altuko zerbitzua ere jasotzen du, (1T linea).\nSarbideak.\nGeltokiak sarbide bakarra du, kaleko kotan kokatzen den bestibulura. Bestibuluaren gainean nasa eta trenbideak daude, eta horietara igotzeko eskailerak zein igogailua erabil daitezke.\nGeltoki zaharra eta trenbidea bikoizteko lanak.\nJatorrizko geltokia 1910ean eraiki zen. 2012ko uztailaren 2an geltoki berri bat eraikitzeko lanak hasi ziren. Geltoki berria trenbidearen saihesbide bat eraikitzeko proiektuaren parte zen, trenbide bikoitzeko 1.025 metro luzerako tunel bat eraiki zelarik.\nJatorrizko geltokiak 2017ko martxoaren 11ra arte eman zuen zerbitzu, geltoki berria eraikitzeko lanen ondorioz jatorrizko geltokia behin-behineko geltoki batek ordezkatu zuen arte. Behin-behineko geltokia Abeletxe kalean kokatzen zen, geltoki berritik oso hurbil. Behin-behinekoa 2019ko urtarrilaren 26ra arte egon zen martxan, eta 2019ko urtarrilaren 26tik 30era artean egin beharreko lanak zirela eta tren zerbitzua eten zen geltokian.\nErmua-Eibar tartea zaharberritzea.\nEuskal Trenbide Sareak Bilbo-Donostia trenbidearen barruan dagoen Ermua-Eibar tartean hainbat lan gauzatu ditu azken urteotan, eta horien artean hurrengoak daude:\n2006an Ermuan Izelaietako pasonibela ezabatzeko lanak hasi ziren, eta 2007ko abenduaren 11n lanei amaiera eman zitzaien.\n2008ko abenduan San Lorentzo-Unibertsitatea trenbide tartearen lanak hasi ziren, 800 metro luzeko trenbide bikoizketa egiteari ekinez, eta horrekin batera Olarreagako pasonibela ezabatu eta Unibertsitatea-Eibar geltokian moldaketak eginez, 6,7 milioi euroko inbertsioaz. 2010eko abenduaren 1.an tarte honetako lanak amaitu ziren.\n2011ko abenduan Karakateko baztertzegunea martxan jarri zen.\n2010eko udazkenean Txarakua-Azitain tartean 775 metrotan trenbidea bikoizteko, Txarakuako pasonibela kentzeko, Eibarko geltokia zaharberritu eta geltokiko pasonibela ezeztatzeko, eta Azitaingo geltokia birkokatzeko lanak hasi ziren. Lan hauek 2012ko irailaren 7an amaitu ziren.\n2012ko ekainean Ama\u00f1a-Ardantza tarteko lanak hasi ziren, 650 metro luzeko trenbide bikoizketa eta estaltzea eginez eta lurpean Ama\u00f1a eta Ardantzako geltokiak eraikiz, geltoki zaharrak ordeztuz. Lanok 2015eko urriaren 24an amaitu ziren.\n2012ko uztailaren 2an Ermuko behin-betiko geltoki berria eraikitzeko lanak hasi ziren.\n2017ko martxoaren 11n behin-behineko geltokia martxan jarri zen, jatorrizkoa zerbitzuz kanpo utziz, eta 2019ko urtarrilaren 30ean behin-betiko geltokia ireki zen. Horrekin batera Oletxeko pasonibela kendu zen.\nGeltoki berria.\n2019ko urtarrilaren 30ean geltoki berriak zerbitzu ematen hasi zuen, eta horrekin batera errepidearen gaineko bide-zubi berria eta ondoko tunela ere estreinatu ziren, Bilbo-Donostia lineako 1.500 metro luzerako trenbidean egin zen jarduketan. Ordutik bigarren trenbidearen 300 metro muntatzea, behin behineko egituren eraisketa eta urbanizazio lanak egitea falta da, urte bereko udaberrian lanok amaitzea aurreikusten delarik.\nLanen ondorioz nabarmen hobetu zen Ermua udalerriko trenbide sarbidea. Trenbide bikoitzeko trazadura berriak 1.500 metroko luzera du. Zaldibar udalerrian hasten den eta ia osorik tunel barruko trazadura duen trenbide saihesbidea eraiki zen, 1.025 metrokoa, Ermua udalerriko sarreraraino. Trazadura horren barruan sartzen da maniobrak egiteko 120 metroko mahuka-trenbidea. Horrek 2 minututan murrizten du ibilbidea egiteko denbora. Ermura sarreran errepidea gurutzatzen duen 40 metro luzeradun bidezubia eraiki zen, geltoki berrira iritsi aurretik. Ondoren, trazadurak trenbide zaharrarekin bat egiten du berriro, Izelaieta kaleko azpialdeko igarobidearen aurretik. Jarduketa honi esker Oletxeko pasonibela ezabatu zen.\nErmuko geltoki berria irisgarria da, erabat kristalezkoa, 80 metro luze den nasa zentral bakarra eta bi trenbide ditu, nahiz eta aldi batean trenen zirkulazioa trenbide bakarretik egiten den, udaberrira arte. Segurtasun handiagoa eskaintzen du, aurrekoa kurban zegoelako eta tren unitateetatik nasara zegoen tartea handiagoa zelako. Bestibulua kaleko kotan dago, trenbideen azpiko mailan, eta trenbideetara heltzeko eskaileraz zein igogailuz hornituta dago.\nGeltoki berria eraikitzeko lanei esker, orain arte eskailera eta igogailu bitartez lotuta egon diren Valdespinako parkea eta errepidearen ondoko plaza bereizten zituen trenbideko ezponda kendu ahal izango da. Udaberritik aurrera aisiako bi leku horien lotura pertsona guztientzako irisgarria izango da, azpialdeko igarobideari esker.\nLotuneak.\nGeltokiaren kanpoaldean autobus geralekua dago. Hurrengo lineak geralekutik pasatzen dira:"}
{"id": "376296", "revid": "512", "url": "https://eu.wikipedia.org/wiki?curid=376296", "title": "George Carlin", "text": "George Denis Patrick Carlin (New York City, 1937ko maiatzaren 12a - Santa Monica, 2008ko ekainaren 22a) Estatu Batuetako aktore, umorista eta idazlea izan zen."}
{"id": "376297", "revid": "512", "url": "https://eu.wikipedia.org/wiki?curid=376297", "title": "Carrot Top", "text": "Scott Thompson (Rockledge, 1965eko otsailaren 25a), Carrot Top ezizenaz ezaguna, Estatu Batuetako umorista da."}
{"id": "376300", "revid": "448", "url": "https://eu.wikipedia.org/wiki?curid=376300", "title": "Ermuako geltokia", "text": ""}
{"id": "376305", "revid": "448", "url": "https://eu.wikipedia.org/wiki?curid=376305", "title": "Louis Etcheverry", "text": ""}
{"id": "376306", "revid": "448", "url": "https://eu.wikipedia.org/wiki?curid=376306", "title": "Bozketa unibertsal", "text": ""}
{"id": "376307", "revid": "448", "url": "https://eu.wikipedia.org/wiki?curid=376307", "title": "Erromatar probintzia", "text": ""}
{"id": "376309", "revid": "512", "url": "https://eu.wikipedia.org/wiki?curid=376309", "title": "Teoria zientifiko", "text": "Teoria zientifiko bat kontzeptu multzo bat da; behagarriak diren fenomenoen abstrakzio zein ezaugarri kuantifikableak, kontzeptu hauen behaketen arteko erlazioa adierazten duten arauekin (lege zientifikoak) batera. Teoria zientifiko bat behaketa hauen datu enpirikoekin bat etorzeko eraikitzen da eta fenomeno jakin batzuk azaltzeko pintzipio edo printzipio multzo bezela proposatuko da.\nZientzialariek teoria ezberdinak planteatuko dituzte metodo zientifikoaz berretsiak izan diren hipotesietatik abiatuz. Ondoren, teoria hauek frogatzeko ebidentziak bilduko dira. Jakintza zientifikoaren modu gehienetan bezala, teoriak induktiboak dira izatez eta bere helburuak azalpenak eta aurreikuspenak ematea dira.\nTeoria zientifiko baten indarra azal ditzakeen fenomenoen kopuruarekin lotzen da; era berean, hauek neurtzeko teoria honek azaldu nahi dituen fenomenoekiko egin ditzakeen predikzio faltsableak egiteko gaitasuna hartzen da kontuan. Teoriak proba berriak lortzen diren heinean hobetzen dira; horregatik edukitzen dituzte hobakuntzak denborarekin. Zientzialariek teoriak ezagutza zientifikoa lortzeko erabiltzen dituzte, baina baita arrazoi tekniko, teknologiko edo medikuengatik.\nTeoria zientifiko bat ezagutzaren modurik zorroz, fidagarri eta osoena da. Aipatu beharrekoa da hau \u201cteoria\u201d hitza erabiltzen den modu ohiko eta arruntaren aurkakoa dela, izan ere, kasu askoretan erabilia izan da funtsik gabeko zerbaiten edo suposizio baten sinonimo bezala.\nEredu zientifikoak.\nZientzian, errealitateari inguratu dakiokeen modelo bat eraiki dezaketen proposizioen multzoari ere deitzen zaio teoria, egitate enpiriko jakin batzuen ulerkerarako hain zuzen ere. Eredu espezifiko bat predikzioak egiteko erabili daitekeen deskripzio bat da. Hala eta guztiz ere, ezin dira eredua beraren usteak baino haratagoko dedukzioak atera. Zentzu honetan ereduak ez dira teoria bat bezain zabalak diren sistema hipotetiko-deduktiboak. Hau da, ereduek ez dituzte eredua bera formulatzean modu kualitatiboan agertzen diren datuekiko ezer berririk agertzen; beste alde batean, teoriak orokorrean arazo berriei aplikagarriak dira. Teoria zientifiko normal bat eredu formal batean interpretatu daiteke formalki, non teoriaren axiomak berak eta axioma hauetatik ateratako ondorioak elkar asebetetzen diren. \u00a0Modu informalean esan genezake teoria baten eredu formala \u201cirudizko mundu\u201d bat dela, non teoriaren aurreuste guztiak asebetetzen diren. Zentzu honetan, teoria formal bat errealitatea deskribatzeko egokia da baldin eta azaldu nahi den teoriaren edozein eredu formal mundo errealaren edo egoera enpiriko erreal baten antza duen.\nTeoria zientifikoa teoria deduktibo mota bat da, izan ere, bere edukia (hau da, datu enpirikoak) logikaren barneko sistema formal batean azaldu daitezke, zeinaren oinarrizko arauak (hau da, lege zientifikoak) axioma moduan hartuak diren. Teoria deduktiboan, axiomen ondorio logiko diren edozein proposizio izan daiteke teoriaren proposizio bat.\nZientziaren filosofoak.\nKarl Popperrek teoria zientifiko baten ezaugarriak honela deskribatu zituen:\nPopperrek estatutu hauek honela laburtuko ditu: teoria baten estatus zientifikoa neurtzeko kriterio nagusia bere \u201cfaltsutzean, ezeztatzean edo esperimentuak egiteko gaitasunean\u201d datza. Honi jarraiki, Stephen Hawkingen arabera, \u201cTeoria bat ona izango da bi eskakizun betetzen baditu: modu zehatz batean elementu arbitrario batzuk dituen eredu batekiko deskribapen sorta handi bat egitea, alde batetik. Honez gain, etorkizunerako behaketekiko aurreikuspen definituak egin behar ditu.\u201d Autore honek ere zalantzan jartzen du teorien natura \u201cfrogaezina baina ezeztatuak izateko aukerekin\u201d, logika induktiboaren ondorio beharrezko izanik hori. Gainera, Hawkingen arabera, \u201cedonork froga dezake teoria bat faltsua dela teoriak berak egindako aurreikuspenekin bat ez datorren behaketa bakarra aurkitzean.\u201d\nTeoria baten zatiak.\nTeoria zientifiko gehienak behaketa edo esperimentu multzo baten azalpen zientifikoak dira. Teoria zientifiko bat hipotesi edo zientifikoen talde batek egiaztatutako usteetan oinarritzen da (kasu batzuetan, uste bat ezin da zuzenean egiaztatu, baina bai bere ondorio gehienak); hauek erabiliko lituzkete axioma edo abiapuntu moduan dedukzioak egitean. Normalean teoria zientifikoek egiaztatutako lege zientifiko ugari barne hartzen dituzte, zeinak teoria beraren baitan ondoriozta daitezkeen. Lege hauek teoriaren oinarrizko uste eta hipotesietara igarotzen dira, zeinak ikerketa esparruko komunitate zientifikoak onartzen dituen jakintzak barne bilduko dituen eta, beraz, espezialista gehienek onartuko duten.\nFisikan, esaterako, \"teoria\" hitzak normalean azpiegitura matematikoarekin du lotura, sistema fisikoetan emandako kategorietarako emaitza esperimentalen aurreikuspenak ekoizteko gai diren funtsezko oinarrietatik eratorria. Adibide bat izango litzateke \u201cteoria elektromagnetikoa\u201d; ohikoena da elektromagnetismo klasikoaren sinonimo bezala hartzea, zeinaren ondorio zehatzak Maxwellen ekuazioetatik eratorri daitezkeen.\nTeorien onarpena.\nGorputz teoriko zehatz batetik ezarritako ezagutza zientifiko batera igarotzeko, normalean teoriak esperimentu kritiko bat eduki behar du, hau da, ondorio esperimental bat lehenago ezarritako teoriek aurreikusi ezin dezaketena.\nStephen Hawkingek honakoa dio honen inguruan:\n\u201cEdozein teoria fisiko beti da behin behinekoa, hipotesi bat den heinean; inoiz ezingo da frogatu. Berdin dio zenbat aldiz etorriko diren bat esperimentuak teoriekin, inoiz ezingo da jakin hurrengo batean emaitzak ez duela ezeztatuko. Bestalde, teoria bat gezurtatu daiteke teoria beraren aurreikuspenak betetzen ez dituen behaketa bat aurkitzean.\u201d\nTeorien balioa.\nTeoria guztiek ez dute balio berbera. Teoria \u201cboteretsuenak\u201d indar eta orokortze handiena zehaztasun, sakontasun eta egiazkortasun handienarekin bateratzen dituztenak dira. Esaterako, organismo guztien ohitze prozesuak azaltzen dituen teoria bat orokorragoa izango da prozesu berbera ornogabeetan bakarrik azaltzen due\u00f1a baino. Hala eta guztiz ere, ahalmen posible guztiak dituzten teoria guztiak beharrezkoak dira."}
{"id": "376311", "revid": "6327", "url": "https://eu.wikipedia.org/wiki?curid=376311", "title": "Aiora Renteria", "text": ""}
{"id": "376314", "revid": "6327", "url": "https://eu.wikipedia.org/wiki?curid=376314", "title": "Kadagua ibaia", "text": ""}
{"id": "376316", "revid": "71150", "url": "https://eu.wikipedia.org/wiki?curid=376316", "title": "Lutxanako geltokia", "text": "Lutxana Bilboko metroaren 1. lineari eta Euskotrenen Lutxana-Sondika anezka lineari dagokien lurgaineko tren geltokia da, Erandio udalerriko izen bereko auzoan kokatuta dagoena. Euskotrenen geltokia 1893ko maiatzaren 1.an ireki zen lehen aldiz, eta 1997ko urtarrilaren 1.an zerbitzu emateari utzi zion. Geroago, 2015eko ekainaren 1.an, zerbitzuan jarri zen berriro. Bestalde, Metro geltokia 1995ko azaroaren 11n ireki zen. Bizkaiko Garraio Partzuergoaren 2. tarifa-gunean dago.\nGeltokiak bi nasa ditu, bata izkinekoa, metroari zerbitzu ematen diona; eta bestea zentrala, metroak zein Euskotrenek erabiltzen dutena; eta lau trenbide, bina metroak eta Euskotrenek erabiliak. Garraioen arteko aldaketei dagokionez, Euskotren eta Etxebarri helmuga duten metroen arteko garraio aldaketak nasa zentralaren bitartez egiten dira. Aldiz, Euskotren eta Plentziako norabidea duten metroen arteko aldaketak, eta baita metro sare barruko aldaketak egiteko ere, geltokitik kanpo irten behar da. Geltokiaren kanpoaldean doako aparkalekua dago.\nBilboko Renfeko Aldirien sarean izen bereko geltokia dago. Azken hau, Barakaldoko Lutxana auzoan dago, Bilboko itsasadarraren kontrako aldean.\nKokapena.\nTrenbide kokapenari erreparatuz, geltokia, itsas mailatik 7,43 metrora, hurrengo trenbideen parte da:\nSarbideak.\nGeltokiak eskailera, arrapala eta igogailu bidezko sarbideak ditu.\nHistoria.\n1893ko maiatzaren 1.an Lutxana-Mungia trenbidearen lehenengo tartea inauguratu zen, Lutxana eta Artebakarra artean.\n1995ko azaroaren 11n Bilboko metroaren 1. linea inauguratu zen, eta geltokia Metroa eta Euskotrenen arteko aldageltoki bilakatu zen.\n1997ko urtarrilaren 1.an, bidaiarien eskari baxua aitzaki, Euskotrenek Lutxana-Sondika trenbidean bidaiari zerbitzua eskaintzeari utzi zion, eta geroztik 2015eko ekainera arte trenak geltokiaren ondoan dauden kotxetegi eta tailerretara besterik ez ziren heltzen.\n2015eko ekainaren 1.an, Bilboko metroaren 3. linearen eraikitze-lanen ondorioz, Euskotrenek berriro ere martxan jarri zuen Lutxana eta Sondikako geltokien arteko tartea, Txorierriko linearen barruan. Metro linea berriaren lanek eraginda Zazpikaleetako geltokian Euskotrenen zerbitzua etenarazi zen, eta lanak jarraitu bitartean tren bezeroei zerbitzu emateko Lutxana-Sondika trenbidea berriro martxan jarri zen.\n2017ko apirilaren 8an Metroaren 3. linea ireki ondoren, Lutxana eta Sondika arteko trenbidea irekita mantentzea erabaki da, anezka zerbitzua eskainiz.\nUrte bereko abenduaren 4an txartel-salmenta makina automatiko berriak ezarri ziren geltokian, mugikortasun urriko pertsonentzako irisgarritasun materian estandarrak bete, entzuteko desgaitasuna duten pertsonentzako T moduko bukle magnetikoa, Braille serigrafiak interakzio elementu guztietan (botoiak, txarteldegiak, eta abar), eta itsumen eta ikusteko desgaitasun handia duten pertsonei egokitutako salmenta softwarea dutenak.\nLotunea.\nGeltokitik 100 metrora bi autobus geraleku daude. Hurrengo lineak geralekuetatik pasatzen dira:\n&lt;br&gt;"}
{"id": "376318", "revid": "103793", "url": "https://eu.wikipedia.org/wiki?curid=376318", "title": "Pe\u00f1otako geltokia", "text": "Pe\u00f1ota Bilboko metroaren 2. lineari dagokion lurpeko geltokia da, Portugalete udalerrian kokatuta dagoena eta Santurtzi udalerriko Pe\u00f1ota auzoari zerbitzu ematen diona. Geltokia Santurtziko geltokiarekin batera ireki zen 2009ko uztailaren 4an, eta Bizkaiko Garraio Partzuergoaren 2. tarifa-gunean dago. San Juan de Dios ospitaleari ematen dio zerbitzu.\nSarbideak.\nGeltokiak bi sarbide eta igogailu bat ditu, guztiak Portugalete udalerrian.\nGeltokia.\nNorman Fosterrek diseinatutako \"haitzulo\" motatakoa da. Bolumen handi bakar batean zulatzen den ganga itxurako galeria da, 100 metro inguru luzerakoa, eta hari zintzilikatuta bi \"mezzanina\" izeneko plataforma banatzaile daude. \"Mezzanina\" bakoitza alboko bi nasekin elkarlotzen da eskailera monumentalen eta igogailuen bidez, eta kaleko sarbideen igogailu eta eskailerekin korridore zabalen bidez. Mantenu elementuak, hala nola aireztapena, kableak, ur-hodiak eta abar nasen azpian kokatzen dira.\nGeltoki hauetako arkitekturan hiru material nagusi erabili dira: hormigoia, altzairu herdoilgaitza eta beira. Azalak hormigoi ikusizkoak dira, 240 x 120 zentimetroko modulo plaka aurrefabrikatuak erabilita eta hormigoi bonbeatuzko estalduraren enkofratu galduak direnak. \"Mezzanina\" elementuen egitura altzairu herdoilgaitzezkoa da, haitzulo pisutsuaren irudia arinduz. Sarbide korridoreak hormigoizko kanoi eliptikoak dira, espazio zabalak lortuz. Kalean ez da \"fosterito\" izenpetutako bidaiaria jasotzeko beirazko sarrerarik erabili. Horien ordez, \"Sim\u00f3n Bol\u00edvar\" sarbideko kanoia agerian utzi da sarbidea maldan dagoelako, \"San Juan Bautista\" sarbidea altzairu herdoilgaitz eta beirazko igogailua da, eta \"San Juan de Dios\" sarbideko kanoia harrizko elementu bilakatzen da, sarbidea eraikin bati atxikita dagoelako. Azken honek merkatal galeria bat jasotzen du, nahiz eta galerian dendarik ireki ez den. Hala, Pe\u00f1ota merkatal gunea duen 2. lineako geltoki bakarra da.\nGeltokia igogailu, txarteldegi, balioztatze makina eta 2017tik desfibrilagailuz ere hornituta dago.\nLotuneak.\nGeltokiaren kanpoaldean Bizkaibus zerbitzua hornitzen duten bi autobus geraleku daude. Hurrengo lineak geralekuetatik pasatzen dira:\n&lt;br&gt;\nBidaiariak.\nBizkaiko Garraio Partzuergoak urtero argitaratzen dituen bidaiarien datuen arabera, geltokiak hurrengo bidaiari kopuruak zenbatzen ditu:"}
{"id": "376320", "revid": "103793", "url": "https://eu.wikipedia.org/wiki?curid=376320", "title": "Portugaleteko geltokia", "text": "Portugalete Bilboko metroaren 2. lineari dagokion lurpeko geltokia da, Portugaleteko erdigunean kokatuta dagoena, San Roke plazapean, alegia. Abatxoloko geltokiarekin batera ireki zen, 2007ko urtarrilaren 20an, eta Bizkaiko Garraio Partzuergoaren 2. tarifa-gunean dago.\nSarbideak.\nGeltokiak bi eskailera mekanikodun sarbide, eta igogailu bidezko sarbide bat ditu.\nGeltokia.\nNorman Fosterrek diseinatutako \"haitzulo\" motatakoa da. Bolumen handi bakar batean zulatzen den ganga itxurako galeria da, 100 metro inguru luzerakoa, eta hari zintzilikatuta bi \"mezzanina\" izeneko plataforma banatzaile daude. \"Mezzanina\" bakoitza alboko bi nasekin elkarlotzen da eskailera monumentalen eta igogailuen bidez, eta kaleko sarbideen igogailu eta eskailerekin korridore zabalen bidez. Mantenu elementuak, hala nola aireztapena, kableak, ur-hodiak eta abar nasen azpian kokatzen dira.\nGeltoki hauetako arkitekturan hiru material nagusi erabili dira: hormigoia, altzairu herdoilgaitza eta beira. Azalak hormigoi ikusizkoak dira, 240 x 120 zentimetroko modulo plaka aurrefabrikatuak erabilita eta hormigoi bonbeatuzko estalduraren enkofratu galduak direnak. \"Mezzanina\" elementuen egitura altzairu herdoilgaitzezkoa da, haitzulo pisutsuaren irudia arinduz. Sarbide korridoreak hormigoizko kanoi eliptikoak dira, espazio zabalak lortuz. Kalean, \"Carlos VII\" sarbidearen kanoia altzairu eta beirazko elementu bilakatzen da, \"fosterito\" izenpetutako bidaiaria jasotzeko sarrera gardena, alegia. Aldiz, \"Maestro Zubeldia\" sarbidearen kanoia agerian utzi eta ez da \"fosterito\" motatako sarrerarik erabili, sarbidea maldan dagoelako.\nGeltokia igogailu, txarteldegi, balioztatze makina eta 2017tik desfibrilagailuz ere hornituta dago. Gainera, 2018ko abuztuaren 17tik doako Wi-Fi zerbitzua eskaintzen da, \"WifiNova\" enpresaren \"[TUWI] Metro\" sarearen bitartez. Kanpoaldean ordainpeko aparkalekua dago.\nLotuneak.\nGeltokiaren kanpoaldean Bizkaibus zerbitzua hornitzen duten bi autobus geraleku daude. Hurrengo lineak geralekuetatik pasatzen dira:\n&lt;br&gt;"}
{"id": "376321", "revid": "2241", "url": "https://eu.wikipedia.org/wiki?curid=376321", "title": "Santurtziko geltokia", "text": "Santurtziko geltokia hurrengoei egin ahal dio erreferentzi:"}
{"id": "376322", "revid": "103793", "url": "https://eu.wikipedia.org/wiki?curid=376322", "title": "Sestaoko geltokia", "text": "Sestaoko geltokia hurrengoei egin ahal dio erreferentzi:"}
{"id": "376323", "revid": "71150", "url": "https://eu.wikipedia.org/wiki?curid=376323", "title": "Zorrotzako geltokia", "text": "Zorrotza Euskal Herriko Bizkaiko tren eta autobus geltoki bat da, Bilbo udalerriko Zorrotza auzoan kokatuta dagoena.\nGeltokia 1888ko martxoaren 19an ireki zen.\nEgoera.\nGeltokia honako burdinbide hauen ibilbidearen zati da:\nSarbideak.\nIrisgarritasuna.\nNahiz eta sarbidea irisgarria izan, nasa eta trenaren arteko tartea dela eta geltokiaren erabilera ez da irisgarria. Arartekoak argitaratutako irisgarritasuna eta garrioaren ikerketa-diagnosiaren arabera, \u00ab\"Mugikortasun Urriko Pertsona erabiltzaileak ezin du modu autonomoan nasa eta unitate mugikorraren plataformaren arteko desnibela libratu\"\u00bb, eta \u00ab\"Burdinbide zerbitzuen eragileak ez dio Mugikortasun Urriko Pertsona erabiltzaileari bermatzen ibilgailutik igo edota jaistea\".\u00bb\nHistoria.\nGeltokia 1888ko martxoaren 19an inauguratu zen, Bilbo-Santurtzi burdinbide tartea irekitzearekin batera, geroago Portugaletera helduko zen linean. Lanak Bilbotik Portugaleterainoko Burdinbide Konpainiak egin zituen. 1889. urtean geltokiari Bizkaiko Foru Aldundiaren esku zegoen Trianoko Burdinbidea batu zitzaion, hasiera batean zamak garraiatzeko zena, eta geroago bidaiarientzako zerbitzua eskaintzen hasi zuena.\n2004ko abenduaren 31tik Renfe Operadorak linea ustiatzen du, Adif trenbide-instalazioen titularra den bitartean.\n2010eko maiatzean igogailuak instalatu ziren bi nasetan, nasa aldaketa egiterakoan irisgarritasuna bermatzeko nahian.\nGeltokia.\nZorrotza auzoaren erdialdean kokatzen da. Bidaiarien eraikinak oin laukizuzena eta solairu bakarra du, agerian utzitako adreiluzko fatxadarekin. Eraikinak leihatiladun txarteldegia, txartel salmenta eta balioztatze makinak, eta 2017tik desfibrilagailua ere ditu.\nGeltokiak bi trenbide eta bi alboko nasa ditu, markesinaz hornituta. Nasen arteko aldaketa trenbideak azpitik zeharkatzen dituen tunela erabilita egiten da, eta horretarako eskailerak zein igogailuak daude.\nKanpoaldean taxi geralekua dago."}
{"id": "376325", "revid": "1982", "url": "https://eu.wikipedia.org/wiki?curid=376325", "title": "Pierre Buruzain", "text": ""}
{"id": "376334", "revid": "71150", "url": "https://eu.wikipedia.org/wiki?curid=376334", "title": "Zaldibarko geltokia", "text": "Zaldibar Euskotren Trena eragilearen E1 eta 1D lineei dagokien lurgaineko geralekua da, izen bereko udalerrian kokatuta dagoena. Bizkaiko Garraio Partzuergoaren 4. tarifa-gunearen barruan dago.\nGeltokia bestibuludun eraikinaz hornitzen da, itxaron-gela batekin.\nSarbideak.\nSarbidea arrapala bidez egiten da, eta balioztatze-makinak zeharkatu ondoren nasa bakarra dago.\nTarifa-guneen tirabirak.\n2017ko martxoaren 8an Bizkaiko Garraio Partzuergoak garraio publikoaren zonakatze berriak aurkeztu zituen, Berriz eta Zaldibarko udalerriei dagokien tarifa-gunea Durangaldetik ezberdinduz, 5. tarifa-gunean sartuta. Horren ondorioz, aipatutako Udalak Partzuergoarekin bildu ziren Durangaldeko zonakatzera bueltarazteko, izan ere, udalerriok Durangorekin dute harremanik handiena, eta zonakatze berriarekin merkeagoa zaie Debara bidaiatzea Durangora baino. Udalerriok 4. tarifa-gunean integratzea eskatu zuten, baina Partzuergoaren arabera, udalerriek gutxienez urte bete itxaron beharko lukete zonakatzea aldatzeko pausoak eman ahal izateko, Bizkaiko Mugikortasun Agintea sortu eta geroko bilerak gauzatu arte.\nUdalerriotako alkateek eskatuta, Partzuergoak argitaratu zituen datuak hurrengoak dira: Berriz eta Zaldibarren gehien erabiltzen den garraio publikoa trena da, eta egiten diren bidaietatik %70a Bizkaia du helmuga; %30a, aldiz, Gipuzkoa.\nAurreko urtean ere antzekoa gertatu zen, Eusko Trenbideak sozietateak tarifa-guneak berritu baitzituen, eta Berriz eta Zaldibar Durangaldeko gainontzeko udalerrietatik bereizi zituen. Hainbat bilera egin ondoren, Euskotrenek atzera egin zuen eta udalerriak eskualdeko gainontzeko udalerriekin bateratu zituen berriro ere.\nTirabira horien ondoren, 2017ko maiatzaren 12tik aurrera Berriz eta Zaldibarko udalerriak 4. tarifa-gunera pasa dira."}
{"id": "376338", "revid": "71150", "url": "https://eu.wikipedia.org/wiki?curid=376338", "title": "Berrizko geltokia", "text": "Berriz Euskotrenen E1 eta 1D lineei dagokien lurgaineko tren geltokia da, izen bereko udalerrian kokatuta dagoena. Bizkaiko Garraio Partzuergoaren 4. tarifa-gunearen barruan dago.\nSarbideak.\nGeltokiak bi sarbide ditu, trenbideen alde banara, biak kaleko kotan. Arkaraz kaleko sarbidearen ingurua aparkalekua da, eta espaloiak zabalera txikiegia du mugikortasun urriko pertsona batek laguntzarik gabe zeharkatu ahal izateko.\nGeltokia.\nGeltokia bi bestibuludun eraikin eta bi nasaz hornituta dago. Nasa aldaketa pasonibela gurutzatuz egiten da. Kanpoaldean, Arkaraz kalean, 12 plazadun aparkalekua dago.\n2015eko azaroaren 19an irisgarritasuna hobetzeko lanak hasi ziren, geltokia EMU-900 eta EMU-950 serieetako tren berriei egokitzeko. Nasak 25 zentimetro inguru igoarazi ziren eta zorua berriztatu zen, tren serie hauek dakartzaten irisgarritasun urriko pertsonentzako arrapalak erabilgarri egiteko. Lanak urte bereko abenduan amaitu ziren.\n2017ko abenduaren 4an txartel-salmenta makina automatiko berriak ezarri ziren geltokian, mugikortasun urriko pertsonentzako irisgarritasun materian estandarrak bete, entzuteko desgaitasuna duten pertsonentzako T moduko bukle magnetikoa, Braille serigrafiak interakzio elementu guztietan (botoiak, txarteldegiak, eta abar), eta itsumen eta ikusteko desgaitasun handia duten pertsonei egokitutako salmenta softwarea dutenak.\nTarifa-guneen tirabirak.\n2017ko martxoaren 8an Bizkaiko Garraio Partzuergoak garraio publikoaren zonakatze berriak aurkeztu zituen, Berriz eta Zaldibarko udalerriei dagokien tarifa-gunea Durangaldetik ezberdinduz, 5. tarifa-gunean sartuta. Horren ondorioz, aipatutako Udalak Partzuergoarekin bildu ziren Durangaldeko zonakatzera bueltarazteko, izan ere, udalerriok Durangorekin dute harremanik handiena, eta zonakatze berriarekin merkeagoa zaie Debara bidaiatzea Durangora baino. Udalerriok 4. tarifa-gunean integratzea eskatu zuten, baina Partzuergoaren arabera, udalerriek gutxienez urte bete itxaron beharko lukete zonakatzea aldatzeko pausoak eman ahal izateko, Bizkaiko Mugikortasun Agintea sortu eta geroko bilerak gauzatu arte.\nUdalerriotako alkateek eskatuta, Partzuergoak argitaratu zituen datuak hurrengoak dira: Berriz eta Zaldibarren gehien erabiltzen den garraio publikoa trena da, eta egiten diren bidaietatik %70a Bizkaia du helmuga; %30a, aldiz, Gipuzkoa.\nAurreko urtean ere antzekoa gertatu zen, Eusko Trenbideak sozietateak tarifa-guneak berritu baitzituen, eta Berriz eta Zaldibar Durangaldeko gainontzeko udalerrietatik bereizi zituen. Hainbat bilera egin ondoren, Euskotrenek atzera egin zuen eta udalerriak eskualdeko gainontzeko udalerriekin bateratu zituen berriro ere.\nTirabira horien ondoren, 2017ko maiatzaren 12tik aurrera Berriz eta Zaldibarko udalerriak 4. tarifa-gunera pasa dira."}
{"id": "376339", "revid": "71150", "url": "https://eu.wikipedia.org/wiki?curid=376339", "title": "Tra\u00f1ako geltokia", "text": "Tra\u00f1a Euskotrenen E1 eta 1D lineei dagokien lurgaineko tren geltokia da, Abadi\u00f1o udalerriko Tra\u00f1a-Matiena auzoan kokatuta dagoena. Gaur egungo geltokia Durangokoarekin batera ireki zen, 2012ko abenduaren 17an, eta Bizkaiko Garraio Partzuergoaren 4. tarifa-gunearen barruan dago.\nGeltoki berria.\n2007an Euskal Trenbide Sareak geltoki berria eraikitzen eta hainbat pasonibel kentzeko lanak hasi zituen. Trenbidea bikoiztu eta lurperatu zen, \"Durango Operazioa\" izeneko programaren barruan. 2012ko abenduaren 17an Tra\u00f1ako eta Durangoko geltoki berriak ireki ziren. Honekin batera, Fauste-Landako geltokia betiko itxi zen.\n2017ko abenduaren 4an txartel-salmenta makina automatiko berriak ezarri ziren geltokian, mugikortasun urriko pertsonentzako irisgarritasun materian estandarrak bete, entzuteko desgaitasuna duten pertsonentzako T moduko bukle magnetikoa, Braille serigrafiak interakzio elementu guztietan (botoiak, txarteldegiak, eta abar), eta itsumen eta ikusteko desgaitasun handia duten pertsonei egokitutako salmenta softwarea dutenak.\nSarbideak.\nGeltokiak sarbide bakarra du, kaleko kotan. Geltoki barruan trenbideen arteko komunikazioa egiteko eskailera zein igogailuak daude, irisgarritasuna bermatuz."}
{"id": "376340", "revid": "71150", "url": "https://eu.wikipedia.org/wiki?curid=376340", "title": "Durangoko geltokia", "text": "Durango Euskotrenen E1 eta 1D lineei dagokien lurpeko tren geltokia da, izen bereko udalerrian kokatuta dagoena. Gaur egungo geltokia 2012ko abenduaren 17an ireki zen, eta Bizkaiko Garraio Partzuergoaren 4. tarifa-gunearen barruan dago.\nHistoria.\n2007an Euskal Trenbide Sareak geltoki berria eraikitzeko eta hainbat pasonibel kentzeko lanak hasi zituen. Trenbidea bikoiztu eta lurperatu zen, \"Durango Operazioa\" izeneko programaren barruan. 2012ko abenduaren 17an geltoki berria ireki zen. Honekin batera, Fauste-Landako geltokia behin-betiko itxi zen.\n2013ko uztailaren 1.an disuasio-aparkalekua jarri zen martxan.\nUrte bereko irailetik, Euskal Trenbide Sareak finantziatuta, doako Wi-Fi zerbitzua eskaintzen da geltokian, GOWEXWiFi sarearen bitartez.\n2017ko azaroaren 7an Bizkaiko Garraio Partzuergoak Bezeroen Arretarako Bulego integral bat jarri zuen martxan geltokian.\nUrte bereko abenduaren 4an txartel-salmenta makina automatiko berriak ezarri ziren geltokian, mugikortasun urriko pertsonentzako irisgarritasun materian estandarrak bete, entzuteko desgaitasuna duten pertsonentzako T moduko bukle magnetikoa, Braille serigrafiak interakzio elementu guztietan (botoiak, txarteldegiak, eta abar), eta itsumen eta ikusteko desgaitasun handia duten pertsonei egokitutako salmenta softwarea dutenak.\n2018ko martxoaren 12an Ezkurdi plazako sarbidea itxi zen, sarbidean hobekuntza lanak egiteko. Eskailerak hobetu ziren, malda txikituz, mailak handituz eta eskailera-buruak gehituz; eta sarbidea egurats zabaletik babestu zen geltokiko eraikinera heltzen den altzairu eta beirazko estalki bat gaineratuz. Aurrekontua 320.000 eurokoa izan zen eta lanak amaitu eta gero 2018ko urriaren 28an sarbide berrireki zen.\nGeltoki berria.\nGeltokiak Zaha Hadid arkitektoaren diseinua du. Kanpoaldeko itxura kurboa da, eta argi sarrera handia du estalkian zehar, nasaren gainean. Kaleko kotan galeriadun bestibulua dago, zeinak balioztatze-makinak eta leihatilak dituen. Beheko mailan 91 metro luze den nasa zentrala kokatzen da, eskaileraz zein igogailuz hornituta. Geltokiko alde bakoitzera irteera bana dago. Hormetan argi artifizialak kolore ezberdineko panel errektangeluarrekin bat egiten dute.\nGeltokia igogailu, txarteldegi, balioztatze makina, Wi-Fi zerbitzu eta Bizkaiko Garraio Partzuergoaren Bezeroen Arretarako Bulego integralez hornituta dago. Gainera, eraikinak gune komertziala eta 350 kotxeentzako aparkalekua dauka, horietatik 96 disuasio-aparkalekurako.\nDisuasio-aparkalekua.\n2013ko uztailaren 1.an tren geltokiko eraikinean disuasio-aparkalekua martxan jarri zen. Aparkalekuak hobaridun tarifa eskaitzen die Euskotrenen bezeroei, kotxea gehienez 24 orduz aparkatuta egon daitekelarik. Aparkalekua P-3 solairuan kokatzen da eta 96 kotxeentzako lekua du, zeinetatik 4 mugikortasun urriko pertsonentzako egokituta dauden. Zerbitzuaren hobaridun prezioa 0,80\u20ackoa da 24 orduko."}
{"id": "376341", "revid": "133016", "url": "https://eu.wikipedia.org/wiki?curid=376341", "title": "Fauste-Landako geltokia", "text": "Fauste-Landako Euskotren Trena eragileak ustiatutako 1. lineari zegokion lurgaineko geralekua zen, Durango udalerriko San Fausto auzoan kokatuta zegoena. Geltokia 2012ko abenduaren 17an itxi zen, Durango eta Tra\u00f1ako geltoki berriak martxan jartzearekin batera. Egun horretan Durangoko trenbide saihesbidea jarri zen martxan, udalerriko hainbat pasonibel ezabatuta eta Fauste-Landako geltokia zerbitzuz kanpo utzita."}
{"id": "376342", "revid": "71150", "url": "https://eu.wikipedia.org/wiki?curid=376342", "title": "Eubako geltokia", "text": "Euba Euskotren Trena eragilearen E1 eta 1D lineei dagokien lurgaineko geltokia da, Zornotza udalerriko izen bereko auzoan kokatuta dagoena. 2008an ireki zen, eta Bizkaiko Garraio Partzuergoaren 3. tarifa-gunearen barruan dago.\nSarbideak.\nGeltokiak sarbide bakarra du, kaleko kotan. Geltoki barruan trenbideen arteko komunikazioa egiteko eskailera zein igogailuak daude, irisgarritasuna bermatuz.\nGeltoki berria.\n2005ean Euskal Trenbide Sareak Zornotza - Tra\u00f1a-Matiena tarteko trenbidea bikoizteko lanak hastearekin batera, \"Durango Proiektua\" izenez ezaguna, Eubako geltoki berria eraikitzen hasi zen. 2008an geltoki berria ireki zen.\nGeltokiak bi nasa ditu, bata zentrala eta bestea albokoa. Nasen arteko komunikazioa trenbidearen gainetik eraiki den estalitako pasabidetik egiten da, eskaileraz zein igogailuz hornitutakoa."}
{"id": "376343", "revid": "512", "url": "https://eu.wikipedia.org/wiki?curid=376343", "title": "Zornotzako geltokia", "text": "Amorebieta Euskotren Trena eragilearen E1 eta 1D lineei dagokien lurgaineko geltokia da, Zornotza udalerriko Leginetxe auzoan dagoena. Geltokia 1882ko uztailaren 1.an ireki zen, baina gaur egungo eraikina 1995ko urriaren 5ean inauguratu zen, eta Bizkaiko Garraio Partzuergoaren 3. tarifa-gunearen barruan dago.\nGeltokia trenbidearen gaineko kotan dagoen bestibuludun eraikinaz eta bi estalpedun nasaz hornituta dago, bata zentrala eta bestea albokoa. Nasen arteko komunikazioa bestibulutik egiten da. Geltokia eskaileraz zein igogailuz hornituta dago, irisgarritasuna bermatzen delarik.\nKokapena.\nTrenbide kokapenari erreparatuz, geralekua hurrengo trenbiden parte da:\nKokapen geografikoaren inguruan, Garatondo errekan zehar hedatzen da, Landatxu eta San Pedro kaleen artean, Zornotza udalerrian.\nSarbideak.\nGeltokiak hiru sarbide ditu, nagusia Sabino Arana kaletik, eskailera eta igogailu bidezkoa, eta bigarren mailakoak Santa Luzia Leginetxe auzotik eta Sabino Arana kaletik, zubi bidez eta arrapala bidez, hurrenez hurren. Sarbideotatik geltokiko bestibulura heltzen da, eta hortik nasetara eskailerak eta igogailuak daude.\nHistoria.\nGeltokia 1882ko uztailaren 1.an jarri zen martxan, Bizkaiko Trenbide Nagusiaren Konpainiak eraikitako Bilbo-Durango trenbidearen parte izanik.\n1888ko abuztuaren 4an Zornotza-Gernika trenbidea inauguratu zen, geltoki-burua Zornotzako geltokia izanik. Hala, Bilbo, Zornotza eta Gernika arteko bidaiak eskaintzen hasi ziren, Bizkaiko Trenbide Nagusiaren Konpainia eta Zornotzatik Gernika-Lumorako Trenbide Konpainiaren artean sinatutako hitzarmenari esker.\nGernikako lineak hiru trenbide eta zubi birakorra zituen. Baita kotxetegiak, zama-garraioentzako biltegia, eta Bilbo-Durango trenbidearekin lotura egiteko trenbideak. Geltokiaren eraikina bi lineentzako bakarra zen.\n1973an Bilbo-Donostia eta Zornotza-Bermeo trenbideen arteko lotura zuzena eraiki zen, bi lineen arteko aldaketa zuzena ahalbideratuz.\n1989tik Bilbotik Bermeora ibiltzen diren trenak ez dira geltoki honetatik igarotzen.\n1995ean Zornotza eta Lemoa arteko trenbide tartean trenbide bikoitza ezarri zen, eta bidaiarientzako eraikin berria egin zen, 1995ko urriaren 5ean inauguratua."}
{"id": "376344", "revid": "13403", "url": "https://eu.wikipedia.org/wiki?curid=376344", "title": "Amorebietako geltokia", "text": ""}
{"id": "376345", "revid": "512", "url": "https://eu.wikipedia.org/wiki?curid=376345", "title": "Aldakuntza (argipena)", "text": "Aldaketa eta aldakuntza terminoek, batzuetan sinonimo moduan erabiltzen direnak, zerbaiten egoera batetik beste egoera berri batera pasatzea adierazten dute eta erabilera zenbait dituzte:"}
{"id": "376346", "revid": "17", "url": "https://eu.wikipedia.org/wiki?curid=376346", "title": "Aldaketa", "text": ""}
{"id": "376347", "revid": "17", "url": "https://eu.wikipedia.org/wiki?curid=376347", "title": "Aldakuntza", "text": ""}
{"id": "376348", "revid": "17", "url": "https://eu.wikipedia.org/wiki?curid=376348", "title": "Banakuntza Gerra", "text": ""}
{"id": "376349", "revid": "512", "url": "https://eu.wikipedia.org/wiki?curid=376349", "title": "Probabilitatearen axiomatika", "text": "Probabilitatearen axiomatika gertakizun zenbaiten gainean definituriko funtzio bat gertakizun horiei buruzko probabilitateak modu konsistentean definitzen dituen axiomen multzoa da. Andrei Kolmogorov matematikariak definitu zituen axioma horiek lehen aldiz 1933 urtean, horietatik erator daitezkeen propietateekin batera."}
{"id": "376350", "revid": "17", "url": "https://eu.wikipedia.org/wiki?curid=376350", "title": "Kolmogoroven axiomak", "text": ""}
{"id": "376355", "revid": "1545", "url": "https://eu.wikipedia.org/wiki?curid=376355", "title": "Scott Thompson", "text": ""}
{"id": "376357", "revid": "336", "url": "https://eu.wikipedia.org/wiki?curid=376357", "title": "Joan Blondell", "text": "Rose Joan Blondell, Joan Blondell izenarekin ezaguna, (New York, 1906ko abuztuaren 30a - Santa Monica, 1979ko abenduaren 25a) zinemako eta telebistako estatubatuar aktorea izan zen.\nBiografia.\nVaudevilleko komikoen familia batean jaio zen New Yorken. Modelo gisa hasi zen eta horrek zinemako ateak ireki zizkion. Warner Bros. ekoiztetxeak kontratatu eta etxearen musa izan zen. Filma askotan hartu zuen parte, aktore kotizatua izatera iritsiz.\nLanak.\n1952. urtean, aktoreen zerrendako aktore onenaren Oscar saria jasotzeko izendatua izan zen \"The Blue Veil\" filmarengatik. Haren filmografian aipagarriak dira honako filma hauek ere: \"The Public Enemy\", \"A Tree Grows in Brooklyn\", \"Desk Set\", \"Nightmare Alley\" edo \"Will Success Spoil Rock Hunter? (AKA Oh! For a Man)\"."}
{"id": "376359", "revid": "336", "url": "https://eu.wikipedia.org/wiki?curid=376359", "title": "Terrorismoaren aurkako gerra", "text": "Terrorismoaren aurkako gerra (ingelesez \"War on Terror\") 2001eko irailaren 11ko Ameriketako Estatu Batuen aurkako atentatuen ostean egindako nazioarteko kanpaina militarraren izena da. Helburu nagusia mundu musulmanean dauden talde islamista estremistak dira, batez ere al-Kaida eta Estatu Islamikoa, zein munduan zehar dituzten beste izendapen batzuk. Estatu Batuek eta Erresuma Batuak zuzenduak, NATOren kideek eta beste hainbat herrialdek hartzen dute parte.\n'Terrorismoaren aurkako gerra' esapidea lehendabizikoz George W. Bush presidenteak 2001eko irailaren 20an erabili zuen. Harrezkero, Bushen administrazioak eta mendebaldeko hedabideek militarki, politikoki, legalki edo ekonomikoki terroristatzat hartutako erakunde eta erregimenak erasotzeko esaldia erabili dute, batez ere islamistak edo al-Qaedaren kideak aipatzean.\nNahiz eta Barack Obama presidentearen administrazioak esapidea erabili ez (honek \"itsasoz haraindiko kontingentzia operazioa\" edo \"Overseas Contingency Operation\" hobesten du), politikariek, hedabideek edo indar armatuek erabiltzen dute.\nEra berean, Bushek operazio handiak (Afganistango eta Irakeko gerrak) hasi arren, Obamak \"drone\"en erasoak hobesten ditu gerrak oraindik martxan dauden arren."}
{"id": "376360", "revid": "1545", "url": "https://eu.wikipedia.org/wiki?curid=376360", "title": "Terrorismoaren kontrako gerra", "text": ""}
{"id": "376361", "revid": "105290", "url": "https://eu.wikipedia.org/wiki?curid=376361", "title": "Dodder ibaia", "text": "Dodder ibaiak (irlanderaz: \"An Dothra\") Irlandako hiriburua den Dublin hiriko hiru ibai nagusietako bat da, Liffey eta Tolka ibaiekin batera. Irlandako Itsasoan itsasoratzen da Clontarf barrutian.\nIbilbidea.\nIbai motza da, 26 kilometro baino ez baititu. Kippure mendian du iturburua, 763 metrotako altueran. Bere ibilbidean Dublin hegoaldeko hainbat barruti igarotzen ditu, nagusiena Tallaght, eta Dublingo kaiean Liffey ibaiarekin bat egin eta berehala itsasoratzen da.\nHistoria.\nSarritan gainez egiten duen ibaia da. Azkenengo uholde handia 1986an izan zen. Garai batean ohikoak ziren errotan Dodder ibaiaren ertzean baina gaur egun aztarnak baino ez dira gelditzen.\nFauna.\nAmuarrainaren arrantza baimenduta dago martxotik irailera.\nBestalde hegazti akuatiko ugari ere biltzen dira ibaiertzean, hala nola basahatea, lertxun hauskara, martin arrantzalea, ur-zozoa, kopetazuria, uroiloa, beltxarga eta buztanikara horia. Gabiraia ere ikusten da inguruan.\nAzeria, azkonarra eta igaraba dira ugaztunik ohikoenak."}
{"id": "376381", "revid": "448", "url": "https://eu.wikipedia.org/wiki?curid=376381", "title": "Hondarribiako Bandera", "text": ""}
{"id": "376382", "revid": "71150", "url": "https://eu.wikipedia.org/wiki?curid=376382", "title": "Zugastieta-Muxika geltokia", "text": "Zugastieta-Muxika Euskotren Trena eragilearen E4 lineari dagokion lurgaineko tren geltokia da, Muxika udalerriko Gorozika auzoan dagoena, Zugastieta auzunean, errepidearen alboan, hain zuzen. Zornotza-Gernika trenbidea inauguratzearekin batera 1888ko abuztuaren 4an ireki zen, eta Bizkaiko Garraio Partzuergoaren 4. tarifa-gunearen barruan dago.\nGeltokiaren eraikina Pablo Altzola eta Luis Landetxok diseinatutakoa da, eta jatorrizkoa mantentzen da gaur egun, Eusko Trenbideak sozietatearen zaharrenetariko bat izanik. Hiru solairu ditu eta estilo neoklasikoan eraiki zen, harlangaitz-horma eta harlanduzko zokalo eta ertzekin. Behe-solairuan bidaiarientzako zerbitzuak zeuden (itxaron-gela, txarteldegia eta geltoki-buruarentzako bulegoa), eta goiko solairuak etxebizitza ziren. Gaur egun eraikina turistentzako informazio-bulego funtzioa betetzen du.\nKokapena.\nTrenbide kokapenari erreparatuz, geltokia zabalera metrikoa duen Zornotza-Bermeo trenbidearen parte da, 6,598. puntu kilometrikoan kokatuta.\nKokapen geografikoari dagokionez, Zugastieta auzunean dago, Muxika udalerriko Gorozika auzoan.\nSarbideak.\nGeltokiak sarbide bakarra du, arrapala eta eskailera bidezkoa. Nasen aldaketa pasonibela gurutzatuz egiten da. Kanpoaldean informazio-bulegoa eta doako aparkalekua daude.\nLotuneak.\nGeltokiaren kanpoaldean Bizkaibus zerbitzua hornitzen dituzten bi autobus geraleku daude. Hurrengo lineak geralekuetatik pasatzen dira:"}
{"id": "376384", "revid": "71150", "url": "https://eu.wikipedia.org/wiki?curid=376384", "title": "Muxikako geltokia", "text": "Muxika Euskotrenen E4 lineari dagokion lurgaineko tren geltokia da, izen bereko udalerrian kokatuta dagoena, errepidearen alboan, hain zuzen. Zornotza-Gernika trenbidea inauguratzearekin batera 1888ko abuztuaren 4an ireki zen, eta Bizkaiko Garraio Partzuergoaren 4. tarifa-gunearen barruan dago.\nGeltokia Zugastieta-Muxika geltokiaren parekoa da, bai eraikina zein gainontzeko instalazioak ere era beretsuan diseinatu baitziren. Eraikina, jatorrizkoa, Pablo Altzola eta Luis Landetxok diseinatutakoa da eta Eusko Trenbideak sozietatearen zaharrenetariko bat da. Hiru solairu ditu eta estilo neoklasikoan eraiki zen, harlangaitz-horma eta harlanduzko zokalo eta ertzekin. Behe-solairuan bidaiarientzako zerbitzuak zeuden (itxaron-gela, txarteldegia eta geltoki-buruarentzako bulegoa), eta goiko solairuak etxebizitza ziren. Gaur egun eraikinak ez du erabilerarik.\nKokapena.\nTrenbide kokapenari erreparatuz, geltokia zabalera metrikoa duen Zornotza-Bermeo trenbidearen parte da, 11,206. puntu kilometrikoan kokatuta.\nSarbideak.\nGeltokiak sarbide bakarra du, arrapala bidezkoa. Nasen aldaketa pasonibela gurutzatuz egiten da.\nIrisgarritasuna.\n2018ko azaroaren 15ean Euskal Trenbide Sareak geltokia berritzeko lanak esleitu zituen, 230.000\u20acko aurrekontuaz eta 4 hilabeteko epeaz. Lan horien barruan irisgarritasuna guztiz bermatzeko eragiteak jasotzen dira, hala nola geltokira sarbide arrapala irisgarria eraikitzea, nasak Euskotrenen 900 serieko tren unitateei egokitzeko berritzea, argiztapena eta seinaleztapen argiztatua eta arotzeria instalatzea.\nLotuneak.\nGeltokiaren kanpoaldean Bizkaibus zerbitzua hornitzen dituzten bi autobus geraleku daude. Hurrengo lineak geralekuetatik pasatzen dira:"}
{"id": "376385", "revid": "71150", "url": "https://eu.wikipedia.org/wiki?curid=376385", "title": "Lurgorri-Gernika geltokia", "text": "Lurgorri-Gernika Euskotren Trena eragilearen E4 lineari dagokion lurgaineko tren geralekua da, Gernika-Lumo udalerriko izen bereko auzoan dagoena. 1988an ireki zen, Gernikako hirigunearen zabalgune nagusi honi zerbitzu emateko, eta Bizkaiko Garraio Partzuergoaren 4. tarifa-gunearen barruan dago.\nGeralekuak trenbide eta nasa bakarra ditu, eta markesinaz eta txarteldegiz hornituta dago. Kanpoan ordainpeko aparkaleku-plazak eta autobus geralekua dago.\nKokapena.\nTrenbide kokapenari erreparatuz, geltokia zabalera metrikoa duen Zornotza-Bermeo trenbidearen parte da, 13,578. puntu kilometrikoan kokatuta.\nKokapen geografikoari dagokionez, Iparragirre kalean zehar hedatzen da, Gernika-Lumo udalerriko Lurgorri auzoan.\nSarbideak.\nGeralekuak bi sarbide ditu, biak Iparragirre kalean eta kaleko kota berean.\nLotuneak.\nGeralekuaren kanpoaldean Bizkaibus zerbitzua hornitzen duen autobus geralekua dago. Hurrengo lineak geralekutik pasatzen dira:"}
{"id": "376386", "revid": "71150", "url": "https://eu.wikipedia.org/wiki?curid=376386", "title": "Gernikako geltokia", "text": "Gernika Euskotrenen E4 lineari dagokion lurgaineko tren geltokia da, Gernika-Lumo udalerrian kokatuta dagoena, Astra, Unceta y Cia S.A. fabrika izandakoaren eta gaur egun Astra gaztetxea den eraikinaren ondoan, hain zuzen ere. Zornotza-Gernika trenbidea inauguratzearekin batera 1888ko abuztuaren 4an ireki zen, eta Bizkaiko Garraio Partzuergoaren 4. tarifa-gunearen barruan dago. Zornotzatik Gernikarako Trenbide Konpainiak eraikitako Zornotza-Gernika trenbidearen geltoki-burua izan zen, trena 1893ko martxoaren 15ean trenbidea Sukarrietako geltokira heldu zen arte.\nGeltoki parean trenentzako kotxetegiak daude.\nKokapena.\nTrenbide kokapenari erreparatuz, geltokia zabalera metrikoa duen Zornotza-Bermeo trenbidearen parte da, 14,503. puntu kilometrikoan kokatuta.\nSarbideak.\nGeltokiak sarbide bakarra du. Nasen aldaketa pasonibela gurutzatuz egiten da.\nHistoria.\nGernikako geltokia Zornotza-Bermeo trenbidearen geltoki nagusia da. Zornotza-Gernika trenbidea ireki zenean geltoki-buru izateagatik trenbidearen funtzionamendurako hainbat zerbitzu bertan kokatu ziren. Hala, geltokiaren eraikinak bi solairuko nabe zentral bat, eta alboetan solairu bakarreko bolumen bana eraiki ziren. Pablo Altzola eta Luis Landetxok diseinatu zuten eta eredutzat hartu zen La Robla trenbideko geltoki nagusietarako.\n1893an alboko bolumenei bigarren solairua gaineratu zitzaien, bulegoak ezartzeko.\nEraikin nagusiaz gain, geltokiaren instalazioak hurrengoez hornituta zeuden: 500 m\u00b2-ko zama biltegia, zama-kargarako kaia, 340 m\u00b2-ko kotxetegiak, 213 m\u00b2-ko zurgintza tailerra, 500 m\u00b2-ko material mugikorraren mantenurako tailerra, 220 m\u00b2-ko lokomotorrentzako depositua, pisu-baskula eta zubi birakorra. Trenbidean diesel tren-makinak ezarri zirenean geltokian ezarri ziren erregaiarentzako deposituak, eta trenbidea elektrifikatu zenean azpiestazio elektriko nagusia ere hemen kokatu zen. Geltokian hiru pasozko trenbide, zama-kargarako trenbide bat, kotxetegientzako bi eta tailerrentzako hiru trenbide zeuden guztira.\nGernikako bonbardaketaren ondorioz eraikina suntsituta gelditu zen, hormak baino ez zirela zutik mantendu. Eraikina berreraiki zenean bigarren solairuko azalera txikitu zen.\n1973an, trenbidearen elektrifikazio lanekin batera, tailer eta kotxeren eraikinak ordeztu ziren, lau trenbide dituen pabiloi berri bat eraikiz eta horren inguruan azpiestazio elektrikoa kokatuz.\n1990ean katigamendu elektriko sistema ezarri zen, trenbideen maniobrak modu automatikoan egiteko.\nZama biltegiaren eraikina Gernikako Udalaren menpeko kultur-informazio bulego bihurtu da.\n2017ko abenduaren 4an txartel-salmenta makina automatiko berriak ezarri ziren geltokian, mugikortasun urriko pertsonentzako irisgarritasun materian estandarrak bete, entzuteko desgaitasuna duten pertsonentzako T moduko bukle magnetikoa, Braille serigrafiak interakzio elementu guztietan (botoiak, txarteldegiak, eta abar), eta itsumen eta ikusteko desgaitasun handia duten pertsonei egokitutako salmenta softwarea dutenak.\n2018ko uztailaren 5ean Bizkaiko Garraio Partzuergoaren Bezeroen Arretarako Bulego integral berria ireki zen.\nLotuneak.\nGeltokiaren kanpoaldean Bizkaibus zerbitzua hornitzen dituzten bi autobus geraleku daude. Hurrengo lineak geralekuetatik pasatzen dira:\n&lt;br&gt;"}
{"id": "376387", "revid": "56334", "url": "https://eu.wikipedia.org/wiki?curid=376387", "title": "Institutua-Gernika geltokia", "text": "Institutoa-Gernika edo Institutua-Gernika (bi izendapenak erabiltzen ditu Euskotrenek) Euskotren Trena eragilearen E4 lineari dagokion lurgaineko tren geralekua da, Gernika-Lumo udalerrian dagoena, institutoaren eta Santanape pilotalekuaren inguruan, eta errepideko biaduktuaren behean. 1969an ireki zen eta Bizkaiko Garraio Partzuergoaren 4. tarifa-gunearen barruan dago.\nGaur egungo geralekua FEVEk eraiki zuen 1969an, inguruan dagoen Ikaskuntza Ertaineko Institutuari zerbitzu emateko. Aurretik ere geraleku bat izan zen bertan, 1938an eraikia eta Gernikako Gerrako Presoentzako Espetxe Ospitale Militarrari zerbitzu ematen ziona.\nGeralekua nasa eta trenbide bakarrekoa da.\nKokapena.\nTrenbide kokapenari erreparatuz, geltokia zabalera metrikoa duen Zornotza-Bermeo trenbidearen parte da, 15,141. puntu kilometrikoan kokatuta.\nSarbideak.\nGeralekuak arrapala eta eskailera bidezko sarbidea du, eta kanpoaldean doako aparkalekua dago."}
{"id": "376388", "revid": "71150", "url": "https://eu.wikipedia.org/wiki?curid=376388", "title": "Foruko geltokia", "text": "Forua Euskotren Trena eragilearen E4 lineari dagokion lurgaineko geralekua da, izen bereko udalerriko Elejalde auzoan dagoena. 1893ko martxoaren 15ean ireki zen eta Bizkaiko Garraio Partzuergoaren 4. tarifa-gunearen barruan dago.\nGeralekua Zornotza-Gernika trenbidea Sukarrietaraino luzatzearekin batera ireki zen. Luzapen honen geltokien eraikinen diseinuak oso sinpleak eta eraikuntza kalitate eskasekoak ziren, Zornotza-Gernika tarteko geltokiekin alderatuta. Hala, Foruko geralekuan zurezko egituradun adreiluzko eraikin bat proiektatu zen, bi solairukoa eta nasa bakarrekoa. 90ko hamarkadan, eraikuntzaren egoera txarra zela eta, eraistea erabaki zen, eta gaur egun txarteldegiak jasotzen dituen markesina sinplez baino ez dago hornituta.\nGeralekuak nasa eta trenbide bakarra du, eta kanpoaldean doako aparkaleku txiki bat dago.\nKokapena.\nTrenbide kokapenari erreparatuz, geralekua zabalera metrikoa duen Zornotza-Bermeo trenbidearen parte da, 16,541. puntu kilometrikoan kokatuta.\nSarbideak.\nGeralekuak sarbide bakarra du, malda handia duen arrapala bidezkoa eta doitu gabeko aparkaleku baten ondoan kokatuta. Hala, nahiz eta geralekua irisgarria izan, heltzea zaila izan daiteke mugikortasun urriko pertsonentzat."}
{"id": "376389", "revid": "71150", "url": "https://eu.wikipedia.org/wiki?curid=376389", "title": "Busturia San Kristobal geltokia", "text": "Busturia San Kristobal edo San Kristobal-Busturia Euskotren Trena eragilearen E4 lineari dagokion lurgaineko geralekua da, Busturia udalerriko San Kristobal auzoan dagoena. 1893ko martxoaren 15ean ireki zen eta Bizkaiko Garraio Partzuergoaren 4. tarifa-gunearen barruan dago.\nGeralekuak markesinaz hornitutako nasa eta trenbide bakarra du, eta kanpoaldean doako aparkalekua dago.\nKokapena.\nGeralekua zabalera metrikoa duen Zornotza-Bermeo trenbidearen parte da, 21,342. puntu kilometrikoan kokatuta.\nSarbideak.\nGeralekuak sarbide bakarra du, arrapala bidezkoa.\nHistoria.\nGeralekua Zornotza-Gernika trenbidea Sukarrietaraino luzatzearekin batera ireki zen. Jatorrizko kokapena Zornotza-Sukarrieta trenbidearen 21,250. puntu kilometrikoan zen, trenbideak egiten duen bihurgune batean. Zurezko egituradun harlangaitzazko eraikin bat zuen, bi solairukoa eta markesinaz hornitutako nasa bakarrekoa. Gerra Zibilean kuarteleratze gisa erabili zen, eta gerraostean Explotaci\u00f3n de Ferrocarriles por el Estado enpresa publikoak eraikina berreraiki zuen.\n90ko hamarkadan, kokapen kaxkarra eta eraikuntzaren egoera txarra zela eta, geltokia eraistea eta berria eraikitzea erabaki zen, aurrekotik metro batzuk aurrerago, zehazki 21,342. puntu kilometrikoan."}
{"id": "376390", "revid": "71150", "url": "https://eu.wikipedia.org/wiki?curid=376390", "title": "Busturia Axpe geltokia", "text": "Busturia Axpe edo Axpe-Busturia Euskotren Trena eragilearen E4 lineari dagokion lurgaineko geralekua da, Busturia udalerriko Axpe auzoan dagoena. 1893ko martxoaren 15ean ireki zen eta Bizkaiko Garraio Partzuergoaren 4. tarifa-gunearen barruan dago.\nGeralekua Zornotza-Gernika trenbidea Sukarrietaraino luzatzearekin batera ireki zen. Zurezko egituradun harlangaitzazko eraikin bat zuen, hiru solairukoa eta markesinaz hornitutako nasa bakarrekoa. 1943an eraikin berri batez ordezkatu zen. Gaur egungo geralekuak markesinaz hornitutako nasa eta trenbide bakarra du, eta kanpoaldean doako aparkalekua dago.\nKokapena.\nGeralekua zabalera metrikoa duen Zornotza-Bermeo trenbidearen parte da, 22,722. puntu kilometrikoan kokatuta.\nSarbideak.\nGeralekuak arrapala eta eskailera bidezko sarbidea du."}
{"id": "376391", "revid": "71150", "url": "https://eu.wikipedia.org/wiki?curid=376391", "title": "Busturia Itsasbegi geltokia", "text": "Busturia Itsasbegi, lehen Sukarrieta, Euskotren Trena eragilearen E4 lineari dagokion lurgaineko geltokia da, Busturia udalerriko Axpe auzoan kokatua, Txatxarramendi uhartearen ondoan, hain zuzen ere. 1893ko martxoaren 15ean ireki zen eta Bizkaiko Garraio Partzuergoaren 4. tarifa-gunearen barruan dago. Zornotzatik Gernika eta Sukarrietarako Trenbide Konpainiaren linearen geltoki-burua izan zen, trena 1955an Bermeoko geltokira luzatu zen arte.\nGeltokiak bi nasa eta trenbide ditu, eta nasen aldaketa pasonibela gurutzatuz egiten da. Kanpoaldean doako aparkalekua eta itsasoratzeko kai txiki bat dago.\nKokapena.\nGeltokia zabalera metrikoa duen Zornotza-Bermeo trenbidearen parte da, 24,001. puntu kilometrikoan kokatuta.\nSarbideak.\nGeltokiak sarbide bakarra du, arrapala bidezkoa.\nHistoria.\nTrenbidearen geltoki-buru izan zenez, geltokiak garrantzizko instalazioak izan zituen. Zurezko egituradun adreiluzko fabrikako eraikin bat zuen, solairu bakarrekoa, eta bestelako eraikuntza txikiak inguruan, hala nola komunak, zama biltegia eta lurrunezko tren-makinentzako eta atoientzako kotxetegiak. Bestalde, zubi birakorra zuen, eta bagoiak pisatzeko baskula.\n1948 eta 1949 bitartean, trenbidea Bermeora luzatzearen ondorioz, bidaiarientzako eraikin berri bat eraiki zen, eta zubi birakorra eta kotxetegiak eraitsi ziren.\nIzena.\nGeltokiak hainbat aldiz aldatu du izenez. Hala, 1893tik 1903ra Pedernales izendatu zen; 1903tik 1941era Pedernales, jurisdicci\u00f3n Busturia; 1941etik 1961era, berriro ere Pedernales; 1961etik 1980ra Pedernales-Busturia; 1980tik 1997ra Sukarrieta; eta 1997tik gaur egun arte Busturia Itsasbegi."}
{"id": "376392", "revid": "71150", "url": "https://eu.wikipedia.org/wiki?curid=376392", "title": "Mundakako geltokia", "text": "Mundaka Euskotren Trena eragilearen E4 lineari dagokion lurgaineko geltokia da, izen bereko udalerrian dagoena. 1955eko abuztuaren 16an ireki zen eta Bizkaiko Garraio Partzuergoaren 4. tarifa-gunearen barruan dago.\nGeltokia Zornotza-Sukarrieta trenbidea Bermeoraino luzatzearekin batera ireki zen, 1955eko abuztuaren 16an. Hiru solairuko bidaiarientzako eraikina du, estilo erregionalistan eraikia. Horri atxikita, zama garraiorako biltegia eraiki zen. Geltokiak bi trenbide zituen bidaiarientzako zerbitzuetarako, eta beste bi zama garraiorako. 70eko hamarkada azken bi trenbideak eraitsi ziren.\nGaur egun nasa bakarra eta bi trenbide ditu. Kanpoaldean doako aparkalekua eta taxi geralekua daude.\nKokapena.\nGeltokia zabalera metrikoa duen Zornotza-Bermeo trenbidearen parte da, 26,243. puntu kilometrikoan kokatuta.\nSarbideak.\nGeltokiak sarbide bakarra du, arrapala bidezkoa."}
{"id": "376394", "revid": "71150", "url": "https://eu.wikipedia.org/wiki?curid=376394", "title": "Bermeoko geltokia", "text": "Bermeo Euskotren Trena eragilearen E4 lineari dagokion erdi-lurpeko tren geltokia da, izen bereko udalerrian dagoena, Bermeoko portuaren parean, Kai bidea eta errepidearen artean. Zornotzatik Gernika eta Sukarrietarako Trenbide Konpainiak ireki zuen 1955eko abuztuaren 16an, eta geroztik Urdaibaiko linearen geltoki-burua da. Bizkaiko Garraio Partzuergoaren 4. tarifa-gunearen barruan dago.\nGeltokiak bidaiarientzako zerbitzua eskaintzeko erdi-lurpeko instalazioak ditu, udalerrirako sarbidea den errepideak osatzen duen magala aprobetxatuz. Magal horretan zehar geltokiko nasa bakarra hedatzen da, eta iparraldeko muturrean bestibulua kokatzen da, komun eta txarteldegiz hornituta.\n1960an geltokitik portura heltzen zen trenbidea ezarri zen, zama garraiorako, baina trafiko eskasagatik trenbidea hamarkada berean bertan behera utzi zen. 1996an portura sabide berri bat eraiki zen.\nKokapena.\nTrenbide kokapenari erreparatuz, geltokia zabalera metrikoa duen Zornotza-Bermeo trenbidearen parte da, 28,772. puntu kilometrikoan kokatuta trenbidearen geltoki-buru izanik.\nKokapen geografikoari dagokionez, Kai bidean eta errepidean (Santama\u00f1e kalea) zehar hedatzen da, Bermeo udalerrian.\nSarbideak.\nGeltokiak eskailera eta igogailu bidezko sarbideak ditu."}
{"id": "376400", "revid": "119347", "url": "https://eu.wikipedia.org/wiki?curid=376400", "title": "Oihan tropikal", "text": "Oihan tropikala ekosistema mota bat da, ipar eta hego 28 latitudeen artean (tropiko artean) garatzen dena. Oihan tropikalek landare eta formazio mota asko hartzen dituzte barruan: hosto iraunkorreko baso heze trinko mota anitzetatik hasi (gizakiak gutxien kutsatu duen landaredi mota, ziur aski) eta hosto erorkorreko arboladi arantzatsuetako xerofitoen estalki barreiaturaino. Azken honetan gizakiak aldaketa gehiago eragin ditu.\nKlimak eragin handia izaten du baso mota horretan. Oihan tropikalak latitude ertaineko zenbait basoren antz handiagoa du, arboladi arantzatsu horiena baino. Bero tropikala da baso tropikal guztien ezaugarri komuna; landare guztiak megatermoak dira, alegia, oso tenperatura beroak behar dituzte bizitzeko. Denak eskualde tropikaletan daudelako eta latitude apaletako tenperatura errejimen antzekoak dituztelako biltzen dira baso horiek guztiak izen orokor berberean.\nHedadura.\nOihan tropikalak eskualde hauetan ageri dira:\nMotak.\nHosto iraunkorreko oihan tropikalak.\nUrtaro lehorra laburra eta indar gutxikoa duten klimetan, edo bestela batere urtaro lehorrik ez dutenetan eratzen dira baso hauek, klima mota horretakoak baitituzte lur egokienak. Hego Ameriketan, Amazonasen arroan, eta Ozeano Bareko itsasertzean zehar Kolonbian eta Ekuadorren daude kokatuak; iparralderantz, berriz, Erdiko Ameriketako ekialdeko itsasertzean zehar, Kantzer tropikora heldu arte hedatzen dira.\nAfrika ekuatorialean eta Madagaskarko ekialdeko itsasertzean ere antzeko basoak daude. Indiako eta Zeilango mendebalean eta Malakako penintsulan ere badira, hegoalderantz Indonesiako uharteetaraino hedatzen direla, eta ekialderantz Ginea Berriraino eta Fiji uharteetaraino.\nOro har, oihan tropikal hauek lau osagai nagusi dituzte: zuhaitzak, igokariak, epifitoak eta, argitasuna egokia duten lekuetan, belar-landare garaiak ere bai. Oro har, zuhaitzak bi edo hiru geruzetan lerrokatzen dira, eta geruza bakoitzak bere mota jakin eta bereziak izaten ditu. Geruza garaiena zuhaitz sakabanatuz eratua egoten da eta oso nekez izaten da estalki jarraitua. Bigarren geruza adaburu jarraiez osatutako masa izaten da eskuarki. Hala beraz, hirugarren geruzako zuhaitzak itzalean hazten dira, eta enbor meheak eta adaburu txiki eta zapalak izaten dituzte. Kontuan hartu beharra dago behereneko geruzako zuhaitzak goreneko geruzara heltzeko aukeraren zain dauden aldaxka gazteak direla, eta badirela orobat argitasunezko eta hezetasunezko egoera berezi horietara moldatu diren zuhaitz helduak ere.\nOihan tropikalek ez dute latitude ertainetako urtaro ziklo bereizgarririk. Loratzea, fruituak ematea eta hostoak galtzea eta hosto berriak sortzea urteko edozein garaitan egiten dute. Zuhaitz gehienek urte osoan zehar galtzen eta berritzen dituzte hostoak; era horretan, banaka harturik, zuhaitz hori hosto iraunkorrekoa da. Beste mota batzuetakoek denbora tarte labur batean berritzen dituzte hostoak, eta, horrenbestez, zuhaitz biluzi batzuk ere aurkitzen dira tarteka, oihan hori, multzoan harturik, hosto iraunkorrekoa izan arren.\nOihan tropikaleko zuhaitzak higrofitoak dira (ingurune hezeetara moldatutakoak, hezetasun handia behar dutenak), enborrak meharrak, azala fina, hostoak zabalak eta sustraiak ondo finkatuta izaten dituzte, eta zuhaitz horietako askok oso gogorra eta oso gotorra izaten dute zura.\nOihan tropikaleko igokari zurtsu askori aihena deritze. Zuhaitzen kanpoaldeko euskarrietara heltzen dira basoaren goialdeko argitasunera iristeko. Igokariak adaburuetara igotzen dira eta zuhaitzez zuhaitz adarkatzen dira oparo, eta halako moduan lotzen dituzte elkarri, non zuhaitz horietako bat orpotik ebakiko balitz, ia segurutzat jo baitaiteke zutik geratuko litzatekeela.\nEpifito batzuek ez dute inongo ondorio kaltegarririk sorrarazten ostalarietan, nahiz eta zuhaitz azalaren barruko materia organikoaz elikatzen diren. Normalean, hazkuntza forma bereziak izaten dituzte euri ura harrapatzeko, beren sustraiak ez baitira zuhaitz ostalariaren barne ehunetaraino heltzen. Epifitoen kopurua eta aniztasuna handiak dira eta, hain zuzen ere, landare horiexek dira oihan tropikalak oihan epeletatik bereizten dituen elementuetako bat. Epifito garrantzitsuenak bromeliak eta orkideak dira.\nBelar-landareak nekez hazten dira oihaneko zoru ilunean. Oihan tropikal trinkoan lehia gogorra izaten da argitasuna, sustraientzat tokia, eta lurreko hezetasuna nork bereganatuko; adibidez, erabat osatzen ez diren landare batzuek argi ultramorea erabiltzera moldatutako hosto distiratsuak dituzte, goiko estalkian zehar iragazten baita, izan ere, argi ultramore hori.\nBelar erraldoiak eta pentze mardulak toki libreetan hazten dira, horietan zuhaitz gutxi izaten baita, aldizkako uholdeen eraginez, beharbada. Bananen familiako era askotako basa landareak izan ohi dira oro har toki libre horietan.\nOihan tropikalaren forma, urte osoko hazkuntza, eta hostotzaren trinkotasuna klima tropikal bero eta hezearen ondorio dira. Landare epifito, bizkarroi eta beste inon bizi ezin diren belar-landare askorentzat ingurune berezia eta egokia da oihana.\nIrudi0 Irudi0\nHosto erorkorreko oihan tropikalak.\nOihan hauek ur gutxiegiko eta gehiegiko urtaroak txandatzen diren tokietan sortzen dira. Urtaro ziklo hori hainbat oihan tropikaletan gertatzen da. Ingurune horietanzenbat eta euri gutxiago egin, honelakoxeak izaten dira hurrenez-hurren oihan motak: Amazoniako oihanak, sabanako arboladiak, eta oihan arantzadunak. Amazoniako oihanak Indiako, Asiako hego-ekialdeko eta Australiako klimari dagozkio.\nAfrika, Madagaskar, Indonesia, Hego Ameriketako eta Erdiko Ameriketako oihan tropikalen ertzetan ere badira. Landaredia ez da oihan tropikaletakoa bezain oparoa; bakanago egoten da, eta ez dago geruzaka hain banatua. Oihan hauetako zuhaitz askok, tekak esaterako, urtaro lehorrean aldatzen dituzte beren hostoak, eta jausitako hosto kopurua lehortearen araberakoa izaten da. Bestalde, zuhaitz batzuek urtaro lehorrean ere izaten dituzte hostoak. Gainera, urtaro lehorra loratze garaia izaten da eskuarki. Montzoi oihana ez da erabat hosto erorkorrekoen sailean sartzen, hostoen galerak ez baitu urtaro aktibo baten eta inaktibo baten arteko muga markatzen.\nHori dela eta, batzuetan oihan hosto erabat erorkorra ez dena esaten zaio.\nHosto erabat erorkorra ez duten basoetako zuhaitzak ez dira oso garaiak, azala lodia dute eta adaburua, biribila eta zabala.\nBaliteke basoa elkar ukitzen duten adaburuz osatua egotea, baina baita goi aldeko estalkia jarraipenik gabea izatea ere.\nBigarren kasu horretan, guztiz garatu gabeko landarez osatutako geruza apalago eta trinkoago bat egoten da. Zuhaitzen hostoak zabalak izaten dira normalean, eta, batez ere urtaro euritsuan izaten duten eginkizuna dela eta, nolabaiteko egokitze xerofitoa izan ohi dute. Igokariak ez dira oihan tropikal hezeetan bezain ugariak, txikiagoak izaten dira, eta gehiago dira zurtsu belarlandare baino.\nSabanako arboladiak urtaro lehorra luzeagoa duten eta urteko euri kopurua montzoi oihanean baino txikiagoa den eskualdeetan hazten dira. Brasilgo goi ordokiaren parte handi bat, Afrikaren ekialdeko eta erdialdeko eremu zabalak, Indiaren erdialdearen parte handi bat eta Karibe itsasoaren ertzak hartzen ditu.\nSabanako arboladiari baso lehorra ere esaten zaio, batzuk besteak baino sarriagoak izaten dira; hala beraz, badira parke itxurako baso irekiak, eta belardi sarri samarrak, besteak beste. Dena den, oso-oso sarria denean ere, ikusi, ikusten da beti ehun metro baino gutxiagora, baina oso bestela gertatzen da oihan hezeetan, han oso mugatua baita ikuspena. Zuhaitzak 10 edo 18 metro dira garai, lodia dute azalaeta aterki itxurakoak, berriz, adaburuak.\nHostoak txikiak izaten dira eta itzal apur bat egiten dute. Ez dira landare mota asko horrelako basoak osatzen dituztenak: akaziak, mimosak, eta lekaleen familiako beste batzuk.\nLurra belarrez estalita egoten da; zenbait aihen eta epifito ere izaten dira. Neguan zuhaitzek ez dute hostorik izaten, eta zuhaizti elkarte osoa iharturik egoten da.\nToki batzuetan basoak belardiari uztenedo dio lekua, gehienetan gizakiak eragindako suak zuhaitz kimu berriak hondatzen baititu. Beste toki batzuetan, sute handihandiak izaten diren lekuetan, ez da suari ondo eusten dioten zuhaitzik baizik.\nArboladi arantzatsuak dira oihan tropikaletako landare formazio xerofitoenak, estepako klimen inguruko sabanako ertz lehorretan eratzen baitira. Arboladi horiek Brasilgo ipar-ekialdean, Karibeko uharte apaletan, Afrikaren hego-mendebalean, Indiako ipar-ekialdearen erdi aldean eta Australiaren mendebalean eta erdialdean daude.\nLur ondo drenatuetan eta hareatsuetan edo sabana motako eremu hezeenetako lur buztintsuetan ere izaten dira. Arboladi arantzatsu horietako zuhaitz asko lekaleen familiakoak dira. Zuhaitz horiek arantzatsuak izaten dira eta xerofitoen ezaugarriak izan ohi dituzte: hosto txikiak eta sustrai sakonak. Zuhaitz mota jakin batzuek ura gordetzen dute beren enbor lodi edo puztuetan; adibidez, baobab Afrikako zuhaitz bat da, enborra lodia du, sustraiak luzeak, eta haren ehunak gai dira ura gordetzeko.\nKaktusa eta gainerako landare zukutsuak Mendebaleko Hemisferioko baso arantzatsuetan sakabanatuta egoten dira, eta esne-belar erraldoia, berriz, Ekialdeko Hemisferioan."}
{"id": "376401", "revid": "201", "url": "https://eu.wikipedia.org/wiki?curid=376401", "title": "Hostozabalen oihan heze tropikal eta subtropikal", "text": ""}
{"id": "376402", "revid": "201", "url": "https://eu.wikipedia.org/wiki?curid=376402", "title": "Hostozabalen oihan lehor tropikal eta subtropikal", "text": ""}
{"id": "376403", "revid": "3537711", "url": "https://eu.wikipedia.org/wiki?curid=376403", "title": "Aterki", "text": ""}
{"id": "376407", "revid": "58701", "url": "https://eu.wikipedia.org/wiki?curid=376407", "title": "Coventryko katedrala", "text": "Coventryko katedrala edota \"San Migelen katedrala\"' Ingalaterrako Mendebaldeko Midlands konderriko Coventry hirian dagoen katedral nahiz diozesia da.\nHiri honetako lehenbiziko katedrala Santa Mariaren katedrala izan zen, honek 1095-1102 artean estatus horri eutsi ziolarik. San Migel katedrala XIV. mendearen amaiera eta XV. mendearen hasieran ereiki zen.\nBigarren Mundu Gerran zehar 1940eko azaroaren 14an Luftwaffek hiria bonbardatu eta eraikina oso kaltetua gelditu zen, bere kanpoko egitura bakarrik zutik gelditu zelarik. Gaur egungo eraikina 1956-1962 bitartean eraiki zen."}
{"id": "376411", "revid": "201", "url": "https://eu.wikipedia.org/wiki?curid=376411", "title": "Gineako Golko", "text": ""}
{"id": "376412", "revid": "201", "url": "https://eu.wikipedia.org/wiki?curid=376412", "title": "Amazonasko arroa", "text": ""}
{"id": "376413", "revid": "201", "url": "https://eu.wikipedia.org/wiki?curid=376413", "title": "Kanarietako uhartedia", "text": ""}
{"id": "376414", "revid": "201", "url": "https://eu.wikipedia.org/wiki?curid=376414", "title": "Kutsagarri", "text": ""}
{"id": "376415", "revid": "1545", "url": "https://eu.wikipedia.org/wiki?curid=376415", "title": "Tibeteko goi ordokia", "text": ""}
{"id": "376416", "revid": "201", "url": "https://eu.wikipedia.org/wiki?curid=376416", "title": "Asia ekialdea", "text": ""}
{"id": "376417", "revid": "201", "url": "https://eu.wikipedia.org/wiki?curid=376417", "title": "Cancer konstelazioa", "text": ""}
{"id": "376418", "revid": "336", "url": "https://eu.wikipedia.org/wiki?curid=376418", "title": "Prozesu estokastiko", "text": "Estatistikan, prozesu estokastikoa zorizko aldagaien bilduma bat da, gehienetan denboran zehar indexaturikoa. Adibidez, egunero ospitale batera sartzen den gaixo kopurua prozesu estokastiko baten bitartez irudika daiteke. Prozesu estokastikoak era matematikoan irudikatzen dira, eredu moduan, eta errealitatean jasotzen diren datuak prozesu horien gauzatzetzat hartzen dira, prozesu estokastikoa zehatzen duten parametroak zenbatesteko besteak beste."}
{"id": "376420", "revid": "98220", "url": "https://eu.wikipedia.org/wiki?curid=376420", "title": "Swilly ibaia", "text": "Swilly ibaia (irlanderaz \"Swilly ibaia\" eta ingelesez \"River Swilly\") Irlandako iparraldean dagoen Donegalgo konderriko ibai bat da.\nIzena.\nIrlandar mitologiako munstro urtar gizajalea zen \"S\u00faileach\" izakiak ematen dio. San Kolunbak bitan zatituz hil zuen munstroa.\nIbilbidea.\nGlendore mendian sortzen da. Iturburuak 15 metro eskaseko garaiera badu ere 42 kilometro egiten ditu Swilly aintziran itsasoratu arte. Ibilbidean zeharkatzen duen herri handiena Letterkenny da.\nNabigazioa.\nHistorikoki Letterkennyn ontzigintza industria izan da. Baina ibaia estua izanik nabigatzeko ez zen egokia eta Letterkenny parean gainera meandro itxia egiten duenez 60. hamarkadan untzigintza alde batera utzi zen."}
{"id": "376422", "revid": "98220", "url": "https://eu.wikipedia.org/wiki?curid=376422", "title": "Moy ibaia", "text": "Moy ibaia (irlanderaz \"Swilly ibaia\" eta ingelesez \"River Swilly\") Irlandako ipar-mendebaldeko ibai bat da, Sligoko eta Mayoko konderriak zeharkatzen dituena.\nSligoko Ox mendietan du iturburua eta hasieran hego-mendebalderantz jotzen du. Mayoko konderriko muga zeharkatzerakoan Swinford herrixka pasa eta iparralderantz itzultzen da. Ballina ere pasa eta Killala badian itsasoratzen da Ozeano Atlantikoan.\nAspaldi izokin arrantzarako Europako tokirik onenetakoa bazen ere, gaur egun arrantzaturiko kopuruak nabarmen egin du behera."}
{"id": "376423", "revid": "98220", "url": "https://eu.wikipedia.org/wiki?curid=376423", "title": "Ox mendiak", "text": "Ox mendiak (ingelesez \"Ox Mountains\", irlanderaz \"Sliabh Gamh\") Irlandako mendebaldean dagoen mendikate bat da, Sligoko konderrian kokatzen dena.\nGeografia.\nBallysadare herriaren hego-mendebaldetik Mayoko konderriaren mugaraino zabaltzen dira.\nInguruko herririk handiena Tubbercurry da eta honen alboan hainbat aintzira daude, handiena Talt aintzira.\nHistoria.\n\"San Patrizioren mendiak\" ezizena eman izan zaio, izan ere San Patriziok inguru honetan hainbat eliza sortu baitzituen. Mendeetan zehar berun eta kobre meategiak egon izan dira mendiotan, baina XX mende hasierarako jadanik agortu ziren."}
{"id": "376424", "revid": "98220", "url": "https://eu.wikipedia.org/wiki?curid=376424", "title": "Talt aintzira", "text": "Talt aintzira (ingelesez \"Lough Talt\" eta irlanderaz \"Loch Tailt\"u) Irlandako mendebaldean dagoen aintzira bat da, Sligoko konderrian hain zuzen ere. Glaziar baten ondoren sorturiko aintzira da eta 150 metro inguruko garaieran kokaturik dago, Ox mendien magalean.\nInguruan daukan herririk handiena Tubbercurry da.\n6'5 kilometrotako ibilbidea dauka inguruan eta Sligoko bidea ere bertatik pasatzen da."}
{"id": "376430", "revid": "98220", "url": "https://eu.wikipedia.org/wiki?curid=376430", "title": "Gill aintzira", "text": "Gill aintzira (ingelesez \"Lough Talt\" eta irlanderaz \"Loch Tailt\"u) Irlandako mendebaldean dagoen aintzira bat da, Sligoko konderrian gehienbat baina ekialdeko zati bat Leitrimeko konderriari dagokio.\nGeografia.\nKonderriko hiriburua den Sligo da aintziraren bueltan dagoen herri nabarmena, honi esker turismo leku aparta da, batez ere hegazti behatzaileentzat. Hogei uharte inguru ditu; Beezie's uhartea, Church uhartea eta baita W.B. Yeatsek hainbeste maite zuen Innisfree uhartea ere.\nGaztelu aipagarri bat ere badago, Parke's gaztelua hain zuzen ere.\nHistoria.\nC\u00e1lraighe leinua bizi izan zen bertan 1610ko kolonizazioan Roger Parke normandiarrak lurrak bereganatu zituen arte. Berak eraiki zuen XVII mendean bere izena daraman gaztelua."}
{"id": "376441", "revid": "1545", "url": "https://eu.wikipedia.org/wiki?curid=376441", "title": "Txitagong", "text": ""}
{"id": "376443", "revid": "105290", "url": "https://eu.wikipedia.org/wiki?curid=376443", "title": "Larruazal-arnasketa", "text": "Larruazal-arnasketa animaliek burutzen duten arnasketa mota bat da, brankia-arnasketa, trakea-arnasketa eta birika-arnasketarekin batera. Anelidoak (harrak eta zizareak), anfibioak (hauek birika-arnasketarekin batera), hainbat molusku eta ekinodermo batzuek arnasketa mota honen bidez oxigenoa hartu eta CO2 kanporatzen dute.\nAnimalia hauetan gas-trukea larruazalean gertatzen da. Hori gerta dadin, baina, baldintza batzuk bete behar dira: azalak mehea izan behar du, hezea (arnasketa hau egiten duten animaliak urtarrak dira edo hezetasun handiko inguruneetan bizi dira) eta gasekiko iragazkorra.\nLarruazaletik gertu odol kapilar ugari dituzte arnasketa hau egiten duten animaliek. Larruazaleko azpiko dermisa, beraz, odolez oso irrigaturik dago.\nHezetasuna lortzeko eta larruazala lehor ez dadin animaliek muki geruza bat jariatzen dute, gas-trukea oztopatzen ez duena."}
{"id": "376445", "revid": "646", "url": "https://eu.wikipedia.org/wiki?curid=376445", "title": "Brankia-arnasketa", "text": ""}
{"id": "376446", "revid": "1545", "url": "https://eu.wikipedia.org/wiki?curid=376446", "title": "Panyab", "text": ""}
{"id": "376449", "revid": "1987", "url": "https://eu.wikipedia.org/wiki?curid=376449", "title": "Bilbo-Atxuri geltokia", "text": ""}
{"id": "376450", "revid": "15795", "url": "https://eu.wikipedia.org/wiki?curid=376450", "title": "Donostia-Amara geltokia", "text": ""}
{"id": "376452", "revid": "4380", "url": "https://eu.wikipedia.org/wiki?curid=376452", "title": "Neuquen", "text": ""}
{"id": "376453", "revid": "15795", "url": "https://eu.wikipedia.org/wiki?curid=376453", "title": "Neuquengo probintzia", "text": ""}
{"id": "376455", "revid": "71150", "url": "https://eu.wikipedia.org/wiki?curid=376455", "title": "Lemoako geltokia", "text": "Lemoa Euskotren Trena eragilearen E1, 1D eta E4 lineei dagokien lurgaineko geltokia da, izen bereko udalerriko Estazi\u00f1oa auzoan kokatuta dagoena, Cementos Lemona enpresaren aurrean. Gaur egungo geltokia 2008an ireki zen eta Bizkaiko Garraio Partzuergoaren 3. tarifa-gunearen barruan dago.\nGeltokia kaleko kotan dagoen bestibuludun eraikinaz eta bi estalpedun nasaz hornituta dago, bata zentrala eta bestea albokoa. Nasen arteko komunikazioa bestibulutik egiten da.\nSarbideak.\nGeltokiak sarbide bakarra du, kaleko kotan. Trenbideetara jotzeko, geltoki barruan eskailera zein igogailuak daude, irisgarritasuna bermatzen delarik.\nGeltoki berria.\n2004ko abenduaren 17an Euskal Trenbide Sareak N-240 errepidean Arraibi auzoan zegoen pasonibela kentzeko lanak hastearekin batera, Lemoako geltoki berria eraikitzeko hasierako pausoak eman zituen. 2006ko amaieran pasonibela ezabatu zen, trenbidea lurperatuz.\n2008an geltoki berria ireki zen. Geltokiaren eraikinak uhin formako estalkia dauka, zeinak bi nasa, bata zentrala eta bestea albokoa, babesten dituen. Estalkiaren aldeetara panel zeharrargiak daude, fatxadak itxiz eta argia pasatzen uzten. Eraikinak balioztatze-makinak, kafetegia eta komunak ditu. Nasen arteko komunikazioa trenbidearen gainetik eraiki den estalitako pasabidetik egiten da. Pasabidea eskaileraz zein igogailuz hornituta dago, irisgarritasuna bermatzen delarik.\nLotuneak.\nGeltokiaren kanpoaldean autobus geltokia eta aparkalekua daude. Bizkaibusen hurrengo lineak geltokitik pasatzen dira:"}
{"id": "376456", "revid": "71150", "url": "https://eu.wikipedia.org/wiki?curid=376456", "title": "Bediako geltokia", "text": "Bedia Euskotren Trena eragilearen E1, 1D eta E4 lineei dagokien lurgaineko geralekua da, izen bereko udalerrian kokatuta dagoena. Bizkaiko Garraio Partzuergoaren 3. tarifa-gunearen barruan dago.\nGeralekuak alboko bi nasa ditu, nasa aldaketa pasonibela gurutzatuz egiten dela.\nSarbideak.\nGeralekuak sarbide bakarra du, kaleko kotan. Sarbidearen inguruaren egoera txarra dela eta, geltokia ez da irisgarria."}
{"id": "376458", "revid": "1987", "url": "https://eu.wikipedia.org/wiki?curid=376458", "title": "Usansolo-Galdakao geltokia", "text": ""}
{"id": "376459", "revid": "71150", "url": "https://eu.wikipedia.org/wiki?curid=376459", "title": "Zuhatzu-Galdakao geltokia", "text": "Zuhatzu-Galdakao Euskotren Trena eragilearen E1, 1D eta E4 lineei dagokien lurgaineko geltokia da, Galdakao udalerriko Zuhatzu auzoan kokatuta dagoena. Bizkaiko Garraio Partzuergoaren 2. tarifa-gunearen barruan dago.\nGeltokiak alboko bi nasa ditu, nasa aldaketa pasonibela gurutzatuz egiten dela. Kanpoaldean doako aparkalekua dago.\nSarbideak.\nGeltokiak sarbide bakarra du, kaleko kotan.\nLotuneak.\nGeltokiaren kanpoaldean autobus geltokia eta aparkalekua daude. Bizkaibusen hurrengo lineak geltokitik pasatzen dira:"}
{"id": "376460", "revid": "71150", "url": "https://eu.wikipedia.org/wiki?curid=376460", "title": "Ariz-Basauri geltokia", "text": "Ariz-Basauri Euskotren Trena eragilearen E1, 1D eta E4 lineei dagokien lurgaineko geralekua da, Basauriko udalerriko Ariz auzoan kokatuta dagoena. Bizkaiko Garraio Partzuergoaren 2. tarifa-gunearen barruan dago.\nGeltokiak alboko bi nasa ditu, nasa aldaketa pasonibela gurutzatuz egiten dela. Kanpoaldean doako aparkalekua dago.\nSarbideak.\nGeltokiak sarbide bakarra du, arrapala bidezkoa."}
{"id": "376461", "revid": "119347", "url": "https://eu.wikipedia.org/wiki?curid=376461", "title": "Euskal Herriko ekonomia erromatar garaian", "text": "Erromatarrek aldaketa sakonak eragin zituzten Euskal Herriko ekonomian. Haien aurretik ere \"saltus\" (mendialdea) eta \"ager\" (ordokialdea) bereizten baziren ere, jarduera ekonomiko aski desberdinekin, hiriak bereziki mendi gailurretan ziren, arrazoi defentsiboengatik batik bat. Erromatarrak iristean gauzak errotik aldatu ziren. Hiriak ordokietan eraikitzen hasi ziren, eta nekazaritza areagotu egin zen \"fundi\" izeneko ustiapen sailetan. Meategiak ere ustiatu zituzten iritsi berriek eta bide berrietako komunikazioari esker merkataritza indartu zen. Erromatarren eraginaren ondorio gisa dirua egiten hasi zen, eta eremu honetan aurkitu diren hainbat altxorri esker, garai hartako diruaren zirkulazioaren nondik norakoa ezagutu ahal izan da. Altxor horietako batzuek lur hauetan egin ziren operazio politikoak eta militarrak islatzen dituzte.\nHiri eta \"fundi\" direlakoen funtzionamendu sistemak bere horretan jarraitu zuen, gutxi asko, III. mendera arte. Garai horretatik aurrera, krisia zabaldu zen hirietan, txikiagotu egin ziren tamainaz, eta harresiz inguratu zituzten. Merkataritzak ere behinolako indarra galdu zuen, eta eten egin ziren esportazioak. IV. mendearen bukaeran eta V. mendearen hasieran areagotu egin zen gainbehera, batez ere germaniarren inbasioengatik eta, V. mendearen erdialdean, bagauden sorreragatik. Mugimendu horrek segurtasun falta ekarri zuen eta, horren ondorioz, kobazuloetara jo zuen jendeak, eta haietan gorde zituen bere altxorrak.\nErromatarren aurreko ekonomia egoera.\nErromak Euskal Herriko lurrak konkistatu izanak erabateko aldaketa ekarri zuen politikan nahiz ekonomian, batez ere nekazaritza eta artzaintza sistemei zegokienez. Baina lehen erromatarrek aurkitu zuten egoera ez zen bat-bera politikan, eta ekonomia baliabideak erabiltzeko metodoa ere ez zen bakarra, antzinako gizataldeak inguruari egokitzen baizitzaizkion, hura aldatu ezin zutenean. Era horretan, saiatzen ziren ustiatzen ez ingurune bat bakarrik, baita bi edo hiru ere, elkarren desberdinak. Antzinateko geografoek, Julio Caro Barojak plazaratutako hipotesiaren arabera, bi parte oso desberdin bereizten zituzten Baskoniako eremuan: \"saltus\" (mendialdea) eta \"ager\" (ordokialdea). Tito Liviok aipatu zuen jadanik \"ager vasconum\" hori. Mendialdeko biztanleek artzaintzan jarduten zuten, eta ordokialdekoek, berriz, laboreak lantzen zituzten, baina ustiakuntza teknika aski soilak erabiliz. Hala ere, erromanizazioaren aurretik, batean zein bestean, mendi gailurretan egoten ziren hiriak. Bestalde, \"modus vivendiaren\" banaketa horrek halako malgutasuna ematen zion bizitza ekonomiko zurrun hari, eta zerbait murrizten zuen eguraldiarekiko mendekotasuna.\nHabitata.\nAkitania aldeko eta frantses Pirinioetako herriek, hispaniar eremukoek bezala, mendien parte gorenetan eraikitzen zituzten beren kastroak. Hauek hiri gotortuak ziren, latinez oppida deituak. Ingurune natural egoki bat hautatzen zuten beti hiriak eraikitzeko, hala nola, ibarrak eta ibaien bihurguneak, eta libre uzten zituzten zabaldiak.\nPonpeio izan zen herriak leku zelaietara jaistera behartu zituen lehena: \"Lugdunum Convenarum\" (Saint-Bertrand-de-Comminges). Fenomeno hori areagotu egin zen K.a. I. mendeko lehen urteetan. Erromatarrak saiatzen ziren.\nHerri borrokalariak zirenean, jendeguneak mendi gailurretatik jaisteko arrazoiak militarrak izaten ziren, batez ere. Izan ere, erromatarrek ez zuten nahi izaten herriak leku ezin iritsizkoetan biltzerik, menderaezinak gertatzen baizitzaizkien horrela. Baina, bake garaietan, beste gizataldeen inbasioen beldurra galduta, autoktonoek berek bilatzen zuten ingurune errazagoa beren herriguneak kokatzeko.\nHala ere, mendialdeetan antzinako bizimodua gorde zen. Hori adierazten duen geroagoko lekukotasun bat bada (K. o. IV. mendekoa), Paulino Nolakoarena. Baigorriko etxe belztuak eta lastoz estalitako txabolak aipatzen ditu, eta baita Baigorriko jendea ere, bizimodu basa egiten zuena, eta larruz jantzita ibiltzen zena. \"Vico\" edo \"pagi\" txiki horiek, Paulinok aipaturikoa esaterako, nekazari gune txikiak ziren, erromatarrak iritsi aurretik sortuak. \"Ager-ean\", konkistaren eraginez, desagertu egin ziren batzuk eta herrigune handiago bihurtu ziren beste batzuk. \"Saltusean\" berriz, badirudi bere horretan iraun zutela, biztanleak erromatartu arren.\nSaltus.\nMendialdea zen, leku basa, lantzeko lur urrikoa. Inguru horretan nekazaritzak oso bakuna eta pobrea behar zuen izan. \"Saltuseko\" biztanleak fruitu biltzen eta artzaintzan ibiltzen ziren batez ere. Ezkurrak jasotzen zituzten gehienbat, eta haiekin beren elikaduraren oinarri zen ogi bat egiten zuten. Artzaintzari dagokionez, ahuntzak eta abelgorriak zaintzen zituzten batez ere.\nAnimalia horien irudiak agertu dira Araba eta Nafarroa Garaiko zenbait esteletan.\nEuskarazko hitz batzuek erakusten dutenez, aberastasunaren kontzeptua oso estu lotua zegoen garai hartan abere kopuruari. Aberats latinezko \"pecuniosus-en\" baliokidea da, hau da, abelburu (\"pecunia\", abereak) asko duena da aberatsa. Badira Diodororen eta beste egile batzuen testuak, Pirinioetan bazkan ibiltzen ziren artalde izugarriak aipatzen dituztenak. Gaur egun ere, Euskal Herriko mendi askotan (artzaintza lurretan) saroiak ikus daitezke. Saroia biribilean mugatutako lurra da, erdian harri bat duena (haustarri deitua), eta artaldearen babeslekua izaten zen. Udan saroi garaienetara igotzen ziren artaldeak. Neguan, berriz, saroi babestuen eta handienetara joaten ziren. Bestalde, horrelako babesak dauden lekuetan agertu dira trikuharriak ere. Artzaintzarekin loturik, Baigorriko ibarreko artilezko oihalak aipatzen dituzte egile klasikoek. Martzial, bestalde, Okzitaniako Tolosako gaztari buruz mintzatzen da.\nAger.\n\"Ager-a\" lur landua da, leku zelaietakoa. Gauza jakina da autrigoiek laboreak lantzen zituztela eta bazituztela zaldiak eta ardiak. Gauza bera esan daiteke haien bizilagunez, barduliar, karistiar eta baskoiez. \"Agerreko\" nekazaritza lanen lekukotasun asko dago, Ponpeio eta Sertorioren arteko gerren garaikoak.\nSertoriok suntsitu zituen, K.a. 76an, \"Cascantumgo\" biztanleen uztak, eta Ponpeiok, urtebete geroago, baskoien lurretan igaro zuen negua labore hornidura ziurtatu ahal izateko. Beste alde batetik, Estrabonek dioenez, Augustok Akitaniako garia eraman behar izan zuen Kantabriar gerren garaian.\nLur sail txikiak izaten ziren, oro har, eta garia, lihoa eta garagarra lantzen zituzten (azken hori, parte batean, garagardoa egiteko). Horren osagarri, zaldiak eta ardiak hazten zituzten.\nDirua.\nEstrabonek dioenez ipar-ekialdeko herriek ez zuten dirua ezagutzen, eta trukerako zilarrezko xafla txikiak erabiltzen zituzten. Egoera hori aldatu egin zen, ordea, K.a. II. mendetik aurrera, garai horretako iberiar signarioaz idatzitako txanpon batzuk agertu baitira. Fenomeno orokorra izan zen aldaketa hori gainera. Izan ere, Hispaniako hiri eta herri batzuetan iberiar tankerako diruak hasi ziren egiten. Herri hauek lotu izan dira Euskal Herriarekin: \"Alaun\", \"Arsakos\", \"Arsaos\", \"Barskunes\", \"Bentian\", \"Kaiskata\", \"Kalakorikos\", \"Kueiliokos\", \"Iaka\", \"Olkairum\", \"Ontikes\", \"Umambaate\" eta \"Uarkas\". Ez dakigu ziur itxuraz herri baten izenari dagozkion esapideak delako herriaren hiriburuan irartzen ote ziren, edota leku bakarrean irartzen ote zen herri bati baino gehiagori dagokion txanpon sail bat. Era berean, diru horiek zergatik eragiten ziren ere ez dago garbi.\nEsan izan da bazuela horrek zerikusirik erromatarrei zergak ordaintzearekin, eta operazio militarrekin. Alde horretatik, badirudi dirua ez zela egiten hirietako diru-igorleen ekimenez, aitzitik, erromatar Administrazioaren ekimenez egiten zela, eredu jakin baten araberakoak baitira txanponak, eta pisua ere bat baitator erromatar ereduarekin.\nGarai horretako altxor batzuk aurkitu dira Gipuzkoan, iberiar txanponez osatuak, eta egin ziren lekutik urrun ezkutatuak. Altxor horiek K.a. 80-K.a. 72 urteetan Hispanian gertatu ziren Sertorioren gerrarekin dute zerikusia. Usategiko leizeko gordailua (Ataun, Gipuzkoa), zazpi txanponez dago osatua. Horien artean badira lau denario \"Bascunes\" esapidea dutenak, zenbait adituk Vascones hitzarekin lotu dituztenak.\nInteresgarria da Barkoxeko altxorra (Zuberoa) ere. Guztira, 1.750 iberiar denario ziren. Horietatik, 1.375 aztertu ziren, jatorri hauek zituztenak: 922 \"Turiasokoak\" ziren, 298 \"Sekobirizeskoak\", 105 \"Baskuneskoak\", 33 \"Arsaoskoak\", 12 \"Arekorataskoak\" eta 5 \"Bentiangoak\". Iberiako penintsula barnean bazela diru zirkulazioa ematen du aditzera altxor horrek. \"Turiasoko\" txanpon kopuru handia kontuan harturik, pentsa daiteke Hispanian osatu zela multzoa, Araba eta Nafarroako hegoaldeko partetik hurbil dagoen Ebroko haranean, eta geroago eraman zutela Barkoxera. Leku horretan aurkitu izanak berretsi egiten du bazela harremanik Pirinioen bi aldeen artean.\nBeste bi alxorren datuak ere iritsi zaizkigu. Horietako bat Larrabetzukoa (Bizkaia) da, XIX. mendearen bukaeran aurkitua. Hartan, diruaren ondoan, bitxiak ere baziren. Multzo honen irarguneak, parte handi batean, Barkoxen aurkitutakoen berberak dira. Bestea, berriz, Lekunberriko altxorra (Nafarroa Beherea), XIX. mendearen bukaeran aurkitu zuten. Brontzezko zazpi txanpon zituen, eta horietako bat \"Bentiangoa\" da.\nAraban eta Nafarroa Garaian iberiar txanponez osaturiko altxorrik aurkitu ez den arren, azaldu dira pieza bakan batzuk iberiar ezaugarriak dituztenak. Hala, adibidez, Arabako Iru\u00f1a Okan edota Nafarroa Garaiko Vianan (La Custodia), Zangozan eta Tafallan. Bizkaian eta Gipuzkoan txanponak altxorretan bilduak aurkitu izanaren arrazoia izan daiteke gehiago erabiltzen zirela bitxi gisa diru moduan baino.\nLeku horietan seguraski truke sistema izango zen nagusi, eta hegoaldeko hirietan berriz hasiak izango ziren dirua erabiltzen produktuen balioaren eta trukearen oinarrizko osagai gisa. Larrabetzuko altxorrean bitxiak agertu izanak, dirudienez, lehen aipaturiko argudioa sendotzen du, alegia, ekonomia atzeratuagoa zuten eskualdeetan dirua gehiago ikusten zela bitxi baten gisara, gauzakiak trukean erabiltzea ahalbidetzen zuen bitarteko baten moduan baino.\nErromatartzea.\nHiriak.\n\"Ager-ean\" kokatu ziren oppida delakoak. Gehienak muga eremuetan kokatzen ziren, defentsa eginkizunak baitzituzten batez ere, inguruko nahiz urrutiko herrien kontra. Julio Caro Barojak dioenez, Iberiako penintsulako leku erromatartuenean bezain indartsua izan zen Araba eta Nafarroako hegoaldean erromatartzea eta, erromatarrek hiriari buruz zuten ikusmolde helenistikoa Euskal Herrian inon betetzen ez zen arren, eskualde horietako hiri handietan, antzinatik estatus juridikoa zuten haietan, berehala gertatu zen hiri handien kontzentrazio berezia.\nKolonia bakarra zen (\"Calagurris\"), batzuk federatuak (\"Tarraga\") edo zergapekoak ziren (\"Andelos\", \"Aracilum\", \"Pompaelo\", \"Segia\", \"Caria\"?), eta baziren zuzenbide latinoa zutenak ere (\"Cascantum\", \"Ercavica\", \"Graccurris\"). Ohiko hiriak 9 hektarea inguru izaten zituen, hau da, oso eremu txikia, \"Caesaragusta\" (Zaragoza, 47 eta 60 hektarea bitarte), \"Emerita\" (M\u00e9rida, 120 hektarea) edo Amiens galiarraren (160 hektarea) tankerako hirien ondoan. Hiri horietan biltzen zen Goi Inperioko ekonomia jarduera. Bertako biztanleek ez zuten guztiek egoera ekonomiko bera. Batzuek mosaikoz apaindu ahal izaten zituzten beren gelak, eta beste etxe batzuetan berriz ez da halako oparotasunik ikusten.\n\"Andelosen\" (Mendigorria) urtegi eta ur-biltegiaren hondakinak gorde dira. Ur-biltegiak 7.000 metro kuboko edukiera zuen eta berunezko hodien bitartez hornitzen zuen hiria urez. Lodosa eta Alcanadre artean, 30 kilometroan zehar, \"Calagurris\" hirira ura eramaten zuen akueduktuaren hondakinak daude. Hiri honetan bertan estolda sistema eta eraikin aipagarriak ere zeuden, hala nola termak eta zirkua. Eraikin horiez gain, eskulangintzako lantegi asko behar zuen izan hiriko biztanleen beharrak ase ahal izateko, gremio ugari bilduko zituztenak: harginak, igeltseroak, margolariak, errementariak, etab.\nEuskal Herriko kostaldean oso aztarna gutxi aurkitu da, eta aurkitu diren urriak eremu berean bilduta daude: \"Oiasso\" inguruan, Gernikako itsasadarrean, eta Castro Urdialesekin lotu izan den \"Flaviobriga\" izan zen lekuan.\nHegazkinetik egindako argazkien azterketaren bidez eta kartografiaren bitartez, erromatar zenturizazioak aurkitu dira, alegia, lur sail lauki-zuzenak, neurri berekoak, \"Gracurris\" eta \"Pompaelo\" inguruetan. Horrek garbi ematen du aditzera beren aurreko nekazari ustiakuntzak aldatu eta arrazionalizatu zituztela erromatarrek.\nErromatar bidea, Augustoren garaian hasia, oso garrantzitsua izan zen K. o. I. mendean. Bizigune asko sortu zen haren bazterrean, eta orobat ibai ertzetan. Herriak eta hiriak lotzen zituen bigarren mailako sare batekin osatu zen bide nagusia. Galtzada arteko komunikazioa bideratzeko, ibaiak gurutzatu beharra zegoen. Helburu horrekin, zubi handiak eraiki ziren, Arabako hegoaldeko Mantiblekoa adibidez.\nNekazaritza.\nAraba eta Nafarroako hegoaldean aztarna asko aurkitu da (hala, herrigune txikiak edo nekazari giroko \"villae\" delakoak, garrantzi handikoak batzuk, esaterako Ledea, Faltzes edo Tuterakoak), komunikabideen inguruan denak.\nZenbait lekukotasunen arabera, Augustoren agintaldian zailtasun handia zegoen Akitaniatik zetozen hornigaiak bide nahasietan zehar garraiatzeko. Badakigu halaber \"IV Legio Macedonicak\" bideak eraiki zituela Nafarroan, eta herrigune berriak sortu zirela haien inguruan eta ibai arroetan.\nBideei esker lurraren ustiakuntza areagotu zen, produktuen garraioa errazten baitzuten. \"Fundiak\" Inperioko mendebaldeko ekonomiaren oinarri bihurtu ziren. Laborantza ustiakuntzako etxalde horiek, batez beste, 1.000 eta 1.500 hektarea arteko neurria izaten zuten. Ausoniok aitarengandik oinordekotzan jasotako lurrak deskribatu zituen: Bazasen zeuden, Bordeleren hegoaldean. Etxalde txiki bat osatzen zutela dio, 1.050 goldeko lur eremua hartzen baitzuten (260 hektarea): \"Nire lurren berrehun golde lur lantzen ditut, mahastiak ehun golde lur ditu eta belardiek horren erdia. Basoak belardiak, mahastiak eta zelaiak halako bi dira\". Jabetza txikia da, beraz, Galietako ustiaketa sailen ohiko 1.000-1.500 hektareen ondoan.\n\"Fundiari\" lehen jabeak bere izena ematen zion, eta huraxe geratzen zitzaion betiko erantsia, atzizki batekin. Hala, -\"anus\" atzizkia Hispania, Italia eta Galia Transalpinoan erabiltzen zen, batez ere, eta Galiako beste lekuetan -acus erabiltzen zen, jatorri zeltakoa. Ikerketen arabera, Galia, Italia eta Hispaniako herri askok etxaldearen izena gorde dute.\nEuskal Herriaren kasuan, Julio Caro Barojak Nafarroan eta Araban egin dituen toponimia azterketek (Lourdes Albertosek jarraitu ditu gero), jakinarazi dute laborantzako \"fundien\" lehen jabeen izenei dagozkiela -ano, -ana, eta abarrez bukaturiko herrien izenak. Hala, adibidez, Arriano \"Arrius-i\", Anto\u00f1ana \"Antonius-i\" edo Aprikano \"Aper-i\". Caro Barojaren ikerketei esker, egiaztatu da garai modernoagoetako laborari etxe batzuen egiturek zerikusia dutela Galia eta Britanniako \"villa\" zenbaitekin. Hispanian berriz ez dago horrelakorik.\n\"Fundietan\", adibidez Bazaskoan, laboreak eta mahastiak egiten ziren. Oliba olioa ere egiten zen gure Euskal Herriaren hegoaldean. Domizianok, 92. urtean, Inperioko probintzietan mahastien lanketari trabak jartzea erabaki zuen arren, Funesko \"villak\" bazuen ardo upategi bat, II. mendetik III. mendearen erdialderaino erabili zena. Horixe bera zen Arellanoko \"villaren\" jarduna K. o. I. - V. mendeetan.\nCaro Barojak antzekotasunak aurkitu ditu Araba eta Nafarroako herrien eta antzinako \"fundien\" ezaugarrien artean. 500 eta 1.000 hektarea bitarte izan ohi zuten, batez ere labore-ekoizleak, eta gutxixeago mahasti (hegoaldean), belardi eta mendienak, Ausoniok Bazasen bere gurasoengandik harturiko jabetzak bezalaxe.\nMeategiak.\nEkonomia eta merkataritzari zegokion batez ere erromatarren kolonizazioa. Araba eta Nafarroako zabaldiak berehala ustiatu ziren. Eta Bizkaia eta Gipuzkoaren orografia kontuan izanik, batez ere meategiez arduratu ziren haietan erromatar negozio gizonak. Lurpea, eta meategiak beraz, erromatar estatuaren jabetzakoa zen, eta hark alokatu egiten zituen. Euskal Herrian, Arditurri, Somorrostro, Ere\u00f1o eta Baigorrin ustiatu zituzten meatzeak. Meatze horien ustiakuntza \"publicani\" elkarteen esku zegoen, estatuari ordaintzen zioten maizterren esku alegia.\nArditurri, Gipuzkoako Aiako Harrian, galena, burdin eta blenda hobia da, eta 1986 arte zabalik egon zen. Mea erauzteko baliabide modernoek antzinako galeriak suntsitu dituzte, ordea. Erromatarren garaian zilardun galena ustiatu zen batez ere, ia agorturik geratu zen arte, eta baita burdina ere. Zilardun galenatik zilarra eta beruna ateratzen ziren Hispaniako hegomendebaldeko mea aztarnategi gehienetan. Askotan, zilarraren ustiaketarekin lorturiko irabaziak berunarekin osatzen ziren.\nAntzinako deskribapenen arabera, 46 galeria eta 82 putzu zeuden kanpoaldean, eta barne zulaketa ugari. Denetara 15-18 kilometro galeria zeuden. Hainbat egileren kalkuluen arabera, meategi horretan egindako indusketa lanetan (ia bi milioi metro kubo lur mugitu ziren) 400-600 gizon behar izan ziren, egunero-egunero lanean, 200 urtez. Galeria zaharretan terra sigillata kopuru handiak aurkitu dira (alegia, erromatar zeramika), eta baita kriseiluak eta txanponak ere, Augustoren garaietatik K. o. II. menderainoko kronologiarekin. Alabaina, erauzitako meak (gordinik seguruenera) kanpora eramateko irteera naturala Irun izango zen (K.a. I. mendearen azken laurdenean kokatu da hiriaren fundazioa, eta kronologia hori bat dator Arditurrin aurkituriko diruarekin), eta orobat Bidasoa ibaiaren bokalea, ez Pasaian, ez Oiartzungo ibarrean ez baita aurkitu erromatar hondakinik. Higer edo Asturiagako kaian berriz, Bidasoaren bokalean, itsasontzi bat aurkitu zen urpean, burdin mea zuena. Hori bat dator beste ideia zahar batekin, alegia, Bidasoa eta Deba ibaien bitarteko gaurko gipuzkoar eremua eta Belateko iparraldeko nafar eremua Galia Akitaniaren mendekoak zirela ekonomian, ez hego eta mendebaldeko eremu hispaniarren mendekoak.\nBada, halaber, meagintzaren arrastorik Altamira, Zubelzu eta Ollakintan (Irunen), Adarraren inguruan (Urumea ibaitik gertu), eta erromatar galeria bat Etxeko-Errekan. Burdina Udalaitz mendiaren inguruetan erauzten zen, Eskoriatzan. Eskoriatzan bertan erromatar hondakinak aurkitu dira.\nBaigorriko ibarreko meategi aberatsak ere ustiatu zituzten erromatarrek. Emankorrenetako bat Astoeskoriako zilardun galenaren ustialekua zen, Bankan, berrogeita hamar bat galeria zituena. Erromatar diruak aurkitu dira han (K.a. 43-K.a. 36koak). Diodorok zioenez, Julio Zesarren garaian akitaniarrak oso trebeak ziren meagintzan, eta Pliniok aipatzen du bazirela akitaniarrak Hispainiako hegoaldeko meategietan.\nBizkaian Somorrostroko burdin meategiak ustiatu ziren. Ospetsuak ziren erromatarren artean, eta Pliniok aipatzen ditu: \"Kantauriko itsasaldean, ozeanoak bustitzen duen hartan, bada mendi garai eta malkartsu bat, eta, sinets ezinezko gauza hau, dena da gai horretakoa (burdinazkoa)\". Bizkaian bertan, Ere\u00f1oko marmol gorrizko harrobiak zeuden. Nafarroan Lantz aldean aurkitu dira mea ustiaketen hondakinak.\nMerkataritza.\nK.a. I. mendean hasi ziren euskal lurretan erromatar produktuak sartzen. Hirietan eta aztarnategietan egindako indusketetan, bai hegoaldeko Akitanian, bai \"Pompaelon\" (Iru\u00f1ea) edo \"Oiasson\" (Irun), Campaniako eta Arezzoko estiloko zeramikak aurkitu dira, hasieran behintzat Italiatik zetozenak.\nHorixe da \"Imus Pyrenaeusko\" kasua (Donazaharre, Nafarroa Beherea). Tobieren arabera K.a. 15. urtean sortu zen hiria, eta zeramika horiek Tiberioren garaia arte iraun zuten. K. o. 50. urtetik aurrera, \"La Graufesenquetik\" eta \"Montansetik\" datorren zeramika azpigaliarra oso ugaria izan zen Pirinioen bi aldeetako aztarnategietan. II. mendean, zeramika horren lekua, aztarnategi horietan bertan, \"terra sigillata\" hispaniarrak hartu zuen.\nLur hauetako harbide nagusiak, ia elkarren paraleloak zirenak, Ebroko ibarrean bateratzen ziren. Ebro ibaiak aukera bikoitza eskaintzen zuen, lurreko eta ibaiko bideena. Lurrekoa, gainera, egokia zen gurdiz eta ibiltzeko. Ebroko bideari esker gari eta azienda soberakinak saldu ahal zitzaizkien inguruko herriei, eta bestelako ondasunak erosi, ardoa horien artean. Salgaiak harbidez edo ibaiez garraia zitezkeen beren jomugara, Ebro ibaian barrena ontziz joan baitzitekeen Vareiaraino.\nAztarnategietako aurkikuntzek merkataritzaren garrantzia agertzen dute, lehorreko nahiz itsasokoarena. I. mendean Galiatik ekartzen zen zeramika. I. mendearen bigarren erditik aurrera, Najerilla ibaiaren eremuan, buztingintza lantegi asko sortu zen eta, hala, hispaniar zeramika hasi zen agertzen \"Imus Pyrenaeus\" edo Akizen, besteak beste. Merkataritza harreman horien muga Garona ibaia zen. Akitania aldeko joan-etorri gehienak itsasoz egiten ziren. Hispaniar ontziek Garona alderaino eramaten zituzten zeramikak, eta handik hegoalderantz zabaltzen zituzten.\nSan Telmoko ainguralekuan, Bidasoaren bokalean (Hondarribia) \"pecium\" bat aurkitu da, alegia, urperatutako itsasontzi baten zatia, eremu honetan itsas trafikoa bazela aditzera ematen duena. Izan ere, erromatar hondakin asko dago Hondarribia eta Irunen. Koldo Mitxelenaren iritziz, iturri klasikoetako \"Oiasso\" izan daiteke Irun. Kabotajea zen erromatarren ohiko itsasketa modua, hau da, kostatik gertukoa. Itsasaldiaren ondoren, portu txikietan eta badietan hartzen zuten aterpe marinelek. Hori adierazten dute Hernani, Donostia, Pasaia, Errenteria eta Zarautzen aurkitu diren erromatar hondakin eta txanponek, edota, Bizkaia aldean, Sopelan, Plentzian, Gernikan, Nerbioi ibaian, Areetan edo Bermeon agertu direnek.\nAzkenik, Lapurdiko Getarian aurkitutako ontzi batzuk aipatu behar dira, dirudienez gatzunerako erabiltzen zirenak. Dudarik gabe, arrantzarekin loturiko azpiegiturarik izango zen, gatzuna egiteko lehengaia emango zuena, baina ez da horren arrastorik aurkitu.\nErromatarrak heldu aurretik, izango ziren harremanak, gutxi-asko estuak, Pirinioen bi aldeetako herrien artean. Horien berri bada, bai baitakigu akitaniarrek laguntza eskatu zietela kantauriarrei K.a. 56ko udan, erromatarrek eraso zietenean. Kantauriko kostaldea Akitaniako merkataritzaren eraginpeko eremua bide zen, batez ere Arditurriko meategien produkzioagatik, Akitania izaten baitzen hango meen norakoa. Merkataritza harreman horien ondorioz, galiar kolonoek Pe\u00f1a Foruan hartu zuten egoitza, K. o. I. mendearen erdialdean. Horixe da Bizkaiko gune erromatartu bakarra.\nDirua.\nK.a. 45. urtean bukatu ziren iberiar idazkundun diruak eta latindar alfabetoan idatzitako hispaniar-latinoak zabaltzen hasi ziren. Txanpon txikienak brontzezkoak izaten ziren. Gure eremuko hiriek K. o. 37. urtean egin zuten azkenekoz dirua. Hiru hiritan egiten zen, \"Calagurris\", \"Cascantum\" eta \"Gracurrisen\", erromatar zuzenbideko estatusa baitzuten haiek eta, hortaz, dirua jaulkitzeko baimena.\nGipuzkoan, Usategiko (Ataun) iberiarrak kontuan hartu gabe, Arditurrikoak dira diru zaharrenak. \"Celsakoa\" da bat eta \"Turiasokoa\" bestea. Nafarra da Ablitasko altxorra, brontzezko 104 txanponez osatua. Badira iberiar signarioan idatzitakoak, eta baita latindar-hispaniar ere, \"Bilbilis\", \"Celse\", \"Caeasaraugusta\", \"Turiaso\", \"Oska\" eta \"Calagurristik\" datozenak. Araban, Iru\u00f1a Okan agertu direnez gainera, Arkaiako aztarnategian, eta induskatu gabeko beste batzuetan ere, aurkitu dira txanpon batzuk. Aurkikuntza horiek erakusten dutenez, erromatarren eragina garrantzitsua izan zen Augustoren garaitik aurrera, Kantabriar gerren garaian. Pirinioen bestaldean, halaber, azaldu dira \"Turiaso\" eta \"Calagurrisko\" txanpon latindar-hispaniarrak \"Imus Pyraneusen\".\nLatindar-hispaniar dirua egiteari utzi zitzaionez geroztik, erromatar dirua erabili zen. Aipagarriak dira Vitelioren aureus bat, Herlaxiako sailean aurkitua, Baigorriko ibarrean, 1887an, eta Irunen aurkitu diren hiru, Hadrianoren bi eta Faustina Maiorren bat, 1790ean agertuak.\nK. o. II. mendekoak dira Gipuzkoan agerturiko bi txanpon multzo. Irunen, Behobiako auzoan, agertu zen bat, azken txanpona Faustina Minorrena duena, K. o. 164an egina. Bestea Idiazabalen agertu zen, eta azken txanpona Komodorena du (K. o. 180-192). Era berean, badakigu Izturitze eta Otsozelaiko harpeetan (Nafarroa Beherean) altxor bat aurkitu zela, hark ere azken txanponak Komodoren garaikoak dituena.\nBehe Inperioa.\nHirien gainbehera.\nGoi Inperioan jabe aberatsak hirietan bizi ziren eta beren emaitzekin laguntzen zioten hiriari. Behe Inperioan, aldiz, gobernariek, zerga presioak guztiz pobretuta, bazterrera utzi zituzten hiritar eginkizunak. Aberatsenek, hau da, \"honorati\" eta \"possessores\" deituek, hirietatik alde egin zuten eta latifundioetara joan ziren bizitzera. \"Villa\" aberatsak eraiki zituzten haietan, pixkana-pixkana latifundioak handitu zituzten, eta autarkia aldera egin zuten.\nHiriek beren perimetroa txikitu behar izan zuten, hiriko sistema ekonomiko-sozialari eusten zioten diru sarrerak gutxitu ahala. Datuen arabera, K. o. I.-II. mendeetako egoera aski lasai eta onuragarria aldatu egin zen III. mendearen erdialdean. Eta nahiz eta gaur egun, krisiak baino areago, aldaketak aipatzen diren, Hispanian eta Euskal Herrian aurkitutako arkeologia hondakin batzuek zalantza sortu dute, K. o. 275. urtetik aurrera ez ote zen izan frankoen eta alamanen bigarren inbasio bat. Nolanahi ere, sute eta suntsiketei dagozkien arkeologia lekukotasunak ez datoz bat inbasio horrentzat proposatzen diren datekin.\nEuskal Herrian, Ledeako \"villaren\" suntsitzea, \"Pompaelon\" izan zen sua, Funesko \"villaren\" desagertzea eta Alesbesko arazoak, horiek denak bat datoz Ledeako eta Zangozako altxorrak ezkutatu izanarekin.\nHirietan eta \"villae-etan\" handia izan zen ekonomia krisiaren eragina, eta zenbaitek ezin izan zuen gainditu. Badakigu, Ausonio eta Paulino Nolakoaren arteko gutun trukearen bidez, Ebroko haraneko hiri batzuetaraino iritsi zela egonkortasun falta hura, eta \"Calagurris\" ere gainbehera zihoala.\nGogoratu beharra dago ordea, Euskal Herriko hiriak txikiak zirela tamainari dagokionez, eta nekazaritza eta abeltzaintza zirela biztanleen ekonomia jarduera nagusiak. Horregatik, krisiak ez zituen bete-betean harrapatu. Bestalde, ez dirudi esportazioan eta merkataritzan aritzen zirenik eskulangintza gune txikiak eta, hortaz, baldintza hobeak zituzten ekonomia gorabeherei aurre egiteko. Hala ere, lapurrez mintzatzen den Oteitzako idazki batek adierazten duenez, krisi orokorrak areagotu egin zuen bideetako segurtasun falta. Antzeko zerbait ematen du aditzera Paulino Nolakoaren gutun batek, gaizkile deitzen baitie hartan baskoiei.\nMerkataritzak ere, behera egin zuen bestalde, eta hispaniar zeramikaren produkzioa oparoa zen arren, gero eta gutxiago esportatzen zen. \"Imus Pyrenaeusen\", II. mendetik aurrera, hispaniar zeramika desagertu zen, eta galiar jatorrikoa hasi zen berriz zabaltzen. Urte horietako anforarik ere ez da aurkitu, eta horrek esan nahi du oso zabaldurik zeuden gaiak ere, olioa eta ardoa adibidez, gutxi mugitzen zirela.\nGarai nahasi samarrak izanik, hiriek beren babesak sendotu zituzten, eta harresiak eraikitzen hasi ziren, oso laster gainera. Zutabeen danborren hondakinak eta antzinako idatziak baliatzen zituzten, besteak beste, horretarako. Horixe da Iru\u00f1a-Veleiako kasua, modu horretan eraiki baitzuten han harresia.\nV. mendetik aurrera, politika gertaera berriek izan zuten eraginik hirietako bizimoduan, eta hirien gainbehera hasi zen. Akitaniako hegoaldeko eremuak, Novempopulania izenekoak, barbaroen erasoaldiak pairatu zituen (406. urtean gurutzatu zuten Rhin ibaia). Urte horretatik aurrera, eta 409. urtea arte, Hispaniara heldu ziren arte alegia, Akitanian egon ziren okupazio indar moduan. Urte horretan Pirinioak gurutzatu zituzten, baina ez ziren Tarraconense probintzian geratu eta, hala, probintzia horrek Inperioaren mende jarraitu zuen. Godoek, ordea, Galiaren hegoaldea menderatu zuten. 418. urtetik aurrera, hiriburua Burdigala zuen Akitaniako II probintzia hartu zuten, eta 436tik aurrera Novempopulania. Barbaroen hedapenak areagotu egin zuen hirien gainbehera, eta desagertzeko arriskuan jarri zituen \"fundi-ak\".\nNekazaritzaren berregituratzea eta gizarte krisia.\nK. o. II. mendetik aurrera inoiz ez bezala ugaritu zen iparraldeko biztanleria. Aldi berean, nekazari kapitalismoa zabaldu zen eta, hala, ondoko mendeetan bizimodua zaildu zenean, ez zen izaten soldadu jubilatua edo lurjabe txikia \"fundi\" gehienak ustiatzen zituena. Aitzitik, lurjabe handien mendeko arduradunek zaintzen zituzten, lur asko eta asko baitzituzten haiek Inperioko leku askotan.\nEtenak eta hondamenak definitzen dute III. mendea. Garai nahasiak ziren, eta ez zegoen egonkortasunik ez politikan, ez gizartean, ez ekonomian. Zilegi da pentsatzea izango zela, egoera hartan, lurrak galdu zituztenen bizkar ondasunak lortu zituenik. Nolanahi ere, \"villa\" batzuk berehala indartu ziren berriro, eta handitu, ez dakigun arren horrekin batera diru ondasun gehiago eskuratu ote zituzten.\nPentsa daiteke Inperioko beste jabetzetan bezalako aldaketak gertatu zirela hain gutxi ezagutzen ditugun horietan ere, hau da, jabetza txiki asko elkarturik, oso \"fundi\" handiak eratu zirela denborarekin. Pentsa daiteke, halaber, jabe txiki eta ertainen bizkar gertatu zela \"fundi-en\" hazkundea. Izan ere, haiek ez zuten babesik zerga presioaren eta klima eta politikaren gorabeheren kontra.\nHirien krisi orokorraren aurrez aurre, indar berriz agertzen da \"villen\" fenomenoa. Induskatu ez diren arren, hiriz kanpoko bizigune asko aurkitu da, bai Calahorra aldean, bai Araba eta Nafarroako hegoaldean.\nIV. mendea garai lasaia izan bide zen Ebroren ibarreko \"villetako\" jabe eta biztanleentzat. Garaiotan suspertu zen Faltzesko \"villa\", eta gauza bera gertatu zen, indar gehiagoz gainera, Ledeakoarekin. Mende horretan bertan berregin zen Ramaleteko (Tutera) \"villaren\" parte bat, edertu zen Alesbeskoa (jabearen egoitza izateko agian) eta eraiki zen, hutsetik, Arronizkoa. Horrek agerian uzten du bazela jabe aberatsen klase bat, etxe horien itxurazko aberastasunari begiraturik, nahiz eta ezer ere ez dakigun \"villaen\" batez besteko neurriez eta produkzio nagusiaz.\nJabe handiei buruz, arkeologia indusketei esker, bada aski datu. \"Villae\" kopurua handia zen, eta hegoaldeko partean zeuden gehienak. Datu gehiago ere bada horietako zenbaitez. Adibidez, Arellanoko \"Musen villa\", Tuterako La Mosquera eta Soto de Ramalete, Alesbes, Funes, Faltzes, Ledea edo Cabrianakoak, handiagoak bide ziren \"Calagurris\" aldeko eraikinak baino. Oso urriak dira garai hartako gizarte mugimenduei buruzko aztarna arkeologikoak.\nAkitaniako alderdiari dagokionez, badakigu inguru haietan kokatu ziren godo eta alanoek Bazas setiatu zutela 415ean. Esklaboen laguntza izan zuten, baina baita gazte libreena ere. Izan ere, esklaboak matxinatu egin ziren nobleen oligarkien kontra, lurraren kontrola beren esku zutelako. Ez dirudi gauza okerra denik ezinegon hori Euskal Herriko beste alderdietan ere bazela pentsatzea.\nIV. mendearen bukaera aldean, ordea, beste krisi bat gertatu zen, bagaudena, gizarte sisteman eragin aski handia izan zuena. Bagaudak indarrean zegoen aginpideari eta \"fundi-en\" jabeei (sarritan egiten zieten lapurreta) kontra egiten zieten jende marjinalak ziren. III. mendean hasi ziren zabaltzen Galian, eta V. mendearen hasieran indar handia zuten. Hispaniara iritsi, eta Ebro aldeko alderdi baskoian hedatu ziren batez ere. Bagauden krisiak V. mendean jo zuen gorena. Aldi berean, zenbait pertsona leizeak erabiltzen hasi zen behin-behineko bizileku gisa, eta haietan dirua ezkutatzen hasi zen. Hori da Solacuevako kasua (Jokano, Araba).\nGermaniar herriek \"limes-a\" edo muga hautsi, Iberiako penintsulan sartu, Pirinioak igaro eta Araba gurutzatu izanak, areagotu egin zuen egoera haren larritasuna. Azkenean, bagauden gatazkak erromatar gudarostearen kontrako borroka bihurtu ziren zenbait lekutan, hala nola \"Aracellin\" (Nafarroa).\nDirua.\nUrio Behereako leizean, Saran (Lapurdi), Pirinioen bi aldetako mendateetatik hurbil, Severo Alexandroren garaiko (K. o. 222-235) txanpon multzo txiki bat aurkitu da. Iparraldeko eremuetan eta Nafarroan aurkituriko altxorrak aipatzen dira, 275eko germaniarren inbasioaren ondoren, beste inbasio bat ere izan zela esateko arrazoi gisa. Hala, garai horretan suntsituriko guneak aurkitu dira \"Imus Pyraneusen\" (Tetrico I.aren antoniniano bat aurkitu da bertan, K. o. 270-273 urte artekoa), \"Pompaelon\", \"Ledean\" eta, Euskal Herritik kanpora, \"Clunian\". Antoninianoz osaturiko lau altxorrekin lotu izan dira gertaera horiek, garai bertsukoak baitira denak, eta barbaroen erasoaldi balizko batean gertatutako suntsipenekin.\nLapurdin agertu dira garai honetako bi altxor, Hazparne-Ensenan (txanpon berriena Kintiloren bat (K. o. 270) du) eta Mugerren (azkena Tetrico I.aren (K. o. 270-273) txanpon bat du). Eta Nafarroan beste biak: Ledeakoa, 105 antoniniano, azken txanpona Kintiloren bat da (K.o. 205), eta Zangotzakoa, 2.000 bat txanponez osatua, eta Postumoren batek itxia (K. o. 260-268). Altxorren azken txanponak garai bertsukoak badira ere, eta zenbait hiritan agertu diren hondakinak gorabehera, zaila da ondorio orokorrik ateratzea eta altxorrak gorde izana gertaera jakin bati egoztea, esaterako balizko bigarren inbasio horri. Izan ere, inguruko beste aztarnategietan ez da antzeman inolako aldaketa sakonik eta, gainera, geroxeagoko altxorrik ere bada. Horrelakoa da Lamarkaenian (Hazparne) aurkitu zen diru multzoa, 500 antoninianoz osatua, azkena Karinoren txanpon bat duena (K. o. 282-285).\nIV. mendekoa jada, bada txanpon sail bat Errigoitin (Bizkaia) aurkitua, 447 bat piezek osatua. Sail horretako azken 8 txanponetan \"Soli Invicto Comiti\" esapidea agertzen da (K. o. 318). Datu guztien arabera, urte horretan ezkutaturiko altxorra da, diru berria (\"Victoria Laete Princ Perp.\") agertu baitzen orduantxe, 318an hain zuzen.\nCabrianako \"villako\" nekropoliko hilobi batean altxor bat aurkitu zen gorpuaren ondoan. Konstantzio II.aren txanpon bat du azkena, K. o. 355-360koa. Maxentzioren txanponak ditu altxorrak, enperadorearen aginduz 356an baztertu zirenak. Hori dela eta, altxorra eta hilobia 355-356koak direla uste da.\nAzkenik, Euskal Herrian aurkitu diren eta oso arazo bereziak dituzten altxor batzuk aipatu behar dira. Leize zuloetan azaldu dira eta azken txanponak IV. mendekoak edo V.aren hasierakoak dituzte. Solacueva (Jokano, Araba), Abauntz (Arraitz-Orkin, Nafarroa Garaia) eta Sagatigorre eta Santimami\u00f1ekoak (Bizkaia) dira horiek. Oso pieza gutxi dute, guztiz hondatuak. Asko hautsita eta zatikatuta daude, galiar altxor batzuk bezala. Hori dela eta, K. o. 440-455. urtekoak izan daitezkeela dirudi, alegia, bagauden higikundea lurralde horietan gertatu zenekoa."}
{"id": "376464", "revid": "13403", "url": "https://eu.wikipedia.org/wiki?curid=376464", "title": "San Daviden katedrala", "text": ""}
{"id": "376467", "revid": "13403", "url": "https://eu.wikipedia.org/wiki?curid=376467", "title": "Riberako geltokia", "text": ""}
{"id": "376468", "revid": "71150", "url": "https://eu.wikipedia.org/wiki?curid=376468", "title": "Erriberako geltokia", "text": "Erribera (Ribera, gaztelaniaz eta ofizialki) Bilboko tranbiaren geltokia da, Bizkaiko Bilbo hiriburuko Ibaiondo barrutiko Zazpikaleetan kokatuta dagoena, Erriberako merkatuaren aurrean hain zuzen ere.\nGeltokia Euskotren Tranbiak operatzen zu eta 2002ko abenduaren 18an inauguratu zen.\nBizkaiko Garraio Partzuergoaren 1. tarifa-gunearen barruan dago.\nHistoria.\nGeltokia 2002ko abenduaren 18an inauguratu zen, Atxuri eta Uribitarte arteko tranbia zabalduz.\nKonexioak.\nGeltokiaren aurrean Bilbobus zerbitzua hornitzen duen autobus geralekua dago. Hurrengo lineak geralekutik pasatzen dira:"}
{"id": "376469", "revid": "71150", "url": "https://eu.wikipedia.org/wiki?curid=376469", "title": "Arriagako geltokia (Bilbo)", "text": "Arriaga Bilboko tranbiaren geltokia da, Bizkaiko Bilbo hiriburuko Ibaiondo barrutiko Zazpikaleetan kokatuta dagoena, Arriaga antzokiaren atzealdean hain zuzen ere.\nGeltokia Euskotren Tranbiak operatzen zu eta 2002ko abenduaren 18an inauguratu zen.\nBizkaiko Garraio Partzuergoaren 1. tarifa-gunearen barruan dago.\nHistoria.\nGeltokia 2002ko abenduaren 18an inauguratu zen, Atxuri eta Uribitarte arteko tranbia zabalduz.\nGeltokia.\nGeltokiak nasa bakarra eta bi trenbide ditu, kontrako zentzuan ibiltzen diren tranbiak geltokian gurutzatzen direla.\nKonexioak.\nGeltokiaren aurrean Bilbobus zerbitzua hornitzen duen autobus geralekua dago. Hurrengo lineak geralekutik pasatzen dira:"}
{"id": "376470", "revid": "71150", "url": "https://eu.wikipedia.org/wiki?curid=376470", "title": "Abandoko geltokia (Euskotren Tranbia)", "text": "Abando Bilboko tranbiaren geltokia da, Bizkaiko Bilbo hiriburuko izen bereko barrutiko izen bereko auzoan kokatuta dagoena, Nafarroa kalean eta Abandoko Indalecio Prieto geltokiaren ondoan hain zuzen ere.\nGeltokia Euskotren Tranbiak operatzen zu eta 2002ko abenduaren 18an inauguratu zen.\nBizkaiko Garraio Partzuergoaren 1. tarifa-gunearen barruan dago.\nHistoria.\nGeltokia 2002ko abenduaren 18an inauguratu zen, Atxuri eta Uribitarte arteko tranbia zabalduz.\nKonexioak.\nGeltokiaren inguruan Bilbobus zerbitzua hornitzen duten lau autobus geraleku daude. Hurrengo lineak geralekuetatik pasatzen dira:\n&lt;br&gt;\n&lt;br&gt;\n&lt;br&gt;"}
{"id": "376471", "revid": "71145", "url": "https://eu.wikipedia.org/wiki?curid=376471", "title": "P\u00edo Baroja geltokia", "text": "Pio Baroja edo P\u00edo Baroja Bilboko tranbiaren geltokia da, Bizkaiko Bilbo hiriburuko Abando barrutiko Uribitarte auzoan kokatuta dagoena, P\u00edo Baroja plaza eta Nerbioi ibaiaren artean hain zuzen ere.\nGeltokia Euskotren Tranbiak operatzen zu eta 2002ko abenduaren 18an inauguratu zen.\nBizkaiko Garraio Partzuergoaren 1. tarifa-gunearen barruan dago.\nHistoria.\nGeltokia 2002ko abenduaren 18an inauguratu zen, Atxuri eta Uribitarte arteko tranbia zabalduz.\nKonexioak.\nEz dago konexioak bestearekin."}
{"id": "376472", "revid": "71150", "url": "https://eu.wikipedia.org/wiki?curid=376472", "title": "Uribitarteko geltokia", "text": "Uribitarte Bilboko tranbiaren geltokia da, Bizkaiko Bilbo hiriburuko Abando barrutiko Uribitarte auzoan kokatuta dagoena, Isozaki Atea, Zubizuri eta Nerbioi ibaiaren inguruan hain zuzen ere.\nGeltokia Euskotren Tranbiak operatzen zu eta 2002ko abenduaren 18an inauguratu zen.\nBizkaiko Garraio Partzuergoaren 1. tarifa-gunearen barruan dago.\nHistoria.\nGeltokia 2002ko abenduaren 18an inauguratu zen, Atxuri eta Uribitarte arteko tranbia zabalduz.\nGeltokia 2003ko apirilaren 30an Uribitarte eta Guggenheim arteko tranbia handitzea inauguratu zen. Horregatik, geltokiak tranbiaren buru izateari utzi zion.\nKonexioak.\nEz dago konexioak bestearekin."}
{"id": "376473", "revid": "71150", "url": "https://eu.wikipedia.org/wiki?curid=376473", "title": "Guggenheim geltokia", "text": "Guggenheim Bilboko tranbiaren geltokia da, Bizkaiko Bilbo hiriburuko Abando barrutiko Abandoibarra gunean kokatuta dagoena, Abandoibarra etorbideak Ram\u00f3n Rubial kalearekin izkina egiten duen bidegurutzean hain zuzen ere.\nGeltokia Euskotren Tranbiak operatzen zu eta 2003ko apirilaren 30an inauguratu zen.\nBizkaiko Garraio Partzuergoaren 1. tarifa-gunearen barruan dago.\nHistoria.\nGeltokia 2003ko apirilaren 30an inauguratu zen, Uribitarte eta Guggenheim arteko tranbia zabalduz.\nGeltokia 2003ko uztailaren 24an Guggenheim eta Santimami arteko tranbia handitzea inauguratu zen. Horregatik, geltokiak tranbiaren buru izateari utzi zion.\nKonexioak.\nGeltokiak Guggenheim Bilbao Museotik hartzen du izena, museoa geltokitik oso hurbil baitago. Ondoan Deustuko Unibertsitateko liburutegia, Euskal Herriko Unibertsitateko paraninfoa eta Pedro Arrupe zubia daude."}
{"id": "376474", "revid": "71150", "url": "https://eu.wikipedia.org/wiki?curid=376474", "title": "Abandoibarreko geltokia", "text": "Abandoibarra Bilboko tranbiaren geltokia da, Bizkaiko Bilbo hiriburuko Abando barrutiko Abandoibarra gunean kokatuta dagoena, Abandoibarra etorbidean, hain zuzen.\nGeltokia Euskotren Tranbiak operatzen zu eta 2003ko uztailaren 24an inauguratu zen.\nBizkaiko Garraio Partzuergoaren 1. tarifa-gunearen barruan dago.\nHistoria.\nGeltokia 2003ko uztailaren 24an inauguratu zen, Guggenheim eta Santimami arteko tranbia zabalduz.\nKonexioak.\nGeltokiaren ondoan Deustuko zubia eta Zubiarte merkatal zentrua daude."}
{"id": "376476", "revid": "71150", "url": "https://eu.wikipedia.org/wiki?curid=376476", "title": "Euskalduna geltokia", "text": "Euskalduna Bilboko tranbiaren geltokia da, Bizkaiko Bilbo hiriburuko Abando barrutiko Abandoibarra gunean kokatuta dagoena, Abandoibarra etorbidearen hasieran, hain zuzen.\nGeltokia Euskotren Tranbiak operatzen zu eta 2003ko uztailaren 24an inauguratu zen.\nBizkaiko Garraio Partzuergoaren 1. tarifa-gunearen barruan dago.\nHistoria.\nGeltokia 2003ko uztailaren 24an inauguratu zen, Guggenheim eta Santimami arteko tranbia zabalduz.\nKonexioak.\nGeltokiaren ondoan Euskalduna Jauregia eta Casilda Iturrizar parkea daude. Bilboko itsasadarra Itsas Museoa eta Jesusen Bihotza ere geralekuaren inguruan aurkitzen dira."}
{"id": "376477", "revid": "71150", "url": "https://eu.wikipedia.org/wiki?curid=376477", "title": "Sabino Aranako geltokia", "text": "Sabino Arana Bilboko tranbiaren geltokia da, Bizkaiko Bilbo hiriburuko Basurtu-Zorrotza barrutiko Basurtu eta Indautxu auzoen kokatuta dagoena, Sabino Arana etorbidean, hain zuzen.\nGeltokia Euskotren Tranbiak operatzen zu eta 2003ko uztailaren 24an inauguratu zen.\nBizkaiko Garraio Partzuergoaren 1. tarifa-gunearen barruan dago.\nHistoria.\nGeltokia 2003ko uztailaren 24an inauguratu zen, Guggenheim eta Santimami arteko tranbia zabalduz.\nKonexioak.\nGeltokiaren inguruan Bilbobus zerbitzua hornitzen duten bi geraleku daude. Hurrengo lineak geralekuetatik pasatzen dira:\n&lt;br&gt;"}
{"id": "376478", "revid": "71150", "url": "https://eu.wikipedia.org/wiki?curid=376478", "title": "Ospitaleko geltokia (Bilbo)", "text": "Ospitalea (Hospital, gaztelaniaz eta 2012ko apirilaren 25era arte Basurto izenpetua) Bilboko tranbiaren geltokia da, Bizkaiko Bilbo hiriburuko Basurtu-Zorrotza barrutiko Garellano auzoan kokatuta dagoena, Basurtuko Ospitalearen ondoan, hain zuzen.\nGeltokia Euskotren Tranbiak operatzen zu eta 2004ko uztailaren 22an inauguratu zen.\nBizkaiko Garraio Partzuergoaren 1. tarifa-gunearen barruan dago.\nHistoria.\nGeltokia 2004ko uztailaren 22an inauguratu zen, Santimami eta Ospitalea, lehen \"Basurto\", arteko tranbia zabalduz.\n2012ko apirilaren 25ean, Basurto eta La Casilla arteko tranbia zabalduz, geltoki honek \"Ospitalea\" izena hartu zuen eta linearen burualdea izateari utzi zion. Gainera, luzapen honekin bat \"EuskoTran\", \"EuskoTren\" eta \"EuskoKargo\" marken aldaketa etorri zen, Eusko Trenbideak enpresaren marka berriak aurkeztu zirela, eta ezartzen hasi zirela. Hala, ordutik \"EuskoTran\" marka zaharra \"Euskotren Tranbia\" izen berriaz ezagutzen da.\nKonexioan.\nGeltokiaren inguruan Bilbobus zerbitzua hornitzen duten lau autobus geraleku daude. Hurrengo lineak geralekuetatik pasatzen dira:\n&lt;br&gt;\n&lt;br&gt;\n&lt;br&gt;"}
{"id": "376479", "revid": "1987", "url": "https://eu.wikipedia.org/wiki?curid=376479", "title": "Basurtuko geltokia (Euskotren Tranbia)", "text": ""}
{"id": "376480", "revid": "13403", "url": "https://eu.wikipedia.org/wiki?curid=376480", "title": "La Casillako geltokia", "text": ""}
{"id": "376481", "revid": "71150", "url": "https://eu.wikipedia.org/wiki?curid=376481", "title": "La Casilla geltokia", "text": "La Casilla Bilboko tranbiaren geltokia da, Bizkaiko Bilbo hiriburuko Errekalde barruti inguruko Etxetxu auzoan kokatuta dagoena, Autonomia kalean hain zuzen ere.\nGeltokia Euskotren Tranbiak operatzen zu eta 2012ko apirilaren 25ean inauguratu zen.\nBizkaiko Garraio Partzuergoaren 1. tarifa-gunearen barruan dago.\nHistoria.\nGeltokia 2012ko apirilaren 25ean inauguratu zen, Basurto eta La Casilla arteko tranbia zabalduz. Gainera, luzapen honekin bat \"EuskoTran\", \"EuskoTren\" eta \"EuskoKargo\" marken aldaketa etorri zen, Eusko Trenbideak enpresaren marka berriak aurkeztu zirela, eta ezartzen hasi zirela. Hala, ordutik \"EuskoTran\" marka zaharra \"Euskotren Tranbia\" izen berriaz ezagutzen da.\nSarbideak.\nAutonomia kalea, 58\nKonexioak.\nGeltokiaren inguruan Bilbobus zerbitzua hornitzen duten bi autobus geraleku daude. Hurrengo lineak geralekuetatik pasatzen dira:\n&lt;br&gt;"}
{"id": "376484", "revid": "535", "url": "https://eu.wikipedia.org/wiki?curid=376484", "title": "Abadino", "text": ""}
{"id": "376491", "revid": "17", "url": "https://eu.wikipedia.org/wiki?curid=376491", "title": "Gurtel", "text": ""}
{"id": "376496", "revid": "336", "url": "https://eu.wikipedia.org/wiki?curid=376496", "title": "Tropiko Arteko Konbergentzia Eremua", "text": "Tropiko Arteko Konbergentzia Eremua (TAKE) antizikloi subtropikalek sortzen dituzten bi hemisferioetako alisioek bat egiten duten lekua da; ekuatoreko presio apalak izaten ditu, aireak indar handiz egiten du gora eta horrenbestez, euri jasa handiak izaten dira. Tropiko arteko konbergentzia hemisferio batean ala bestean kokatzen da, urtaroen arabera, eta eguzkiak tropikoen artean itxuraz egiten duen mugimenduaren arabera orobat."}
{"id": "376497", "revid": "201", "url": "https://eu.wikipedia.org/wiki?curid=376497", "title": "TAKE", "text": ""}
{"id": "376499", "revid": "105290", "url": "https://eu.wikipedia.org/wiki?curid=376499", "title": "Polimorfismo (kimika)", "text": "Polimorfismoa gorputz trinkoek beraien izaera eta osakera kimikoa aldatu gabe egitura kristalinoa aldatzeko duten gaitasuna da. Polimorfismoa edozein material kristalinotan aurki daiteke, polimero, mineral edo metaletan eta alotropiari lotutako fenomenoa da. Material baten morfologia osoa polimorfismoaz gain habito kristalinoagatik, frakzio amorfoagatik edo kristalografia defektuengatik ezaugarritzen da. Polimorfismoa garrantzitsua da farmazian, agrokimikan, pigmentuetan, janarietan eta lehergaietan.\nSilizio dioxidoa da polimorfismo famatuak dituen konposatu bat, hala nola: \u03b1-kuartzo, \u03b2-kuartzo, tridimita, kristobalita, koesita, eta estisobita. Kaltzita eta aragonitoa bi mineral ezberdin dira, baina biak kaltzio karbonatoaren formak dira."}
{"id": "376505", "revid": "512", "url": "https://eu.wikipedia.org/wiki?curid=376505", "title": "Nash oreka", "text": "Nashen oreka jokaldi edo estrategien konbinaketa bat da, non, oreka bat osatzen den baldin eta jokalari bakoitzaren emaitza, gainerako jokalarien jokaldiak konstante mantenduz, edozein beste estrategia bat jokaturik lortuko lukeen emaitza baino hobea edo berdina den.\nOreka egoera batean, bi baldintza bete behar dira kontuan:\nNashen oreka izateko beharrezko baldintza edo gutxiengo betekizun bat da dago, joko baten edozein soluzio proposamen jokalarien portaeraren aurreikuspen arrazional bat izan dadin. Hala ere, ez da baldintza nahikoa, hau da, estrategien konbinaketa bat Nashen oreka izatea ez da nahikoa joko baten soluzioaren gure aurreikuspena izan dadin.\nNash oreka nola kalkulatu.\nNashen oreka kalkulatzeko modu erraz bat honako hau da: beste jokalarien estrategien (edo estrategia konbinaketen) aurrean, jokalari bakoitzaren erantzunik onenen multzoa eraiki eta elkarrekiko erantzunik onenak diren estrategien konbinaketak bilatu.\n(b, h) estrategien konbinaketak osatzen du joko honetako Nashen oreka bakarra.\nHistoria.\nNashen oreka kontzeptua Antoine Augustin Cournotekin eta oligopolioei buruzko lanarekin hasi zen garatzen (1838). Bertan, ondasun beraren merkatuan lehiatzen diren hainbat enpresaren eredua planteatzen da. Enpresa horiek zenbat ekoitzi erabaki dezakete, bere irabazia beste enpresen ekoizpenaren arabera maximizatzen saiatzeko. Egoera horretan, Cournoten oreka ezartzen da enpresa bakoitzaren ekoizpenak bere mozkinak maximizatzen dituenean, beste enpresen ekoizpenarekiko eta hori estrategia hutseko egoera bat da Nashen orekan.\nEstrategia hutsetako Nashen orekak mugatuak dira alderdi askotan, eta jokoen teoria modernoaren garapenarekin sortzen dira estrategia mistoetako orekak (jokalariek ausaz hainbat estrategiaren artean aukera dezaketenak). Halako estrategietarako oreka kontzeptua John von Neumannek eta Oskar Morgensternek sartu zuten \"Theory of Games and Economic Behavior\" (1944) liburuan, nahiz eta zero batuketako jokoen kasu berezirako orekak baino ez zituzten landu.\nJohn Forbes Nash izan zen bere doktorego tesian (1951) gaur egun bere izena daramaten orekak definitzen dituena, estrategia mistoak modu orokorrean jorratuz eta estrategia kopuru mugatu bat duen edozein jokok estrategia mistoetan gutxienez Nashen oreka duela frogatuz. Ondoren, Nashek Nobel sari bat irabazi zuen kontzeptu honek zientzietako hainbat adarretan izan zuen aplikazio eta eragin ugarirengatik.\nAzkenik, kasu batzuk aurkitu ziren, non Nashen orekek ez zuten jokalarien portaeretarako guztiz egokiak ziren iragarpenik egiten, Nashen oreka gisa aurkitu ezin ziren portaera egonkorrak ematen ziren, oreka berriak (askotan Nashen oreken finketa bezala) eta joko baten soluzio kontzeptuak bilatzen eta garatzen hasi zirenak.\nNash orekaren terminoak.\nJoko bat definitzeko orduan baldintza batzuk bete eta idatzi behar dira modu formal batean, non:\ni jokalari kopurua da, hau da, i = 1,\u2026, n doala esaten da ez badugu jokalari kopurua definitua (n jokalari kopuru definitu gabea).\nEstrategia multzoari, hau da, jokalarien estrategia multzoa Si izango den.\nMozkinen funtzio edo irabazien funtzio bat dago, Pi(si,s-i) non si \u00ceSi eta s-i \u00ceS-i den. Jokalari bakoitzak bere mozkinen funtzioa maximizatzen saiatzen da (baliagarritasuna edo irabaziak) estrategia egokiak aukeratuz, gainerako jokalarien eremu estrategikoak eta mozkin funtzioak ezaguturik, baina lehiakideek erabilitako estrategia zehatzak ezagutu gabe. Beraz, jokalari bakoitzak aurreikusi behar du lehiakideek erabilitako edo erabiliko duten estrategia.\nNashen orekaren arazoak eta fintasunak.\nEraginkortasun ezaren aukera.\nOhikoa da Nashen oreka Paretoren zentzuan optimoa (eraginkorra) ez deneko jokoak aurkitzea. Egoera hau azaltzeko, mundu mailan ezagunena den adibidean pasatzen den egoera da: presoaren dileman, hain zuzen ere.\nGatibuaren dilemak estrategia garbietan Nashen oreka bat du: bi jokalariek aitortzen dutenean gertatzen dena. Hala eta guztiz ere, \"Biek aitortzen dute\", \"biek elkarlanean\" baino okerragoa den egoera bat da, hau da, bete behar duten kartzela-denbora handiagoa delako. Hala ere, \"Biak elkarlanean\" estrategia ezegonkorra da, jokalari batek bere emaitza hobetu dezakeelako aurkariak lankidetza estrategiari eusten badio. Horrela, \"Biek laguntzen dute\" ez da Nashen oreka bat, baina bai Pareto zentzuan optimoa den emaitza. Emaitza horretara iristeko modu bat kolusio akordio bat egitea da, eta jokalari bakoitzak akordioa hausten badu bestea \"zigortzeko\" aukera izango du. Nashen orekatik kanpoko irtenbide batera ere irits liteke jokoa hamaika aldiz errepikatuko balitz, \"Begiz begi\" estrategia lortzen denean.\nNashen orekaren existentzia eza.\nJoko honetan, estrategia garbietan ez da Nashen orekarik existitzen. Hala ere, estrategia mistoen (jokalari baten estrategia garbien eremuaren gaineko probabilitatearen banaketa) erabilera onartuz, \u201cestrategia mistoetan (joko finituetan) Nashen oreka beti existitzen da\u201d delakoaren emaitza lortzen da.\nNashen oreken ugaritasuna.\nBi egoera bereiziko ditugu eta adibide ezberdinen bidez azalduko dugu:\n1. Fintzeko edo aukeratzeko aukerarik gabe\nBikote batek zinemara edo antzokira joan aukeratu behar du. Mutil lagunak zinemara nahiago du antzokia baino, baina nahiago du antzokira konpainian joan zinemara bakarrik joan baino. Berdina (baina alderantziz) gertatzen da neska lagunarekin.\nJoko honetan Nashen bi oreka daude, koordinazio garbiaren arazoa existitzen da.\n2. Fintzeko edo aukeratzeko aukerarekin\na) Eraginkortasunaren irizpidea Jokalariei ordainketarik handienak emango dizkien Nashen oreka aukeratu. Orokorrean ez da aukeraketa irizpide egokia.\nb) Menperatze ahularen irizpidea Ahulki menperaturiko estrategietan oinarrituriko Nashen orekak ezabatzean datza irizpide hau. Nahiz eta soluzio kontzeptu moduan ez izan ona, Nashen oreken artean aukeratzen laguntzen digu.\nc) Atzeraeraginezko indukzioaren eta azpiataletan oreka perfektuaren irizpidea."}
{"id": "376506", "revid": "512", "url": "https://eu.wikipedia.org/wiki?curid=376506", "title": "Polimorfismo (argipena)", "text": "Polimorfismo terminoak esanahi zenbait ditu:"}
{"id": "376508", "revid": "17", "url": "https://eu.wikipedia.org/wiki?curid=376508", "title": "Polimorfismo", "text": ""}
{"id": "376515", "revid": "119347", "url": "https://eu.wikipedia.org/wiki?curid=376515", "title": "San Dabiden katedrala", "text": "San Dabiden katedrala (galeseraz \"Eglwys Gadeiriol Tyddewi\" eta ingelesez \"St David's Cathedral\") Galesko hego mendebaldeko Pembrokeshire konderriko St David's udalerrian dagoen katedral bat da, hain zuzen ere Galesko punturik mendebaldekoenean dago.\nLeku honetan San Dabidek monasterioa sortu eta 589an hil zen. 647-1097 bitartean komunitate hau maiz bikingoen erasoen jomuga izan zen. 1131an Galesko santu zaindaria den San Dabiden omenez sagaratu zen."}
{"id": "376518", "revid": "98220", "url": "https://eu.wikipedia.org/wiki?curid=376518", "title": "Macgillicuddy's Reeks", "text": "Macgillicuddy's Reeks (ingelesez \"Ox Mountains\", irlanderaz \"Na Cruacha Dubha\") Irlandako hego-mendebaldean dagoen Kerryko konderriko mendikatea da, uharte osoko mendirik altuenak dituena. Iveragh penintsulan zabaltzen da, Kerryko konderrian. Carrauntoohil (1.039m) mendia da gailurrik garaiena.\nIzena.\nIngelesezko \"Macgillicuddy's Reeks\" izena XVIII mendean hartu zuen eremuaren jabe zen \"Mac Giolla Mochud\" leinuarengatik jaso zuena. Irlanderazko \"Na Cruacha Dubha\" izen tradizionalak aldiz \"pilo beltzak\" esan nahi du."}
{"id": "376519", "revid": "512", "url": "https://eu.wikipedia.org/wiki?curid=376519", "title": "Asklepiades Mirleakoa", "text": "Asklepiades Mirleakoa (Mirlea, Bitinia, ?-?) greziar idazle eta historialaria izan zen. Aita Diotimo eta irakaslea Apolonio Rodaskoa izan zituen. Ponpeioren garaian gramatika irakaslea izan zen Erroman.\nHispanian bizi eta bertoko tribuen zerrenda egin zuen, gero Estrabonek erabili zuena. Hamar liburukiak zituen Bitiniako historia idatzi zuen eta baita Alejandro Magnoren biografia bat ere (Flavio Arrianoren esanetan). Suidasek ehun urte aurrerago bizi zela esan zuenez litekeena da bi Asklepiades Mirleakoa izatea."}
{"id": "376520", "revid": "98220", "url": "https://eu.wikipedia.org/wiki?curid=376520", "title": "Beenkeragh", "text": "Beenkeragh (irlanderaz \"Binn Chaorach\", euskaraz \"ardien mendia\" esan nahi duelarik) Irlandako bigarren mendirik garaiena da (1.010 metro). Macgillicuddy's Reeks mendikateko eta uharte osoko gailurrik altuena den Carrauntoohil mendiaren iparraldean dago kokaturik."}
{"id": "376521", "revid": "98220", "url": "https://eu.wikipedia.org/wiki?curid=376521", "title": "Caher mendia", "text": "Caher mendia (irlanderaz \"Cathair na F\u00e9inne\", euskaraz \"Fianna gotorlekuko harria\" esan nahi duelarik) Irlandako hirugarren mendirik garaiena da (1.001 metro). Macgillicuddy's Reeks mendikateko eta uharte osoko gailurrik altuena den Carrauntoohil mendiaren hego-mendebaldean dago kokaturik."}
{"id": "376522", "revid": "512", "url": "https://eu.wikipedia.org/wiki?curid=376522", "title": "Artemidoro Efesokoa", "text": "Artemidoro Efesokoa (antzinako grezieraz: \u0391\u03c1\u03c4\u03b5\u03bc\u03af\u03b4\u03c9\u03c1\u03bf\u03c2 ed\u03bf \u0395\u03c6\u03ad\u03c3\u03b9\u03bf\u03c2; Efeso, K.a. II. mendea - ?, K.a. I. mendea) greziar kartografo eta geografoa izan zen.\nItalia (Erroman enbaxadore zela), Hispania, Egipto eta beste Mediterraneo inguruko lurraldeak bisitatu zituen. Gero 11 liburuko \"Geographoumena\" idatzi zuen, non Agatarkidas edo Eratostenesen lanak aprobetxatu zituen.\nBatzuen ustez, lan hau Artemidororen papiroan dago, baina zaila da hori esatea."}
{"id": "376525", "revid": "98220", "url": "https://eu.wikipedia.org/wiki?curid=376525", "title": "Clare ibaia", "text": "Clare ibaia (irlanderaz \"Abhainn an Chl\u00e1ir\") Irlandako mendebaldean kokatzen den ibaia da, Galway eta Mayoko konderrietan hain zuzen ere.\nIbilbidea.\nMayoko konderrian jaiotzen da Ballyhaunis herriaren alboan. Ondoren Dunmore, Milltown eta Tuam zeharkatzen ditu. Azkenik Corrib aintziran isurtzen ditu urak. Hemendik kostaldera 6 kilometro eskaa ibiltzen ditu Corrib ibaiak.\nArrantza.\nIrlandako beste ibai ugaritan bezala izokina eta amuarraina arrantzatzen dira Clare ibaian."}
{"id": "376526", "revid": "105290", "url": "https://eu.wikipedia.org/wiki?curid=376526", "title": "Emp\u00faries", "text": "Emp\u00faries (; , \u00abazoka\u00bb; ) greziar eta erromatar antzinako hiria izan zen, Hispaniako ipar-ekialdean zegoena. Fozeako kolonoek sortu zuten k. a. 575ean mendebaldeko Mediterraneoan merkatal-gunea izateko. Erromatarrek konkistatua, Goi Erdi Arora arte iraun zuen. Hustu zutenean Sant Mart\u00ed d'Emp\u00faries geratu zen, egungo L'Escala udalerrian dagoena.\nRosesko golkoan dagoen aztarnategia Iberiar Penintsulan dagoen greziar aztarnategirik inportanteena da. Ter eta Fluvi\u00e0 ibaiek zeharkaturiko ordoki batean dago eta berez ez da aztarnategi bakarra baizik eta hiru ezberdinak: \"Palaiapolis\", \"Neapolis\" eta erromatar hiria."}
{"id": "376533", "revid": "1987", "url": "https://eu.wikipedia.org/wiki?curid=376533", "title": "Lurgorriko geltokia", "text": ""}
{"id": "376534", "revid": "6327", "url": "https://eu.wikipedia.org/wiki?curid=376534", "title": "Institutoko geltokia", "text": ""}
{"id": "376535", "revid": "6327", "url": "https://eu.wikipedia.org/wiki?curid=376535", "title": "Institutuko geltokia", "text": ""}
{"id": "376536", "revid": "1987", "url": "https://eu.wikipedia.org/wiki?curid=376536", "title": "Zugastietako geltokia", "text": ""}
{"id": "376537", "revid": "20326", "url": "https://eu.wikipedia.org/wiki?curid=376537", "title": "Angulemako geltokia (Gasteiz)", "text": "Angulema Gasteizko tranbia geltokia da, Arabako Gasteiz hiriburuko Babesgabeak auzoan kokatuta dagoena, Angulema kalean hain zuzen ere.\nGeltokia Euskotren Tranbiak operatzen zu eta 2008ko abenduaren 28a inauguratu zen.\nHistoria.\n2008ko abenduaren 28an ireki zen, Gasteizko tranbiaren Erdiguneko eta Lakuako adarrak inauguratzearekin batera, alegia, Angulema eta Ibaiondoko geltokien arteko tartea. 2009ko uztailaren 10ean, tranbiaren bigarren linea ireki zenean, estazio hori Abetxukurako adarreko lineekin ere lotu zen.\nTranbiaren hegoaldeko luzapen lanak zirela eta geralekua itxiarazi zen 2019ko abuztuaren 12tik urte bereko irailaren 1.ra arte. Egun horien artean Angulemako geltokia eta Unibertsitatearen arteko tranbia adarraren lotura gauzatu zen. Lanen artean trenbidearen 6 eta 8 metro arteko zatia altxatu eta eraitsi zen, trazadurak Florida kalera egingo duen bira berrira egokitzeko.\nEpealdi berean, geralekua egokitu zen Euskotren Tranbiak Gasteizko tranbiarentzako eskatutako 44 metro luze diren tranbia unitate berriak jaso ahal izateko. Hala, markesinen albo baikotzean 1,8 metroko igarobide librea utzi da, bloke teknikoak birkokatuz eta markesinaren gainerako elementuak egokituz, eta nasak luzatu dira.\nSarbideak.\nAngulema kalea, 4"}
{"id": "376539", "revid": "20326", "url": "https://eu.wikipedia.org/wiki?curid=376539", "title": "Legebiltzarreko geltokia", "text": "Legebiltzarra (Parlamento, gaztelaniaz) Gasteizko tranbia geltokia da, Arabako Gasteiz hiriburuko Lovaina auzoan kokatuta dagoena, Becerro de Bengoa kalean hain zuzen ere.\nGeltokia Euskotren Tranbiak operatzen zu eta 2008ko abenduaren 28a inauguratu zen.\nHistoria.\n2008ko abenduaren 28an ireki zen, Gasteizko tranbiaren Erdiguneko eta Lakuako adarrak inauguratzearekin batera, alegia, Angulema eta Ibaiondoko geltokien arteko tartea. 2009ko uztailaren 10ean, tranbiaren bigarren linea ireki zenean, estazio hori Abetxukurako adarreko lineekin ere lotu zen\nTranbiaren hegoaldeko luzapen lanak zirela eta geralekua itxiarazi zen 2019ko abuztuaren 12tik urte bereko irailaren 1.ra arte. Egun horien artean Angulemako geltokia eta Unibertsitatearen arteko tranbia adarraren lotura gauzatu zen.\nTranbia-nasak 2019tik aurrera handitu direnez geralekuetan, eta tranbia berriak iritsi direnez, geltoki horretako nasak ez dira zabaldu leku horretako espazio-arazo nabarmenengatik, Arabako Jenerala, Becerro de Bengoa, San Antonio, Senda pasealekua eta Loma Jeneralaren plazaren arteko bidegurutzean baitaude. Hori oso garrantzitsua da konboi luzeetan bidaiatzean, tranbiek kabinen ondoko ateak desgaitzen baitituzte, nasaren plataformatik kanpo geratzen direlako.\nSarbideak.\nBecerro de Bengoa kalea, 4"}
{"id": "376540", "revid": "20326", "url": "https://eu.wikipedia.org/wiki?curid=376540", "title": "Lovainako geltokia (Gasteiz)", "text": "Lovaina Gasteizko tranbia geltokia da, Arabako Gasteiz hiriburuko Lovaina auzoan kokatuta dagoena, Magdalena kalean hain zuzen ere.\nGeltokia Euskotren Tranbiak operatzen zu eta 2008ko abenduaren 28a inauguratu zen.\nHistoria.\n2008ko abenduaren 28an ireki zen, Gasteizko tranbiaren Erdiguneko eta Lakuako adarrak inauguratzearekin batera, alegia, Angulema eta Ibaiondoko geltokien arteko tartea. 2009ko uztailaren 10ean, tranbiaren bigarren linea ireki zenean, estazio hori Abetxukurako adarreko lineekin ere lotu zen\nTranbiaren hegoaldeko luzapen lanak zirela eta geralekua itxiarazi zen 2019ko abuztuaren 12tik urte bereko irailaren 1.ra arte. Egun horien artean Angulemako geltokia eta Unibertsitatearen arteko tranbia adarraren lotura gauzatu zen.\nEpealdi berean, geralekua egokitu zen Euskotren Tranbiak Gasteizko tranbiarentzako eskatutako 44 metro luze diren tranbia unitate berriak jaso ahal izateko. Hala, markesinen albo baikotzean 1,8 metroko igarobide librea utzi da, bloke teknikoak birkokatuz eta markesinaren gainerako elementuak egokituz, eta nasak luzatu dira.\nSarbideak.\nMagdalena kalea, 12"}
{"id": "376542", "revid": "20326", "url": "https://eu.wikipedia.org/wiki?curid=376542", "title": "Europako geltokia (Gasteiz)", "text": "Europa Gasteizko tranbia geltokia da, Arabako Gasteiz hiriburuko Koroatzea auzoan kokatuta dagoena, Gasteiz hiribidean kokatua dago, Europa Biltzar Jauregiaren alboan.\nGeltokia Euskotren Tranbiak operatzen zu eta 2008ko abenduaren 28a inauguratu zen.\nHistoria.\n2008ko abenduaren 28an ireki zen, Gasteizko tranbiaren Erdiguneko eta Lakuako adarrak inauguratzearekin batera, alegia, Angulema eta Ibaiondoko geltokien arteko tartea. 2009ko uztailaren 10ean, tranbiaren bigarren linea ireki zenean, estazio hori Abetxukurako adarreko lineekin ere lotu zen\nTranbiaren hegoaldeko luzapen lanak zirela eta geralekua itxiarazi zen 2019ko abuztuaren 12tik urte bereko irailaren 1.ra arte. Egun horien artean Angulemako geltokia eta Unibertsitatearen arteko tranbia adarraren lotura gauzatu zen.\nEpealdi berean, geralekua egokitu zen Euskotren Tranbiak Gasteizko tranbiarentzako eskatutako 44 metro luze diren tranbia unitate berriak jaso ahal izateko. Hala, markesinen albo baikotzean 1,8 metroko igarobide librea utzi da, bloke teknikoak birkokatuz eta markesinaren gainerako elementuak egokituz, eta nasak luzatu dira.\nSarbideak.\nGasteiz hiribidea, 76"}
{"id": "376543", "revid": "20326", "url": "https://eu.wikipedia.org/wiki?curid=376543", "title": "Hondurasko geltokia (Gasteiz)", "text": "Honduras Gasteizko tranbia geltokia da, Arabako Gasteiz hiriburuko Pilar eta Gazalbide auzoan kokatuta dagoena, Honduras kalean kokatua dago.\nGeltokia Euskotren Tranbiak operatzen zu eta 2008ko abenduaren 28a inauguratu zen.\nHistoria.\n2008ko abenduaren 28an ireki zen, Gasteizko tranbiaren Erdiguneko eta Lakuako adarrak inauguratzearekin batera, alegia, Angulema eta Ibaiondoko geltokien arteko tartea. 2009ko uztailaren 10ean, tranbiaren bigarren linea ireki zenean, estazio hori Abetxukurako adarreko lineekin ere lotu zen\nTranbiaren hegoaldeko luzapen lanak zirela eta geralekua itxiarazi zen 2019ko abuztuaren 12tik urte bereko irailaren 1.ra arte. Egun horien artean Angulemako geltokia eta Unibertsitatearen arteko tranbia adarraren lotura gauzatu zen.\nEpealdi berean, geralekua egokitu zen Euskotren Tranbiak Gasteizko tranbiarentzako eskatutako 44 metro luze diren tranbia unitate berriak jaso ahal izateko. Hala, markesinen albo baikotzean 1,8 metroko igarobide librea utzi da, bloke teknikoak birkokatuz eta markesinaren gainerako elementuak egokituz, eta nasak luzatu dira.\nSarbideak.\nHonduras kalea, 12"}
{"id": "376546", "revid": "20326", "url": "https://eu.wikipedia.org/wiki?curid=376546", "title": "Antso Jakituneko geltokia", "text": "Antso Jakituna (Euskotren Tranbia) edo Bastiturri (Araba Bus) Euskal Herriko Arabako tranbia eta autobus geltoki bat da, Gasteiz udalerriko Lovaina auzoan kokatuta dagoena.\nGeltokia 2008ko abenduaren 28a inauguratu zen.\nHistoria.\n2008ko abenduaren 28an ireki zen, Gasteizko tranbiaren Erdiguneko eta Lakuako adarrak inauguratzearekin batera, alegia, Angulema eta Ibaiondoko geltokien arteko tartea. 2009ko uztailaren 10ean, tranbiaren bigarren linea ireki zenean, estazio hori Abetxukurako adarreko lineekin ere lotu zen\nTranbiaren hegoaldeko luzapen lanak zirela eta geralekua itxiarazi zen 2019ko abuztuaren 12tik urte bereko irailaren 1.ra arte. Egun horien artean Angulemako geltokia eta Unibertsitatearen arteko tranbia adarraren lotura gauzatu zen.\nEpealdi berean, geralekua egokitu zen Euskotren Tranbiak Gasteizko tranbiarentzako eskatutako 44 metro luze diren tranbia unitate berriak jaso ahal izateko. Hala, markesinen albo baikotzean 1,8 metroko igarobide librea utzi da, bloke teknikoak birkokatuz eta markesinaren gainerako elementuak egokituz, eta nasak luzatu dira.\nSarbideak.\nAntso Jakituna kalea, 23"}
{"id": "376547", "revid": "20326", "url": "https://eu.wikipedia.org/wiki?curid=376547", "title": "Euskal Herriko geltokia", "text": "Euskal Herria Gasteizko tranbia geltokia da, Arabako Gasteiz hiriburuko Gazalbide auzoan kokatuta dagoena, izen berdineko Euskal Herria Bulebarran kokatua dago, Euskaltzaindia plazaren alboan.\nGeltokia Euskotren Tranbiak operatzen zu eta 2008ko abenduaren 28a inauguratu zen.\nHistoria.\n2008ko abenduaren 28an ireki zen, Gasteizko tranbiaren Erdiguneko eta Lakuako adarrak inauguratzearekin batera, alegia, Angulema eta Ibaiondoko geltokien arteko tartea.\nTranbiaren hegoaldeko luzapen lanak zirela eta geralekua itxiarazi zen 2019ko abuztuaren 12tik urte bereko irailaren 1.ra arte. Egun horien artean Angulemako geltokia eta Unibertsitatearen arteko tranbia adarraren lotura gauzatu zen.\nEpealdi berean, geralekua egokitu zen Euskotren Tranbiak Gasteizko tranbiarentzako eskatutako 44 metro luze diren tranbia unitate berriak jaso ahal izateko. Hala, markesinen albo baikotzean 1,8 metroko igarobide librea utzi da, bloke teknikoak birkokatuz eta markesinaren gainerako elementuak egokituz, eta nasak luzatu dira.\nSarbideak.\nEuskal Herria bulebarra"}
{"id": "376548", "revid": "20326", "url": "https://eu.wikipedia.org/wiki?curid=376548", "title": "Txagorritxuko geltokia", "text": "Txagorritxu Gasteizko tranbia geltokia da, Arabako Gasteiz hiriburuko Gazalbide auzoan kokatuta dagoena, izen berdineko Euskal Herria Bulebarran kokatua dago.\nGeltokia Euskotren Tranbiak operatzen zu eta 2008ko abenduaren 28a inauguratu zen.\nHistoria.\n2008ko abenduaren 28an ireki zen, Gasteizko tranbiaren Erdiguneko eta Lakuako adarrak inauguratzearekin batera, alegia, Angulema eta Ibaiondoko geltokien arteko tartea.\nTranbiaren hegoaldeko luzapen lanak zirela eta geralekua itxiarazi zen 2019ko abuztuaren 12tik urte bereko irailaren 1.ra arte. Egun horien artean Angulemako geltokia eta Unibertsitatearen arteko tranbia adarraren lotura gauzatu zen.\nEpealdi berean, geralekua egokitu zen Euskotren Tranbiak Gasteizko tranbiarentzako eskatutako 44 metro luze diren tranbia unitate berriak jaso ahal izateko. Hala, markesinen albo baikotzean 1,8 metroko igarobide librea utzi da, bloke teknikoak birkokatuz eta markesinaren gainerako elementuak egokituz, eta nasak luzatu dira.\nSarbideak.\nEuskal Herria bulebarra"}
{"id": "376549", "revid": "20326", "url": "https://eu.wikipedia.org/wiki?curid=376549", "title": "Wellingtongo geltokia", "text": "Wellington Gasteizko tranbia geltokia da, Arabako Gasteiz hiriburuko Arriaga-Lakua auzoan kokatuta dagoena, izen berdineko Wellington Duke kalean kokatua dago.\nGeltokia Euskotren Tranbiak operatzen zu eta 2008ko abenduaren 28a inauguratu zen.\nHistoria.\n2008ko abenduaren 28an ireki zen, Gasteizko tranbiaren Erdiguneko eta Lakuako adarrak inauguratzearekin batera, alegia, Angulema eta Ibaiondoko geltokien arteko tartea.\nTranbiaren hegoaldeko luzapen lanak zirela eta geralekua itxiarazi zen 2019ko abuztuaren 12tik urte bereko irailaren 1.ra arte. Egun horien artean Angulemako geltokia eta Unibertsitatearen arteko tranbia adarraren lotura gauzatu zen.\nEpealdi berean, geralekua egokitu zen Euskotren Tranbiak Gasteizko tranbiarentzako eskatutako 44 metro luze diren tranbia unitate berriak jaso ahal izateko. Hala, markesinen albo baikotzean 1,8 metroko igarobide librea utzi da, bloke teknikoak birkokatuz eta markesinaren gainerako elementuak egokituz, eta nasak luzatu dira.\nSarbideak.\nWellington Duke kalea, 23"}
{"id": "376550", "revid": "20326", "url": "https://eu.wikipedia.org/wiki?curid=376550", "title": "Lakuabizkarreko geltokia", "text": "Lakuabizkarra Gasteizko tranbia geltokia da, Arabako Gasteiz hiriburuko Arriaga-Lakua auzoan kokatuta dagoena, izen berdineko Wellington Duke kalean kokatua dago.\nGeltokia Euskotren Tranbiak operatzen zu eta 2008ko abenduaren 28a inauguratu zen.\nHistoria.\n2008ko abenduaren 28an ireki zen, Gasteizko tranbiaren Erdiguneko eta Lakuako adarrak inauguratzearekin batera, alegia, Angulema eta Ibaiondoko geltokien arteko tartea.\nTranbiaren hegoaldeko luzapen lanak zirela eta geralekua itxiarazi zen 2019ko abuztuaren 12tik urte bereko irailaren 1.ra arte. Egun horien artean Angulemako geltokia eta Unibertsitatearen arteko tranbia adarraren lotura gauzatu zen.\nEpealdi berean, geralekua egokitu zen Euskotren Tranbiak Gasteizko tranbiarentzako eskatutako 44 metro luze diren tranbia unitate berriak jaso ahal izateko. Hala, markesinen albo baikotzean 1,8 metroko igarobide librea utzi da, bloke teknikoak birkokatuz eta markesinaren gainerako elementuak egokituz, eta nasak luzatu dira.\nSarbideak.\nWellington Duke kalea, 14\nKonexioak.\nEz dago TUVISA edo Araba Busarekin konexioak."}
{"id": "376551", "revid": "201", "url": "https://eu.wikipedia.org/wiki?curid=376551", "title": "Iphone 5", "text": ""}
{"id": "376553", "revid": "20326", "url": "https://eu.wikipedia.org/wiki?curid=376553", "title": "Landaberdeko geltokia", "text": "Landaberde Gasteizko tranbia geltokia da, Arabako Gasteiz hiriburuko Arriaga-Lakua auzoan kokatuta dagoena, izen berdineko Wellington Duke kalean kokatua dago.\nGeltokia Euskotren Tranbiak operatzen zu eta 2008ko abenduaren 28a inauguratu zen.\nHistoria.\n2008ko abenduaren 28an ireki zen, Gasteizko tranbiaren Erdiguneko eta Lakuako adarrak inauguratzearekin batera, alegia, Angulema eta Ibaiondoko geltokien arteko tartea.\nTranbiaren hegoaldeko luzapen lanak zirela eta geralekua itxiarazi zen 2019ko abuztuaren 12tik urte bereko irailaren 1.ra arte. Egun horien artean Angulemako geltokia eta Unibertsitatearen arteko tranbia adarraren lotura gauzatu zen.\nEpealdi berean, geralekua egokitu zen Euskotren Tranbiak Gasteizko tranbiarentzako eskatutako 44 metro luze diren tranbia unitate berriak jaso ahal izateko. Hala, markesinen albo baikotzean 1,8 metroko igarobide librea utzi da, bloke teknikoak birkokatuz eta markesinaren gainerako elementuak egokituz, eta nasak luzatu dira.\nSarbideak.\nLandaberde kalea, 17\nKonexioak.\nEz dago TUVISA edo Araba Busarekin konexioak."}
{"id": "376554", "revid": "20326", "url": "https://eu.wikipedia.org/wiki?curid=376554", "title": "Ibaiondoko geltokia", "text": "Ibaiondo Gasteizko tranbia geltokia da, Arabako Gasteiz hiriburuko Arriaga-Lakua auzoan kokatuta dagoena, izen berdineko Wellington Duke kalean kokatua dago.\nGeltokia Euskotren Tranbiak operatzen zu eta 2008ko abenduaren 28a inauguratu zen.\nTranbiaren kotxetegien inguruan dago.\nHistoria.\n2008ko abenduaren 28an ireki zen, Gasteizko tranbiaren Erdiguneko eta Lakuako adarrak inauguratzearekin batera, alegia, Angulema eta Ibaiondoko geltokien arteko tartea.\nTranbiaren hegoaldeko luzapen lanak zirela eta geralekua itxiarazi zen 2019ko abuztuaren 12tik urte bereko irailaren 1.ra arte. Egun horien artean Angulemako geltokia eta Unibertsitatearen arteko tranbia adarraren lotura gauzatu zen.\nEpealdi berean, geralekua egokitu zen Euskotren Tranbiak Gasteizko tranbiarentzako eskatutako 44 metro luze diren tranbia unitate berriak jaso ahal izateko. Hala, markesinen albo baikotzean 1,8 metroko igarobide librea utzi da, bloke teknikoak birkokatuz eta markesinaren gainerako elementuak egokituz, eta nasak luzatu dira.\nSarbideak.\nLandaberde kalea, 8\nKonexioak.\nEz dago TUVISA edo Araba Busarekin konexioak."}
{"id": "376555", "revid": "448", "url": "https://eu.wikipedia.org/wiki?curid=376555", "title": "Lakuabizkarrako geltokia", "text": ""}
{"id": "376556", "revid": "448", "url": "https://eu.wikipedia.org/wiki?curid=376556", "title": "Astrabuduako geltokia", "text": ""}
{"id": "376558", "revid": "336", "url": "https://eu.wikipedia.org/wiki?curid=376558", "title": "Merkatu-botere", "text": "Ekonomian, merkatu-boterea enpresa batek eskaintzen duen produktuaren prezioa kostu marjinaletik gora jartzeko duen ahalmena da. Konkurrentzia perfektuan, enpresek ez dute merkatu-botererik ezarri behar duten prezioa bat datorrelako bere kostu marginalarekin. Monopolioan, berriz, enpresak ezartzen duen prezioa kostu marjinala baino handiagoa da. Oligopolioan, enpresen merkatu-boterea aztertzeko enpresek kolusio-egoeran dauden hartu behar da kontuan: kolusio egoeran, enpresek ados jarri eta merkatu-botere handia izango dute, kolusioaren ezean, enpresak lehiatu egingo dira eta merkatu-botere txikiagoa izango dute."}
{"id": "376560", "revid": "20326", "url": "https://eu.wikipedia.org/wiki?curid=376560", "title": "Forondako Ateko geltokia", "text": "Forondako Atea Gasteizko tranbia geltokia da, Arabako Gasteiz hiriburuko Arriaga auzoan kokatuta dagoena, izen berdineko Forondako atea kalean.\nGeltokia Euskotren Tranbiak operatzen zu eta 2009ko uztailaren 10a inauguratu zen.\nHistoria.\n2009ko uztailaren 10a ireki zen, Gasteizko tranbiaren Honduras eta Arriagako adarrak inauguratzearekin batera, alegia, Honduras eta Ka\u00f1abenta geltokien arteko tartea.\nTranbiaren hegoaldeko luzapen lanak zirela eta geralekua itxiarazi zen 2019ko abuztuaren 12tik urte bereko irailaren 1.ra arte. Egun horien artean Angulemako geltokia eta Floridaren arteko tranbia adarraren lotura gauzatu zen.\nEpealdi berean, geralekua egokitu zen Euskotren Tranbiak Gasteizko tranbiarentzako eskatutako 44 metro luze diren tranbia unitate berriak jaso ahal izateko. Hala, markesinen albo baikotzean 1,8 metroko igarobide librea utzi da, bloke teknikoak birkokatuz eta markesinaren gainerako elementuak egokituz, eta nasak luzatu dira.\nSarbideak.\nForondako Atea kalea, 33"}
{"id": "376561", "revid": "20326", "url": "https://eu.wikipedia.org/wiki?curid=376561", "title": "Gernikako Arbolako geltokia", "text": "Gernikako Arbola Gasteizko tranbia geltokia da, Arabako Gasteiz hiriburuko Arriaga auzoan kokatuta dagoena, Juntas Generales kaleko hain zuzen ere, Gernikako Arbola kalearekin izkinan.\nGeltokia Euskotren Tranbiak operatzen zu eta 2009ko uztailaren 10a inauguratu zen.\nHistoria.\n2009ko uztailaren 10a ireki zen, Gasteizko tranbiaren Honduras eta Arriagako adarrak inauguratzearekin batera, alegia, Honduras eta Ka\u00f1abenta geltokien arteko tartea.\nTranbiaren hegoaldeko luzapen lanak zirela eta geralekua itxiarazi zen 2019ko abuztuaren 12tik urte bereko irailaren 1.ra arte. Egun horien artean Angulemako geltokia eta Floridaren arteko tranbia adarraren lotura gauzatu zen.\nEpealdi berean, geralekua egokitu zen Euskotren Tranbiak Gasteizko tranbiarentzako eskatutako 44 metro luze diren tranbia unitate berriak jaso ahal izateko. Hala, markesinen albo baikotzean 1,8 metroko igarobide librea utzi da, bloke teknikoak birkokatuz eta markesinaren gainerako elementuak egokituz, eta nasak luzatu dira.\nSarbideak.\nJuntas Generales kalea, 48\nGeltokia.\nGeltokiak markesina, bi trenbide eta bi nasa ditu, eta txartelen salmenta zein birkarga automatikorako makinaz, sei balioztatze-makinaz, eta Minutran eta Sitran sistemez hornituta dago. Minutran eta Sitran sistemak tranbia heltzeko falta den denbora adierazteko informazio sistemak dira, markesinaren gainean kokatutako dorrea eta markesinan kokatutako pantailaren bitartez, hurrenez hurren.\nKonexioak.\nEz dago TUVISA edo Araba Busarekin konexioak."}
{"id": "376562", "revid": "20326", "url": "https://eu.wikipedia.org/wiki?curid=376562", "title": "Arriagako geltokia (Gasteiz)", "text": "Arriaga Gasteizko tranbia geltokia da, Arabako Gasteiz hiriburuko Arriaga auzoan kokatuta dagoena, Voluntaria Entrega kalea hain zuzen ere.\nGeltokia Euskotren Tranbiak operatzen zu eta 2009ko uztailaren 10a inauguratu zen.\nHistoria.\n2009ko uztailaren 10a ireki zen, Gasteizko tranbiaren Honduras eta Arriagako adarrak inauguratzearekin batera, alegia, Honduras eta Ka\u00f1abenta geltokien arteko tartea.\nTranbiaren hegoaldeko luzapen lanak zirela eta geralekua itxiarazi zen 2019ko abuztuaren 12tik urte bereko irailaren 1.ra arte. Egun horien artean Angulemako geltokia eta Floridaren arteko tranbia adarraren lotura gauzatu zen.\nEpealdi berean, geralekua egokitu zen Euskotren Tranbiak Gasteizko tranbiarentzako eskatutako 44 metro luze diren tranbia unitate berriak jaso ahal izateko. Hala, markesinen albo baikotzean 1,8 metroko igarobide librea utzi da, bloke teknikoak birkokatuz eta markesinaren gainerako elementuak egokituz, eta nasak luzatu dira.\nSarbideak.\nVoluntaria Entrega kalea, 48\nGeltokia.\nGeltokiak markesina, bi trenbide eta bi nasa ditu, eta txartelen salmenta zein birkarga automatikorako makinaz, sei balioztatze-makinaz, eta Minutran eta Sitran sistemez hornituta dago. Minutran eta Sitran sistemak tranbia heltzeko falta den denbora adierazteko informazio sistemak dira, markesinaren gainean kokatutako dorrea eta markesinan kokatutako pantailaren bitartez, hurrenez hurren.\nKonexioak.\nEz dago TUVISA edo Araba Busarekin konexioak."}
{"id": "376563", "revid": "20326", "url": "https://eu.wikipedia.org/wiki?curid=376563", "title": "Artapadurako geltokia", "text": "Artapadura Gasteizko tranbia geltokia da, Arabako Gasteiz hiriburuko Arriaga auzoan kokatuta dagoena, Arriagako Atea kalean hain zuzen ere.\nGeltokia Euskotren Tranbiak operatzen zu eta 2009ko uztailaren 10a inauguratu zen.\nHistoria.\n2009ko uztailaren 10a ireki zen, Gasteizko tranbiaren Honduras eta Arriagako adarrak inauguratzearekin batera, alegia, Honduras eta Ka\u00f1abenta geltokien arteko tartea.\nTranbiaren hegoaldeko luzapen lanak zirela eta geralekua itxiarazi zen 2019ko abuztuaren 12tik urte bereko irailaren 1.ra arte. Egun horien artean Angulemako geltokia eta Floridaren arteko tranbia adarraren lotura gauzatu zen.\nEpealdi berean, geralekua egokitu zen Euskotren Tranbiak Gasteizko tranbiarentzako eskatutako 44 metro luze diren tranbia unitate berriak jaso ahal izateko. Hala, markesinen albo baikotzean 1,8 metroko igarobide librea utzi da, bloke teknikoak birkokatuz eta markesinaren gainerako elementuak egokituz, eta nasak luzatu dira.\nSarbideak.\nArriagako Atea kalea\nGeltokia.\nGeltokiak markesina, bi trenbide eta bi nasa ditu, eta txartelen salmenta zein birkarga automatikorako makinaz, sei balioztatze-makinaz, eta Minutran eta Sitran sistemez hornituta dago. Minutran eta Sitran sistemak tranbia heltzeko falta den denbora adierazteko informazio sistemak dira, markesinaren gainean kokatutako dorrea eta markesinan kokatutako pantailaren bitartez, hurrenez hurren.\nKonexioak.\nEz dago TUVISA edo Araba Busarekin konexioak."}
{"id": "376564", "revid": "20326", "url": "https://eu.wikipedia.org/wiki?curid=376564", "title": "Ka\u00f1abentako geltokia", "text": "Ka\u00f1abenta (2012ko irailaren 7ra arte Abetxuko izenpetua) Gasteizko tranbia geltokia da, Arabako Gasteiz hiriburuko Abetxuku auzoan kokatuta dagoena, Ka\u00f1abenta plazan hain zuzen ere.\nGeltokia Euskotren Tranbiak operatzen zu eta 2009ko uztailaren 10a inauguratu zen.\nHistoria.\n2009ko uztailaren 10a ireki zen, Gasteizko tranbiaren Honduras eta Arriagako adarrak inauguratzearekin batera, alegia, Honduras eta Ka\u00f1abenta geltokien arteko tartea.\n2012ko irailaren 7an adarraren luzapena egin zen, auzo honen iparraldera. Orduan, Ka\u00f1abenta eta gaur egungo Abetxukoko geltokiaren arteko tartea ireki zen, eta geltokiaren izena Ka\u00f1abenta izatera pasa zen.\nTranbiaren hegoaldeko luzapen lanak zirela eta geralekua itxiarazi zen 2019ko abuztuaren 12tik urte bereko irailaren 1.ra arte. Egun horien artean Angulemako geltokia eta Floridaren arteko tranbia adarraren lotura gauzatu zen.\nEpealdi berean, geralekua egokitu zen Euskotren Tranbiak Gasteizko tranbiarentzako eskatutako 44 metro luze diren tranbia unitate berriak jaso ahal izateko. Hala, markesinen albo baikotzean 1,8 metroko igarobide librea utzi da, bloke teknikoak birkokatuz eta markesinaren gainerako elementuak egokituz, eta nasak luzatu dira.\nSarbideak.\nLa Presa kalea, 1\nGeltokia.\nGeltokiak markesina, bi trenbide eta nasa zentrala ditu, eta txartelen salmenta zein birkarga automatikorako makinaz, hiru balioztatze-makinaz, eta Minutran eta Sitran sistemez hornituta dago. Minutran eta Sitran sistemak tranbia heltzeko falta den denbora adierazteko informazio sistemak dira, markesinaren gainean kokatutako dorrea eta markesinan kokatutako pantailaren bitartez, hurrenez hurren.\nAuzokideen artean \"beheko geralekua\" ezizenez ezagutzen da, auzoaren behe partean kokatzeagatik.\nKonexioak.\nEz dago TUVISA edo Araba Busarekin konexioak."}
{"id": "376565", "revid": "20326", "url": "https://eu.wikipedia.org/wiki?curid=376565", "title": "Kristoko geltokia", "text": "Kristo Gasteizko tranbia geltokia da, Arabako Gasteiz hiriburuko Abetxuku auzoan kokatuta dagoena, Kristo kalean hain zuzen ere.\nGeltokia Euskotren Tranbiak operatzen zu eta 2012ko irailaren 7an inauguratu zen.\nHistoria.\n2012ko irailaren 7an adarraren luzapena egin zen, auzo honen iparraldera. Orduan, Ka\u00f1abenta eta gaur egungo Abetxukoko geltokiaren arteko tartea ireki zen, eta geltokiaren izena Ka\u00f1abenta izatera pasa zen.\nTranbiaren hegoaldeko luzapen lanak zirela eta geralekua itxiarazi zen 2019ko abuztuaren 12tik urte bereko irailaren 1.ra arte. Egun horien artean Angulemako geltokia eta Floridaren arteko tranbia adarraren lotura gauzatu zen.\nEpealdi berean, geralekua egokitu zen Euskotren Tranbiak Gasteizko tranbiarentzako eskatutako 44 metro luze diren tranbia unitate berriak jaso ahal izateko. Hala, markesinen albo baikotzean 1,8 metroko igarobide librea utzi da, bloke teknikoak birkokatuz eta markesinaren gainerako elementuak egokituz, eta nasak luzatu dira.\nSarbideak.\nKristo kalea, 2\nGeltokia.\nGeltokiak trenbide eta nasa bakarra ditu, Gasteizko tranbia sareko trenbide bakarreko geraleku bakarra izanik. Horrez gain, geralekua markesinaz, txartelen salmenta zein birkarga automatikorako makinaz, hiru balioztatze-makinaz, eta Minutran eta Sitran sistemez hornituta dago. Minutran eta Sitran sistemak tranbia heltzeko falta den denbora adierazteko informazio sistemak dira, markesinaren gainean kokatutako dorrea eta markesinan kokatutako pantailaren bitartez, hurrenez hurren.\nKonexioak.\nEz dago TUVISA edo Araba Busarekin konexioak."}
{"id": "376566", "revid": "20326", "url": "https://eu.wikipedia.org/wiki?curid=376566", "title": "Abetxukoko geltokia", "text": "Abetxuko Gasteizko tranbia geltokia da, Arabako Gasteiz hiriburuko Abetxuku auzoan kokatuta dagoena, Maiatzaren 1.ko plazan hain zuzen ere.\nGeltokia Euskotren Tranbiak operatzen zu eta 2012ko irailaren 7an inauguratu zen.\n2012an Ka\u00f1abenta eta Abetxukoko geltokien arteko tartea ireki zen arte, Ka\u00f1abentako geltokiak \"Abetxuko\" izena zuen.\nHistoria.\n2012ko irailaren 7an adarraren luzapena egin zen, auzo honen iparraldera. Orduan, Ka\u00f1abenta eta gaur egungo Abetxukoko geltokiaren arteko tartea ireki zen, eta geltokiaren izena Ka\u00f1abenta izatera pasa zen.\nTranbiaren hegoaldeko luzapen lanak zirela eta geralekua itxiarazi zen 2019ko abuztuaren 12tik urte bereko irailaren 1.ra arte. Egun horien artean Angulemako geltokia eta Floridaren arteko tranbia adarraren lotura gauzatu zen.\nEpealdi berean, geralekua egokitu zen Euskotren Tranbiak Gasteizko tranbiarentzako eskatutako 44 metro luze diren tranbia unitate berriak jaso ahal izateko. Hala, markesinen albo baikotzean 1,8 metroko igarobide librea utzi da, bloke teknikoak birkokatuz eta markesinaren gainerako elementuak egokituz, eta nasak luzatu dira.\nSarbideak.\nAraka kalea\nGeltokia.\nGeltokiak markesina, bi trenbide eta nasa zentrala ditu, eta txartelen salmenta zein birkarga automatikorako makina, hiru balioztatze-makina, eta Minutran eta Sitran sistemez hornituta dago. Minutran eta Sitran sistemak tranbia heltzeko falta den denbora adierazteko informazio sistemak dira, markesinaren gainean kokatutako dorrea eta markesinan kokatutako pantailaren bitartez, hurrenez hurren.\nGeltokiaren ondoan Abetxukuko ikastola eta eliza daude. Kokapenagatik, auzokideen artean \"goiko geralekua\" edota \"elizako geralekua\" ezizenez ezagutzen da.\nKonexioak.\nEz dago TUVISA edo Araba Busarekin konexioak."}
{"id": "376567", "revid": "20326", "url": "https://eu.wikipedia.org/wiki?curid=376567", "title": "Geltoki intermodala (Gasteiz)", "text": "Intermodal Gasteizko tranbia geltokia da, Arabako Gasteiz hiriburuko Arriaga auzoan kokatuta dagoena, Forondako atea kalean eta Arriagako parkearen alboan.\nGeltokia Euskotren Tranbiak operatzen zu eta 2009ko uztailaren 10a inauguratu zen.\nHistoria.\n2009ko uztailaren 10a ireki zen, Gasteizko tranbiaren Honduras eta Arriagako adarrak inauguratzearekin batera, alegia, Honduras eta Ka\u00f1abenta geltokien arteko tartea.\nTranbiaren hegoaldeko luzapen lanak zirela eta geralekua itxiarazi zen 2019ko abuztuaren 12tik urte bereko irailaren 1.ra arte. Egun horien artean Angulemako geltokia eta Floridaren arteko tranbia adarraren lotura gauzatu zen.\nEpealdi berean, geralekua egokitu zen Euskotren Tranbiak Gasteizko tranbiarentzako eskatutako 44 metro luze diren tranbia unitate berriak jaso ahal izateko. Hala, markesinen albo baikotzean 1,8 metroko igarobide librea utzi da, bloke teknikoak birkokatuz eta markesinaren gainerako elementuak egokituz, eta nasak luzatu dira.\nSarbideak.\nForondako Atea kalea, 11"}
{"id": "376570", "revid": "336", "url": "https://eu.wikipedia.org/wiki?curid=376570", "title": "Cournot konkurrentzia", "text": "Cournot konkurrentziak merkatu inperfektuetako enpresek (duopolio eta oligopolioetako enpresak, kasu) bere ekoizpen-erabakiak beste lehiakideen ekoizpenak kontuan hartu gabe hartzen dituzteneko eredu ekonomiko bat da. Augustin Cournot (1801-1877) frantziar ekonomialariak garatu zuen.\nCournoten duopolioa.\nBere bertsio sinpleenean Cournot konkurrentzia duopolioa aztertzen du: merkatu horretarako Nash oreka motako soluzioa ezartzen du, merkatu-orekan izango diren bi lehiakideen ekoizpenak eta produktuaren prezioa alegia, merkatuko eskaria eta bi enpresen kostu funtzioak jakinik.\nHipotesiak.\nEreduaren hipotesiak hauek dira, besteak beste:\nErreakzio-funtzioak.\nq1 eta q2 bi enpresen ekoizpen-kopuruak dira. Q=q1+q2 merkaturatzen den kopurua osoa da, beraz. P=a-Q ezartzen da merkatuko eskari-funtzio moduan. Laburtzeagatik, c unitateko ekoizpen-kostua berdina da enpresa bietan.\nHorrela, hauek dira bi enpresen mozkin-funtzioak:\nformula_1\nformula_2\nEnpresa bakoitzak hau bete behar du mozkina maximotzeko:"}
{"id": "376571", "revid": "17", "url": "https://eu.wikipedia.org/wiki?curid=376571", "title": "Cournoten duopolio", "text": ""}
{"id": "376572", "revid": "336", "url": "https://eu.wikipedia.org/wiki?curid=376572", "title": "Plataforma kontinental", "text": "Plataforma kontinentala murgildutako bloke kontinentala da, itsasbeherako marratik ezponda kontinentaleraino doana. Sakonera gutxiko eremuetan erraz froga daitekeen bezala, itsas mailaz gora \u2013urgainean\u2013 dauden lurrek itsas mailaz behera \u2013urpean\u2013 dute segida. Urgainean dauden lurren ondo-ondoko urpeko eremu horri plataforma kontinentala esaten zaio.\nEzaugarriak.\nPlataformako maldak 1\u00b0 eta 6\u00b0 bitarteko gradiantea izan ohi du: handiagoa failez hautsitako itsasertzetan eta txikiagoa, berriz, delta handietan eta itsasertz egonkorretan; kontinente plataforma bat-batean amaitzen da ertz batean, malda handi bat hasten den lekuan. Plataformak kilometro gutxi batzuetako eta 300 kilometro baino gehiagoko zabalera ere izan dezake kontinenteen inguruan; batez besteko zabalera, baina, 80 kilometrokoa du; sakonera, berriz, 50 eta 550 metro bitartekoa: 130 metro, batez beste.\nKontinente plataformak Lur osoko gainaldearen %6 hartzen du, eta ozeano hondoaren %7,5. Azken hamarraldietan, hidrokarburo hobiak direla, arrantza lekuak direla, e.a., kontinente plataformak garrantzi handia izan du geologian eta ekonomian.\nPlataformak, bestalde, aurreko geologia aldietako itsaso epikontinentalak \u2013ondoko lur behereak hartu zituzten itsaso sakonera gutxikoak\u2013 nolakoak izan ziren aztertzeko balio dute.\nKontinente plataformaren muga edo ertzaz harago lurrak beherantz egiten du eta 3\u00b0 eta 6\u00b0 bitarteko malda handi bat hasten da, 2.500 metro inguru sakona. Kontinenteko ur lasterrek harrotzen dituzten eta bestela labaintzen diren sedimentuak ezponda barrenean pilatzen dira detritus konotan. Horrek guztiak sortzen du malda, kontinente goragunea edo glazisa.\nOrdoki abisalaren hondora zenbat eta gehiago hurbildu, orduan eta malda txikiagoa izaten du delako glazis horrek. Glazisak 200 eta 500 kilometro bitarteko zabalera izan dezake, eta ozeano arroa ukitzen daukan muturreko ertza 4.000-5.000 metro barren egon daiteke.\nKontinente bazterra \u2013kontinente plataforma eta ezponda hartzen dituen topografia elementua\u2013 bi motatakoa izan daiteke: Atlantikoa eta Ozeano Barekoa. Atlantiko motako kontinente bazterrak izen bereko ozeanoaren itsasbazter gehiena hartzen du.\nOzeano Bareko kontinente bazterrak \u2013lurrikara asko izaten ditu\u2013 uharte arkuak izatea du ezaugarri berezia: uharte arkuak sumendi jatorriko uharte kateak dira, eta baztertutako sakongune batek, barne itsaso batek estaltzen duela, bereizten ditu kostaldetik. Uharte kate horiek ez dira denak berdinak: kilometro koadro bat ere ez dute batzuek eta ehundaka kilometro koadro, berriz, beste batzuek, Ginea Berriak, Sumatrak, Javak, Luzonek eta Hokkaidok, adibidez.\nKokalekuak.\nToki batzuetan, Ipar itsasoan, adibidez, Irlandak eta Ingalaterrak Frantziarekin eta Danimarkarekin bat egiten duten lekuan, oso zabala da. Asiaren hego-ekialdean Java, Sumatra eta Borneoko uharteak bat eginda daude kontinentearekin.\nBering itsasoaren iparraldean kontinente plataformak 1.400 kilometroko zabalera du eta Asia eta Ipar Amerika batzen ditu. Kanada aldean Hudson badia osoa eta Artikoko uharteen arteko itsasarteak hartzen ditu plataformak. Hego Amerikan oso zabala da Rio de la Plataren bokala eta Suaren Lurraldea bitartean, Malvina uharteak barne.\nErrusiaren iparraldean ere oso zabala da, 800 kilometro, batez beste. Mediterraneo itsasoan, berriz, estua, Tuniziako ekialdeko kostan izan ezik, Adriatiko itsasoan, Valentziako golkoan, eta Ebro eta Rodano ibaien deltetan."}
{"id": "376573", "revid": "3541959", "url": "https://eu.wikipedia.org/wiki?curid=376573", "title": "Kontinente plataforma", "text": ""}
{"id": "376574", "revid": "3541960", "url": "https://eu.wikipedia.org/wiki?curid=376574", "title": "Kontinente-plataforma", "text": ""}
{"id": "376575", "revid": "17", "url": "https://eu.wikipedia.org/wiki?curid=376575", "title": "Fusio", "text": ""}
{"id": "376576", "revid": "105290", "url": "https://eu.wikipedia.org/wiki?curid=376576", "title": "Nola", "text": "Nola Italiako hegoaldeko udalerria da, Campania eskualdeko Napoliko probintzian dagoena. Vesuvio sumendiaren eta Apeninoen arteko ordokian dago, Napolitik 24\u00a0km ipar-ekialdera. 2012ko ekainaren 30ean, 32.725 biztanle zituen.\nHistoria.\nCampaniako hiririk zaharrenetako bat da. Antzina, ausoniarrak, kalkistarrak eta etruriarrak bizi izan ziren bertan. K.a. 328an oskoek hartu zuten, eta erromatarrek K.a. 313an. Bigarren Gerra Punikoan Hanibali aurre egin zion. Gizarte gerran samniten mende erori zen eta horrela segitu zuen K.a. 80an Silak Mario garaitu zuen arte. Zazpi urte geroago, Espartakok eraso egin zion. Zesar Augusto hiri hartan hil zen (K. o. 14an).\nGenserikok 453an eta sarrazenoek 806 eta 904n Nola arpilatu zuten."}
{"id": "376578", "revid": "42539", "url": "https://eu.wikipedia.org/wiki?curid=376578", "title": "Nola (argipena)", "text": "Nola hitzak esanahi zenbait ditu:"}
{"id": "376586", "revid": "3542222", "url": "https://eu.wikipedia.org/wiki?curid=376586", "title": "Asiaren hego-ekialdea", "text": ""}
{"id": "376595", "revid": "512", "url": "https://eu.wikipedia.org/wiki?curid=376595", "title": "Teodoriko II.a", "text": "Teodoriko II.a (; ) bisigodoen erregea izan zen 453tik 466ra arte. 466. urtean hil zen.\nTeodoriko II.a, Teodoriko I.aren semea, Torismundo bere anaia hiltzen lortu zuen tronua. 455ean Valentiniano III.a eta Petronio Maximo hil zirenean, bere enperadore-txotxongilo ezarri zuen Erroman: Avito. Bitartean Rekiariok gidaturiko sueboak eraso zituen Iberiar Penintsulan. Erregea erail ondoren, Agiulfo jarri zuen tronuan kantabriarrak eta baskoiak borrokatzeko aginduarekin.\n458aren amaieran Maioriano enperadoreak Septimanian sartu eta Teodoriko erasoz probintzia inperiorako aldarrikatu zuen. Maiorianok Arelateko guduan bisigodoak menderatu zituen eta hauek mendebalderantz jo zuten Akitaniaraino. Erromatarrekin itun berria sinatu eta Hispanian egindako konkistak gelditu zituzten federazioa eusteko. Hala ere 461ean Maioriano hil zutenean, Teodorikok Septimania berreskuratu eta berriro Hispania inbaditu zuen. 466an Euriko bere anaia gazteak erail eta ondorengo bilakatu zen."}
{"id": "376596", "revid": "1545", "url": "https://eu.wikipedia.org/wiki?curid=376596", "title": "Orleanseko gudua", "text": ""}
{"id": "376597", "revid": "71150", "url": "https://eu.wikipedia.org/wiki?curid=376597", "title": "Pasaiako geltokia (Euskotren)", "text": "Pasaia Euskotren Trena eragilearen E2 lineari dagokion lurgaineko geltokia da, Pasaia udalerriko Pasai Antxo auzoan kokatuta dagoena. Geltokia Mugi sistemaren 2. tarifa-gunearen parte da.\nGeltokia arkudun zubi baten gainean dago eraikita, kale estu batean zehar. XX. mendearen hasieran trazadura diseinatu zenean, trenbidea lur mailan ibili behar zuen, baina gunearen urbanizatze-planen ondorioz, sei pasonibel gurutzatzea ekiditeko, trenbidea biaduktu luze batean eraikitzea erabaki zen. Dena dela, auzoaren hazkundea dela eta gaur egun etxeak trenbidetik zentimetro gutxira daude. Altza-Pasaia-Galtzaraborda tarteko trenbide bikoizketa proiektuaren baitan, etorkizunean 3000 metroko lurpeko saihesbide bat eraikiko da, Pasaian geltoki berria eraikiz.\nLotuneak.\nGeltokitik 80 metrora ADIFen Pasaiako geltokia dago, non Renfeko Aldirien eta Distantzia Ertainen zerbitzuak eskaintzen diren. Gainera, geltokiaren kanpoaldean Lurraldebus zerbitzua hornitzen duen autobus geralekua dago."}
{"id": "376598", "revid": "71150", "url": "https://eu.wikipedia.org/wiki?curid=376598", "title": "Galtzarabordako geltokia", "text": "Galtzaraborda Euskotren Trena eragilearen E2 lineari dagokion lurgaineko geltokia da, Errenteria udalerriko izen bereko auzoan kokatuta dagoena. Geltokia Mugi sistemaren 7. tarifa-gunearen parte da.\nGeltokiaren kanpoaldean Errenteriako Urbanoei zerbitzu ematen dien autobus geralekua dago.\nAltza-Pasaia-Galtzaraborda tarteko trenbide bikoizketa proiektuaren baitan, etorkizunean 3000 metroko lurpeko saihesbide bat eraikiko da, Galtzarabordako geltokia estaliz.\nLotuneak.\nGeltoki kanpoan Urbanoen autobus geralekua dago. Hurrengo lineak geralekutik pasatzen dira:"}
{"id": "376599", "revid": "71150", "url": "https://eu.wikipedia.org/wiki?curid=376599", "title": "Errenteriako geltokia", "text": "Errenteria Euskotren Trena eragilearen E2 lineari dagokion lurgaineko geltokia da, izen bereko udalerrian dagoena, Pablo Iglesias etorbidean hain zuzen ere. \"Topo\" linearen irekierarekin batera jarri zen martxan, 1912an, garaian udalerrian zegoen geltoki bakarra izanik, eta Mugi sistemaren 7. tarifa-gunearen parte da.\nGeltokia bestibuluz hornituta dago, sarbidea kaleko kotara egiten dela, eta pasonibela gurutzatuz nasa aldaketa egiten da. Kanpoaldean bizikleta aparkalekua dago.\nGeltoki ondoan kotxetegiak kokatzen ziren, Arasoko kotxetegi eta tailerrak ireki ziren arte."}
{"id": "376600", "revid": "71150", "url": "https://eu.wikipedia.org/wiki?curid=376600", "title": "Fanderiako geltokia", "text": "Fanderia Euskotrenen E2 (Topo) lineari dagokion lurgaineko tren geltokia da, Errenteria udalerriko izen bereko auzoan dagoena. Oiartzungo geltoki berriarekin batera inauguratu zen, 2011ko martxoaren 5ean, eta Mugi sistemaren 7. tarifa-gunearen parte da.\nKokapena.\nTrenbide kokapenari erreparatuz, geltokia zabalera metrikoa (1.000 mm) duen Donostia-Hendaia trenbidearen parte da, 10,400. puntu kilometrikoan kokatuta.\nSarbideak.\nGeltokiak eskailera zein igogailuz hornitutako bi sarbide ditu, eta bestibulua bi sarbideen arteko mailan dago. Gainera, bi sarbideak elkarri komunikatuta daude, herriko bi guneen arteko komunikazioa erraztuz, geltokirako sarbide funtzioa izateaz gain.\nGeltokia.\nFanderia pasealekua eta Erramun Astibia kaleen arteko maila batean kokatzen da, Fanderia pasealekua behe-mailan, eta Erramun Astibia kalea goi-mailan gelditzen direlarik. Tarteko maila gauzatzeko lautada bat sortu da, 720 metrotan zehar hormigoizko pantaila-hormek eutsitakoa, eta lautadan zehar zabaltzen da trenbidea eta geltokia bera ere. Hala, bestibulua errepidearen ondoan dauden etxebizitzen eta goialdean dagoen urbanizaziorako oinezkoen sarbidearen arteko mailan dago. Hori dela eta, igogailua eta kristaldegi handiak ditu. Pasealekua eta kalearen arteko bi mailak igogailu bidez lotzen dira, eta igogailuak geltokirako sarbide funtzioa ere egiten du, bi sarbideak guztiz irisgarri eginez.\nGeltokiak aterpedun nasa zentral bakarra eta bi trenbide ditu. Bestibulu eraikina, hormigoiz eta beiraz sortutakoa, erdi mailan kokatzen da, eta horra bi sarbide ditu, beheko mailatik (Fanderia pasealekua) eta goiko mailatik (Erramun Astibia kalea). Bestibuluak txarteldegiak eta balioztatze-makinak jasotzen ditu.\nEraikuntza lanekin batera 1.550 metro luzerako trenbide bikoizketa egin zen Fanderia-Oiartzun trenbide tartean, eta geltokiaren ingurua urbanizatu zen. 2011ko martxoaren 5ean geltokia martxan jarri zen, eta urte bereko uztailaren 31tik trenbide bikoitza dago Fanderia-Oiartzun trenbide tartean.\nLotuneak.\nGeltokiaren kanpoaldean Errenteriako Urbanoen zerbitzua hornitzen duten bi autobus geraleku daude. Hurrengo lineak geralekuetatik pasatzen dira:"}
{"id": "376602", "revid": "71150", "url": "https://eu.wikipedia.org/wiki?curid=376602", "title": "Oiartzungo geltokia", "text": "Oiartzun Euskotrenen E2 (Topo) lineari dagokion lurgaineko tren geltokia da, izen bereko udalerriko Arragua auzoan kokatuta dagoena. Gaur egungo geltokia Fanderiako geltokiarekin batera inauguratu zen 2011ko martxoaren 5ean, jatorrizko geltokia ordeztuz, eta Mugi sistemaren 7. tarifa-gunearen parte da.\nKokapena.\nTrenbide kokapenari erreparatuz, geltokia zabalera metrikoa (1.000 mm) duen Donostia-Hendaia trenbidearen parte da, 11,200. puntu kilometrikoan kokatuta.\nSarbideak.\nSarbide bakarreko geltokia da, Arragua auzoa zeharkatzen duen trenbide biaduktuaren behean bestibulua dagoela, Lartzabal etxadia eta Uretxe poligonoaren inguruan.\nGeltokia.\nGeltoki berria 2011ko martxoaren 5ean jarri zen martxan, jatorrizkoa ordeztuz. Geltoki berriaren ezaugarri nagusietakoak beirate handiak, diseinu diafanoa eta eraikuntzaren ezaugarri bereziak dira. Arragua inguruan eraikia, trenbidearen trazaduraren bi aldeetan dauden hiriguneen arteko lotura eta ingurune horren egokitzapena bultzatu zuen proiektu baten barruan eraiki zen. Hala, geltoki berriaren eraikuntza lanekin batera 1.550 metro luzerako trenbide bikoizketa egin zen Fanderia-Oiartzun trenbide tartean, eta geltokiaren ingurua urbanizatu zen.\nGeltokia biaduktuan eraikita dago, nasa zentral bakarra eta bi trenbide ditu. Horri esker, trenbide pasagune bat kendu ahal izan da. Biaduktuaren azpian geltokira sarbide bestibulua dago. Bestibuluak txarteldegiak eta balioztatze-makinak jasotzen ditu, eta goi mailan dagoen nasara igotzeko eskailerak eta igogailua ditu.\nGeltokiaren ingurunearen jarduketa osatzeko trenbidearen bi aldeen arteko lotura errazten duten bideak urbanizatu dira eta parke bat eraiki da, ibilgailuak aparkatzeko gune zabalak utziz. Oinezkoei zuzenduriko hainbat ibilbide eta aisigune ere sortu dira.\nLanak burutzeko aurrekontua 35 milioi eurokoa izan zen, horietatik Oiartzungo Udalak 3,6 milioi ordaindu zituela, Euskal Trenbide Sarearekin sinaturiko hitzarmenaren ondoren. Lanak 39 hilabetetan egin ziren.\nLoturak.\nGeltokitik 150 metrora Errenteriako Urbanoak eta Lurraldebus zerbitzuak hornitzen dituzten autobus geralekuak daude."}
{"id": "376605", "revid": "71150", "url": "https://eu.wikipedia.org/wiki?curid=376605", "title": "Gaintxurizketako geltokia", "text": "Gaintxurizketa Euskotrenen E2 (Topo) lineari dagokion lurgaineko tren geralekua da, Lezo udalerriko izen bereko auzoan dagoena. Mugi sistemaren 2. tarifa-gunearen parte da.\nKokapena.\nTrenbide kokapenari erreparatuz, geltokia zabalera metrikoa (1.000 mm) duen Donostia-Hendaia trenbidearen parte da, 13,600. puntu kilometrikoan kokatuta.\nGeltokia errepidearen ondoan dago, industrialde txiki baten parean, eta sarbidea kaleko kotara egiten da, pasonibela gurutzatuz nasa aldaketa egiten daitekela. Kokapenagatik, geltokira heltzeko irisgarritasuna ez dago bermatuta.\nSarbideak.\nIrisgarritasuna.\nGeralekuak irisgarritasun faltak ditu, sarbidea arriskutsua eta irisgarritasuna bermatzeko neurririk gabekoa izanik. Arartekoak argitaratutako irisgarritasuna eta garrioaren ikerketa-diagnosiaren arabera, \u00ab\"Sarrera trafiko handiko gune batetik egiten da\"\u00bb, eta \u00ab\"Maila handiko arrapala ez egokituak\"\u00bb ditu."}
{"id": "376606", "revid": "71150", "url": "https://eu.wikipedia.org/wiki?curid=376606", "title": "Bentak geltokia", "text": "Bentak Euskotrenen E2 (Topo) lineari dagokion lurgaineko tren geltokia da, Irun udalerriko izen bereko auzoan dagoena, Elizatxo hiribidean, hain zuzen ere. Mugi sistemaren 1. tarifa-gunearen parte da.\nKokapena.\nTrenbide kokapenari erreparatuz, geltokia zabalera metrikoa (1.000 mm) duen Donostia-Hendaia trenbidearen parte da, 17,530. puntu kilometrikoan kokatuta.\nSarbideak.\nGeltokiak bi sarbide ditu bestibulu eraikinera, Elizatxo hiribidetik eta Andrearriaga ibilbidetik. Eraikinak bestibulua jasotzen du, eta txarteldegi automatiko eta balioztatze-makinaz hornituta dago. Geltokiak bi trenbide eta bi alboko nasa ditu, eta nasa aldaketa pasonibela gurutzatuz egiten da.\nGeltokiaren egoera dela eta, Arartekoak egindako EAEko garraio sistema publikoak duen irisgarritasunari buruzko diagnostikoaren arabera geltokiaren irisgarritasuna ez dago bermatuta. Hala ere, geltokia erabilgarria da. 2018ko uztailaren 17an Gipuzkoako Foru Aldundiak oinezkoentzako pasabidea moldatu zuen Elizatxo hiribidean, geltokira sarbidea seguruago bihurtzeko asmoz.\nLotuneak.\nGeltokiaren ondoan Renfeko Aldirien Irungo Bentak geltokia dago, eta sarbideen inguruetan Irunbus eta Lurraldebus zerbitzuak hornitzen dituzten \"Andrearriaga 23\" eta \"Elizatxo hiribidea 62 (Bentak)\" autobus geralekuak daude, hurrenez hurren."}
{"id": "376607", "revid": "71150", "url": "https://eu.wikipedia.org/wiki?curid=376607", "title": "Belaskoeneko geltokia", "text": "Belaskoenea Euskotrenen E2 (Topo) lineari dagokion lurgaineko tren geralekua da, Irun udalerriko izen bereko auzoan dagoena. 90eko hamarkadan inauguratu zen, eta Mugi sistemaren 1. tarifa-gunearen parte da.\nGeralekua trenbide eta nasa bakarrekoa da, eta bestibuluak txarteldegi automatikoa, balioztatze-makinak, kutxazain automatikoa eta aterpea jasotzen ditu.\nKokapena.\nTrenbide kokapenari erreparatuz, geralekua zabalera metrikoa (1.000 mm) duen Donostia-Hendaia trenbidearen parte da, 18,020. puntu kilometrikoan kokatuta, Bentak eta Irun Kolon geltokien artean.\nSarbideak.\nGeralekuak sarbide bakarra du, arrapala zein eskailera bidezkoa."}
{"id": "376608", "revid": "71150", "url": "https://eu.wikipedia.org/wiki?curid=376608", "title": "Kolongo geltokia", "text": "Kolon (\"Ir\u00fan-Col\u00f3n\", gaztelaniaz) Euskotrenen E2 (Topo) lineari dagokion lurgaineko tren geltokia da, Irun udalerriko erdigunean kokatuta dagoena, izena Kolon pasealekuan egoteagatik datorkiola, hain zuzen ere. Donostia eta Irun arteko Topo zerbitzua irekitzearekin batera 1912ko abenduaren 5ean inauguratu zen, eta Mugi sistemaren 1. tarifa-gunearen parte da. Topo linearen geltoki-burua izan zen, hurrengo urtean trenbidea Hendaiako geltokira luzatu zen arte.\n2017an 645.163 bidaiari zenbatu zirela, geltokia Topo zerbitzuaren hirugarren geltokirik erabiliena izan zen, Amara-Donostia eta Anoetako geltokien atzetik.\n2012an linea osoko errotuluak zaharberritu zituztenean geltokia berrizendatu zuten, \"Ir\u00fan-Col\u00f3n\" izenetik gaur egun duen \"Irun Colon\" izenera, azentu-marka guztiak ezabatuz. Hala, izendapena ez gaztelaniaz (\"Col\u00f3n\") ezta euskaraz ere (\"Kolon\") ez dago ondo idatzita.\nKokapena.\nTrenbide kokapenari erreparatuz, geltokia zabalera metrikoa (1.000 mm) duen Donostia-Hendaia trenbidearen parte da, 19,670. puntu kilometrikoan kokatuta.\nSarbideak.\nGeltokiak bi sarbide ditu, nagusia Kolon pasealekuan dagoen geltokiaren bestibulura, eta bigarren mailakoa nasen mailan dagoen bizikleta aparkalekura. 2017an Euskal Trenbide Sareak Aureliano L\u00f3pez de Becerra kaletik Kolon ibilbidera heltzeko ibilbidea hobetu zuen, geltoki inguruko pasonibela ezabatuz eta igogailu bat ezarriz, geltokira heltzeko hirugarren sarbidetzat har daitekeena sortuz. Nasa aldaketa posiblea da trenbideen mailan dagoen pasonibela gurutzatuz, laster igogailu batengatik ordeztuko dena.\nGeltokia.\nGeltokiak Kolon pasealekuan du sarbide nagusia, bi etxebizitza eraikin artean kokatuta dagoen bestibulura. Bestibuluak solairu bakarra du eta txarteldegiak, balioztatze-makinak eta nasetara jaisteko eskailerak eta igogailua jasotzen ditu, azken hau Lasarte-Oria norantzako nasan baino ez. Behealdean, Kolon pasealekuari elkartzut, bi trenbide eta bi alboko nasa garatzen dira. Nasen arteko aldaketa trenbideen mailan dagoen pasonibela gurutzatuz egiten da. 2018an zehar Hendaia norantzako nasan igogailua ere instalatuko da, eta lanak amaitzean nasak gurutzatzeko pasonibela kenduko da.\nGainera, behe-mailan bigarren mailako sarbidea dago, Zipriano Larra\u00f1aga kalean, non Topoaren erabiltzaileentzako bizikleta aparkaleku estalia eta balioztatze-makina bat dagoen.\n2017ko irailaren 25ean Euskal Trenbide Sareak igogailua eraiki zuen Aureliano L\u00f3pez de Becerra kalean, Kolon pasealekuko bestibuluaren aurrean, horrekin batera geltoki inguruan zegoen pasonibela ezabatuz.\nLotuneak.\nGeltokiaren kanpoaldean Irunbus eta Lurraldebus zerbitzuak hornitzen dituen \"Col\u00f3n paselakua 43\" izeneko geralekua dago."}
{"id": "376609", "revid": "71150", "url": "https://eu.wikipedia.org/wiki?curid=376609", "title": "Ficobako geltokia", "text": "Ficoba (lehen Nazioarteko zubia/Puente Internacional), Euskotrenen E2 (Topo) lineari dagokion lurgaineko tren geltokia da, Irun udalerriko Anaka auzoan dagoena, Euskal Kostaldeko Nazioarteko Erakustazokaren (Ficoba) ondoan, hain zuzen ere. Lapurdi eta Ipar Euskal Herriko mugaren ondoan kokatuta egoteagatik \"Nazioarteko zubia/Puente Internacional\" du jatorrizko izen, geltokiak aduana kontrol funtzioa zuen eta. 2010ean gaur egungo izena, \"Irun Ficoba\", hartu zuen. Euskotrenen Hendaiako geltokiarekin batera 1913ko uztailaren 13an inauguratu zen, eta Mugi sistemaren 1. tarifa-gunearen parte da.\n2019ko abuztuaren 18tik 26ra bitartean Topo zerbitzuaren geltoki-buru izan zen, Biarritzen ospatu zen 2019ko G7aren gailurra zela eta Hendaiako geltokia itxiarazi baitzuten.\nKokapena.\nTrenbide kokapenari erreparatuz, geltokia zabalera metrikoa (1.000 mm) duen Donostia-Hendaia trenbidearen parte da, 20,890. puntu kilometrikoan kokatuta.\nSarbideak.\nGeltokiak sarbide bakarra du, arrapala bidezkoa, eta kanpoaldean bizikleta aparkalekua du.\nNazioarteko zubia.\n1913ko uztailaren 13an Topo zerbitzua Irunetik Hendaiara luzatu zen, eta tartean \"Nazioarteko zubia/Puente Internacional\" izeneko geltokia inauguratu zen. Geltokiak aduana kontrolaren funtzioa zuen. Hori dela eta, nasa bitan banatuta zegoen, hesi baten bidez. Trena hesiaren aurreko aldean gelditu eta bidaiari guztiak jaitsi behar zuten kontrola pasatzeko, ondoren trenera berriro igotzeko, hesiaren beste aldean. Denboraldi batez trenez ere aldatu behar izan zen, geltoki hau eta Hendaiakoaren artean anezka ibilgailu bat zegoelarik.\nGaur egun, herrialdeen arteko muga kontrolarik ez dagoela, geltokiak bere jatorrizko funtzioa galdu du, eta horren ordez, Euskal Kostaldeko Nazioarteko Erakustazokaren (\"Ficoba\") ondoan dagoenez, geltokiak honi ematen dio zerbitzu. Hala, 2010ean Euskotrenek geltokia \"Irun Ficoba\" berrizendatu zuen."}
{"id": "376626", "revid": "448", "url": "https://eu.wikipedia.org/wiki?curid=376626", "title": "Belaskoeneako geltokia", "text": ""}
{"id": "376627", "revid": "13403", "url": "https://eu.wikipedia.org/wiki?curid=376627", "title": "Ficoba", "text": ""}
{"id": "376628", "revid": "119347", "url": "https://eu.wikipedia.org/wiki?curid=376628", "title": "Euskal Kostaldeko Nazioarteko Erakustazoka", "text": "Ficoba edota Euskal Kostaldeko Nazioarteko Erakustazoka Gipuzkoako Irun udalerrian dagoen erakustazoka bat da, Gipuzkoa eta Lapurdiren arteko mugan, eta Txingudiko metropoli eremuaren bihotzean.\nHelburua.\nFicobaren helburua Europar Batasuneko mugaz gaindiko lehen erakustazoka izatea lortzea da, eta gainera inguruko ETEek produktuak erakutsi ditzaten eta merkatal harremanak izan ditzaten girorik aproposena erdiestea.\nHistoria.\n2003ko urriaren 9an ireki zen.\nInstalazioak.\nErakustazokako instalazioek 70.000 m2 baino gehiagoko azalera hartzen dute, eta horietan gune hauek dituen konplexu bat dago: zerbitzu orokorrak, erakusketarako 5.000 m2-ko hiru pabiloi, kanpoaldean 7.500 m2-ko gune bat bereziki prestatua erakusketak egiteko, 1.000 plazako aparkalekua, 340 lurrazpikoak direlarik, sarbideak eta bideak.\nEraikin nagusiak 580 m2-ko ataria du, eta baita honako hauek ere: prentsa aretoa, erakusketarien eta bisitarien artean bilera pribatuak egiteko bulegoak, 125 lagunentzako edukiera duten konbentzio, mintegi eta bileretarako areto balioanitzak, erakusketarientzako VIP aretoa, eta I\u00f1igo Lavado chef-ak zuzentzen duen 500 lagunentzako edukiera duen kafetegi eta jatetxe panoramikoa.\nFicobak badu, gainera, 376 lagunentzako Auditorium bat ere, megafoniaz eta aldibereko hiru itzulpen-kabinaz hornitua, eta diseinu balioanitz horri esker egin ahal dira hainbat kultur ekitaldi, hitzaldi eta ospakizun, egiten diren azokei zerbitzu osagarri bat emateaz gain.\nGarraioa.\nTrenez Euskotrenen Irun-Ficoba geltokia, Renferen Irungo geltokia eta SNCFren Hendaiako geltokiaren bidez bertaratu daiteke. Hegazkinez, Donostia-Hondarribia aireportua edota Biarritz-Angelu-Baionako aireportuaren bidez."}
{"id": "376629", "revid": "58701", "url": "https://eu.wikipedia.org/wiki?curid=376629", "title": "Nazioarteko zubia (Behobia)", "text": "Nazioarteko zubia Euskal Herriko Gipuzkoako Behobia eta Lapurdiko Pausu elkarlotzen dituen zubia da, Bidasoa ibaiaren gainean; Ipar eta Hego Euskal Herria, eta Frantzia eta Espainia lotzen ditu, halaber. Zaisa biribilgunearekin bat egiten du hegoaldeko ibaiertzean.\nOraingo zubia 1971koa da bertako seinalizazioaren arabera, lehenago XIX. mendeko beste bat baitzegoen, eraitsia, ibaiaz hegoaldeko Behobia herriaren erdialdera zuzenean heltzen zena."}
{"id": "376630", "revid": "58701", "url": "https://eu.wikipedia.org/wiki?curid=376630", "title": "Santiago zubia", "text": "Santiago zubia etorbidearen zubia paraleloan altxatu zen. Euskal Herriko Gipuzkoako Irun eta Lapurdiko Hendaia udalerriak elkarlotzen dituen zubi bat da, Bidasoa ibaiaren gainean. Ipar eta Hego Euskal Herria ere elkarlotzen ditu, baita Frantzia eta Espainia ere. Inaugurazioa 1966ko irailaren 12an izan zen.\n1966az geroztik, aldameneko zubiak ordezkatu zuen trafiko astunaren eta ibilgailuen pasabide gisa. Aldamenean, zubi horretaz gain, Ficoba erakustazoka eta Euskotrenen Irun-Ficoba geltokia ditu. 2017ko apiriletik, zubia itxi zen berritze lanak egiteko, egitura metalikoa oso hondaturik baitzegoen, bereziki herdoildua."}
{"id": "376631", "revid": "17", "url": "https://eu.wikipedia.org/wiki?curid=376631", "title": "Bizitza", "text": ""}
{"id": "376632", "revid": "13403", "url": "https://eu.wikipedia.org/wiki?curid=376632", "title": "FICOBA", "text": ""}
{"id": "376633", "revid": "58701", "url": "https://eu.wikipedia.org/wiki?curid=376633", "title": "San Martzial baseliza (Irun)", "text": "San Martzial baseliza Gipuzkoako Irun udalerrian dagoen baseliza bat da, hain zuzen ere Aldabe edo San Martzial mendian dago. Irundarrek aski ezaguna, maitatua eta bisitatua den lekua da.\nEspainia eta Frantzia arteko muga Gipuzkoa eta Lapurdi banatzen dituen Bidasoa ibaian finkatu zenetik (XV. mende amaieran), oso posizio estrategikoan aurkitu izan da Aldabe mendia, horren ondorioz ugari izan direlarik haren inguruan izandako borrokak, ezagunenak 1522ko San Martzialko gudua eta 1813ko San Martzialgo bigarren gudua, biak ala biak espainiarrek irabaziak. Konbentzio Gerran (1793-1795) eta Espainiako Gerra Zibilean (1936-1939) ere izan ziren borrokak, azken kasu honetan 1936ko abuztuan eta iraileko lehen egunetan (Irungo gudua), matxinatuek mugara iritsi nahi zutelako eta holan zonalde errepublikarra isolatu.\nHistoria.\nXVI. menderarte eta jatorriz Aldabeko Haitza izenez ezaguna zen. 1522ko ekainaren 30an jazotako San Martzialeko guduan nafar eta frantziarren aurka lortutako garaipena oroitarazteko asmoz Gipuzkoako kapitain jeneral zen Beltr\u00e1n de la Cueva gaztelarrak baseliza eraiki zuen. Beltr\u00e1n de la Cuevaren lehenbiziko asmoz fraideentzako monasterio bat eraikitzea izan zen, baina Irungo herriak San Martzialen omenezko baseliza bat egitea eskatu zion, garaipen hura lortu zen eguneko santua baitzen, ordutik aurrera Aldabe mendiak San Martzial mendia izena jaso zuelarik. Mendi honetan izen berdineko Aldabe baserria ere badago, XIX. mendeko arkitektur ondare oparoa zuelarik.\nAntzinako baseliza hura 1796an tximista batek kiskaldu eta sunstitu zuen, 1804 berreraikia eta bertan irudi berria ipini zelarik. Kanpoaldean, baselizaren hormari atxikitutako monumentu txiki bat dago, bertan, 1899an mendira doan bidea eraikitzen lagundu zutenen izenak idatziak dauden koaderno bat gordetzen delarik. Era berean, San Martzialgo guduak oroitarazten dituen bi oroitarriz osatutako pinakulu bat ere badago. Zaharberritua izan ostean, 1910an dorrea altxatu zen. Espainiako Gerra Zibilan zehar eraikinak berriz ere kalteak jasan zituen.\nBaseliza honen aldamenean behatoki bat ere badago, bertatik Irun, Txingudiko badia, Hondarribia, Bidasoaldea eta Jaizkibelgo ikus goza ahal daitekelarik, bai eta aldameneko jatetxean euskal gastronomiako edozein plater dastatu ere."}
{"id": "376635", "revid": "46380", "url": "https://eu.wikipedia.org/wiki?curid=376635", "title": "Ataulfo", "text": "Ataulfo (, \"otso noble\"; ; ? \u2013 415) errege bisigodoa izan zen.\nProventza hartu eta Akitaniari eraso ondoren, Iberiar Penintsulara igaro zen bandaloen eta erromatarren aurkako jardunean. Erromarekin bakea egin zuela eta, bere laguntzaile godoek berek hil zuten Bartzelonan.\n410ean Erroman sartu zirenean, bisigodoek Gala Plazidia enperadorearen arreba bahitu zuten eta 414an Ataulforekin ezkondu zen Narbonan."}
{"id": "376636", "revid": "46380", "url": "https://eu.wikipedia.org/wiki?curid=376636", "title": "Sigeriko", "text": "Sigeriko (? \u2013 415) errege bisigodoa izan zen.\nAtaulfo hil eta berehala honen sei seme erail eta Gala Plazidia bere alarguna eraso zuenez, Waliaren aldekoek \"feud\" (mendeku) hartu eta erreinaldiaren zazpigarren egunean Sigeriko hil zuten."}
{"id": "376637", "revid": "512", "url": "https://eu.wikipedia.org/wiki?curid=376637", "title": "Walia", "text": "Walia (; ? \u2013 418) errege bisigodoa izan zen.\nAtaulfo hil eta berehala, Sigerikok honen sei seme erail eta Gala Plazidia bere alarguna eraso zuenez, Waliaren aldekoek \"feud\" (mendeku) hartu eta erreinaldiaren zazpigarren egunean Sigeriko hil zuten.\nTolosa Okzitaniakoa hautatu zuen bere hiriburu. Honorio enperadorearekin itun (\"foedus\") bat sinatu zuen. Itun honen bitartez, 600.000 gari-\"modius\"en truke bisigodoek Gala Plazidia bere anaiari itzuli eta 409an Iberiar penintsulan sartutako barbaroak egotzi behar zituzten. Bi urtetan, Betikan zeuden bandalo silingoak eta Lusitaniako alanoak sarraskitu zituzten. Bandalo asdingo eta sueboak botatzear zeudela, enperadoreak bisigodoei Akitania eman zien."}
{"id": "376638", "revid": "512", "url": "https://eu.wikipedia.org/wiki?curid=376638", "title": "Teodoriko I.a", "text": "Teodoriko I.a (; ) bisigodoen erregea izan zen 419tik 451ra arte. Alariko I.aren sasikumea, Atila menderatzeagatik ospetsua da.\nWaliaren ondorengoa izan zen. Sueboekin eta bandaloekin elkartu zen erromatarren aurka borrokatzeko. Atilak Galia inbaditu zuenean, erromatarrekin eta frankoekin aliatu zen hunoen aurka. Kataluniar zelaietako guduan hil zen."}
{"id": "376639", "revid": "1545", "url": "https://eu.wikipedia.org/wiki?curid=376639", "title": "Kataluniar zelaietako gudua", "text": ""}
{"id": "376640", "revid": "512", "url": "https://eu.wikipedia.org/wiki?curid=376640", "title": "Torismundo", "text": "Torismundo (; ) bisigodoen erregea izan zen 451tik 451ra arte.\nTeodoriko I.aren semea, bere aita Kataluniar zelaietako guduan hil zenean, oinordeko bilakatu zen. Tolosa Okzitaniakoa hiriburua izan zuen eta Orl\u00e9ansen alanoak menderatu zituen. Flavio Aezioren azpijokoak bultzatua, Teodoriko bere anaiak eraila izan zen."}
{"id": "376641", "revid": "512", "url": "https://eu.wikipedia.org/wiki?curid=376641", "title": "Vouill\u00e9ko gudua", "text": "Vouill\u00e9ko gudua (latinez: \"Campus Vogladensis\") 507ko udaberrian gertatu zen, oraingo Vouill\u00e9 herrian, frankoen eta bisigodoen artean Galia mendean izateko asmoz.\nKlovis I.ak erresuma frankoa ezarri nahi zuen erromatar Galia probintzia osoan. Horretarako, Soissonsen galiar-erromatarrak eta Z\u00fclpichen alamanak menderatu ostean, hegoalderantz jo zuen bisigodoen aurka Loira zeharkatuz. Horiek ostrogodoen laguntza jaso zuten, baina ailegatu baino lehen gudua hasi eta frankoek erregea hil zuten, eta erabateko porrota izan zen bisigodoentzat.\nGuduaren ondorioz, frankoek Tolosa Okzitania, Akitania, Gaskoinia eta Limusin eskuratu zituzten, eta borgoinarrek, berriz, Narbonensis. Bisigodoek Septimania baino ez zuten mantendu Galia osoan, eta Iberiar Penintsulan areago sartzen joan ziren, handik hamarkada askotara Bisigodoen Toledoko Erresuma sortu. Garaipen horrek Anastasio Ekialdeko erromatar enperadorearen aitortza izan zuen, Klovis I.a kontsul bihurtuz."}
{"id": "376642", "revid": "1545", "url": "https://eu.wikipedia.org/wiki?curid=376642", "title": "Vouill\u00e9ko bataila", "text": ""}
{"id": "376644", "revid": "1545", "url": "https://eu.wikipedia.org/wiki?curid=376644", "title": "Elizaren Estatua", "text": ""}
{"id": "376646", "revid": "17", "url": "https://eu.wikipedia.org/wiki?curid=376646", "title": "Hazkuntza (argipena)", "text": "Hazkuntza hitzak esanahi eta erabilera zenbait ditu:"}
{"id": "376647", "revid": "17", "url": "https://eu.wikipedia.org/wiki?curid=376647", "title": "Hazkuntza", "text": ""}
{"id": "376648", "revid": "512", "url": "https://eu.wikipedia.org/wiki?curid=376648", "title": "Gesaleiko", "text": "Gesaleiko (; ) bisigodoen erregea izan zen 507tik 511ra arte.\nAlariko II.aren semea, bere aita Vouill\u00e9ko guduan hil zenean, oinordeko bilakatu zen. Armadaren aztarnak bildu eta Hispaniara ihes egin zuen."}
{"id": "376649", "revid": "119347", "url": "https://eu.wikipedia.org/wiki?curid=376649", "title": "Substantzia arriskutsuei buruzko 67/548/EEC zuzentaraua", "text": "Substantzia arriskutsuei buruzko 67/548/EEC zuzentaraua(zuzendu ostean) segurtasun kimikoari buruzko Europar Batasunaren legeen artean garrantzitsuenetariko bat da. 1957ko Erromako itunaren 100. artikuluaren eraginpean egin zen (94. artikulua bateratutako bertsioan). Hitzarmenez, Europako Ekonomia-Eremuan ere aplikagarria da, eta zuzentaraua betetzeak ziurtatzen du hari dagozkion Suitzako legeak betetzea. \nIrismena.\nZuzentaraua Europar Batasunan \u201cmerkaturatutako\u201d konposatu eta nahasketa (\"prestakin\") kimikoentzat da, beraz zuzenean ez da erabiltzen ikerketarako espresuki sortutako substantzientzat. Prestakinei buruzko arau gehigarriak Prestakin arriskutsuei buruzko 1999/45/EC zuzentarauan: daude. Bertan agertzen diren arauak eta Substantzia arriskutsuei buruzko 67/548/EEC zuzentarauarenak berdintsuak dira. Zuzentaraua \"ez\" da erabilgarri hurrengo substantzia eta prestakin motekin (1. artikulua):\nZuzentaraua ez da erabiltzen substantzia edo prestakin arriskutsuen garraiotarako.\nMateria arriskutsuen sailkapena.\nZuzentarauaren 2. artikuluak zerrendatzen ditu arriskutsutzat hartzen diren substantzia edo prestakin klaseak. Sail horietako batzuk, baina ez guztiak, arrisku kimikoaren ikur eta/edo kode batekin lotuta daude.\nKlase hauetako batean edo gehiagotan sailkatzen diren substantzia edo prestakinak sarritan eguneratzen den zuzentarauaren I anexoan zerrendatzen dira. Osasun eta bezeroen babeserako institutuak mantentzen du I. anexoan zerrendatutako substantzien datu-base publiko bat.\nArrisku ikurrak.\nArrisku ikurrak zuzentarauaren II. anexoan zehazten dira. Zerrenda bat, Europar Batasuneko beste hizkuntzetarako itzulpenekin, 2001/59/EC zuzentarauan aurkitu daiteke.\nAraututako esaldiak.\nAraututako esaldiak zuzentarauaren III. eta IV. anexoetan zehazten dira. III anexoak zehazten ditu \"Substantzia eta prestakin arriskutsuei egotzitako arrisku berezien izaerei\" dagozkien esaldiak, maiz R-esaldiak izenaz aipatuak. IV. anexoak zehazten ditu \"Substantzia eta prestakin arriskutsuei buruzko segurtasun aholku\"ei dagozkien esaldiak, sarritan S-esaldiak izenaz aipatuak.\nDagozkien araututako esaldiak agertu behar dira produktuen bilgarri eta etiketetan eta euren segurtasun datu-orrian. I. anexoak zehazten ditu bertan zerrendatuta dauden substantzia guztiekin erabili behar diren araututako esaldiak: nahitaez erabili behar dira.\nAraututako esaldien zerrendak 2001ean eguneratu ziren azken aldiz, eta 2001/59/EC zuzentarauan agertzen da zerrenda bateratu bat, Europar Batasuneko hizkuntza ofizial guztietan.\nEtiketatze betebeharrak.\nOrokorrean, substantzia edo prestakin arriskutsu baten bilgarriko etiketak argi adierazi behar du hurrengo puntuak:\nSubstantziaren segurtasun datuen orria.\nZuzentarauaren 27. artikuluak behartzen die hornitzaileei materiaren segurtasun datuen orri bat ematera, paperez edo bide elektronikoz, substantzia edo prestakin arriskutsu baten lehenengo ematean edo lehenago. Hornitzailea erabiltzaileei ezagutu den informazio berri esanguratsua helaraztera ere behartuta dago. 2001/58/EC zuzentarauak substantzien segurtasun datuen orriak prestatzeko laguntza zehatza aurkezten du. "}
{"id": "376650", "revid": "46380", "url": "https://eu.wikipedia.org/wiki?curid=376650", "title": "Amalariko", "text": "Amalariko (; 502 - Bartzelona, 531) bisigodoen erregea izan zen 511tik 531ra arte.\nBizitza.\nAlariko II.aren eta Teodegondaren semea, amaren partetik Teodoriko Handia aitona zuen. Baita zaintzailea eta 526ra arte erregeordea ere. Klotilde, Klovisen alabarekin ezkondu zen, eta Arrioren fedea hartzera behartu nahi izan zuen. Egitate honek gerra piztu zuen emaztearen anaia zen Txildeberto frankoen erregearekin. 531n Narbonan garaiturik, Amalariko Bartzelonara abiatu zen, eta han Bezon frankoak hil zuen."}
{"id": "376651", "revid": "512", "url": "https://eu.wikipedia.org/wiki?curid=376651", "title": "Teudis", "text": "Teudis () bisigodoen erregea izan zen 531tik 548ra arte.\nTeodoriko Handiaren jenerala, Amalarikoren heriotzan tronua izatea lortu zuen. Toledon ezarri zuen bere hiriburua. Zaragozan frankoak menderatu zituen baina ezin zuen bizantziarrak irabazi Ceutan eta hiria galdu zuen."}
{"id": "376653", "revid": "119347", "url": "https://eu.wikipedia.org/wiki?curid=376653", "title": "Teudigisel", "text": "Teudigisel () bisigodoen erregea izan zen 548tik 549ra arte.\nOstrogodo jatorria zuen jenerala, Theudisen zerbitzura ailegatu zen Iberiar penintsulara. Luzaiden 541ean hasitako frankoen inbasioa gelditu eta Pirinioz haraindiraino bidali zituen. Kondairak Sevillako bere jauregian bankete batean erail zutela dio."}
{"id": "376654", "revid": "6327", "url": "https://eu.wikipedia.org/wiki?curid=376654", "title": "Teudiselo", "text": ""}
{"id": "376655", "revid": "119347", "url": "https://eu.wikipedia.org/wiki?curid=376655", "title": "Agila I.a", "text": "Agila I.a (; ) bisigodoen erregea izan zen 549tik 554ra arte.\nTheudiseloren heriotzan tronua izatea lortu zuen. Bere agintaldia gerra zibil baten barruan gertatu eta gutxi dakigu horri buruz baina litekeena da bizantziarren laguntza izatea."}
{"id": "376656", "revid": "512", "url": "https://eu.wikipedia.org/wiki?curid=376656", "title": "Atanagildo", "text": "Atanagildo bisigodoen erregea izan zen 555etik 567ra arte.\nBizantziarren laguntzaz, Agila bere aurreko erregea kendu zuen eta, ordainetan, hirixka batzuk eraiki zituzten bizantziarrek penintsulako hegoaldean. Geroztik, frankoen aldera joaz, ezkondu zituen Sigiberto eta Txilperiko erregeekin bere alabak."}
{"id": "376657", "revid": "512", "url": "https://eu.wikipedia.org/wiki?curid=376657", "title": "I'm a knacker", "text": "I'm a knacker (euskaraz \"larrutzaile bat naiz\") 2003ko Patrick Bergin and the Spirit Merchants irlandar rock musika taldearen abesti bat da. Abesti honek Irlandan ustekabeko arrakasta izan zuen, herrialde hartako musika zerrendetako lehenbiziko 10 abestien artean ere sailkatzera iritsi zelarik.\nAbestiaren gaia zaldien gorpuak birziklatu eta kola edo lekeda bilakatzen duen gizon baten istorio bitxia kontatzen du. Berez, taldeko buru edo abeslaria den Patrick Bergin irlandarra mundu mailan ospea duen aktore izateagatik ezaguna da.\nAbestiak Irlandan arrakasta izan zuen, baina baita nolabaiteko eztabaida sortu ere, Irish Travellers edo irlandar ijitoen komunitateko buru batzuek abestiaren izenburua haiekiko mespretxuzkoa edota arrazista zela baieztatu baizuten, halere berehala Berginek baieztapen hori ukatu eta bera eta taldea arrazistak inolas ere ez direla ziurtatu zuen, aldiz abestiaren izenburua arrazistei hitz hori kendu eta desjabetzeko saiakera bat izan zela baieztatu zuen."}
{"id": "376658", "revid": "512", "url": "https://eu.wikipedia.org/wiki?curid=376658", "title": "Liuva I.a", "text": "Liuva I.a (; ) bisigodoen erregea izan zen 568tik 572ra arte.\nLeovigildo bere anaia bera baino errege hobeagorik izango zela aintzat hartuz, tronua elkarbanatu eta Liuva Septimaniara joan zen frankoak gelditzeko."}
{"id": "376659", "revid": "119347", "url": "https://eu.wikipedia.org/wiki?curid=376659", "title": "Liuva II.a", "text": "Liuva II.a (; ) bisigodoen erregea izan zen 601etik 603ra arte.\nRekaredoren semea, honen oinordekoa izan zen baina ez zuen nobleziaren sostengua izan. Witeriko armadaren jeneralak bizantziarrak eraso egitearen ordez, estatu-kolpe bat egin eta Liuva erail zuen."}
{"id": "376660", "revid": "512", "url": "https://eu.wikipedia.org/wiki?curid=376660", "title": "Witeriko", "text": "Witeriko () bisigodoen erregea izan zen 603tik 610era arte.\nRekaredo I.aren agintaldian arriotarren matxinada antolatu zuen Lusitanian, baina huts egin zuen saio hark (588). 602. urtean errege egin zuten arriotarrek eta, handik urtebetera, Liuvaren aurkako konspirazioa antolatu eta burutu zuen. Behin errege egin ondoren Betikako bizantziarren aurka borrokatu zen. 610. urtean Gundemarren aldeko katolikoek kargutik kendu eta hilarazi zuten."}
{"id": "376661", "revid": "1545", "url": "https://eu.wikipedia.org/wiki?curid=376661", "title": "Recesvinto", "text": ""}
{"id": "376662", "revid": "98220", "url": "https://eu.wikipedia.org/wiki?curid=376662", "title": "Ashtown gaztelua", "text": "Ashtown gaztelua (irlanderaz \"Caisle\u00e1n Bhaile an \u00c1saighis\") Irlandako Errepublikako Dublin hiriburuko Ashtown auzoan dagoen gaztelu normandiarra da, Phoenix parkean aurkitzen dena.\nHistoria.\n1430 hamarkadan eraikia izan zela uste da, garai hartan gobernuak 10 libera ematen baitzituen norberak bere segurtasunerako gaztelua eraikitzeko. 1782an Ashtown Lodge etxaldearen barnean sartua izan zen.\nAipagarria da 1978 arte ez zela gaztelua aurkitu izan ere berriagoa zen eraikin baten barnean egon baitzen mendeetan zehar. Eraikin hori Aita Santuaren nuntzioak erabili izan zuen ordura arte. 1978an ordea egoera txarrean zegoenez behera bota zuten eta Ashtown gaztelua agertu zen.\nErabilera.\nAshtown gazteluaren behe solairua musika kontzertuak egiteko erabiltzen da."}
{"id": "376663", "revid": "512", "url": "https://eu.wikipedia.org/wiki?curid=376663", "title": "Agila II.a", "text": "Agila II.a (; ; arabieraz: \"Waqila\") bisigodoen erregea izan zen 711tik 716ra arte.\nWitiza erregearen semea, Errodrigo hil zenean, bere eskubideak aldarrikatzea saiatu zen musulmanen aurrean. Musa ibn Nusairrek Damaskora bidali eta Hispania utzi zuenean bere aldekoek Ardo hautatu zuten errege berri."}
{"id": "376664", "revid": "56334", "url": "https://eu.wikipedia.org/wiki?curid=376664", "title": "Ardo (erregea)", "text": "Ardo (ziur asko Ardabasto izenaren laburdura; ) bisigodoen azken erregea izan zen 714tik 721era arte.\nIberiar penintsulako konkista musulmana eta gero, Agila II.a ordezkatu eta errege bilakatu zen. Narbonensisko lurraldeak mantendu zituen 716an arabiarrek eskualdea inbaditu zuten arte."}
{"id": "376665", "revid": "1545", "url": "https://eu.wikipedia.org/wiki?curid=376665", "title": "Ardabasto", "text": ""}
{"id": "376666", "revid": "1545", "url": "https://eu.wikipedia.org/wiki?curid=376666", "title": "Rezeswinto", "text": ""}
{"id": "376667", "revid": "105290", "url": "https://eu.wikipedia.org/wiki?curid=376667", "title": "Herbert Park", "text": "Herbert Parkea (irlanderaz \"P\u00e1irc Hoirbeaird\") Dublingo Ballsbridge auzoko parke publikoa da.\nEgitura.\nParkearen itzulinguruak milia baten luzera dauka. Oinezkoen bide batek zeharkatzen du parkea, hegoaldeko zatia iparraldekoa baino handiagoa delarik.\nHegoaldean Dodder ibaiaren ondoan hainbat futbol-zelai eta lorategi daude, bai eta ahateentzako putzu handi bat ere. Iparraldeko zatian aldiz tenis pistak eta bolatokiak daude.\nHistoria.\nPembrokeko kondeak hiriari emandako lurrek osatzen dute gaur egungo Herbet Parkea. 1907an mundu mailako feria bat egin zen bertan, \" Irish International Exhibition\" (Irlandako Nazioarteko Erakusketa) deitu zena. Orduan eraikitako egiturak kendu zirenean parkea publiko bihurtzea erabaki zen."}
{"id": "376668", "revid": "1987", "url": "https://eu.wikipedia.org/wiki?curid=376668", "title": "Unibertsitatea-Eibar", "text": ""}
{"id": "376669", "revid": "6327", "url": "https://eu.wikipedia.org/wiki?curid=376669", "title": "Irun-Colon geltokia", "text": ""}
{"id": "376672", "revid": "1987", "url": "https://eu.wikipedia.org/wiki?curid=376672", "title": "Lasarteko geltokia", "text": ""}
{"id": "376673", "revid": "1987", "url": "https://eu.wikipedia.org/wiki?curid=376673", "title": "Aia-Orio geltokia", "text": ""}
{"id": "376674", "revid": "1987", "url": "https://eu.wikipedia.org/wiki?curid=376674", "title": "Zarautzeko geltokia", "text": ""}
{"id": "376675", "revid": "1987", "url": "https://eu.wikipedia.org/wiki?curid=376675", "title": "San Pelaioko geltokia", "text": ""}
{"id": "376678", "revid": "1987", "url": "https://eu.wikipedia.org/wiki?curid=376678", "title": "Bizkaiko Parke Teknologikoa", "text": ""}
{"id": "376679", "revid": "1987", "url": "https://eu.wikipedia.org/wiki?curid=376679", "title": "Usansoloko ospitalea", "text": ""}
{"id": "376680", "revid": "96586", "url": "https://eu.wikipedia.org/wiki?curid=376680", "title": "Eva Isanta", "text": "Eva Mar\u00eda Isanta Foncuberta (1971ko ekainaren 19a, Ceuta) espainiar telebista, antzerki eta zinemako aktore bat da.\nNagusiki telebistako telesailetan antzeztegatik ezaguna da: tartean, 1992-1994 artean Antonio Mercero lasartearrak zuzendutako \"Farmacia de guardia\", bai eta \"Aqu\u00ed no hay quien viva\" (Bea) edota \"La que se avecina\" (Maite)."}
{"id": "376681", "revid": "336", "url": "https://eu.wikipedia.org/wiki?curid=376681", "title": "Arthur McBride", "text": "Arthur McBride irlandar folk abesti bat da. Lehenbiziko aldiz 1840 inguruan Irlandako Limerickeko konderrian Patrick Weston Joycek jaso zuen; bai eta Donegalgo konderrian George Petriek ere. Abesti honen hainbat bertsio Irlandatik kanpo ere topatu izan dira, esate baterako Eskozia edota Ingalaterrako Suffolk eta Devon udalerrietan, baina doinu arras ezberdinaz. Abestia protesta abesti bat baino \"soldaduskaren aurkako\" kategorian sailkatu daiteke.\nGaia.\nAbestian narratzailea eta bere lehengusua den Arthur McBride paseatzera atera eta britainiar gudarozteko hiru erreklutatzaile hurbiltzen zaizkie, erreklutamentu serjentua, kaboa eta baterista gazte bat. Erreklutatzaileek narratzailea eta Arthur McBride gudarostean sartzeko konbentzitzen saituko dira, Erresuma Batuko erregearen zerbitzupean egotearen bertuteak goratuz, harek xahutzeko sobera diru eta arropa ederra dituela aipatuz. Arthur McBridek erreklutatzaileari haiei elkartu ezkero arropa trukean bakarrik jasoko dutela eta Frantziara joan ezkero heriotza ziurtatua dagoela die. Erreklutatzaileak Arthur McBriden erantzuna Erregearen aurkako irain gisa hartuko du, Arthur eta narratzailearekin haserretuz, eta haien aurka bere ezpata erabiliko duela mehatsatuko die. Orduan, Arthur eta narratzaileak heuren shillelagh makilekin (usadiozko irlandar makilak) erreklutatzaileak eta baterista gaztea buruan astindu eta jipoitu ondoren haien dirua bereganatu, eta ezpatak eta bateriaren danborra itsasora jaurtiko dituzte.\n\"Arthur MacBride\" abestiak musikari eta talde ugariren bertsioak izan ditu, tartean Bob Dylan (bere \"Good as I Been to You\" diskoan), Planxty, Martin Carthy eta Paul Brady."}
{"id": "376682", "revid": "23317", "url": "https://eu.wikipedia.org/wiki?curid=376682", "title": "Cork City F.C.", "text": "Cork City Football Club (irlanderaz \"Cumann Peile Chathair Chorca\u00ed\") Irlandako Cork hiriko futbol taldea da.\nHistoria.\nCorkeko futbolaren historia oso gorabeheratsua izan da. Talde onak izan dituzte baina diru arazoak medio sortu, desagertu eta talde berriak osatu behar izan dira. Hala eta guztiz ere 11 aldiz irabazi dute Irlandako Liga eta 10 aldiz Kopa.\n20. eta 30. hamarkadak.\n20. hamarkadan hainbat futbol talde zeuden Corken, besteak beste, Fordsons FC, Cork Bohemians, Cobh Ramblers eta Cork Celtic. Hauen artean Fordsons nagusitu zen.\n40. hamarkada: Cork United F.C..\nCorken izan diren taldeen artean palmaresik onena lortu zuen Cork United F.C.-k. 1941 eta 1946 artean bost liga eskuratu zituen. Honetaz gain bi kopa ere bai. Istilu batzuk medio, 1948an taldea ligatik kanporatua izan zen eta izena aldatu behar izan zuen berriz onartua izan zedin.\nCork City F.C..\n1984ean gaur egungo Cork City F.C. sortu zen. Jokalari profesionalak izan zituen irlandako lehenengo taldeetako bat izan zen. Emaitza onak 90. hamarkadan iritsi ziren. 1993ko Liga irabazi eta Europan Bayern Munich edota Galatasaray bezalako taldeekin jokatu zuen.\n1998an kopa ere eskuratu zuen eta hurrengo hamarkada ere bikaina izan du, liga eta kopa berri bana irabaziz. Urte hauetan Irlandako taldwe indartsuenetakoa bihurtu da, izan ere 9 aldiz izan baita Ligako lehen hiru postuetan. 2007an Europako Txapeldunen Ligan aritu zen Belgradeko Izar Gorriaren aurka. 2014, 2015 eta 2016an ligako bigarrena izan zen eta 2016an Kopa irabazi zuen. 2017an berriz Liga eta Kopa eskuratu zituen."}
{"id": "376683", "revid": "1545", "url": "https://eu.wikipedia.org/wiki?curid=376683", "title": "Into the Labyrinth (telesaila)", "text": "Into the Labyrinth () Erresuma Batuko haur eta nerabeentzako fantasiazko telesail bat izan zen. Herrialde hartan 1981-1982 bitartean aireratu zen,\nEuskal Herrian 1980ko hamarkadan ETB 1 nahiz ETB 2 aireratu zen.\nArgumentua.\nTelesaila garaiez gain dauden bi aztien arteko borrokan oinarritzen da, bata Rothgo zintzoa (Ron Moody) eta bestea Belor zitala (Pamela Salem). Bakoitzak Nidus delakoa bereganatu nahi dute, botere mugagabeko objektua. Nidus delakoa berez Rothgo aztiaren jabetakoa zen, bere boterearen jatorria hartan zetzala, baina Belor aztiak lapurtu eta denboran zehar bidaiatzeko erabili zuen, Rothgo aztiak inoiz topatu ez zezan. Nidus objektuaren botererik gabe azkenean Rothgo hilzorian gelditu zen.\nGaur egungo haur talde batek (Phil, Helen eta Terry) Rothgo aztia britainiar labirinto itxurako leize-zulo batean hilzorian topatuko dute. Rothgok haur taldea Nidus objektua topatzeko asmoz historiaren garai ezberdinetara bidaliko ditu, garai ezberdin guzti horietan zehar ohiko objetu gisa mozorrotua egon eta gogoetaren bidez bakarrik ikus daitekeelarik.\nHaur taldea leizeko labirintoan barna sartu eta gizateriaren historiaren une ezberdinetara bidaiatuko du (Frantziako Iraultza, Antzinako Grezia, Ingalaterrako Gerra Zibila, etab), betiere Nidus objektua berreskuratu eta Belor azti maltzurra garaitzeko asmoz."}
{"id": "376684", "revid": "512", "url": "https://eu.wikipedia.org/wiki?curid=376684", "title": "Uxama Barca", "text": "Uxama Barca autrigoien lurraldeak osatzen zuten hamar en bat izan zen, egungo Osman, Araban, zegoena. \"Uxama\" toponimoa, denboraren poderioz \"Osma\" bilakatua, indoeuropar jatorria, ziur asko zelta, du, zelta edo aurrezeltar hizkuntzetan \"garaiena\" esan nahi zuen eta.\nKlaudio Ptolomeok lehenengoz aipatua, autrigoien hiria zela esan zuen. Hauek euskal historiaurreko tribuetako bat osatzen zuten, askorentzat zelta jatorrikoa.\nArkeologo gehienen ustetan, Arabako Karankan dagoen \"Lastrako kastroak\" izeneko herrixkan zegoen.\nAztarnategian bertan ekoiztutako txanponak aurkitu dituzte (garai haietan hiriek egiten zituzten txanponak ez herriek), iberiar alfabetoz (zeltek ez zuten alfabetorik) \"u uarkas\" inskripzioa dutenak. Zilarrezko inkrustazioak dituen lantza bat ere topatu dute. Ezaugarri zeltak (motibo lerromakurrak edo otso-hortzak) dituen lantza hau Arabako Arma museoan dago gaur egun."}
{"id": "376685", "revid": "82059", "url": "https://eu.wikipedia.org/wiki?curid=376685", "title": "Sligo Rovers F.C.", "text": "Sligo Rovers Football Club (irlanderaz \"Cumann Peile B\u00f3ith\u00e9amaigh\") Sligoko futbol taldea da eta azken urteetan Irlandako talde onenetarikoa bihurtu da, 2010tik aurrera Irlandako Liga bat eta hiru Kopa eskuratu duelarik.\nHistoria.\nTaldea 1928an sortu bazen ere 1934ean sartu zen Irlandako Ligan. Berehala iritsi ziren emaitzak 1936-37ko liga irabazi eta 1938-39ko ligan bigarren eginez. Kopan ere 1939 eta 1940an finalista izan zen.\nHurrengo sasoi ona 70. hamarkadaren amaieran hasi zuen. 1977ko liga eskuratu zuen eta azkenik bere lehenengo kopa txapelketa lortu zuen 1983an. 1977ko garaipenak Europan jokatzeko aukera ere eman zion.\n1986 eta 1993 artean lehen maila eta bigarrenaren artean ibili zen. Azkenik 1994ean goren mailara igotzea lortu eta urte berean bigarren kopa eskuratu zuen. Ez zuen ordea pozak asko iraun eta hurrengo urteetan behe mailan ibiltzea tokatu zitzaion.\n2009an kopako beste final bat jokatu zuen eta galdu egin zuen arren ordutik aurrera Irlandako talde indartsuenetakoa bihurtu da, hiru kopa eta liga bat irabaziz."}
{"id": "376686", "revid": "2241", "url": "https://eu.wikipedia.org/wiki?curid=376686", "title": "Uxama", "text": "Uxama, zelta jatorria duen toponimoa, 'garaiena' esan nahi duena."}
{"id": "376687", "revid": "105290", "url": "https://eu.wikipedia.org/wiki?curid=376687", "title": "Drumcondra F.C.", "text": "Drumcondra Football Club (irlanderaz \"Cumann Peile Droim Conrach\") Dublingo futbol talde indartsua izan zen, 5 Liga eta 5 Kopa irabazi dituena. 1972an desagertu egin zen.\nHistoria.\nLigan sartu aurretik Irlandako Kopa bat irabazteko gai izan zen 1927an, hau lortzen ligaz kanpoko talde bakarra izan zelarik. 40. hamarkada bikaina izan zuten, 1943 eta 1946ko kopak irabazi ondoren 1948 eta 1949ko ligatan nagusitu baitziren. 50. hamarkadan beste bi kopa eta liga bat iritsi ziren.\n60. hamarkadan bi liga irabaztearekin batera Europan aritzeko txartelak eskuratu zituzten eta talde bikainen aurka jokatu ahal izan zuten, hala nola Bayern Munich, Atl\u00e9tico Madrid, Nuremberg eta Eintracht Frankfurt. 1972an taldea desagertu egin zen eta Home Farm F.C. taldearekin bat egin zuen. Home Farm taldeak 1975an bere orainarteko titulu bakarra lortu zuen Kopa hain zuzen ere.\nGaur egun Leinsterreko ligan Drumcondra F.C. izeneko talde berria ari da jokatzen."}
{"id": "376689", "revid": "105290", "url": "https://eu.wikipedia.org/wiki?curid=376689", "title": "Vindeleia", "text": "Vindeleia autrigoien antzinako \"civitates\"en bat izan zen.\nIturriak.\nLehendabizikoz, II. mendean, Klaudio Ptolomeoren \"Geographia\"n aipatua izan zen. Antoninoren Ibilbidean, 34. ibilbidearen \"masio\" bat zela zioen eta III. mendeko \"Ab Asturica Burdigalam\" ibilbidean Virovescatik hamabi milietara eta Deobrigatik hamabost milietara zegoela zioen.\nKokapena.\nBere kokapena zehazteko lehendabizikoz erromatar miliaren balioa zehaztu behar dute eta hau zalantzazkoa da, adituek 1.480 eta 1685 metro arteko balioak proposatu dituztelako.\nHona hemen bere zehatzezko kokapenari buruzko teoria batzuk:"}
{"id": "376690", "revid": "12788", "url": "https://eu.wikipedia.org/wiki?curid=376690", "title": "Gernikako itsasadar", "text": ""}
{"id": "376691", "revid": "46380", "url": "https://eu.wikipedia.org/wiki?curid=376691", "title": "Lorenzo Prestamero", "text": "Diego Lorenzo Prestamero Sudupe (Urizaharra, Araba, 1733ko abuztuaren 11 \u2013 Gasteiz, Araba, 1817ko otsailaren 2a) idazlea, naturalista, artxibozaina, numismatikaria, arkeologoa, apaiza eta humanista izan zen.\nGasteizko San Prudencio ikastetxean latina, filosofia eta teologia ikasi ondoren Salamancako Unibertsitatean izan zen.\n1757an jaioterriko kapilau, 1771n Gasteiza joan eta Euskalerriaren Adiskideen Elkartean sartu zen. Erromatar artea ikertu zuen eta Elkartearen idazkari izendatu zuten. 1792an \"La Gu\u00eda de Forasteros en Vitoria\" argitaratu zuen, hiriaren arte ondarea deskribatzen zuena. Hauxe da argitaratu zuen liburu bakarra, baina Wilhelm von Humboldtek eskuizkribu asko zituela esan zuen. Horietako batean, \"Pueblos de \u00c1lava por Vicar\u00edas\" izenekoan (c. 1803) bere garaian Araban euskaraz non hitz egiten zen zehaztu zuen.\n1969an Gasteizen kale bati bere izena eman zioten."}
{"id": "376694", "revid": "1519", "url": "https://eu.wikipedia.org/wiki?curid=376694", "title": "Sertorioren gerra", "text": "Sertorioren gerra K.a. 83an hasi zen Hispanian. Gaio Mario jeneralaren eta \"Hispania Citerior\"reko gobernadore Kinto Sertorioren armadak erromatar armada eraso zuen.\nSertorio Popularesen aldekoa zen eta hispaniarren bizitza hobetu zuten erreformei esker, ospea lortu eta Silaren diktadura borrokatu zuen Hispaniatik. Optimatesek errepublikatik bota zuten Sertorio eta haren matxinada amaitzeko, gudarosteak bidali zituzten Iberiar penintsulara.\nK.a. 80an, Sertoriok lusitaniarrei lagundu zien Erroma erasotzen eta Silak \"Hispania Ulterior\"reko gobernadore Quinto Zezilio Metelori bi legio bidali zizkion, matxinadari aurre egiteko. Hasieran, Metelok garaipenak lortu arren, Sertoriok zeltiberiar eta lusitaniar gerrilla-taktikak erabiltzeari ekin eta ia penintsula osoa bereganatzea lortu zuen eta hiriburua \"Osca\"n, egungo Huescan, ezarri. Artean, Erromak Ponpeio bidali zuen Hispaniara: horrek gerra latza hasi zuen, Sertorio K.a. 72an hila izan zen arte.\nAurrekariak.\nK.a. 84an, Gaio Marioren popularren eta Luzio Kornelio Silaren optimatesen (Erromatar Errepublika berantiarreko alderdi aristokratikoa) arteko gerra zibila bizi zen. Lehenengoek Erroma kontrolatzen zuten, baina errepublikako gainerako lurraldeak galtzen ari ziren: Sila armada ahaltsu batekin zegoen, Mitridates VI.arekin bakea negoziatzen, hiriburura itzultzeko; Kinto Zezilio Metelo Pio Afrikan altxatu zen eta Kaio Fabio Adriano propretorea hil zuen Utikan; Marko Lizinio Kraso Hispania Ulteriorren zegoen: han, armada txiki bat osatu eta Italiara itzultzeko prestatzen ari zen; eta Kneo Ponpeio Magno gazte bat Pizenon altxatu zen.\nBere egoera hobetzeko, K.a. 83an, Kinto Sertorio, erromatar buruzagi trebe eta talentuduna, Hispania Ziteriorrera bidali zuten pretore, Kantabria eta Lusitaniako tribuak popularren aldera erakartzeko eta aurreikus zitekeen porroterako babesa lortzeko. Berehala, tokiko buruzagiak erosi, haietaz abusatzen zuten funtzionario erromatarrak zigortu, zergak jaitsi, kolono erromatarrak armatu eta trirremeak eta gerra-makinak eraikiarazi zituen. Silak popularrak garaitu eta Erroma okupatu ondoren, bizirik iraun zuten askok Hispaniara ihes egin zuten, bidelapur gisa.\nSertoriar gerrak.\nLehen etapa: K.a. 82-79.\nSilak erabaki zuen armadak bidaltzea azken lurralde leialak Popularren mende jartzera. Ponpeio gaztea Siziliara joan zen, Gneo Papirio Karbo ihes egin eta armaz altxatu zuen lekura. Optimatesak garaitu eta hil egin zuen K.a. 82. urtean. Ondoren, Afrikara joan zen, Marko Perpenna Venton eta Kneo Domizio Enobarbo matxinatu ziren probintziara, Numidiako errege Hiarpasen laguntzarekin. Ponpeiok K.a. 81ean garaitu zituen, Enobarbo hil eta Hiarpas harrapatu. Perpennak Sardiniara ihes egin behar izan zuen.\nAntzeko zerbait gertatu zen Hispanian, han azken herri-erresistentzia geratzen baitzen. Sertoriok, bere aurkako erasoaldi aurreikusgarriaren jakitun, Livio Salinator ordezkariari agindu zion Pirinioetako pasabideak 6.000 soldadurekin hornitzeko. K.a. 82an, Kaio Annio Lusko jeneralaren agindupeko armada boteretsu bat mendilerrora hurbildu zen, baina eraso egin beharrean, nahiago izan zuen soldadu bat erosi, Salinator hiltzeko. Traizio horren ondoren, gainerako defendatzaileek amore eman zuten eta Annio penintsulan sartu zen, erresistentziarik gabe.\nSertoriok eta geratzen zitzaizkion 3.000 soldaduek Mauritaniako Erresumara ihes egin zuten. Pitusa uhartean, Betisen bokalean, Anniok utzitako goarnizioa garaitu zuen, eta Annio untzi eta bost mila soldadurekin hurbildu zenean, ekaitz batek eta aliatu ziliziarren trebetasunak Sertorio garaitzea ahalbidetu zuten. Mauritaniara iritsi ziren: bertan, erbesteratutako popularren komunitate handi bat eta ziliziar pirata ugari zeuden. Azken hauekin aliatu zen Balear uharteak eta Mauritaniako kostaldea erasotzeko. Erresuma gerra zibil betean zegoen, Boko I.a Silaren aliatua zen eta matxinoen aurka borrokatzen zuen. Haren basailu Askalisek eta Gaio Paziano erromatar jeneralak (Silak errefortzuekin bidalia) Sertoriori eraso egin zioten, baina horrek Pazifiko hil eta bere soldaduak matxinatu ziren gudu batean garaitu zituen. Horren ondoren, jeneral popularrak Tingis hartu zuen, K.a. 81ean.\nHurrengo urteko udaberrian, Sertoriok lusitaniarren ustezko laguntza-eskaera bat jaso zuen, penintsulara itzultzeko aitzakia izan zena. Baelo Claudian lehorreratu zen 2.000 legionariorekin, 700 zaldun mauritaniarrekin eta 600 hispaniar laguntzailerekin. Optimateek, berriz, 120 mila infante, 6.000 zaldizko eta 2.000 arkulari eta habailari zituzten, lau armadatan banatuta. Berehala hartu zuen lusitaniarren laguntza, Diana jainkosak bidalia zela uste baitzuten, maskota gisa orein zuri txiki bat erosi zuelako. Esan zien oreinak jainkosaren mezuak bidaltzen zizkiola lo zegoen bitartean. Ihes egin zuenean, buruzagia porrotak izaten hasi omen zen. Laster 4000 oinezko eta 600 zaldizko lusitaniar elkartu zitzaizkion. Geroxeago, Luzio Aurelio Kota propretorea garaitu zuen, Silak ontzidi batekin bidalia, Melloriaren aurkako itsas borroka batean. Azkenik, Luzio Aufidio Hispania Ulteriorreko propretorea Betisen ertzean gurutzatu eta garaitu zuen, eta urtearen amaieran Lusitanian barneratu zen.\nBerehala erabili zuen erromatarren aurkako sentimendu sendoa eskualdean, laguntza irabazteko eta Ziteriera inbaditzeko, bere operazio basea Calagurrisen ezarriz."}
{"id": "376695", "revid": "1545", "url": "https://eu.wikipedia.org/wiki?curid=376695", "title": "Sertorioren Gerra", "text": ""}
{"id": "376696", "revid": "1545", "url": "https://eu.wikipedia.org/wiki?curid=376696", "title": "Kinto Sertorio", "text": ""}
{"id": "376697", "revid": "17", "url": "https://eu.wikipedia.org/wiki?curid=376697", "title": "Merkatu inperfektu", "text": ""}
{"id": "376698", "revid": "336", "url": "https://eu.wikipedia.org/wiki?curid=376698", "title": "Bertrand konkurrentzia", "text": "Bertrand konkurrentzia merkatu inperfektuetan enpresen jokabidea aztertu eta merkatuko oreka ezartzen duen eredu mikroekonomiko bat da, Cournot konkurrentziaren ereduaren kritika moduan garatutakoa. Cournoten ereduan enpresek lehia ekoizpenari buruz egiten duten bitartean, Bertranden ereduan enpresek prezioari buruz egiten dute lehia. Hain zuzen, kontsumitzaileak produktu homogeneo baten aurrean prezioari begira egotea jo daiteke errealitatearekin hobekien egokitzen den hipotesi moduan. Joseph Louis Fran\u00e7ois Bertrand (1822-1900) frantziar ekonomialariak garatu zuen 1883 urtean.\nHipotesi horretan oinarritua, Bertrand konkurrentzian duopolioa aztertzen da lehendabizi eredu sinple moduan, ondoren emaitzak oligopolioa zabaltzeko. Enpresek eskainitako produktu homogeneoak eta bereiziak daudela suposatzen da hasiera batean; horrela, kontsumitzaileek prezioari erreparatuko diote produktu zein enpresari erosterakoan. Egoera horretan, oreka-puntua bi enpresek prezio berdina eskaintzen dutenean gertatuko da, kostu marjinalaren bat etorriko dena, bi enpresek kostu berdinak dituztela suposaturik. Hain zuzen, prezioa kostu marjinaletik gora dagoen egoera orotan, bi enpresetako bakoitzak prezio txikiagoa ezartzeko joera izango du, merkatu osoa bereganatzeko. Bertrand duopolioa joko-teoriaren ikuspuntutik ebaz daiteke; ildo horretatik aldibereko jokoa da, non enpresek aldi berean eta bestearen erabakiaren berri izan gabe erabaki behar duten, eta bi prezioak berdinen soluzioa Nash oreka da. Azterketa sakonago egitearren, eredu estatikoak (erabakiak behin hartzen dira) eta dinamikoak (erabakiak behin eta berriz hartzen direnean) ere bereizten dira.\nProduktu homogeneoko Bertrand duopolioa.\nBertrand konkurrentziako eredu sinpleenean bi enpresak produktu homogeneo edo berbera eskaintzen dute, kostu-egitura berdinarekin. Hau dela eta, kontsumitzaileek prezio merkeena eskaintzen duen enpresari erosiko diote produktua, prezio altuena eskaintzen duen enpresa merkaturik gabe utziz. Egoera honetan, edozein prezio-mailatik abiatuta, prezio altuena eskaintzen duen enpresak beste enpresaren prezioaren azpitik jarriko luke prezioa merkatua bereganatzeko, erreakzio moduan; lehen enpresak, ostera, prezio horren azpitik jaitsiko lituzke berriz ere, bigarren enpresaren erabakia aurreikusita; ... Merkatua bereganatzeko lehian planteatzen den prezio beherakada prezioa unitateko kostuaren mailara heltzen denean gelditzen da: bi enpresak ez dira prezio horretatik jeitsiko, galerak saihesteko. Beraz, orekan bi enpresek prezio berbera eskainiko dute eta horrela, merkatua partekatu egingo dute, prezioari dagokino eskaria erdibanatuz. Oreka-puntu hori Nash oreka da gainera, hortik mugituz galdu bakarrik egingo baitute."}
{"id": "376699", "revid": "17", "url": "https://eu.wikipedia.org/wiki?curid=376699", "title": "Bertranden konkurrentzia", "text": ""}
{"id": "376700", "revid": "17", "url": "https://eu.wikipedia.org/wiki?curid=376700", "title": "Cournoten konkurrentzia", "text": ""}
{"id": "376701", "revid": "448", "url": "https://eu.wikipedia.org/wiki?curid=376701", "title": "Lekaime zistertarren komentua (Barria)", "text": ""}
{"id": "376704", "revid": "23317", "url": "https://eu.wikipedia.org/wiki?curid=376704", "title": "Vareia", "text": "Vareia beroien antzinako hiria izan zen, Erromak konkistatua izan zena. Gaur egungo Logro\u00f1o hiriko Varea auzoan aurkitzen dira haren aztarnak. 1994an Kultur Ondasuna izendatua izan zen.\nBeroien hiriburua zen eta erromatarren garaian ibai portu garrantzitsua bihurtu zen, Ebro ibaiaren sorreratik gertuen zegoen merkatalgunea izan zen. Vareiatik galtzada garrantzitsuak ateratzen ziren, iparraldeko eta goi-ordokiko hiri garrantzitsuenak Mediterraneoko hiriekin harremantzea ahalbidetuz.\nToponimia eta kokapena.\n\"Vareia\" toponimoa literatura-iturrietan eta Uarakos txanpon-etxean agertzen da. Estrabonek grezieraz \"Ouar\u00eda\" izendatu zuen eta erromatarrek \"Varia\",\u200b \"Vareia\"\u200b\u200b edo \"Vereia\". Beranduago \"Varaia\" edo \"Baregia\" ere aipatzen da.\nHistoria.\nBeroien hiria.\nBi \"Vareia\" izan ziren: alde batetik, beroien hiria eta bestetik erromatarra. Beroien hiriaren kokapena ezezaguna da: badaude Logro\u00f1otik iparraldean dagoen Cantabria mendian zegoela esaten dutenak, baina aditu gehienek La Custodian,Vianan, zegoela uste dute. Erromatar hiria, berriz, zalantza barik egungo Varean zegoen, Logro\u00f1oko auzoa den horretan.\nTito Livio erromatar historialariak aipatzen du Sertorioren gerran Sertorio berak Vareia zeharkatu zuela eta garai hartan beroien hiri indartsuena zela. Hiri benetan oparoa izan zen harik eta Kantabriar Gerren (K.a. 27-19) hasieran suak erre eta hiriaren gainbehera hasi zen arte. Batzuek diote Sertorio jenerala bera izan zitekeela erretzea agindu zuena, izan ere Ponpeioren aliatua baitzen, Sertoriroren etsaia. K.o. 39. urtean erabat hustuta gelditu zen beroien Vareia.\nErromatarren hiria.\nKantabriar Gerren garaian, Iregua eta Ebro ibaiek bat egiten duten tokian erromatarrek kanpaleku militarra ezarri zuten, Legio IV Macedonicari zegokiona. Hispaniako gerretarako kontrol eta logistika laguntza ezartzea zuen helburu. Tarraco hiritik Ebroren hegoaldeko ertzean galtzada luze bat eraikiz joan ziren kantabriarren lurretara eta Iregua ibaia zeharkatzeko zubia eraiki zuten K.a. 9. urtearen aldera, hasieran probisionala eta ondoren harrizkoa. Bestalde Iregua ibaiaren eskuineko ertzetik beste galtzada bat eraiki zuten Numantzia hirira. Galtzada bien arteko bidegurutzea toki estrategikoa izanik kanpaleku militarra bertan ezartzea erabaki zuten.\nKanpaleku militarraren inguruan zerbitzuak ematen zituzten gehigarri ugari eraiki ziren; funtzionarioak, instituzioak, tenpluak, merkatariak... Beroien hiri galdutik joandako biztanleak ziren gehienak eta hirigune zibil bat sortu zen. Aurreko hiriaren izena eraman zuten beraiekin eta hiri berriak Vareia izena hartu zuen horrela. K.o. I. menderako Ebro haraneko talde etnikoak erabat desagertu ziren, tartean beroiak, eta erromatarrek hirien aldeko apustua egin zuten.\nHurrengo mendeetan hiriaren garrantziak, hazkuntzak eta aberastasunak gora beherak izan zituen III. mendeko matxinadek eta 283. urteko Bagauden erasoaldien ondorioz. V. mendean bisigodoak iritsi ziren Erromaren aliatu gisa eta sueboen aurkako erasoak hasterakoan Ebro haran guztia ezegonkortu zen. Garai hartan hustu zen Vareia, eta nekazal eremu barreiatua bihurtu zen.\nArkeologia.\nHainbat aurkikuntza arkeologiko egin dira azken urteetan:"}
{"id": "376705", "revid": "119347", "url": "https://eu.wikipedia.org/wiki?curid=376705", "title": "Ipar Tipperary", "text": "Ipar Tipperary Tipperaryko konderriaren iparraldeko lurrak hartzen dituen \"Riding\"-a da. Konderriaren azaleraren %48a hartzen du eta hiriburua Nenagh da.\nGeografia.\nIrlanda erdialdeko lautadan kokaturik dagoen arren baditu mendilerro batzuk; Devil's Bit eta Silvermine mendiak. Hegoaldeko urak Suir ibaiak jasotzen ditu eta iparraldekoak Shannon ibaira doaz. Azkenik Derg aintziraren ekialdeko ertza Ipar Tipperaryn dago.\nHistoria.\n1838 urtetik aurrera bi gobernu izan ziren Tipperaryn eta 1898an konderria bi \"Riding\"-etan banatzea erabaki zen."}
{"id": "376706", "revid": "119347", "url": "https://eu.wikipedia.org/wiki?curid=376706", "title": "Hego Tipperary", "text": "Ipar Tipperary Tipperaryko konderriaren hegoaldeko lurrak hartzen dituen \"Riding\"-a da. Konderriaren azaleraren %52a hartzen du eta hiriburua Clonmel da.\nGeografia.\nIrlanda erdialdeko lautadan kokaturik dagoen arren baditu mendilerro batzuk; Knockmealdown eta Galtee mendiak. Suir ibaiak jasotzen ditu lurraldeko urak. Erdigunea artzantzarako lur egokia da eta \"The Golden Vale\" izena hartzen du.\nHistoria.\n1838 urtetik aurrera bi gobernu izan ziren Tipperaryn eta 1898an konderria bi \"Riding\"-etan banatzea erabaki zen."}
{"id": "376707", "revid": "23317", "url": "https://eu.wikipedia.org/wiki?curid=376707", "title": "Tritium Magallum", "text": "Tritium Magallum edo Tritium Megalon () Hispania Citeriorreko erromatar udalerria (\"municipium\") izan zen, \"Conventus Caesaraugustanus\" barnean zegoena. Egungo Tricion (Errioxan) zegoen. Han ekoizturiko \"terra sigillata\" eltzegintza ospetsua izan zen eta Mediterraneo osoko kostaldetan aurkitu dira Tritiumeko eltzegileen sinadurak.\nHistoria.\n\"Tritium Metallum\".\nBadirudi gaur egun \"Arcos\" izeneko eremua dagoen tokian kokaturik egongo zen beroien \"civitates\" bat. Inguruan dauden hainbat aztarnategik osatzen zuten eremua, Hormillako \"Cerro Molinok\", Bobadillako \"El Villarrek\" eta Naiara inguruko batzuek.\nErromatar Inperioa.\nK.o. I mendeko azken hamarkadetan flaviar enperadore batek \"municipium romanorum\" pribilegioa eman zion eta horrek jarduera ekonomikoa nabarmen bultzatu zuen. Moldatzeko eta egosteko teknika berriek \"terra sigillata\" eltzegintzaren agerpena ekarri zuten. Lehengaia ugari zuen inguruan. Bi merkatal bideren bidegurutzean kokaturik egoteak asko lagundu zuen, alde batetik \"Via Galiana\" galtzada zuen, Mantible zubia gurutzatu eta \"Pompaelo\", Orreaga eta Galiekin lotzen zuena eta bestetik \"Vareia\" hiriak Ebro ibaian zuen kai garrantzitsua baliatuz \"Cesaraugusta\"-ra eta Mediterraneo itsasora iristen zena. \nHiriak garapen ekonomiko handia izan zuen eta ingurunea erromatartzeko paper garrantzitsua bete zuen. \"Legio VII Gemina Felix\"-ek destakamendu bat zuen hirian eta tamaina handiko tenplo monumental bat ere izan zuen. Tenplu horretako zutabeak Santa Mar\u00eda de Arcos basilikan berrerabili ziren V. mendean. \"Grammatica\"-ko \"Schola\" publikoa ere bazuen eta irakasleak 1.100 denario kobratzen zituen.\nEltzegintza.\nBilakaera eta garrantzia.\nDozenaka \"officinae\" eltzegile aurkitu dira \"territorium tritiensis\" eremuan eta badirudi hiritar guztiek parte hartzen zutela jaduera horretan. I eta II mendeetan izan zuen maila gorena eta \"La Graufesenque\" eta \"Lezoux\" eltzegileen parekoa izan zen. \"Valerius Paternus\", \"Sempronius\", \"Lapillius\" eta \"Matemus Blandus\" tritiumdar eltzegileen sinadurak Hispania, Mauritania, Britania, Germania eta Ostiako merkatuetako aztarnategietan aurkitu dira, baita Asian ere.\nIII. mendean ekoizpena jeitsi egin zen eta ondoren IV. mendean goraldi berria izan zuen, harik eta Erromatar Inperioaren gainbehera iritsi zen arte.\nEltzeetako apaingarriak.\nEltze lisoak baziren arren sarritan erliebez apainduak egoten ziren. Hasiera batean landare antzeko irudiak agertzen ziren, Galietan ohikoak izaten ziren bezala, baina beranduago metopak agertu ziren, orlak inguraturiko irudi errektangularrak. Azken garaietako eltzeetan zenefak, errosetak eta zirkuloak ikusten dira."}
{"id": "376708", "revid": "1519", "url": "https://eu.wikipedia.org/wiki?curid=376708", "title": "Gordailua (Gipuzkoako Ondare Kultural Higigarriaren Zentroa)", "text": "Gordailua (Gipuzkoako Kultur Ondare Higigarriaren Zentroa), Gipuzkoako Foru Aldundiak sustatutako eta kultura alorrari atxikitako gunea da, Irungo Arretxe gaineko inguruetan kokatuta.\nGordailu izeneko eraikina Gipuzkoako Foru Aldundiak eraikiarazi zuen XIX. mendetik biltzen ari zen artelana eta antropologia piezak gordetzeko eta baldintza egokietan kontserbatzeko, baita Gipuzkoa lurraldeko beste erakunde batzuen ondare higigarria aterpetzeko ere. Kontserbazio eta zaintzaz gain, berreskuratze- eta zaharberritze-lanak egiten dira bertan, kontserbazio prebentiboa barne . Bestalde, museo sareari bildutako piezak eskaintzen dizkio ezagutza zabaltzearren aldi baterako erakusketekin eta erakusketa iraunkorrekin. Ikerlariek materiala, lekua eta liburutegia eskura dauzkate bertan. 2015eko urtarriletik eskaintza bera egiten zaie arkeologia-ikertzaileei ere, Gordailua arkeologiaren bidez lurraldean eskuratutako material guztien biltegia baita, ez baitago museo arkeologikorik.\n2023an, Carlos Olaetxea zen Gordailuko zuzendaria.\nEraikina.\nPedro Astigarraga eta Jose Leon Lasarte arkitektoen diseinuarekin eta haien gidaritzapean, zentroa 2009. eta 2011. urteen artean eraiki zen Industrias Uri SA enpresaren orubean, bertan zegoen lantegiaren aztarnak eraitsi ondoren (2007). Erabileraren beharrak Aldundiko langileek eta Albayalde SL enpresak finkatu zituzten. Eraikitzailea, berriz, Construcciones Amenabar SA izan zen.\nOinplanoa laukizuzen handi batetik gertu dago, eta lau fatxadetako xaflek edukiontzi itxura ematen diote eraikinari. Hori guztia dela eta, ikusgarria da eta asko nabarmentzen da inguruko etxebizitza sailen eta lantegien artean. Eraikinak, inguruko lorategiarekin batera, 3.445 metro koadro hartzen ditu, eta 9.116 metro koadroko azalera eraikia du, hiru solairutan banatuta.\nBeheko solairua.\nEraikinaren behealdea erdi-sotoa da inguruko maldaren eraginez. Maila horretan zamatze-lanetarako kaia dago eta piezen irteera-sarrerak kontrolatzen dira bertan (berrogeialdiko gela, erregistratzeko gela, kontserbazio gela eta argazkigintza gela). Zaharberritze-tailerrak (ondasun arkeologikoena eta artelanena) ere solairu horretan daude, baita pieza handiak eta astunak gordetzeko bi biltegi berezi ere. Porcelanas Bidasoa bildumak beste areto edo biltegi bat hartzen du. Aipatutakoaz gain, bi biltegi osagarri edo laguntzaile eta argindar nahiz geotermia sistemen kontrol guneak daude behe solairuan.\nLehen solairua.\nHiru esparrutan banatuta dago. Lehenengoan, bulegoak, bilera-gela, ikerlarien aretoa eta Liburutegia (liburuak, aldizkaria eta dokumentazio-funtsak) daude. Bigarren eremua publikoari irekita dago eta, bertan, bi areto balioanitz eta zerbitzuak (komunak, biltegia\u2026) kokatu dira. Hirugarren esparruan, piezak gordetzeko biltegi handi bat egokitu da, hezetasuna eta tenperatura kontrolatuta dituena. Bisitarien sarrera-irteerako ateaz gain, piezak mugitzeko beste ate handi bat ere badago solairu horretan, sarbide laguntzaile gisa diseinatua eta kamioiak erabiltzeko atondua.\nBigarren solairua.\nMaila horretako hedadura erabilgarriaren % 80a biltegi handi batek hartzen du, eta hezetasun aldetik baldintza bereziak behar dituzten beste bi biltegi txikiagok gainontzeko guztia. Horietako gela bat oihalak eta papera gordetzekoa da, pieza horiek % 50eko hezetasuna behar baitute, eta bestea burdinazko pieza bereziak gordetzekoa, burdinak % 40ko hezetasuna baino gutxiago behar baitu.\nHorrez gain, goialdeko terrazara erraz iris daiteke barrualdetik, eta bertan eguzki-panelak jarri dira, baita multzoko argindar-sorgailua ere, hornidura eteten bada erabiltzeko. Kanpoko energiaren beharrak gutxitzearren, lurraren tenperatura aprobetxatzeko geotermia-egitura eraiki da, 15 kilometroko hoditeria duena. Horren bidez, eraikina hoztu edo berotu egiten da lurraren tenperatura erabilita, 120 metroko sakonerako lurra 20 graduko tenperaturan baitago.\nEraikina egiteko eta hornitzeko 16.000.000 euro inbertitu ziren.\nEdukia.\nBiltegien eta zaharberritze lanetarako tailerren aurreikuspena bete ondoren, hainbat bilduma eta jabetzatako piezak aterpetzen dira Gordailu eraikinean: Gipuzkoako Foru Aldundiaren ondasun artistiko higigarria eta etnografia-bildumak (33.000 pieza, 2016ko otsailean), Donostiako udalaren San Telmo Museoak (26.500) eta Aldundiaren Untzi Museoak (4.900) erakusgai ez dituzten piezak. Beste jabe edo erakunde batzuek utzitako piezak 400 baino gehiago dira. Bestalde, Aldundiak beste museo batzuei eta aldi baterako erakusketei, 22 gune 2016ko otsailean, maileguan uzten dien bildumen piezak Gordailuko erregistroaren bidez kudeatzen dira.\nAldundiaren kultur ondasun higigarrien piezak bildumetan sailkatzen dira, jatorriaren, saltzailearen edo emailearen arabera: Manuel Laborde Werlinden bildumazalea (1.335 pieza), (Irungo Porcelanas Bidasoa (7.500 pieza), Pasaiako PYSBE arrantza-enpresa (375 pieza), Donostiako Satostegui zilar-tailerra (1.306), Irungo Alonso beira-ekoizlea (4.500), Lizarrako Jose Manuel Zufiaurreren sokagintza tailerra (183)... \nBeste aldetik Gordailun Gipuzkoan burutu diren indusketetako eta ezustean aurkitu diren pieza arkeologiak biltzen dira 2015eko urtarrilaren 1etik aurrera, Gordailu Gipuzkoako Arkeologia Biltegi izendatua izan zenetik. 600.000 pieza lekualdatu ziren orduan. Geroztik, beste 50.000 pieza sartu dira (2016ko otsaileko datuen arabera).\nKanpo estekak.\nGordailuren web gunea"}
{"id": "376709", "revid": "71150", "url": "https://eu.wikipedia.org/wiki?curid=376709", "title": "Olako geltokia", "text": "Ola edo Ola-Sondika Euskotrenen E3 lineari dagokion lurgaineko tren geralekua da, Sondika udalerriko Ola auzoan kokatuta dagoena. Bilbo-Lezama trenbidearen Olako saihesbidea inauguratzearekin eta Loruri eta Larrondoko geltokiekin batera 1908ko urriaren 31n ireki zen, eta Bizkaiko Garraio Partzuergoaren 2. tarifa-gunearen barruan dago.\nKokapena.\nTrenbide kokapenari erreparatuz, geltokia zabalera metrikoa (1.000 mm) duen Bilbo-Lezama trenbidearen parte da, 4,741. puntu kilometrikoan kokatuta.\nSarbideak.\nGeralekuak sarbide bakarra du, kaleko kotan, eta nasa bakarrekoa da. Kanpoaldean doako aparkalekua dago.\nHistoria.\nAurretik geltokia EuskoTrenen 4. lineari (Deustu-Lezama) eman zion zerbitzu, alegia, Txorierriko jatorrizko linea. Bilboko metroaren 3. linea eraikitzearen ondorioz, aipatutako linearen trazaduraren zati bat desagertu zen eta horren ordez anezka zerbitzu bat eskaini zen Loruri eta Sondikako geltokien artean, bien artean Olakoa dagoela.\n2017ko apirilaren 8an Metroaren 3. linea martxan jartzearekin batera lineen berrizendapenari ekin zion Euskotren Trenak, eta geroztik Olako geltokia E3 linearen parte da. Ordutik, E3 linean EMU-950 serieko trenak baino ez dira erabiltzen, mugikortasun urriko pertsonentzako arrapalaz hornituta daudenak. Hori dela eta geltokia guztiz irisgarria da.\nGainera, txartel-salmenta makina automatiko berriek mugikortasun urriko pertsonentzako irisgarritasun materian estandarrak betetzen dituzte, entzuteko desgaitasuna duten pertsonentzako T moduko bukle magnetikoa daukate, Braille serigrafiak interakzio elementu guztietan (botoiak, txarteldegiak, eta abar), eta itsumen eta ikusteko desgaitasun handia duten pertsonei egokitutako salmenta softwarea.\nArtxandako tunel berriak.\nEuskal Trenbide Sareak Artxanda mendia zeharkatzeko trenbide bikoitzeko tunel berriak eraiki ondoren, Olatik Matikoko geltokira sarbide berria erabiltzen da 2017ko apirilaren 8tik. Etorkizunean, tunel hauen bidez Bilbo erdigunea Bilboko aireportuarekin trenez lotuko da, eta Euskotrenen E3 linearen azpiegitura berrituko da Ola eta Sondika artean. Lanak bukatzen direnean Olako geltokia birkokatuko da.\nTunel berrien lanak direla eta, Bilbo eta Lezama lotzen zituen trenbide zaharra eten behar izan zen, eta ondorioz Ola eta Matikoko geltokiaren arteko komunikazioa ere eten zen. Eragozpenak ekiditeko Loruriko geltokia berrireki zen eta Sondika eta Loruri artean tren anezka linea bat ireki zen.\n2015eko azaroaren 2an Ola eta Loruri arteko tartea ere itxi behar izan zen, eta ondoren Ola eta Sondikako geltokien arteko anezka baino ez zen mantendu.\n2017ko apirilaren 8an trenbide berria martxan jarrita, Olako geltokia berriro ere Lezama eta Bilbo arteko trenbidearen parte da."}
{"id": "376710", "revid": "1987", "url": "https://eu.wikipedia.org/wiki?curid=376710", "title": "Loruri-Lorategi Hiria geltokia", "text": ""}
{"id": "376712", "revid": "71150", "url": "https://eu.wikipedia.org/wiki?curid=376712", "title": "Sondikako geltokia", "text": "Sondika Euskotrenen E3 lineari eta Lutxana-Sondika anezkari dagokien lurgaineko tren geltokia da, izen bereko udalerrian kokatuta dagoena. 1894ko urtarrilaren 1.an ireki zen, Lutxana-Sondika trenbidearen barruan, eta 1908ko urriaren 31n Bilbo-Lezama trenbidearen barruan ere gelditu zen. Bizkaiko Garraio Partzuergoaren 2. tarifa-gunearen barruan dago.\nGeltoki ondoan doako aparkalekua dago.\nKokapena.\nTrenbide kokapenari erreparatuz, geltokia, itsas mailatik 24,50 metrora, hurrengo trenbideen parte da:\nSarbideak.\nGeltokiak bi sarbide ditu. Nasak beheko solairuan daude, eta eskaileraz zein igogailuz irisgarri dira.\nHistoria.\nSondikako lehenbiziko geltokia \"Lutxanatik Mungiarainoko Burdinbide Konpainia\"k jarri zuen martxan 1894ko urtarrilaren 1.an, Erandioko Lutxana eta Sondikako geltokiak lotuz. Geltokia garaiko Bilboko aireportuaren ondoan kokatuta zegoen. Gerora trenbidea Mungiara luzatu zen, eta kontrako muturrean, alegia, Lutxanan, \"Bilbotik Areetarainoko Burdinbidea\"rekin lotura zegoen. Lutxana-Mungia trenbidea, Sondikako geltokiarekin batera, 1949an elektrifikatu zen.\nBestalde, 1908ko urriaren 31n \"Bilbotik Lezamarainoko Burdinbide Konpainia\"k martxan jarri zuen Berreteagako lotura adarra, Olako geltokia eta Sondika artean, eta hala Sondika trenbide honen parte izatera ere pasa zen, geltokian Bilbo - Lezama eta Lutxana - Mungia arteko lineen lotura gauzatuz.\n1947an, aipatutako trenbideak \"Ferrocarriles y Transportes Suburbanos de Bilbao S.A. (FTS)\" (\"Bilboko Hiri inguruko Trenbide eta Garraioak\") sortze-berriko enpresak bere esku hartu zituen. 1977ko abenduaren 30ean, FTS-k zituen oztopo ekonomikoak zirela medio, bere gain zituen trenbideen ustiapenak Espainiar estatuko FEVE enpresa publikora pasa ziren, eta hurrengo urteko abenduaren 15ean Eusko Kontseilu Nagusiaren esku gelditu zen trenbide sare metrikoa. 1982ko maiatzaren 24an, Eusko Jaurlaritzak sortutako Eusko Trenbideak enpresak hartu zuen lekukoa.\n1995eko azaroaren 11n Bilboko metroaren 1. linea sortu ondoren, 1996an Lutxana eta Sondika arteko trenbidea itxi zuen Euskotrenek, eta gaur egun geltokian Bilbo - Lezama lineak baino ez du zerbitzu ematen.\n2015eko martxoan Euskotrenek jakinarazi zuen Bilboko metroaren 3. linearen eraikitze-lanen ondorioz berriro ere martxan jarriko zuela Lutxana-Sondika trenbide tartea, Txorierriko linearen barruan. Metro linea berriaren lanek Zazpikaleetako geltokian Euskotrenen zerbitzua etetea eraginda, trenbide hau berrirekitzea erabaki zen. Hala, Zangroiz eta Erandioko Lutxanako geltokiek berriro ere Euskotrenen zerbitzuak jasotzen hasi zituzten.\n2016ko amaieran geltokiko eraberritze-lanak esleitu ziren, Bilbo eta Lezama arteko trenbidean ibiltzen diren tren unitate berriei (Euskotrenen 950 seriea) egokitzeko. Nasen altuera igo eta markesinak berritu ziren. Gainera, txartel-salmenta makina automatiko berriak ezarri ziren, mugikortasun urriko pertsonentzako irisgarritasun materian estandarrak betetzen dituztenak, entzuteko desgaitasuna duten pertsonentzako T moduko bukle magnetikoa daukatenak, Braille serigrafiak interakzio elementu guztietan (botoiak, txarteldegiak, eta abar), eta itsumen eta ikusteko desgaitasun handia duten pertsonei egokitutako salmenta softwarea dutenak.\n2017ko apirilaren 8an, Metroaren 3. linea martxan jartzearekin batera, Artxandako tunel berriak ere martxan jarri ziren, eta geroztik Sondikako geltokia berriro ere Lezama eta Bilbo arteko trenbidearen parte da, Txorierriko lineako trenek Metroaren 3. linearen maiztasunak elikatuz. Bestalde, Sondika eta Lutxana artean anezka trena mantendu zen.\nArtxandako tunel berriak.\nEuskal Trenbide Sareak Artxanda mendia zeharkatzeko trenbide bikoitzeko tunel berriak eraiki ondoren, Txorierritik Matikoko geltokira sarbide berria erabiltzen da 2017ko apirilaren 8tik.\nArtxandako tunel berrien lanen ondorioz, Bilbo eta Lezama lotzen zituen trenbide zaharra eten behar izan zen, eta ondorioz Sondika eta Matikoko geltokiaren arteko komunikazioa ere eten zen. Eragozpenak ekiditeko Loruriko geltokia berrireki zen eta Sondika eta Loruri artean tren anezka linea bat ireki zen. 2015eko azaroaren 2an Ola eta Loruri arteko tartea ere itxi behar izan zen, ondoren Sondika eta Olako geltokien arteko anezka baino ez zela mantendu.\n2017ko apirilaren 8an tunel berriak martxan jarri ziren eta geroztik Sondikako geltokia berriro ere Lezama eta Bilbo arteko trenbidearen parte da. Bestalde, Sondika eta Lutxana artean anezka trenbidea ere ibiltzen da.\nEtorkizunean, tunel hauen bidez Bilbo erdigunea Bilboko aireportuarekin trenez lotuko da, eta Euskotrenen 3. linearen azpiegitura berrituko da Ola eta Sondika artean, trenbide bikoitzeko saihesbide berri bat eraikiz. Hala, Berreteagako trenbide-triangelua ezabatuko da eta Sondikan gaur egun zaku-hondo den geltokia ordezkatuko da, lurpeko geltoki berri bat eraikita. Tartean, Olako geltokia ere birkokatuko da."}
{"id": "376714", "revid": "71150", "url": "https://eu.wikipedia.org/wiki?curid=376714", "title": "Larrondoko geltokia", "text": "Larrondo edo Larrondo-Loiu Euskotrenen E3 lineari dagokion lurgaineko tren geralekua da, Loiu udalerriko Larrondo auzoan kokatuta dagoena. Bilbo-Lezama trenbidearen Olako saihesbidea inauguratzearekin eta Loruri eta Olako geltokiekin batera 1908ko urriaren 31n ireki zen, eta Bizkaiko Garraio Partzuergoaren 2. tarifa-gunearen barruan dago.\nKokapena.\nTrenbide kokapenari erreparatuz, geltokia zabalera metrikoa (1.000 mm) duen Bilbo-Lezama trenbidearen parte da, 5,795. puntu kilometrikoan kokatuta.\nSarbideak.\nGeltokiak arrapala zein eskailera bidezko bi sarbide ditu. Nasa aldaketa egiteko pasonibela gurutzatu beharra dago.\nGeltoki berria.\n2017an Bilboko metroaren 3. linea martxan jartzearekin batera, E3 linea Metro sarean integratu zen. Hala, Lezamatik Bilbora doazen trenak Metro sarearen barruan ibiltzen dira, Metro zerbitzua lortzeko maiztasunak tren hauek erabiltzen direla, besteak beste. Trenbide berri honetan ibiltzeko Euskotrenen 950 serieko tren unitateak erabiltzen dira. Tren unitate hauei egokitzeko, eta geltokia irisgarri bihurtzeko, geltokian eraberritze-lanak egin ziren 2016ko amaieran, hiru hilabetez. 400.000 euro inguruko kostuaz mugikortasun urriko pertsonentzako igarobideak irisgarritasun arautegira egokitu ziren, nasak zaharberritu eta altzariak eta argiztapena berriztatu ziren.\nGainera, txartel-salmenta makina automatiko berriek mugikortasun urriko pertsonentzako irisgarritasun materian estandarrak betetzen dituzte, entzuteko desgaitasuna duten pertsonentzako T moduko bukle magnetikoa daukate, Braille serigrafiak interakzio elementu guztietan (botoiak, txarteldegiak, eta abar), eta itsumen eta ikusteko desgaitasun handia duten pertsonei egokitutako salmenta softwarea."}
{"id": "376715", "revid": "71150", "url": "https://eu.wikipedia.org/wiki?curid=376715", "title": "Elotxelerriko geltokia", "text": "Elotxelerri edo Elotxelerri-Loiu Euskotrenen E3 lineari dagokion lurgaineko tren geralekua da, Loiu udalerriko Elotxelerri auzoan kokatuta dagoena. Bizkaiko Garraio Partzuergoaren 2. tarifa-gunearen barruan dago.\nKokapena.\nTrenbide kokapenari erreparatuz, geltokia zabalera metrikoa (1.000 mm) duen Bilbo-Lezama trenbidearen parte da.\nSarbideak.\n2016an eta 2017an egindako lanen ondoren, geralekuak sarbide bakarra du, arrapala bidezkoa. Ordura arte eskailera bidezko beste sarbide bat ere bazegoen, baina geralekura sarbidea kontrolatzeko hura ezeztatzea erabaki zen.\nGeltoki berria.\n2017an Bilboko metroaren 3. linea martxan jartzearekin batera, E3 linea Metro sarean integratu zen. Hala, Lezamatik Bilbora doazen trenak Metro sarearen barruan ibiltzen dira, Metro zerbitzua lortzeko maiztasunak tren hauek erabiltzen direla, besteak beste. Trenbide berri honetan ibiltzeko Euskotrenen 950 serieko tren unitateak erabiltzen dira. Tren unitate hauei egokitzeko eta geltokiari irisgarritasun neurriak gehitzeko, Euskal Trenbide Sareak geltokian eta bere inguruan eraberritze-lanak egin zituen 2016ko amaieran, 350.000 euroko aurrekontuarekin.\nHala, nasa luzatu zen, mugikortasun urriko pertsonentzako igarobidearen maldaren ehunekoa murriztu zen, eta eskailera bidezko sarbide zaharra ezabatu zen, erabiltzaileen kontrolerako. Bestalde, txartel-salmentarako makinak eta makina baliogabetzaileak jasotzen dituen eraikina, eta bi kristalezko markesina eraiki ziren.\nGainera, txartel-salmenta makina automatiko berriek mugikortasun urriko pertsonentzako irisgarritasun materian estandarrak betetzen dituzte, entzuteko desgaitasuna duten pertsonentzako T moduko bukle magnetikoa daukate, Braille serigrafiak interakzio elementu guztietan (botoiak, txarteldegiak, eta abar), eta itsumen eta ikusteko desgaitasun handia duten pertsonei egokitutako salmenta softwarea."}
{"id": "376716", "revid": "71150", "url": "https://eu.wikipedia.org/wiki?curid=376716", "title": "Derioko geltokia", "text": "Derio Euskotrenen E3 lineari dagokion lurgaineko tren geltokia da, izen bereko udalerrian kokatuta dagoena, Herriko plaza eta udaletxearen aurrean hain zuzen. Jatorrizko geltokia 1894ko maiatzaren 2an inauguratu zen, Bilbo-Lezama trenbidea inauguratzearekin batera, eta Bizkaiko Garraio Partzuergoaren 2. tarifa-gunearen barruan dago.\nKokapena.\nTrenbide kokapenari erreparatuz, geltokia zabalera metrikoa (1.000 mm) duen Bilbo-Lezama trenbidearen parte da, 7,880. puntu kilometrikoan kokatuta.\nSarbideak.\nGeltokiak hiru sarbide ditu: bi hirigunera, eta bakarra industrialdera. Sarbideetatik lurrazpian dagoen atarira heltzen da, eta ataritik nasa zentralera. Abian dauden lanei esker sarbideak egokitzen ari dira, horietan irisgarritasun neurriak ezartzeko.\nGeltoki zaharra.\nJatorrizko geltokiaren eraikina 1893an eraiki zen. 1994an zerbitzu emateari utzi zion, bere ondoan eraikitako geltoki berri batengatik ordeztuta. Zamudio udalerrian kokatuta zegoen, Deriokoarekin mugan eta Vista Alegre hilerriaren aurrean. 2019ko urtarrilean Euskal Trenbide Sareak eraikina eraitsi zuen.\nBidaiarien eraikinak oin laukizuzena eta bi solairu eta teilatupea zituen. Behe solairuan txarteldegia, itxaron gela eta geltokiko nagusiaren gela kokatzen ziren. Estalkia bi isurialdeetako teilatua zen. Geltokia bi solairudun gorputz nagusi batez eta alboetara gorputz simetriko txikiago banaz osatzen zen. Balio historiko eta sinbolismoz beteta zegoen, hilerriaren eraikuntzarekin lotura estuagatik, izan ere, hilerriak eman zion Bilbo-Lezama trenbideari bideragarritasun ekonomikoa.\nAzken urteotan eraikina eraitsiko zutelaren beldur azaldu ziren hainbat aditu, tartean Industri Ondare eta Herri Laneko Euskal Elkartea (IOHLEE) edota Juanjo Olaizola euskal trenbide azpiegituretan aditua. 2014an Eusko Jaurlaritzak Ferrocarriles y Transportes Suburbanos de Bilbao (FTS) enpresarenak izan eta oraindik esistitzen ziren bost geltokiak babestuko zirela adierazi zuen arren, aipatu bezala, 2019ko urtarrilean Euskal Trenbide Sareak eraikina eraitsi zuen.\nGeltoki berria.\n2017an Bilboko metroaren 3. linea martxan jartzearekin batera, E3 linea Metro sarean integratu zen. Hala, Lezamatik Bilbora doazen trenak Metro sarearen barruan ibiltzen dira, Metro zerbitzua lortzeko maiztasunak tren hauek erabiltzen direla, besteak beste. Trenbide berri honetan ibiltzeko Euskotrenen 950 serieko tren unitateak erabiltzen dira. Tren unitate hauei egokitzeko eta geltokiari irisgarritasun neurriak gehitzeko, Euskal Trenbide Sareak geltokian eta bere inguruan eraberritze-lanak esleitu zituen 2016ko amaieran, 5,5 milioi euroko aurrekontuarekin, eta 2017ko azarotik gauzatzen ari direnak. Hala, geltokia goitik behera zaharberritzen ari da, lurrazpian dagoen ataria handituz, hirigurunetik datorren oinezkoentzako sarbidea egokituz eta igogailu bat instalatuz, eta industrialdetik datorren sarbidea ere egokituz.\nGainera, azalera ere handitu egingo da, zabalera eta luzera gehiago izango baititu. Trenbide bikoitza 500 metro inguru luzatzen ari da eta Txorierriko etorbidea eta Astintze kalearen arteko oinezkoen pasonibela kentzen ari da, horren ordez arrapalak eta eskailerak edukiko dituen lurrazpiko igarobide bat egingo delarik.\nBestalde, txartel-salmenta makina automatiko berriek mugikortasun urriko pertsonentzako irisgarritasun materian estandarrak betetzen dituzte, entzuteko desgaitasuna duten pertsonentzako T moduko bukle magnetikoa daukate, Braille serigrafiak interakzio elementu guztietan (botoiak, txarteldegiak, eta abar), eta itsumen eta ikusteko desgaitasun handia duten pertsonei egokitutako salmenta softwarea.\nAzkenik, Derio eta Zamudio artean trenbidea berriztatzeko lanak egiten ari dira bi kilometroko luzeran. Lan horien barruan, balastoa, trabesak eta erraila kendu eta horien ordez material berria jarriko da.\nLotuneak.\nGeltokiaren kanpoaldean Bizkaibus zerbitzua hornitzen dituzten bi geraleku daude. Hurrengo lineak geralekuetatik pasatzen dira:\n&lt;br&gt;"}
{"id": "376717", "revid": "71150", "url": "https://eu.wikipedia.org/wiki?curid=376717", "title": "Lekunbizko geltokia", "text": "Lekunbiz edo Lekunbiz-Zamudio Euskotrenen E3 lineari dagokion lurgaineko tren geralekua da, Zamudio udalerriko Lekunbiz auzoan kokatuta dagoena, Ugaldeguren III industrialdearen inguruan, hain zuzen ere. Bizkaiko Garraio Partzuergoaren 2. tarifa-gunearen barruan dago.\nKokapena.\nTrenbide kokapenari erreparatuz, geltokia zabalera metrikoa (1.000 mm) duen Bilbo-Lezama trenbidearen parte da, 9,232. puntu kilometrikoan kokatuta.\nSarbideak.\nSarbide eta nasa bakarreko geralekua da, eta sarbidea arrapala bidez egiten da.\nGeltoki berria.\n2017an Bilboko metroaren 3. linea martxan jartzearekin batera, E3 linea Metro sarean integratu zen. Hala, Lezamatik Bilbora doazen trenak Metro sarearen barruan ibiltzen dira, Metro zerbitzua lortzeko maiztasunak tren hauek erabiltzen direla, besteak beste. Trenbide berri honetan ibiltzeko Euskotrenen 950 serieko tren unitateak erabiltzen dira. Tren unitate hauei egokitzeko eta geltokiari irisgarritasun neurriak gehitzeko, Euskal Trenbide Sareak geltokian eraberritze-lanak esleitu zituen 2016ko amaieran. Hala, geltokia zaharberritu zen, eraikin eta markesina berriak eraikiz eta nasaren altuera handituz, tren serie berrira egokitzeko.\nGainera, txartel-salmenta makina automatiko berriek mugikortasun urriko pertsonentzako irisgarritasun materian estandarrak betetzen dituzte, entzuteko desgaitasuna duten pertsonentzako T moduko bukle magnetikoa daukate, Braille serigrafiak interakzio elementu guztietan (botoiak, txarteldegiak, eta abar), eta itsumen eta ikusteko desgaitasun handia duten pertsonei egokitutako salmenta softwarea.\nBestalde, Derio eta Zamudio artean trenbidea berriztatzeko lanak egiten ari dira bi kilometroko luzeran. Lan horien barruan, balastoa, trabesak eta erraila kendu eta horien ordez material berria jarriko da."}
{"id": "376718", "revid": "71150", "url": "https://eu.wikipedia.org/wiki?curid=376718", "title": "Zamudioko geltokia", "text": "Zamudio Euskotrenen E3 lineari dagokion lurgaineko tren geralekua da, izen bereko udalerrian kokatuta dagoena, Sabino Arana plaza eta udaletxearen aurrean, hain zuzen ere. Jatorrizko geltokia 1894ko maiatzaren 2an inauguratu zen, Bilbo-Lezama trenbidea inauguratzearekin batera, eta Bizkaiko Garraio Partzuergoaren 2. tarifa-gunearen barruan dago.\nKokapena.\nTrenbide kokapenari erreparatuz, geltokia zabalera metrikoa (1.000 mm) duen Bilbo-Lezama trenbidearen parte da, 10,106. puntu kilometrikoan kokatuta.\nSarbideak.\nSarbide eta nasa bakarreko geralekua da, eta sarbidea kaleko kota berean dago.\nGeltoki berria.\n2017an Bilboko metroaren 3. linea martxan jartzearekin batera, E3 linea Metro sarean integratu zen. Hala, Lezamatik Bilbora doazen trenak Metro sarearen barruan ibiltzen dira, Metro zerbitzua lortzeko maiztasunak tren hauek erabiltzen direla, besteak beste. Trenbide berri honetan ibiltzeko Euskotrenen 950 serieko tren unitateak erabiltzen dira. Tren unitate hauei egokitzeko eta geltokiari irisgarritasun neurriak gehitzeko, Euskal Trenbide Sareak geltokian eraberritze-lanak esleitu zituen 2016ko amaieran. Hala, geltokia zaharberritu zen, eraikin eta markesina berriak eraikiz eta nasaren altuera handituz, tren serie berrira egokitzeko.\nGainera, txartel-salmenta makina automatiko berriek mugikortasun urriko pertsonentzako irisgarritasun materian estandarrak betetzen dituzte, entzuteko desgaitasuna duten pertsonentzako T moduko bukle magnetikoa daukate, Braille serigrafiak interakzio elementu guztietan (botoiak, txarteldegiak, eta abar), eta itsumen eta ikusteko desgaitasun handia duten pertsonei egokitutako salmenta softwarea.\nBestalde, Derio eta Zamudio artean trenbidea berriztatzeko lanak egiten ari dira bi kilometroko luzeran. Lan horien barruan, balastoa, trabesak eta erraila kendu eta horien ordez material berria jarriko da.\nLotuneak.\nGeltokia eta Bizkaiko Zientzia eta Teknologia Parkea lotzen dituen anezka zerbitzua eskaintzen du Euskotren Autobusak, hainbat geldiune egiten dituela. Gainera, Bizkaibus zerbitzua hornitzen dituzten bi geraleku daude. Hurrengo lineak geralekuetatik pasatzen dira:\n&lt;br&gt;"}
{"id": "376719", "revid": "71150", "url": "https://eu.wikipedia.org/wiki?curid=376719", "title": "Kurtzeako geltokia", "text": "Kurtzea edo Kurtzea-Lezama, lehen La Cruz-Kurtzea eta jatorriz Lezama, Euskotrenen E3 lineari dagokion lurgaineko tren geltokia da, Lezama udalerriko Aretxalde auzoan kokatuta dagoena. Bizkaiko Garraio Partzuergoaren 2. tarifa-gunearen barruan dago. Jatorrizko geltokia 1894ko maiatzaren 2an inauguratu zen, Bilbo-Lezama trenbidea inauguratzearekin batera, eta 1994an gaur egungo Lezamako geltokia eraiki zen arte Bilbo-Lezama trenbidearen geltoki-buru izan zen. Bizkaiko Garraio Partzuergoaren 2. tarifa-gunearen barruan dago.\nKokapena.\nTrenbide kokapenari erreparatuz, geltokia zabalera metrikoa (1.000 mm) duen Bilbo-Lezama trenbidearen parte da, 11,914. puntu kilometrikoan kokatuta.\nSarbideak.\nSarbide bakarreko geltokia da, arrapala zein eskaileraz irisgarri.\nGeltoki berria.\n2017an Bilboko metroaren 3. linea martxan jartzearekin batera, E3 linea Metro sarean integratu zen. Hala, Lezamatik Bilbora doazen trenak Metro sarearen barruan ibiltzen dira, Metro zerbitzua lortzeko maiztasunak tren hauek erabiltzen direla, besteak beste. Trenbide berri honetan ibiltzeko Euskotrenen 950 serieko tren unitateak erabiltzen dira. Tren unitate hauei egokitzeko eta geltokiari irisgarritasun neurriak gehitzeko, Euskal Trenbide Sareak geltokian eraberritze-lanak esleitu zituen 2017ko ekainean, 10 hilabeteko epearekin.\nHala, geltokia zaharberritzen ari dira, eraikin eta markesina berriak eraikiz, igogailuak ezarriz eta nasaren azalera handituz.\nLanen ondoren, nasa aldaketa lurpeko arrapala bidez egin ordez trenbideak gainetik zeharkatzen dituen pasabidea erabiliko da, eskaileraz eta igogailuz hornitutakoa.\nLotuneak.\nGeltokiaren kanpoaldean Bizkaibus zerbitzua hornitzen dituzten bi geraleku daude. Hurrengo lineak geralekuetatik pasatzen dira:\n&lt;br&gt;"}
{"id": "376720", "revid": "71150", "url": "https://eu.wikipedia.org/wiki?curid=376720", "title": "Lezamako geltokia", "text": "Lezama Euskotrenen E3 lineari dagokion lurgaineko tren geltokia da, izen bereko udalerrian kokatuta dagoena, Lezamako dorretxearen alboan, hain zuzen ere. 1994an inauguratu zen, eta Bizkaiko Garraio Partzuergoaren 2. tarifa-gunearen barruan dago.\nSarbideak.\nSarbide bakarreko geltokia da, arrapala zein eskailera bidez irisgarri.\n2009ko istripua.\n2009ko urriaren 8an, Euskotrenen aldirietako Bilbo eta Lezama arteko trenak, Lezamako geltokian gelditu ez eta hormaren kontra talka egin zuen. Treneko gidaria bertan hil zen eta 12 pertsona inguruk zauri arinak izan zituzten.\nGeltoki berria.\n2017an Bilboko metroaren 3. linea martxan jartzearekin batera, E3 linea Metro sarean integratu zen. Hala, Lezamatik Bilbora doazen trenak Metro sarearen barruan ibiltzen dira, Metro zerbitzua lortzeko maiztasunak tren hauek erabiltzen direla, besteak beste. Trenbide berri honetan ibiltzeko Euskotrenen 950 serieko tren unitateak erabiltzen dira. Tren unitate hauei egokitzeko eta geltokiari irisgarritasun neurriak gehitzeko, Euskal Trenbide Sareak geltokian eraberritze-lanak hasi zituen 2017ko urtarrilaren 9an, 6 hilabeteko epearekin.\nHala, geltokia zaharberritu zen, eraikin berria eraikiz, nasaren azalera handituz eta ingurua egokituz, irisgarritasun neurriak bete ditzan.\nGainera, txartel-salmenta makina automatiko berriek mugikortasun urriko pertsonentzako irisgarritasun materian estandarrak betetzen dituzte, entzuteko desgaitasuna duten pertsonentzako T moduko bukle magnetikoa daukate, Braille serigrafiak interakzio elementu guztietan (botoiak, txarteldegiak, eta abar), eta itsumen eta ikusteko desgaitasun handia duten pertsonei egokitutako salmenta softwarea."}
{"id": "376721", "revid": "71150", "url": "https://eu.wikipedia.org/wiki?curid=376721", "title": "Amara\u2013Donostia geltokia", "text": "Amara-Donostia, Amara edota Easo izenez ere ezaguna, Donostiako Amara auzoan kokatzen den tren geltokia da, Easo plazan hain zuzen ere. Euskotren Trena eragilearen E1, 1K, E2 eta E5 lineei dagokie, eta eragileak Donostian daukan geltoki nagusia da. Mugi sistemaren 2. tarifa-gunearen parte da.\nGeltokiaren jabea Eusko Jaurlaritzaren menpe dagoen Euskal Trenbide Sarea sozietatea da, eta eraikinak, lurgaineko geltoki terminalaz gain, 144 bizikletentzako aparkaleku estalia eta Ertzaintzaren egoitza ere barne hartzen ditu. Bestalde, Mugi sistemaren egoitza nagusia ere geltokian dago. Kanpoaldean hainbat autobus geraleku dago, dbus eta Lurraldebus zerbitzuak hornituz; baita dBizi bizikleta mailegu geltokia ere, eta ordainpeko aparkaleku bat.\n2013ko irailetik, Euskal Trenbide Sareak finantziatuta, doako Wi-Fi zerbitzua eskaintzen da geltokian, GOWEXWiFi sarearen bitartez.\nEtorkizuna.\n2018ko martxoan Donostiako pasantea eraikitzeko indusketa-lanak hasiko dira geltoki inguruan. Pasantea 2022an zerbitzuan jartzea espero da, eta horri esker Amara geltoki terminala izatetik geltoki pasantea izatera pasako da, Easoko lurpeko geltoki berria eraikiko dela, Bentaberri eta Kontxako geltokiekin batera.\nLotuneak.\nGeltokiaren kanpoaldean dBus eta Lurraldebus zerbitzuak hornitzen dituzten autobus geralekuak daude. Hurrengo lineak geralekuetatik pasatzen dira:"}
{"id": "376722", "revid": "13403", "url": "https://eu.wikipedia.org/wiki?curid=376722", "title": "Sarriegi plaza", "text": ""}
{"id": "376723", "revid": "98220", "url": "https://eu.wikipedia.org/wiki?curid=376723", "title": "Shillelagh", "text": "Shillelagha (irlanderaz \"sail \u00e9ille\") Irlandako usadiozko irlandar zurezko makila da. Berez, begidun makila lodiz egiten da eta oinez ibiltzeko nahiz arma edo aurkariak jipoitzeko erabiltzen da. Irlandari eta irlandar folkloreari estuki lotuta dago. Euskal makila antzekoa da.\nEkoizpena.\n\"Shillelagh\" makilak ohitura legez elorri beltz edo haritz zurez egiten dira. Zura gurinez estali eta tximinia baten gainean ondu dadin ipintzen da, makilen ezaugarriko kolore ilun distiratsua jaso dezan. Mutur batetik barnetik hustu eta astunagoa izan dadin, berunez ere betetzen da, usadiozko bi liberako pisua izan arte: makila mota horri \"makil kargatua\" (\"loaded stick\") esaten zaio. Oin bat luze izaten dira (gutxi gorabehera, lurzorutik norberaren eskumuturreraino distantzia, ukalondoa arinki uzkurtuta). Makil gehienek helduleku estua dute, haren bidez aurkaria astintzeko edo. Bestalde, makila gehienek uhal bat ere ute (hortik datorkio irlanderazko izena), makila arrunten antzekoa, jabeak makilari hobeto hel diezaion."}
{"id": "376724", "revid": "1545", "url": "https://eu.wikipedia.org/wiki?curid=376724", "title": "Indre By", "text": "Indre By () Kopenhageko alde zaharra da. 4'65 km\u00b2-ko azalera dauka eta 26.223 pertsona bizi dira bertan.\nGeografia.\nKanal nagusiak bitan banatzen du Indre By, mendebaldean alde zaharra bera eta ekialdean uharte artifizialen gainean eraikitako Christianshavn auzoa daude. 2007tik aurrera biek barruti bera osatzen duten arren, Christianshavnek bere kontseilu propioa mantentzen du.\nHistoria.\nBarrutiaren mugek Kristian IV.aren garaian (1588-1648) Kopenhagek zeukan zabalera erakusten dute. Hiri gotortua zen eta putzuek inguratzen zituzten harresiak.\nLau ate zeuden hirira sartzeko; \"Vesterport\" (\"Mendebaldeko atea\"), gaur egungo udaletxearen(R\u00e5dhus) ondoan, \"N\u00f8rreport\" (\"Iparraldeko atea\") N\u00f8rreport geltokiaren ondoan, \"\u00d8sterport\" (\"Ekialdeko atea\") Kastellet gotorlekuaren inguruan, eta \"Amagerport\" (\"Amager atea\", hegoaldeko atea) Christianshavn eta Amager uhartearen artean. Ate hauek 1856an eraitsi ziren.\nAintzira artifizialak ere eratu ziren hiriaren inguruan babes funtzioarekin. Gaur egun aintziren irauten dute. Aintziren inguruko lurretan etxeak eraikitzea debekaturik zegoen, hiriaren kanpoaldea baitzen, abeltzaintzarako erabiltzen ziren beraz. Gaur egun eremu oso populatuak dira.\n1869an Errege Etxeak udalari saldu zizkion babes egitura guztiak eta honek denak bota zituen hiria zabaldu ahal izateko. Harresiak egon ziren tokian parkeen eraztuna eratu zen eta putzuak ere berriztu egin ziren."}
{"id": "376725", "revid": "119347", "url": "https://eu.wikipedia.org/wiki?curid=376725", "title": "Nyhavn", "text": "Nyhavn (euskaraz \"kai berria\") Kopenhagen XVII. mendean egindako kanala da. XVII. eta XVIII. mendeko etxe koloretsuen artean taberna giro itzela dago. \"Kongens Nytorv\" (Erregearen plaza berria) plazatik hasi eta kanal handiraino luzatzen da.\nHistoria.\nKristian V.ak eraiki arazi zuen 1670 eta 1673 artean. Urte batzuk lehenago izandako daniar eta suediarren arteko gerran harrapaturiko suediar presoek eraiki zuten. Berehala arrantzaleen auzoa bihurtu zen, taberna eta putetxe ugari sortu zirelarik.\nEraikinak.\nDagoen etxerik zaharrena 9 zenbakiduna da. 1661ean altxatu zen. Iparraldeko ertzean dago, eta inguruko etxe guztiak bezala koloretsua da. Hegoaldeko ertzean berriz jauregiak azaltzen dira, esate baterako Charlottenborg jauregia.\nOntzi zaharren museoa eta kaia ere bertan dago."}
{"id": "376726", "revid": "1545", "url": "https://eu.wikipedia.org/wiki?curid=376726", "title": "Italiako Erresuma (476-493)", "text": ""}
{"id": "376727", "revid": "1545", "url": "https://eu.wikipedia.org/wiki?curid=376727", "title": "Odoakroren Erreinua", "text": ""}
{"id": "376728", "revid": "1545", "url": "https://eu.wikipedia.org/wiki?curid=376728", "title": "R\u00e5dhus (Kopenhage)", "text": "K\u00f8benhavns R\u00e5dhus Kopenhageko udaletxea da. \"R\u00e5dhuspladsen\" udaletxearen plazan kokaturik dago, hiriaren erdialdean. Gaur egungo eraikina 1905ean inauguratu zuten.\nHistoria.\nHiriak izan zuen lehenengo udaletxea 1479an eraiki zen gaur egungo Nytorv inguruan, baina 1728ko Kopenhageko sute handian erre zen. Bigarren bat eraiki zuten eta hau ere 1795ean erre zen. Hirugarren bat ere altxatu zen bertan 1815ean, udaletxeaz gain epaitegia ere izateko asmoz. Eraikinak oraindik zutik dirauen arren jadanik ez da udaletxea, XIX mende bukaeran handiago bat egitea erabaki baitzen, eta gaur egun epaitegi funtzioa betetzen du.\nMartin Nyrop arkitektuak diseinatu zuen udaletxe berria. Estilo Nazional Erromantikoak diseinatu zuen, baina Sienako (Italia) udaletxea ere hartu zuen eredu. Lanak 1892an hasi ziren eta inaugurazioa 1905ean egin zen.\nUdaletxea.\nAurrealdea oso dekoratua dago. Absalon apezpiku eta politikari indartsuaren estatua ere badu balkoian. 105'6 metrotako garaiera duen dorrea dauka, Kopenhageko alde zaharreko eraikinik altuena delarik. Jens Olsenen erlojua dago dorrean."}
{"id": "376729", "revid": "512", "url": "https://eu.wikipedia.org/wiki?curid=376729", "title": "Arantza Urkaregi", "text": "Arantza Urkaregi Etxepare (Donostia, 1954ko apirilaren 23a - ) sindikalista, feminista eta politikari abertzale ezkertiarra da.\nIbilbidea.\nEstatistikan aditua, EHUko irakaslea Zientzia eta Teknologia Fakultatean, STEE-EILASeko sindikalista. EMK-ko partaide iza zen diktadura bukatu zenean, gero Abertzale Sozialistak taldeko Bilboko Udaleko zinegotzia eta Euskal Herriko mugimendu feministan militante izan zen hastapenetatik. Hala azaldu zuen 2002an Euskaldunon Egunkarian elkarrizketan 1977an burutu ziren Euskal Herriko I. jardunaldi feministei buruz:\u00abBizkaiko Emakume Asanblada 1976an eratu zen, eta, gero, Donostian-eta taldeak sortzen hasi ziren. Ipar Euskal Herrian ere bazen emakume talde bat. Beraz, mugimendu feminista hasi berria zen topaketak egin ziren garaian, eta, hain zuzen ere, behar horixe sumatzen zen: borroka feminista bazela adieraztekoa. Premia hori dago topaketen oinarrian. Han batu ginen emakume gehienak frankismoaren kontrako borrokatik gentozen; kontzientzia politikoa hedatuta zegoen, era batera edo bestera. Baina sentitzen genuen emakume izateagatik zapalkuntza berezi baten menpe geundela. Aurkikuntza hori egin genuen eta azalarazi nahi genuen\u00bb.2009an atxilotua izan zen, Batasuna berreraikitzea leporatuta. Denbora gutxira fidantzapean aske utzi eta 2012an izandako epaiketan errugabetua izan zen.\nArantza Urkaregik hainbat artikulu eta liburu argitaratu ditu matematikaz. Euskal komunitate zientifikoaren Inguma datu-basean, berak idatzitako 40 lan baino gehiago agertzen dira."}
{"id": "376730", "revid": "17", "url": "https://eu.wikipedia.org/wiki?curid=376730", "title": "Arantxa Urkaregi", "text": ""}
{"id": "376731", "revid": "12788", "url": "https://eu.wikipedia.org/wiki?curid=376731", "title": "Frankoen Erresuma", "text": "Frankoen Erresuma edo Frankia (latinez: \"regnum Francorum\") III. eta X. mendeen artean frankoen kontrolpean zegoen lurraldea izan zen. Karlos Martel, Pepin Laburra eta Karlomagnoren ia etengabeko kanpainak egin eta gero bere hedadura handiena IX. mendean lortu zuen.\nGermaniarren tradizioaren arabera familiaren ondarea anaien artean banatzen zutenez, frankoen inperioa zenbait \"regna\"-tan (erresuma edo azpierresuma) banaturik zegoen. Erresuma hauen kopurua eta geografia denboraren poderioz aldatu egin zen baina \"Francia\" edo Frankia guztiak izendatzeko balio zuen, Rhin eta Mosa arteko Austrasia edo Loiratik iparraldean eta Senatik mendebaldean zegoen Neustria barnean izanik. Edonola ere, zentzu zorrotzean, \"Francia\" esatean Inperioko hiriburua zen Paris inguruko eskualdeaz aritzen ziren, izan ere, egungo eskualdeak \u00cele-de-France (Frantziako uhartea) izena du eta Frantziako Erresuma bertan sortu zen.\nHistoria.\nJatorria.\n'Franko' hitza III. mendean agertu zen Erromatar Inperioko Rhin ibaiko mugetan finkatu ziren tribu germanikoetatik. Tribu hauen artean brukteroak, ampsivariak, chamaviak, chattuariiak eta saliarrak aurki ditzakegu. Aipatutako tribu guztiek zeukaten Erromatar Inperioko armadan parte hartzeko ohitura, Saliarrak berriz, Erromatar Inperioan finkatzeko eskubidea zeukaten. 358.ean, Bataviako \"civitas\"-ekin bizi ondoren, Juliano Enperadoreak Chamaviak eta Saliarrak menderatu zituen, honi esker azkenengoak urrunago finkatzea lortu zuten.\nGarai hartako buruzagi franko batzuk erromatarren alde borrokatu ziren, adibidez, Flavius Bauto edo Arbogasto, oro har, beste buruzagi franko batzuk erromatar lurraldeetan zeuden beste arrazoi batzuengatik. Argobastoren erorreraren ostean, haren semea Arigius Treverisen konderri bat ezartzea lortu zuen eta Konstantino III.a usurpatzailea erori ostean, franko batzuk beste usurpatzaile baten alde jarri ziren, Jovinus (411). 413.rako Jovinus hilda egon arren, erromatarrek zailtasunak izan zituzten frankoak kontrolatzeko.\n428.ean, \"civitas Tungrorum\"-eko errege Klodionek erromatar lurraldea erasotu zuen, haren erasoa \"Camaracum\" (Cambrai) eta Somme artean eman zen. Garai honetan frankoak Galo-Erromatarren gain agintzen hasi ziren.\nMerovingiarrak, Klodionen senideak zirela uste da, hauek Galo-Erromatar soldaduak ziren. Hauetatik Txilderiko eta haren semea Klovis \"frankoen errege\" titulua erabiltzen hasi ziren, hala nola, oraindik ez zuten inolako erreinurik kontrolatzen. Klovis Galiako iparraldeko lurren kontrola lortzeko haren lehiakidea garaitu zuen, Siagrio. Horren ostean beste errege frankoak garaitu zituen, bisigodoak, burgundiarrak eta alamanak.\nFrankoen Erreinuko hasierako lurraldeei Austrasia deitu zitzaien, Galiako iparraldeko lurraldeei berriz Neustria deitu zitzaien.\nMerovingiarren gainbehera eta beherakada, 481-687.\nKlodioren ondorengoei buruz gutxi dakigu, baina zihur gaude Txilderiko I.ak, seguruenik Klodioren bilobak, Tournaiko erreinuan erreinatu zuela erromatarren \"foederati\" bat izanik. Txilderiko pertsonaia garrantzitsua izan zen Frankoen Erreinua haren semeari, Klovisi, jarauntseagatik. Klovisek lurralde hau konkisten bidez hedatu zuen Galia osotik zehar, aldi berean kristautasunera bihurtu zen eta elizarekin zein Galo-Erromatarrekin harremanak hobetu zituen. \nHogeita hamar urteko erreinaldian (481-511), Klovisek Siagrio jeneral erromatarra menderatu zuen 496an eta Soissonseko Erresuma konkistatu zuen, gero alamanak garaitu zituen. Klovisek bisigodoak garaitu zituen 507an eta haien lurraldeak konkistatu zituen Pirinioetara arte, gero bretoiak konkistatu zituen eta Frankiaren basailu bihurtu zituen. Frankoen auzokide gehienak konkistatu zituen eta haren erreinura gehitu zituen.\nGaliako asentamentu erromatar militar asko (\"laeti\") erreinura anexionatu zituen. Adibide batzuk Bessineko saxoiak, Armorikako eta Loira ibarreko Bretoiak eta alanoak dira. Bere bizitzaren amaierarako Klovisek Galia gehiena konkistatu zuen, Septimaniako probintzia eta Burgundiarren Erresuma izan ezik.\nMerovingiarren garaian erresuma oinordetzakoa zen. Frankiako erregea hiltzen zenean, erresumako lurrak semeen artean banatzen zen. Erresuma errege askok gobernatua izan arren, erresuma entitate politiko bakartzat hartzen zuten garaikideek; belaunaldi batzuren ostean edo gertaera batzuen ostean erresuma errege bakar batek goberna zezakeen berriz. Errege Merovingiarrek botere jainkotiarra zeukaten eta haien erregetasuna ile luzeak sinbolizatzen zuen, hau baino lehen erregetasuna adierazteko erregea ezkutu baten gainean altxatzen zuten, azkenengo hau praktika germaniar bat zen.\nKlovisen semeak.\nKlovisen heriotza heldu zenean, haren erreinua bere lau semeen artean banatu zen. Klovisen semeek haien hiriburuak Galiako ipar-ekialdean jarri zituzten. Teodoriko I.ak Reimsen jarri zuen hiriburua, Klodomerrek Orl\u00e9ansen, Txildeberto I.ak Parisen eta Klotario I.ak Soissonsen. Haien erreinaldian Turingiarrak, Burgundiarrak eta Saxoiak zein Frisiarrak Frankoen Erreinura gehitu zituzten. Rhineko beste tribu batzuek gerra batzuetan Frankoen Erresumaren alde borrokatu arren, errege ahulen garaietan kontrolatzeko zailak bihurtu ziren eta kasu batzuetan independizatzen ere saiatu ziren. Burgundiarren erreinuak berriz, haren lurraldeak mantendu zituen eta Frankoen Eresumako lurralderik garrantzitsuenetariko bat bihurtu zen.\nKlodomerren heriotzaren ostean, haren semeak erahil zituzten Klotarioren agindupean, horrela oinordekorik gabe geratu zen haren erreinua eta lurraldea geratzen zen anaien artean banatu beharko zuten. Teodoriko 534ean hil zen, baina haren semea Teodeberto I.ak haren burua defendatzen jakin izan zuen erreinua mantentzea lortuz, beranduago haren lurraldeak Austrasia izendapenaz ezagutuko ziren.\nTeodoberto izan zen bizantziarrekin harrema diplomatikoak hausten lehen errege frankoa, haren aurpegia urrezko txanponetan jarri zuen eta haren burua \"magnus rex\" (errege handia) deitu zuen, teorikoki Panoniako lurren gain kontrol politikoa zuelako.Teodobertok Godoen gerretan parte hartu zuen gepidiarren eta lonbardiarren alde ostrogodoen aurka. Honi esker Rhetia, Venetoren zati bat eta Norika lortu zituen.\nKlotario.\nHaren seme eta ondorengoak, Teodebaldok, ez zuen lortu lurralde hauek mantentzea eta haren heriotzaren ostean, erreinua Klotarioren menpean erori zen. Txildeertoren heriotzaren ostean 558ean, Frankoen Erreinua Klotarioren menpe bateratu zen.\n561ean Klotario hil zen eta erreinua haren lau semeen artean banatu zen. Kariberto I.ak mendebaldeko Galia jarauntsi zuen eta hiriburua Parisen zeukan. Gontran I.ak Burgundiarren Erreinuko lurraldeak eta frantziako erdialdeko lurralde batzuk jarauntsi zituen, haren hiriburua Orl\u00e9ansen zegoen. Sigeberto I.ak ekialdeko Akitania, Proventzako zati bat eta Auvernia jarauntsi zituen, haren hiri garrantzitsuenak Reims eta Metz ziren. Azkenengo semea, gazteena, Txilperiko I.a izan zen, hil arte (584) erreinatu zuen geroago Neustria bihurtuko zen lurraldeetan.\nErreinuaren bigarren banaketa (lehenengoa Klovisen semeen arteko banaketa izan zen) laukoitza gerra odoltsuetan bukatu zuen, kausa nagusia Txilperikoren emaztearen erahilketa izan zen. Txilperikoren emaztea Galsvinta zen, Fredegunda deituriko emakume batek hil zuen eta esaten da emakume hau Txilperikoren maitalea zela, geroago Txilperikoren bigarren emaztea bihurtu zelako. Horregatik, Galsvintaren arreba eta Sigebertoren emazteak, Brunildak, haren senarra konbentzitu zuen bi erregeen artean gerra hasteko. Gontran bakea bilatzen saiatu zen baina aldi berean Septimania konkistatzen saiatu zen birritan (585ean eta 589an).\nKaribertoren heriotzak on egin zien beste anaiei. Txilperikok bere autoritatea hedatzea lortu zuen gerra garaian bretoiak berriz konkistatuz. Haren heriotzaren ostean, Gontramek bretoiak berriz konkistatu behar izan zituen. 587ean Brunilda eta Gontranen artean Andeloteko ituna sinatu zen, bertan Txildeberto II.aren, hau da, Sigebertoren semearen babesa zehazten zen. Sigeberto 575ean erahil zuten. Txildeberto eta Gontranen arteko lurraldea Txilperikoren ondoreangoaren lurraldea baino hiru aldiz handiagoa zen. Txilperikoren ondorengoa Klotario II.a zen. Garai honetan Frankia hiru lurraldetan definitu zen, Neustria, Austrasia eta Borgoina.\nFrankiaren banaketa; Neustria, Austrasia eta Borgoina.\nGontran hil zenean 592ean, Txildebertok Borgoina lortu zuen, baina 595ean hil zen. Haren bi semeek erreinua banatu zuten, anaia zaharrena, Teodeberto II.a, Austrasia eta Txildebertoren Akitaniako zatiarekin geratu zen, anaia gaztea Teodoriko II.a berriz, Borgoina eta Gontranen Akitaniako zatiarekin geratu zen. Bi anaiak elkar hartu zuten Klotario II.a boteretik kentzeko, haren erreinu ia guztia konkistatu zuten hiri batzuk izan ezik, baina ez zuten lortu bera harrapatzea.\n599an Klotario garaitu zuten Dormellesen eta Dentelin konkistatu zuten, baina tronuan egon ziren denboran haien artean borrokatu ziren. 612an Teodorikok Teodeberto garaitu zuen eta haren aitaren lurraldeak berriz batu zituen. Baina honek gutxi iraun zuen, Klotarioren aurkako gerra bat prestatzen zebilela 613an hil baitzen. Haren seme Sigeberto II.a heldu zen boterera.\nHaien erreinaldian, Teodebertok eta Teodorikok Gaskoinian kanpaina batzuk irabazi zituzten, bertan Baskoiniako Dukerria sortu zuten eta baskoiak jazarri zituzten (602). Dukerri honek hasiera batean Pirinioetako hegoaldeko lurralde batzuk besterik ez zituen, Bizkaia eta Gipuzkoa, baina lurralde hauek bisigodoek konkistatu zituzten 612ean.\nErreinuaren beste aldean, Alamanek Teodoriko garaitu zuten matxinada batean eta frankoak mugetako tribu batzuen kontrola galtzen hasi ziren. 610ean Teodebertok Alsaziako Dukerria hartu zuen eta honen ostean VII. mendera arte luzatuko zen gatazka bat hasi zen.\nSigeberto II.aren adingabetasun garaian, jauregiko nagusiak erreinuaren barne politikan garrantzia hartu zuen. Jauregiko nagusiaren inguruan batu zen noble talde batek boterea Klotariori ematea erabaki zuten Brunhilda erregeordetzatik kentzeko. Klotariok kolpe arrakastatsu bat eman zuen eta hamar urteko erregea eta Brunhilda exekutatu zituen.\nKlotario II.aren erreinaldia.\nBere garaipenaren ostean, Klotario II.ak Parisko ediktua (614) aldarrikatu zuen. Ediktuak gobernuko ustelkeria bukatzea eta justizia hobetzea zeukan helburu, baina hiru erreinuen arteko ezberdintasunak nabarmendu zituen, horretaz gain, nobleei justiziarekiko kontrol handiago bat eman zien.\n623ean, Austrasiarrak errege propioa izatea eskatzen hasi ziren, Klotario erreinutik kanpo zegoen ia denbora guztian eta kanpoan hezia izan zenez kanpotar gisa ikusten zuten. Horregatik, Klotariok haren seme Dagoberto I.a bihurtu zuen Austrasiako errege eta bertako gerlariek haien tradizioaren arabera ospatu zuten. Hala nola, Dagobertok erreinuko zati honetan gobernatu arren, Klotario Frankiako Errege gisa mantendu zen eta erreinu guztiarekiko kontrola atxiki zuen.\nKlotario eta Dagoberto \"azken errege merovingiarrak\" izendatu dituzte historian zehar. Saxoiak 550tik Frankiara batuta egon ziren baina Saxoniako Dukea matxinatu zen, oro har, saxoiak menderatu zituzten bien artean eta berriz batu zituzten erreinura. Klotario 628an hil zen, Dagoberto Frankiako errege bihurtu zen baina eta azpierreinu bat sortu zuen haren anaia txikiarentzat, Kariberto II.arentzat. Azkenengo hau Klotarioren testamentuaren arabera egin zen. Azpierreinu hau Akitania izan zen.\nDagoberto I.a.\nDagobertok ekialdeko jende guztia Neustriako gorteko menpeko bihurtu zituen, Austrasiako gortetik urrunduz. Ekintza honek Austrasiarrak haien errege propioa eskatzera bultzatu zituen. Frankiako mugetatik kanpo zeuden eslaviarrak tributua oradaintzera behartu zituen baina hauek garaitu zuten Samo erregeari esker Wogastisburgoko guduan 631ean.\nAkitaniako azpierreinua antzinako erromatarren akitaniako probintziaren hegoaldea hartzen zuen eta haren hiriburua Tolosa zen. Erreinu honetako beste hiriak hurrengoak ziren; Cahors, Agen, P\u00e9rigueux, Bordele eta Saintes, Baskoniako Dukerria azpierreinu honen barruan zegoen. Karibertok baskoien aurkako kanpaina batzuk irabazi zituen baina haren heriotzaren ostean berriro matxinatu ziren (632). Aldi berean, bretoiak frankoen aurka altxatu ziren. Dagobertok britainiara armada bat bidaltzeko mehatxua egin zuen, horregatik Judikael deituriko buruzagi bretoiak bakea sinatu zuen frankoekin (635). Urte berean Dagobertok armada bat igorri zuen baskoiak menderatzeko.\nBitartean, Dagobertok Karibertoren ondorengoa, Txilderiko, erahil zuen eta Frankia berriz batu zuen (632). Hala nola, Austrasiako aristokrazia boteretsuak Dagobertu behartu zuten haren seme Sigeberto III.a haien errege bihurtzera, azpierrege gisa, 633ean. Austrasiarrak haien gobernu propia izan nahi zuten Neutrasiarrek gortea menderatzen zuten garai hartan. \nJauregiko nagusien norgehiagoka, 687-751.\n673 ea, Klotario III.a hil zen, noble Neustriar eta Burgundiar batzuk Txilderiko gonbidatu zuten erreinuko errege bihurtzeko, baina hortik gutxira noble Neustriar batzuk haserretu ziren Txilderikorekin eta hau erahil zuten 675ean.\nTeodoriko III.aren erreinaldirako Merovingiar leinuaren boterearen gainbehera eman zen. Teodoriko III.a haren anaia Klotario III.aren tronua hartu zuen Neustrian 673ean, baina Austrasiako Txilderiko II.ak azkar baztertu zuen bertan. Txilderiko II.a hil zenan 673an, Teodorikok tronua berreskuratu zuen. Dagoberto II.a 679ean hil zen, Teodoriko Austrasiako zatia lortu zuen eta berriz Frankiako lurralde guztien errege bihurtu zen. Dagoberto II.a boterean jarri zuten noble Austrasiarren aurka borrokatu zen.\n687ean Pepin Heristalgoak garaitu zuen Tertryko batailan eta Pepin \"dux et princeps Francorum\": \"Frankoen Dukea eta Printzea\" izendatzera behartu zuen. \"Liber Historiae Francorumen\" autorearen arabera gertakari hau Pepinen erreinaldiaren hasieraizan zen.\n670 eta 680 hamarkadetan, nahasketa garaian, Frisiarrak Franoen menpe ezartzeko saiakerak eman ziren, baina saiakera hauek porrot egin zuten. 689ean Pepinek kanpaina militar baten bidez Mendebaldeko Frisia (\"Frisia Citerior\") konkistatu zuen Radbod errege Frisiarra garaituz, Dorestadetik hurbil. Eskalda eta Vlie arteko lurralde guztiak erresumari anexionatu zitzaion.\n690ean, Pepinek Erdialdeko Frisia erasotu zuen eta Ultrecht konkistatu zuen. 695ean Pepinek Ultrechteko artxidiozesia finantziatu zuen Frisiarrak kristautasunera bihurtzeko. Hala nola, Ekialdeko Frisia (\"Frisia Ulterior\") Frakoen menpetik ihes egin zuen.\nFrisiarren aurka garaile atera ostean, Pepin Alamanen aurka jarri zen. 709ean kanpaina bat hasi zuen Ortenauko dukearen aurka, seguruenik hildako Godofrido dukearen semeak dukerriko tronuahartzeko saiakera batean. Gertakari honek gerra bat eragin zuen 712ean Alamanen aurka eta hauek Frankoen erreinuaren menpean jarri zituen berriz. Horretaz gain, Galiako hegoaldean, lider militar batzuen menpe lurralde batzuen banaketa ematen hasi zen.\nPepinen heriotza.\nPepinen heriotzaren ostean 714ean, Frankoen Erresuma gerra zibil batean sartu zen, aurretik aipatutako lider militar eta dukeen lurraldeak \"de facto\" independiente bihurtu ziren. Pepinen ondorengoa Teodoaldo eta Pepinen alarguna, hasiera batean Ragofrido jauregiko nagusi bihurtzeko Dagoberto III.ren saiakeren aurka jarri ziren. Hortik gutxira beste kandidatu bat agertu zen, Pepinen seme ez legitimoa, Karlos Martel.\nRagofrido eta Dagoberto III.aren ondorengoaren(Txilperiko II.a) garaipenaren ostean, Karlos, laburki haren aldeko errege bat hezitu zuen, Klotario IV.a, Txilperikoren aurka borrokatzeko. Azkenean, Soissonseko guduan Karlos haren aurkariak garaitu zituen 718ean. Momentu horretatik aurrera ez ziren errege Merovingiar aktibo gehiago egon eta Karlos bere ondorengoekin batera gobernatu zuen Frankoen Erresuman.\n718 ostean, Karlos Martel Frankoen hegemonia handitzeko kanpaina militar ezberdinak egin zituen Europako Mendebaldean. 718ean Saxoiak garaitu zituen, 719ean Mendebaldeko Frisia konkistatu zuen, 723ean Saxoiak garaitu zituen berriro eta 724ean Ragofrido eta beste Neustriar matxinoak garaitu zituen, gertakizun honekin bere erreinaldiko gerra zibila bukatu zen. 720ean Txilperiko II.a hil zen ea bere ondorengoa Teodoriko IV.a bihurtu zen, baina errege hau Ragofridoren txontxongilo bat zen. 730ean Karlos Alamanak garaitu zituen eta haien liderra erahil zuen. 734ean Karlos Ekialdeko Frisiaren aurka borrokatu zuen eta azkenean garaitu zituen.\nOmeiatarren inbasioa.\n730eko hamarkadan, Iberiar penintsularen Omeiatar inbaditzaileak, Septimania ere konkistatu zutenak, Frantziarantz eta Loira ibarrerantz mugitzen hasi ziren. Gutxi gorabehera garai hartan, 736. urtean, Proventzako dukeak, Omeiatarren laguntza eskatu zuen Karolingioen hedapena gelditzeko. Hala ere, Karlosek Rodano bailara inbaditu zuen, Txildebrando anaiarekin eta lombardiarren armada batekin. Arabiarren aurkako aliantzagatik, Karlosek ezin izan zuen Gregorio III.a Aita Santua lagundu lombardiarren aurka.\n732-737 aldean -adituek data hauen arteko zuzentasunaz eztabaidatu zute- Karlos Poitiers eta Tours artean zegoen arabiarren armadaren aurka joan zen, eta Poitiersko gudua gertatu zen; gudua irabazi zuen eta arabiarren Pirinioetako inbasioa geldiarazi zuen. Hala ere, Karlosen interesak Saxoien lurraldeetan zeuden, hauek zergak ordaintzera behartu zituen.\nHaren heriotza baino lehen, 741eko urrian, Karlosek erreinuko lurraldea banatu zuen semeen artean. Banaketa horretan Karlomani Austrasia, Alamannia eta Turingia eman zizkion, eta Neustria, Provenza eta Burgundia Pepin gazteari. \nKarlos Martel Saint-Denis basilikan lurperatu ostean, errege-erregina Merovingioekin batera, gatazka bat hasi zen Karloman eta Pepinen artean. Haren anaiaren anbizioarekin bukatzeko Karloman Txilderiko III.a errege izendatzen saiatu zen, garai hartan monasterio batean baitzegoen, 743ean.\n743ean Pepinek Odilo garaitu zuen eta haren alde borrokatzera behartu. Karloman saxoien aurka borrokatu zen, eta bai baskoien, bai alamanen matxinada batzuk geldiarazi zituen. 746erako, Karloman erretiratzeko prestatu eta Monte Soratteko monastegira joan zen. Pepinen egoera indartu zen, eta koroa lortu zuen 751n."}
{"id": "376732", "revid": "1545", "url": "https://eu.wikipedia.org/wiki?curid=376732", "title": "Frankoen erresumak", "text": ""}
{"id": "376733", "revid": "1545", "url": "https://eu.wikipedia.org/wiki?curid=376733", "title": "Frankia", "text": ""}
{"id": "376734", "revid": "1545", "url": "https://eu.wikipedia.org/wiki?curid=376734", "title": "Erresuma frankoak", "text": ""}
{"id": "376735", "revid": "1545", "url": "https://eu.wikipedia.org/wiki?curid=376735", "title": "Sigeberto III.a, santua", "text": ""}
{"id": "376746", "revid": "71150", "url": "https://eu.wikipedia.org/wiki?curid=376746", "title": "Altsasuko geltokia", "text": "Altsasu Euskal Herriko Nafarroa Garaiko tren geltoki bat da, Altsasu udalerrian kokatuta dagoena.\nGeltokia 1864ko abuztuaren 20an ireki zen.\nEgoera.\nGeltokia honako burdinbide hauen ibilbidearen zati da:\nHistoria.\nGeltokia 1864ko abuztuaren 20an inauguratu zen Olazti - Beasain tartea martxan jarri zenean Madril\u2014Hendaia burdinbidea erradialean.\nHasierako ustiapena Norteko Konpainiaren esku geratu zen, bere titulartasuna mantendu zuen 1941ean nazionalizatu eta sortu berria zen RENFEn integratu zuten arte. Iparraldea, halaber, 1878ko martxoaren 12an egin zen Zaragozatik Iru\u00f1era eta Bartzelonara doan Trenbide Konpainiarekin, Altsasura iristen zen beste linearen kudeaketa bere gain hartuz, Zaragoza - Altsasu Iru\u00f1etik.\n2004ko abenduaren 31tik Renfe Operadorak linea ustiatzen du, Adif trenbide-instalazioen titularra den bitartean.\nTxarteldegiak ixtea.\n2019ko azaroan, Renfe Operadorak eta Correosek merkataritza-akordio bat sinatu zuten, baimendutako bidaia-agentzia baten bidez, AVE trenetan eta distantzia luze eta ertaineko trenetan bidaiatzeko txartelak Nafarroako edozein bulegotan erostea errazteko. Hala, Iru\u00f1eko, Tafallako eta Tuterako ADIF enpresako geltokietako eta Correoseko bulegoetako saltokiez gain, Nafarroan beste 34 saltoki gehiago izan ziren Renfe Operadorako txartelak lortzeko sarbiderik ez zegoen tokietan.\n2020ra iritsi bezain laster, urte bereko urtarrilaren 3an, Renfe Operadorak Altsasuko geltokiko txarteldegia itxiko zuela iragarri zuen, batez beste egunean 100 bidaiari baino gehiago ez zituelako. Halaber, zerbitzu hori ez zuten geltoki guztietan txartelak automatikoki saltzeko makinak jarriko zituela iragarri zuen enpresak, zerbitzu presentzialaren galera arintzeko. Gauza bera gertatu zen Castejon eta Tafallako geltokietan.\nAlbistearen berri izan ondoren, enpresa era guztietako erakundeen kritika ugariren jomuga bihurtu zen: sindikatuak, alderdi politikoak, udalak eta taldeak. Beraz, Tafallako, Altsasuko eta Castejongo alkateak berehala bildu ziren egoera aztertzeko, eta enpresak hartutako neurria erabat baztertu zuten, kalitatezko zerbitzu publiko bat emateko, enpleguari eusteko, tren konbentzionala defendatzeko eta despopulaziorako dituen arrazoiak eta ondorioak direla eta. Gainera, albisteari erantzuteko 3 egun baino ez izatea kritikatu zuten, inolako elkarrizketarik egin gabe eta Gabonekin. Era berean, Renfe Operadoreari txartelak presaz saltzeko eskatu zioten. Mugimendu horrekin bat egin zuten Ahal Dugu bezalako alderdi politikoek, Nafarroak izan beharko lukeen tren eredua hori ez dela esanez.\nAtzera geratu beharrean, polemika areagotzen joan zen egunez egun, bai udalerrietan, bai Nafarroako Parlamentuan eta bai Nafarroako Gobernuan. Horren ondorioz, Renfe Operadorak atzerapauso bat eman zuen eta, Bernardo Ziriza Nafarroako Lurralde Kohesiorako Kontseilariaren bitartez, Castejongo geltokiak leihatila itxiko ez zuela iragarri zuen, bataz beste egunean 151 bidaiari izango baitzituen. Hala ere, Altsasuko eta Tafallako geltokiek ez zuten txartel-zerbitzua berreskuratzea lortu. Hau urtarrilaren 9an gertatu zen, itxiera iragarri eta 6 egunera. Hil horren 17an, ADIFek Altsasu eta Tafallako geltokiak 2020ko martxoaren 31ra arte zabalik izango zituela iragarri zuen.\nSarbideak.\nGeltokira hegoaldetik iristen da, Felix Arano kalean.\nIrisgarritasuna.\n2011ko uztailean, ADIFek Altsasu eta Iru\u00f1eko geltokien arteko pasabideak hobetzeko 26 000 euro inbertitu zituela iragarri zuen. Geltoki horretan, zehazki, enpresak nasen arteko bi pasabide kendu zituen, eta horien ordez, ereduzko beste pasabide bat jarri zuen.\nGeltokia.\nUdalerriaren mendebaldean dago. Beste geltoki korapilo batzuk bezala, bidaiarien eraikina, bere albo bakoitzera hedatzen den bide-hondartza handi baten artean harrapatuta dagoen uharte bat dirudi. Guztira, bi alboko nasak eta bi erdiko nasak sei bidetarako sarbidea ematen dute (1., 2., 3., 12., 14. eta 16. bideak). Gainerakoak, 5., 7., 9., 11., 13., eta 15. Trenbideak, alde batetik, eta 18., 20., 22., 24., 26., 28., eta 30. Trenbideak baztertzeko bideak dira, edo salgai-trenek maiz erabiltzen dituzten funtzio logistikoak dituztenak. Hondartza beste zazpi bidek osatzen dute.\nEtorkizuna.\nArabaTran proiektuaren barruan, Euskotrenek Miranda Ebro - \"Altsasu\" lineako geltokietako bat izango litzateke. Izan ere, zerbitzu gehienen ekialdeko burua izango litzateke."}
{"id": "376747", "revid": "1987", "url": "https://eu.wikipedia.org/wiki?curid=376747", "title": "Arizko geltokia (Euskotren)", "text": ""}
{"id": "376748", "revid": "119347", "url": "https://eu.wikipedia.org/wiki?curid=376748", "title": "Altsasu\u2013Herria geralekua", "text": "Altsasu\u2013Herria Euskal Herriko Nafarroa Garaiko tren geraleku bat da, Altsasu udalerrian kokatuta dagoena.\nGeralekua 1865eko ekainaren 22an ireki zen.\nEgoera.\nGeltokia honako burdinbide hauen ibilbidearen zati da:\nHistoria.\nGeralekua 1865eko ekainaren 22an ireki zen, Aragoi eta Nafarroa lotu nahi zituen trenbidearen Irurztun-Altsasu zatia ireki zuenean, Zaragozatik Iru\u00f1erako Burdinbide Konpainia delakoak, Zaragoza-Altsasu burdinbidea. Azken horrek Zaragozatik Bartzelonarako Burdinbide Konpainia bat egin zuen, eta ondorioz, Zaragozatik Iru\u00f1ea eta Bartzelonarako Burdinbide Konpainia sortu zen.\n1878ko apirilaren 1ean, bere egoera ekonomiko txarrak Norteko Konpainiarekin bat egitera behartu zuen, Altsasutik haratagoko trenbideen jabea zena eta burdinbidea Gasteiz, Donostia, Bilbo edo Burgosekin lotuz.\n1941ean, Espainiako trenbidearen nazionalizazioak Norteko Konpainia sortu berrian integratzea ekarri zuen, RENFE enpresa publikoa sortu zen.\n2004ko abenduaren 31tik Renfe Operadorak linea ustiatzen du, Adif trenbide-instalazioen titularra den bitartean.\nGeralekua.\nGeralekua hirigunearen hegoaldean dago, Behereko Benta kalean. Bertara, kale horretako zeharbide batetik iristen da, non aparkaleku txiki bat ere badagoen. Hegoaldean nasa eta bide bakarra ditu. Hala ere, bide bakar hori bikoitza bihurtzen da geralekutik metro gutxira, mendebalderantz, \"Altsasuko triangelua\" deritzona hasten baita, beste burdinbide batzuekin lotzen duena.\nEtorkizuna.\nEz dago etorkizuneko planik geraleku hau oraingoz barne hartzen duenik."}
{"id": "376749", "revid": "1987", "url": "https://eu.wikipedia.org/wiki?curid=376749", "title": "Zuhatzuko geltokia (Euskotren)", "text": ""}
{"id": "376750", "revid": "71145", "url": "https://eu.wikipedia.org/wiki?curid=376750", "title": "Urtubiko dama (P\u00edo Baroja)", "text": "Urtubiko dama, gaztelaniazko jatorrian La dama de Urtubi, P\u00edo Baroja idazleak 1916 urtean plazaraturiko ipuina da.\nHaria.\nUrtubiako Leonor de Alzate neska gazteak Senpereko jauntxoaren ezkontza-eskaerari ezetza ematen dio. Horren ondoren, Urtubiako bere osabak Urdaxeko etxe batera bidaltzen du bolada baterako. Etxe horretako andrea sorgina da eta akelarreak antolatzen ditu. Akelarre horietako batean sorginak Leonor sorgin bihurtu eta Senpereko jauntxoarekin elkartu nahi du. Akelarrea Zugarramurdiko leizean eta inguruetan ospatuko da. Trikimailu horien berri izanda, Leonor maite duen Matxain izeneko gazte batek, Ameriketatik itzulia, Errotabide izeneko gazte batekin eta soldadu zenbaitekin espedizio bat antolatzen du Zugarramurdira. Akelarrean infiltratzen da eta Leonor erreskatatzen du. Azkenean, biak ezkondu eta Urru\u00f1ako etxe batean biziko dira.\nIstorio nagusiaz gainera, ipuinean zehar garaiko sorginei eta garai hartan izandako leinu gerrei buruzko azalpen zehatzak ematen ditu Barojak. Akelarrea ere zehatz-mehatz deskribatzen du. Neskaren abizenak, Alzate alegia, Barojaren arbasoen antzinako leinua da, leinu gerretan esku hartu zuena. Bestalde, Barojak, istorioari sinesgarritasuna eman nahian, Igantziko medikuaren ahotan jartzen du istorioa, zeinak Sarako erretoreak emandako Dornaldeguy izeneko kapitain baten idazki batetik transkribatu duen. Baroja bera istorioa zuzenean medikuarengandik jaso duela iradokitzen du istorioaren hasieran."}
{"id": "376751", "revid": "71145", "url": "https://eu.wikipedia.org/wiki?curid=376751", "title": "La dama de Urtubi", "text": ""}
{"id": "376752", "revid": "13403", "url": "https://eu.wikipedia.org/wiki?curid=376752", "title": "Etxarri-Aranazko geltokia", "text": ""}
{"id": "376754", "revid": "119347", "url": "https://eu.wikipedia.org/wiki?curid=376754", "title": "Etxarri Aranazko geltokia", "text": "Etxarri Aranatz Euskal Herriko Nafarroa Garaiko tren geltoki bat da, Etxarri Aranatz udalerrian kokatuta dagoena.\nGeltokia 1865eko ekainaren 22an ireki zen.\nEgoera.\nGeltokia honako burdinbide hauen ibilbidearen zati da:\nHistoria.\nGeltokia 1865eko ekainaren 22an ireki zen, Aragoi eta Nafarroa lotu nahi zituen trenbidearen Irurztun-Altsasu zatia ireki zuenean, Zaragozatik Iru\u00f1erako Burdinbide Konpainia delakoak, Zaragoza-Altsasu burdinbidea. Azken horrek Zaragozatik Bartzelonarako Burdinbide Konpainia bat egin zuen, eta ondorioz, Zaragozatik Iru\u00f1ea eta Bartzelonarako Burdinbide Konpainia sortu zen.\n1878ko apirilaren 1ean, bere egoera ekonomiko txarrak Norteko Konpainiarekin bat egitera behartu zuen, Altsasutik haratagoko trenbideen jabea zena eta burdinbidea Gasteiz, Donostia, Bilbo edo Burgosekin lotuz.\n1941ean, Espainiako trenbidearen nazionalizazioak Norteko Konpainia sortu berrian integratzea ekarri zuen, RENFE enpresa publikoa sortu zen.\n2004ko abenduaren 31tik Renfe Operadorak linea ustiatzen du, Adif trenbide-instalazioen titularra den bitartean.\nIrisgarritasun lanak.\n2011ko apirilean, ADIFek geltokia hobetzeko lanak hasi zituen, 171 033 euroko aurrekontuarekin. Erosotasun-baldintzak hobetzea eta erabiltzaileen irisgarritasun osoa erraztea zen asmoa, batez ere mugikortasun urriko pertsonentzat. Proiektuak trenbide-barrutiko zirkulazioa hobetzeko hainbat jarduketa jasotzen zituen, hala nola nasa nagusia handitzea eta geltokiko eremu guztietarako sarbideak arrapala bidez egokitzea. Era berean, argiztapena hobetu zen eta geltokiko eraikinak eta plaza zaharberritu ziren. Nasa nagusia 68 zentimetrora iritsi zen erreiaren mailatik gora, nasa altueraren eta treneko ateen altueraren artean alde nabarmenik egon ez dadin. Gehikuntza hormigoizko zola eta ertzak erabiliz egin zen, eta, bai nasa handitua, bai gainerako nasa-gainazalak, aglomeratu asfaltiko antilabaingarri batekin estali ziren, erabiltzaileen joan-etorria errazteko. Halaber, bi nasetako ertzak seinaleztatu ziren, pintura eta hurbilketa-baldosa bidez. Bestalde, erabiltzaileentzako irisgarritasun osoa errazteko, sarbide-arrapalak eraiki ziren azalera guztien artean, geltokiko plazako kotatik bidaiarien eraikineko espaloietara, eta horietatik nasetara, eta, azkenik, nasen eta horien arteko trenbide-pasagunearen artean. Halaber, kanpoko argiztapen-sistema hobetu zen trenbide-esparru osoan, eta, horretarako, luminarien ordez, ekipamendu modernoagoak eta prestazio hobekoak jarri ziren. Era berean, eraikin nagusiko fatxadak saneatu eta berrituko ziren, bai eta bigarren mailako nasaren aterpea ere, non markesina berri bat jarri baitzen. Birgaitzearen barruan sartzen zen geltokiaren kanpoko azalera guztiak pintatzea, bi nasetako seinaleak barne.\nGeltokia.\nGeltokia Etxarri Aranatz hirigunearen ipar-mendebaldean dago, Arakil ibaiaren beste aldean. Bi solairuko eraikuntza bat du, Euskal estilo arkitektoniko tradizionalekoa. Hormak zuriak dira, erliebean sartutako harriekin. Ateak eta leihoak gorriak eta zurezkoak dira, baita teilatua ere. Azken hori berezi samarra da, bi isurialdekoa baita eta eraikin osoa estaltzen baitu. Oro har, euskal etxeek teilatu bat izaten dute, baina azken solairuan bakarrik, geltoki honetan ez bezala.\nGeltokiak hiru trenbide eta bi nasa ditu. Lehenengoa geltokiaren eraikinetik gertu dago, eta bide bakar bat gelditzen da bertan. Bigarren nasa, trenbidearen gainean jarritako pasabide baten bidez iristen dena, 2. eta 3. bideen artean dago, uharte moduan. Geltoki hau oso garrantzitsua da Zaragoza\u2014Altsasu burdinbidearentzat, trenak gurutzatzeko aukera ematen baitu, elkarren zain egon beharrik gabe.\nEtorkizuna.\nEz dago etorkizuneko planik geltoki hau oraingoz barne hartzen duenik."}
{"id": "376756", "revid": "119347", "url": "https://eu.wikipedia.org/wiki?curid=376756", "title": "Uharte Arakilgo geltokia", "text": "Uharte Arakil Euskal Herriko Nafarroa Garaiko tren geltoki bat da, Uharte Arakil udalerrian kokatuta dagoena.\nGeltokia 1865eko ekainaren 22an ireki zen.\nEgoera.\nGeltokia honako burdinbide hauen ibilbidearen zati da:\nHistoria.\nGeltokia 1865eko ekainaren 22an ireki zen, Aragoi eta Nafarroa lotu nahi zituen trenbidearen Irurztun-Altsasu zatia ireki zuenean, Zaragozatik Iru\u00f1erako Burdinbide Konpainia delakoak, Zaragoza-Altsasu burdinbidea. Azken horrek Zaragozatik Bartzelonarako Burdinbide Konpainia bat egin zuen, eta ondorioz, Zaragozatik Iru\u00f1ea eta Bartzelonarako Burdinbide Konpainia sortu zen.\n1878ko apirilaren 1ean, bere egoera ekonomiko txarrak Norteko Konpainiarekin bat egitera behartu zuen, Altsasutik haratagoko trenbideen jabea zena eta burdinbidea Gasteiz, Donostia, Bilbo edo Burgosekin lotuz.\n1941ean, Espainiako trenbidearen nazionalizazioak Norteko Konpainia sortu berrian integratzea ekarri zuen, RENFE enpresa publikoa sortu zen.\n2004ko abenduaren 31tik Renfe Operadorak linea ustiatzen du, Adif trenbide-instalazioen titularra den bitartean.\nTren istripua.\n1997ko martxoaren 31n, Bartzelona-Hendaia ibilbidea egiten ari zen Intercity \"Miguel de Unamuno\" trenbidetik atera zen orratz-aldaketa batean, eta abiadura handiegian sartu zen, makinistak eta laguntzaileak mantendutako bertsioaren arabera, geltokira hurbiltzeko seinale aurreratua zegoelako bide libreko akatsagatik (argi berdea), zuhurtasun-iragarkian izan beharrean (30 km/h-ko murrizketa adieraziko zuen). Geltokirako sarrera geldialdi-iragarkian, 137tik gelditzeko denborarik gabe Seinaleen arduraduna zen geltokiko buruaren bertsioan, hark ukatu egin zuen aurreratze-seinalea bide librean egon zitekeenik. 18 pertsona hil ziren, eta 80 eta 100 artean zauritu.\nIrisgarritasun lanak.\n2011ko maiatzean, ADIFek geltokia hobetzeko lanak hasi zituen, 218 596 euroko aurrekontuarekin. Erosotasun-baldintzak hobetzea eta erabiltzaileen irisgarritasun osoa erraztea zen asmoa, batez ere mugikortasun urriko pertsonentzat. Proiektuak trenbide-barrutiko zirkulazioa hobetzeko hainbat jarduketa jasotzen zituen, hala nola nasa nagusia handitzea eta geltokiko eremu guztietarako sarbideak arrapala bidez egokitzea. Era berean, argiztapena hobetu zen eta geltokiko eraikinak eta plaza zaharberritu ziren. Nasa nagusia 68 zentimetrora iritsi zen erreiaren mailatik gora, nasa altueraren eta treneko ateen altueraren artean alde nabarmenik egon ez dadin. Gehikuntza hormigoizko zola eta ertzak erabiliz egin zen, eta, bai nasa handitua, bai gainerako nasa-gainazalak, aglomeratu asfaltiko antilabaingarri batekin estali ziren, erabiltzaileen joan-etorria errazteko. Halaber, bi nasetako ertzak seinaleztatu ziren, pintura eta hurbilketa-baldosa bidez. Bestalde, erabiltzaileentzako irisgarritasun osoa errazteko, sarbide-arrapalak eraiki ziren azalera guztien artean, geltokiko plazako kotatik bidaiarien eraikineko espaloietara, eta horietatik nasetara, eta, azkenik, nasen eta horien arteko trenbide-pasagunearen artean. Halaber, kanpoko argiztapen-sistema hobetu zen trenbide-esparru osoan, eta, horretarako, luminarien ordez, ekipamendu modernoagoak eta prestazio hobekoak jarri ziren. Era berean, eraikin nagusiko fatxadak saneatu eta berrituko ziren, bai eta bigarren mailako nasaren aterpea ere, non markesina berri bat jarri baitzen. Birgaitzearen barruan sartzen zen geltokiaren kanpoko azalera guztiak pintatzea, bi nasetako seinaleak barne.\nGeltokia.\nGeltokia hirigunearen mendebaldean dago, Sakanako autobiaren edo eta Arakil ibaiaren artean. Arakil ibarreko eta Nafarroako iparraldeko estilo tradizionaleko eraikina hiru zatitan banatutako egitura da. Trenbideekiko paraleloan dauden bi etxe dira, biek bi solairuko altuera dute eta solairu bateko egitura batez lotuta daude. Hormak zuriak dira, harrizko erliebe inkrustatuekin, Etxarri Aranatzeko geltokia bezala, nahiz eta kasu honetan ate eta leiho gehienak berdeak izan. Egia da leiho gorriren bat badagoela.\nBideen antolamenduari dagokionez, espazio txikia dagoenez, bi bidek soilik osatzen dute, alboetako bi nasaren artean kokatuta. Lehenengo nasan, edo hegoaldean, eraikinetik hurbilen, trenak gelditzen dira Iru\u00f1erako noranzkoan. Bigarren nasan edo iparraldean gauza bera egiten dute Altsasu helmuga dutenek.\nEtorkizuna.\nEz dago etorkizuneko planik geltoki hau oraingoz barne hartzen duenik."}
{"id": "376757", "revid": "119347", "url": "https://eu.wikipedia.org/wiki?curid=376757", "title": "Zizur Nagusiko geralekua", "text": "Zizur Nagusia Euskal Herriko Nafarroa Garaiko tren geraleku bat zen, Iru\u00f1a udalerriko Etxabakoitz auzoan kokatuta dagoena.\nGeralekua 1860ko ekainaren 22an ireki zen eta 2010eko urtarrilaren 1an itxia.\nEgoera.\nGeralekua honako burdinbide hauen ibilbidearen zati izan da:\nHistoria.\nGeralekua 1860eko irailaren 15ean ireki zen, Aragoi eta Nafarroa lotu nahi zituen trenbidearen Iru\u00f1a-Murelu Konde zatia ireki zuenean, Zaragozatik Iru\u00f1erako Burdinbide Konpainia delakoak, Zaragoza-Altsasu burdinbidea. Azken horrek Zaragozatik Bartzelonarako Burdinbide Konpainia bat egin zuen, eta ondorioz, Zaragozatik Iru\u00f1ea eta Bartzelonarako Burdinbide Konpainia sortu zen.\n1878ko apirilaren 1ean, bere egoera ekonomiko txarrak Norteko Konpainiarekin bat egitera behartu zuen, Altsasutik haratagoko trenbideen jabea zena eta burdinbidea Gasteiz, Donostia, Bilbo edo Burgosekin lotuz.\n1941ean, Espainiako trenbidearen nazionalizazioak Norteko Konpainia sortu berrian integratzea ekarri zuen, RENFE enpresa publikoa sortu zen.\n2004ko abenduaren 31tik Renfe Operadorak linea ustiatzen du, Adif trenbide-instalazioen titularra den bitartean.\nGeralekuan zerbitzua ematen zuten distantzia ertaineko zerbitzuak 2010eko urtarrilaren 1etik aurrera utzi zioten geralekuari; beraz, estazioa itxita dago teknikoki, nahiz eta sarekoa izan.\nGeralekua.\nGeralekua Arostegi etorbidearen iparraldean egon da, trenbidearen gaineko zubiaren azpian. Bi bide zituen, Inquinasako kargalekura sartzeko bide bat eta nasa bakarra. Geralekua bihurgune moduan egon da."}
{"id": "376758", "revid": "1987", "url": "https://eu.wikipedia.org/wiki?curid=376758", "title": "Cementos Lemona", "text": ""}
{"id": "376759", "revid": "119347", "url": "https://eu.wikipedia.org/wiki?curid=376759", "title": "Izurdiaga\u2013Irurtzun geltokia", "text": "Izurdiaga\u2013Irurtzun Euskal Herriko Nafarroa Garaiko tren geltoki bat da, Arakil udalerrian kokatuta dagoena.\nGeltokia 1864ko urtarrilaren 9an ireki zen eta 2010eko urtarrilaren 1an itxia.\nEgoera.\nGeltokia honako burdinbide hauen ibilbidearen zati da:\nHistoria.\nGeltokia 1864ko urtarrilaren 9 ireki zen, Aragoi eta Nafarroa lotu nahi zituen trenbidearen Iru\u00f1a-Irurtzun zatia ireki zuenean, Zaragozatik Iru\u00f1erako Burdinbide Konpainia delakoak, Zaragoza-Altsasu burdinbidea. Azken horrek Zaragozatik Bartzelonarako Burdinbide Konpainia bat egin zuen, eta ondorioz, Zaragozatik Iru\u00f1ea eta Bartzelonarako Burdinbide Konpainia sortu zen.\n1865eko ekainaren 22an, Zaragoza-Altsasu burdinbidea handitu zen, Irurtzunetik Altsasura.\n1878ko apirilaren 1ean, bere egoera ekonomiko txarrak Norteko Konpainiarekin bat egitera behartu zuen, Altsasutik haratagoko trenbideen jabea zena eta burdinbidea Gasteiz, Donostia, Bilbo edo Burgosekin lotuz.\n1941ean, Espainiako trenbidearen nazionalizazioak Norteko Konpainia sortu berrian integratzea ekarri zuen, RENFE enpresa publikoa sortu zen.\n2004ko abenduaren 31tik Renfe Operadorak linea ustiatzen du, Adif trenbide-instalazioen titularra den bitartean.\nGeltokian zerbitzua ematen zuten distantzia ertaineko zerbitzuak 2010eko urtarrilaren 1etik aurrera utzi zioten geltokiari; beraz, estazioa itxita dago teknikoki, nahiz eta sarekoa izan.\nGeltokia.\nGeltokia Izurdiagako geltoki auzoan dago, Izurdiagako trenbide-pasagune zaharraren inguruan. Herriko estilo tradizionaleko eraikinak bi solairu ditu. Lehenengoak, lehen jendearentzat eskuragarri zegoenak, txarteldegia eta itxarongela zituen. Goikoa, trenbideak kontrolatzeko erabiltzen zena, ez zen. Hormak zuriak dira eta egurrezko erliebeak dituzte ate eta leihoetan. Ekialdeko nasa, geltokitik gertuen dagoena, egurrezko zutabeekin eutsitako eraikineko arkupe batez estalita dago. Bigarren nasa, erdiko nasa, pasabide baten bidez iristen da bidera. Geltokia bi herriguneen iparraldean dago, baina Irurtzungo hego-mendebaldean.\nZerbitzuak.\nEz dago zerbitzuak geltokian.\nEtorkizuna.\nEz dago etorkizuneko planik geltoki hau oraingoz barne hartzen duenik."}
{"id": "376761", "revid": "119347", "url": "https://eu.wikipedia.org/wiki?curid=376761", "title": "Bakaikuko geralekua", "text": "Bakaiku Euskal Herriko Nafarroa Garaiko tren geraleku bat da, Bakaiku udalerrian kokatuta dagoena.\nGeralekua 1865ko ekainaren 22an ireki zen eta 2010eko urtarrilaren 1an itxia.\nEgoera.\nGeralekua honako burdinbide hauen ibilbidearen zati da:\nHistoria.\nGeltokia 1865eko ekainaren 22an ireki zen, Aragoi eta Nafarroa lotu nahi zituen trenbidearen Irurtzun-Altsasu zatia ireki zuenean, Zaragozatik Iru\u00f1erako Burdinbide Konpainia delakoak, Zaragoza-Altsasu burdinbidea. Azken horrek Zaragozatik Bartzelonarako Burdinbide Konpainia bat egin zuen, eta ondorioz, Zaragozatik Iru\u00f1ea eta Bartzelonarako Burdinbide Konpainia sortu zen.\n1878ko apirilaren 1ean, bere egoera ekonomiko txarrak Norteko Konpainiarekin bat egitera behartu zuen, Altsasutik haratagoko trenbideen jabea zena eta burdinbidea Gasteiz, Donostia, Bilbo edo Burgosekin lotuz.\n1941ean, Espainiako trenbidearen nazionalizazioak Norteko Konpainia sortu berrian integratzea ekarri zuen, RENFE enpresa publikoa sortu zen.\n2004ko abenduaren 31tik Renfe Operadorak linea ustiatzen du, Adif trenbide-instalazioen titularra den bitartean.\nGeralekuan zerbitzua ematen zuten distantzia ertaineko zerbitzuak 2010eko urtarrilaren 1etik aurrera utzi zioten geralekuari; beraz, estazioa itxita dago teknikoki, nahiz eta sarekoa izan.\nGeralekua.\nGeralekua hirigunearen iparraldean dago, autobia eta Arakil ibaia gurutzatu ondoren. Bide bakarra eta nasa bakarra ditu, hegoaldean. Bertara iristeko Bakaiku eta Aiztiko industrialdea lotzen dituen bide bat hartu behar da.\nZerbitzuak.\nEz dago zerbitzuak geralekuan.\nEtorkizuna.\nEz dago etorkizuneko planik geraleku hau oraingoz barne hartzen duenik."}
{"id": "376764", "revid": "17", "url": "https://eu.wikipedia.org/wiki?curid=376764", "title": "Ironiko", "text": ""}
{"id": "376765", "revid": "119347", "url": "https://eu.wikipedia.org/wiki?curid=376765", "title": "Noaingo geltokia", "text": "Noain Euskal Herriko Nafarroa Garaiko tren geltoki eta salgaien terminal bat da, Noain Elortzibar udalerrian kokatuta dagoena.\nGeltokia 1860ko ekainaren 22an ireki zen eta 2010eko urtarrilaren 1an itxia.\nEgoera.\nGeltokia honako burdinbide hauen ibilbidearen zati da:\nHistoria.\nGeltokia 1860eko irailaren 15ean ireki zen, Aragoi eta Nafarroa lotu nahi zituen trenbidearen Iru\u00f1a-Murelu Konde zatia ireki zuenean, Zaragozatik Iru\u00f1erako Burdinbide Konpainia delakoak, Zaragoza-Altsasu burdinbidea. Azken horrek Zaragozatik Bartzelonarako Burdinbide Konpainia bat egin zuen, eta ondorioz, Zaragozatik Iru\u00f1ea eta Bartzelonarako Burdinbide Konpainia sortu zen.\n1878ko apirilaren 1ean, bere egoera ekonomiko txarrak Norteko Konpainiarekin bat egitera behartu zuen, Altsasutik haratagoko trenbideen jabea zena eta burdinbidea Gasteiz, Donostia, Bilbo edo Burgosekin lotuz.\n1941ean, Espainiako trenbidearen nazionalizazioak Norteko Konpainia sortu berrian integratzea ekarri zuen, RENFE enpresa publikoa sortu zen.\n2004ko abenduaren 31tik Renfe Operadorak linea ustiatzen du, Adif trenbide-instalazioen titularra den bitartean.\nGeltokian zerbitzua ematen zuten distantzia ertaineko zerbitzuak 2010eko urtarrilaren 1etik aurrera utzi zioten geltokiari; beraz, estazioa itxita dago teknikoki, nahiz eta sarekoa izan.\n2020ko martxoan iragarri zen astero sei salgaien trenak bidaltzen zirela terminal horretatik Bartzelonako portura.\nGeltokia.\nGeltokia Elortz industrialdearen inguruan dago, Noaingo aireportuaren mendebaldean. Bi nasa ditu, bat bidearen alde banatan, eta bi eraikin. Eraikina, jatorrian erabilitakoa da, egitura sinple batekin. Horma arrosak, pisu bat eta txartel-salmenta eta itxarongela. Besteak industrialdetik sartzeko aukera ematen du.\nSalgaien terminalak, bestalde, trenbide eta kargaleku ugari ditu, geltokia baino iparralderago.\nZerbitzuak.\nAstean sei aldiz, salgaien tren bat ateratzen da geltoki horretako zamalanetako terminaletik Bartzelonako porturantz.\nEtorkizuna.\nEz dago etorkizuneko planik geltoki hau oraingoz barne hartzen duenik."}
{"id": "376767", "revid": "119347", "url": "https://eu.wikipedia.org/wiki?curid=376767", "title": "Tafallako tren geltokia", "text": "Tafalla Euskal Herriko Nafarroa Garaiko tren geltoki bat da, Tafalla udalerrian kokatuta dagoena.\nGeltokia 1860ko irailaren 15an ireki zen.\nEgoera.\nGeltokia honako burdinbide hauen ibilbidearen zati da:\nHistoria.\nGeltokia 1860eko irailaren 15ean ireki zen, Aragoi eta Nafarroa lotu nahi zituen trenbidearen Iru\u00f1a-Murelu Konde zatia ireki zuenean, Zaragozatik Iru\u00f1erako Burdinbide Konpainia delakoak, Zaragoza-Altsasu burdinbidea. Azken horrek Zaragozatik Bartzelonarako Burdinbide Konpainia bat egin zuen, eta ondorioz, Zaragozatik Iru\u00f1ea eta Bartzelonarako Burdinbide Konpainia sortu zen.\n1878ko apirilaren 1ean, bere egoera ekonomiko txarrak Norteko Konpainiarekin bat egitera behartu zuen, Altsasutik haratagoko trenbideen jabea zena eta burdinbidea Gasteiz, Donostia, Bilbo edo Burgosekin lotuz.\n1941ean, Espainiako trenbidearen nazionalizazioak Norteko Konpainia sortu berrian integratzea ekarri zuen, RENFE enpresa publikoa sortu zen.\n2004ko abenduaren 31tik Renfe Operadorak linea ustiatzen du, Adif trenbide-instalazioen titularra den bitartean.\n2013an erabiltzaileak kezkatzen hasi ziren geltoki horren balizko desagerpenagatik, Zaragoza-Iru\u00f1a-Euskal Y abiadura handiko burdinbide proiektuak ez baitu Tafallan geltokirik aurreikusten. Hori dela eta, Tafallaldeko 3 000 herritarren babesa eskatu dute sinadura bilketa batekin. 2013ko irailaren 15ean, geltoki honen inaugurazioaren 153. urteurrena dela eta, ekitaldi bat deitu zuten bere instalazioetan, bere mantenua aldarrikatzeko.\nTxarteldegiak ixtea.\n2019ko azaroan, Renfe Operadorak eta Correosek merkataritza-akordio bat sinatu zuten, baimendutako bidaia-agentzia baten bidez, abiadura handiko trenetan eta distantzia luze eta ertaineko trenetan bidaiatzeko txartelak Nafarroako edozein bulegotan erostea errazteko. Hala, Iru\u00f1eko, Tafallako eta Tuterako tren geltokietako eta Correoseko bulegoetako saltokiez gain, Nafarroan beste 34 saltoki gehiago izan ziren Renfe Operadorako txartelak lortzeko sarbiderik ez zegoen tokietan.\n2020ra iritsi bezain laster, urte bereko urtarrilaren 3an, Renfe Operadorak Tafallako geltokiko txarteldegia itxiko zuela iragarri zuen, batez beste egunean 100 bidaiari baino gehiago ez zituelako. Halaber, zerbitzu hori ez zuten geltoki guztietan txartelak automatikoki saltzeko makinak jarriko zituela iragarri zuen enpresak, zerbitzu presentzialaren galera arintzeko. Gauza bera gertatu zen Castejon eta Altsasuko geltokietan.\nAlbistearen berri izan ondoren, enpresa era guztietako erakundeen kritika ugariren jomuga bihurtu zen: sindikatuak, alderdi politikoak, udalak eta taldeak. Beraz, Tafallako, Altsasuko eta Castejongo alkateak berehala bildu ziren egoera aztertzeko, eta enpresak hartutako neurria erabat baztertu zuten, kalitatezko zerbitzu publiko bat emateko, enpleguari eusteko, tren konbentzionala defendatzeko eta despopulaziorako dituen arrazoiak eta ondorioak direla eta. Gainera, albisteari erantzuteko 3 egun baino ez izatea kritikatu zuten, inolako elkarrizketarik egin gabe eta Gabonekin. Era berean, Renfe Operadoreari txartelak presaz saltzeko eskatu zioten. Mugimendu horrekin bat egin zuten Ahal Dugu bezalako alderdi politikoek, Nafarroak izan beharko lukeen tren eredua hori ez dela esanez.\nAtzera geratu beharrean, polemika areagotzen joan zen egunez egun, bai udalerrietan, bai Nafarroako Parlamentuan eta bai Nafarroako Gobernuan. Horren ondorioz, Renfe Operadorak atzerapauso bat eman zuen eta, Bernardo Ziriza Nafarroako Lurralde Kohesiorako Kontseilariaren bitartez, Castejongo geltokiak leihatila itxiko ez zuela iragarri zuen, bataz beste egunean 151 bidaiari izango baitzituen. Hala ere, Tafallako eta Altsasuko geltokiek ez zuten txartel-zerbitzua berreskuratzea lortu. Hau urtarrilaren 9an gertatu zen, itxiera iragarri eta 6 egunera. Hil horren 17an, ADIFek Altsasu eta Tafallako geltokiak 2020ko martxoaren 31ra arte zabalik izango zituela iragarri zuen.\nGeltokia.\nHirigunearen mendebaldean dago. Bidaiarientzako eraikina, hiru solairuko pabiloi nagusi batez eta altuera txikiagoko bi hegalez osatua. Bere baoak, erdi-puntuko arkuekin ornatuta daude. Hiru nasa, alboko bat eta erdiko bi ditu. Txartelak, itxarongela, komunak eta kafetegia ditu. Kanpoaldean aparkaleku bat dago.\nEtorkizuna.\nEz dago etorkizuneko planik geltoki hau oraingoz barne hartzen duenik."}
{"id": "376768", "revid": "119347", "url": "https://eu.wikipedia.org/wiki?curid=376768", "title": "Erriberriko geltokia", "text": "Erriberri Euskal Herriko Nafarroa Garaiko tren geltoki bat da, Erriberri udalerrian kokatuta dagoena.\nGeltokia 1860eko irailaren 15an ireki zen.\nEgoera.\nGeltokia honako burdinbide hauen ibilbidearen zati da:\nHistoria.\nGeltokia 1860eko irailaren 15ean ireki zen, Aragoi eta Nafarroa lotu nahi zituen trenbidearen Iru\u00f1a-Murelu Konde zatia ireki zuenean, Zaragozatik Iru\u00f1erako Burdinbide Konpainia delakoak, Zaragoza-Altsasu burdinbidea. Azken horrek Zaragozatik Bartzelonarako Burdinbide Konpainia bat egin zuen, eta ondorioz, Zaragozatik Iru\u00f1ea eta Bartzelonarako Burdinbide Konpainia sortu zen.\n1878ko apirilaren 1ean, bere egoera ekonomiko txarrak Norteko Konpainiarekin bat egitera behartu zuen, Altsasutik haratagoko trenbideen jabea zena eta burdinbidea Gasteiz, Donostia, Bilbo edo Burgosekin lotuz.\n1941ean, Espainiako trenbidearen nazionalizazioak Norteko Konpainia sortu berrian integratzea ekarri zuen, RENFE enpresa publikoa sortu zen.\n2004ko abenduaren 31tik Renfe Operadorak linea ustiatzen du, Adif trenbide-instalazioen titularra den bitartean.\nGeltokia.\nHirigunearen ekialdean dago. Bidaiarientzako eraikina, oinarri angeluzuzeneko adreiluz, bi altueraz eta hainbat isurkiko teilatu tontorrez egina. Baoak, zazpi ate eta bi fatxadetako zazpi leiho erdi-puntuko arkuez apainduta daude. Bi nasa ditu, bata albokoa eta bestea erdikoa. Kanpoaldean aparkaleku bat dago.\nEtorkizuna.\nEz dago etorkizuneko planik geltoki hau oraingoz barne hartzen duenik."}
{"id": "376769", "revid": "103793", "url": "https://eu.wikipedia.org/wiki?curid=376769", "title": "Garinoaingo geltokia", "text": "Garinoain (Barasoain\u2013Garinoain bezala ere ezaguna) Euskal Herriko Nafarroa Garaiko tren geltoki bat da, Garinoain udalerrian kokatuta dagoena.\nGeltokia 1860ko ekainaren 22an ireki zen eta 2010eko urtarrilaren 1an itxia.\nEgoera.\nGeltokia honako burdinbide hauen ibilbidearen zati da:\nHistoria.\nGeltokia 1860eko irailaren 15ean ireki zen, Aragoi eta Nafarroa lotu nahi zituen trenbidearen Iru\u00f1a-Murelu Konde zatia ireki zuenean, Zaragozatik Iru\u00f1erako Burdinbide Konpainia delakoak, Zaragoza-Altsasu burdinbidea. Azken horrek Zaragozatik Bartzelonarako Burdinbide Konpainia bat egin zuen, eta ondorioz, Zaragozatik Iru\u00f1ea eta Bartzelonarako Burdinbide Konpainia sortu zen.\n1878ko apirilaren 1ean, bere egoera ekonomiko txarrak Norteko Konpainiarekin bat egitera behartu zuen, Altsasutik haratagoko trenbideen jabea zena eta burdinbidea Gasteiz, Donostia, Bilbo edo Burgosekin lotuz.\n1941ean, Espainiako trenbidearen nazionalizazioak Norteko Konpainia sortu berrian integratzea ekarri zuen, RENFE enpresa publikoa sortu zen.\n2004ko abenduaren 31tik Renfe Operadorak linea ustiatzen du, Adif trenbide-instalazioen titularra den bitartean.\nGeltokian zerbitzua ematen zuten distantzia ertaineko zerbitzuak 2010eko urtarrilaren 1etik aurrera utzi zioten geltokiari; beraz, estazioa itxita dago teknikoki, nahiz eta sarekoa izan.\nGeltokia.\nGeltokia hirigunearen mendebaldean dago, Zidakos ibaiaren ibarran. Bertara, errepidetik iristen da, gertuko \u00a0errepideraino. Geltokia tokiko estilokoa da, solairu bakarrekoa, non leihatila eta itxarongela zeuden. Geltokiaren aldean nasa bat eta bi trenbide ditu.\nZerbitzuak.\nEz dago zerbitzuak geltokian.\nEtorkizuna.\nEz dago etorkizuneko planik geltoki hau oraingoz barne hartzen duenik."}
{"id": "376771", "revid": "119347", "url": "https://eu.wikipedia.org/wiki?curid=376771", "title": "Caparrosoko geltokia", "text": "Kaparrotsu Euskal Herriko Nafarroa Garaiko tren geltoki bat da, Kaparrotsu udalerrian kokatuta dagoena.\nGeltokia 1861eko maiatzaren 16an ireki zen eta 2010eko urtarrilaren 1an itxia.\nEgoera.\nGeltokia honako burdinbide hauen ibilbidearen zati da:\nHistoria.\nGeltokia 1861eko maiatzaren 16an ireki zen, Aragoi eta Nafarroa lotu nahi zituen trenbidearen Tutera-Murelu Konde zatia ireki zuenean, Zaragozatik Iru\u00f1erako Burdinbide Konpainia delakoak, Zaragoza-Altsasu burdinbidea. Azken horrek Zaragozatik Bartzelonarako Burdinbide Konpainia bat egin zuen, eta ondorioz, Zaragozatik Iru\u00f1ea eta Bartzelonarako Burdinbide Konpainia sortu zen.\n1878ko apirilaren 1ean, bere egoera ekonomiko txarrak Norteko Konpainiarekin bat egitera behartu zuen, Altsasutik haratagoko trenbideen jabea zena eta burdinbidea Gasteiz, Donostia, Bilbo edo Burgosekin lotuz.\n1941ean, Espainiako trenbidearen nazionalizazioak Norteko Konpainia sortu berrian integratzea ekarri zuen, RENFE enpresa publikoa sortu zen.\n2004ko abenduaren 31tik Renfe Operadorak linea ustiatzen du, Adif trenbide-instalazioen titularra den bitartean.\nGeltokian zerbitzua ematen zuten distantzia ertaineko zerbitzuak 2010eko urtarrilaren 1etik aurrera utzi zioten geltokiari; beraz, estazioa itxita dago teknikoki, nahiz eta sarekoa izan.\nGeltokia.\nGeltokia herriaren iparraldean dago, burdinbidea eraikitzean herrian oposizio handia aurkitu baitzuen. Kaparrotsuren erabakia zen burdinbidea txarra zela, geltokia herritik 2 kilometro baino gehiagora egin behar izan zela. errepidearen inguruan dago, Aragoi ibaiaren iparraldean. Bi solairuko eraikina da, estilo lokalekoa, eta lehenengoa bidaiarientzat bakarrik zen irisgarria, txarteldegia eta itxarongela zeuden tokian. Goian, trenbideko instalazioak zeuden. Kanpoaldean, hiru bide ditu, eta bi nasa. Bata eraikinaren aldean eta bestea uharte formako 2. eta 3. bideen artean.\nZerbitzuak.\nEz dago zerbitzuak geltokian.\nEtorkizuna.\nEz dago etorkizuneko planik geltoki hau oraingoz barne hartzen duenik."}
{"id": "376773", "revid": "119347", "url": "https://eu.wikipedia.org/wiki?curid=376773", "title": "Martzillako geltokia", "text": "Martzilla Euskal Herriko Nafarroa Garaiko tren geltoki bat da, Martzilla udalerrian kokatuta dagoena.\nGeltokia 1861eko maiatzaren 16an ireki zen.\nEgoera.\nGeltokia honako burdinbide hauen ibilbidearen zati da:\nHistoria.\nGeltokia 1861eko maiatzaren 16an ireki zen, Aragoi eta Nafarroa lotu nahi zituen trenbidearen Tutera-Murelu Konde zatia ireki zuenean, Zaragozatik Iru\u00f1erako Burdinbide Konpainia delakoak, Zaragoza-Altsasu burdinbidea. Azken horrek Zaragozatik Bartzelonarako Burdinbide Konpainia bat egin zuen, eta ondorioz, Zaragozatik Iru\u00f1ea eta Bartzelonarako Burdinbide Konpainia sortu zen.\n1878ko apirilaren 1ean, bere egoera ekonomiko txarrak Norteko Konpainiarekin bat egitera behartu zuen, Altsasutik haratagoko trenbideen jabea zena eta burdinbidea Gasteiz, Donostia, Bilbo edo Burgosekin lotuz.\n1941ean, Espainiako trenbidearen nazionalizazioak Norteko Konpainia sortu berrian integratzea ekarri zuen, RENFE enpresa publikoa sortu zen.\n2004ko abenduaren 31tik Renfe Operadorak linea ustiatzen du, Adif trenbide-instalazioen titularra den bitartean.\nGeltokia.\nAzucarera auzoan dago, alde zaharraren ekialdean. Eraikina horia da, Alesbesko geltokia bezala. Zutabeak bezalako elementu zuriak ditu, eta ateak eta leihoak gorriak dira. Altoerriberoaren arkitektura estiloa irudikatzen du. Bi solairu ditu, eta lehenengoa bakarrik da bidaiarientzat irisgarria. Eraikinetik hurbilen dagoen nasa ganga batek babesten du, eta bestea ez.\nEtorkizuna.\nEz dago etorkizuneko planik geltoki hau oraingoz barne hartzen duenik."}
{"id": "376775", "revid": "119347", "url": "https://eu.wikipedia.org/wiki?curid=376775", "title": "Alesbesko geltokia", "text": "Alesbes Euskal Herriko Nafarroa Garaiko tren geltoki bat da, Alesbes udalerrian kokatuta dagoena.\nGeltokia 1861eko maiatzaren 16an ireki zen.\nEgoera.\nGeltokia honako burdinbide hauen ibilbidearen zati da:\nHistoria.\nGeltokia 1861eko maiatzaren 16an ireki zen, Aragoi eta Nafarroa lotu nahi zituen trenbidearen Tutera-Murelu Konde zatia ireki zuenean, Zaragozatik Iru\u00f1erako Burdinbide Konpainia delakoak, Zaragoza-Altsasu burdinbidea. Azken horrek Zaragozatik Bartzelonarako Burdinbide Konpainia bat egin zuen, eta ondorioz, Zaragozatik Iru\u00f1ea eta Bartzelonarako Burdinbide Konpainia sortu zen.\n1878ko apirilaren 1ean, bere egoera ekonomiko txarrak Norteko Konpainiarekin bat egitera behartu zuen, Altsasutik haratagoko trenbideen jabea zena eta burdinbidea Gasteiz, Donostia, Bilbo edo Burgosekin lotuz.\n1941ean, Espainiako trenbidearen nazionalizazioak Norteko Konpainia sortu berrian integratzea ekarri zuen, RENFE enpresa publikoa sortu zen.\n2004ko abenduaren 31tik Renfe Operadorak linea ustiatzen du, Adif trenbide-instalazioen titularra den bitartean.\nGeltokia.\nTrenbideak herria zeharkatzen du eta, beraz, geltokia nahiko erdigunean dago. Bidaiarientzako eraikina oinplano angeluzuzeneko egitura da, bi altuera ditu eta trenbidearen alboan dago, alboko nasa estaltzen duen markesina atxikiarekin. Gainera, beste nasa zentral bat du. Guztira, hiru bide daude. Batetik besterako aldaketa mailan egiten da.\nEtorkizuna.\nEz dago etorkizuneko planik geltoki hau oraingoz barne hartzen duenik."}
{"id": "376777", "revid": "119347", "url": "https://eu.wikipedia.org/wiki?curid=376777", "title": "Castejongo geltokia", "text": "Castejon Euskal Herriko Nafarroa Garaiko tren geltoki bat da, Castejon udalerrian kokatuta dagoena.\nGeltokia 1861eko maiatzaren 16an ireki zen.\nEgoera.\nGeltokia honako burdinbide hauen ibilbidearen zati da:\nHistoria.\nGeltokia 1861eko maiatzaren 16an ireki zen, Aragoi eta Nafarroa lotu nahi zituen trenbidearen Tutera-Murelu Konde zatia ireki zuenean, Zaragozatik Iru\u00f1erako Burdinbide Konpainia delakoak, Zaragoza-Altsasu burdinbidea. Azken horrek Zaragozatik Bartzelonarako Burdinbide Konpainia bat egin zuen, eta ondorioz, Zaragozatik Iru\u00f1ea eta Bartzelonarako Burdinbide Konpainia sortu zen.\n1863ko abuztuaren 31an, Castejon-Bilbo burdinbidearen Castejon-Haro tartea inauguratu zen, geltoki hau Zaragozatik Iru\u00f1erako Burdinbide Konpainia eta Tuteratik Bilborako Burdinbidearen Konpainia enpresen lineen arteko lotura bihurtuz.\n1878ko apirilaren 1ean, bere egoera ekonomiko txarrak Norteko Konpainiarekin bat egitera behartu zuen, Altsasutik haratagoko trenbideen jabea zena eta burdinbidea Gasteiz, Donostia, Bilbo edo Burgosekin lotuz.\n1941ean, Espainiako trenbidearen nazionalizazioak Norteko Konpainia sortu berrian integratzea ekarri zuen, RENFE enpresa publikoa sortu zen.\n2004ko abenduaren 31tik Renfe Operadorak linea ustiatzen du, Adif trenbide-instalazioen titularra den bitartean.\nTxarteldegiak ixtea.\n2019ko azaroan, Renfe Operadorak eta Correosek merkataritza-akordio bat sinatu zuten, baimendutako bidaia-agentzia baten bidez, abiadura handiko trenetan eta distantzia luze eta ertaineko trenetan bidaiatzeko txartelak Nafarroako edozein bulegotan erostea errazteko. Hala, Iru\u00f1eko, Tafallako eta Tuterako tren geltokietako eta Correoseko bulegoetako saltokiez gain, Nafarroan beste 34 saltoki gehiago izan ziren Renfe Operadorako txartelak lortzeko sarbiderik ez zegoen tokietan.\n2020ra iritsi bezain laster, urte bereko urtarrilaren 3an, Renfe Operadorak Castejongo geltokiko txarteldegia itxiko zuela iragarri zuen, batez beste egunean 100 bidaiari baino gehiago ez zituelako. Halaber, zerbitzu hori ez zuten geltoki guztietan txartelak automatikoki saltzeko makinak jarriko zituela iragarri zuen enpresak, zerbitzu presentzialaren galera arintzeko. Gauza bera gertatu zen Tafalla eta Altsasuko geltokietan.\nAlbistearen berri izan ondoren, enpresa era guztietako erakundeen kritika ugariren jomuga bihurtu zen: sindikatuak, alderdi politikoak, udalak eta taldeak. Beraz, Tafallako, Altsasuko eta Castejongo alkateak berehala bildu ziren egoera aztertzeko, eta enpresak hartutako neurria erabat baztertu zuten, kalitatezko zerbitzu publiko bat emateko, enpleguari eusteko, tren konbentzionala defendatzeko eta despopulaziorako dituen arrazoiak eta ondorioak direla eta. Gainera, albisteari erantzuteko 3 egun baino ez izatea kritikatu zuten, inolako elkarrizketarik egin gabe eta Gabonekin. Era berean, Renfe Operadoreari txartelak presaz saltzeko eskatu zioten. Mugimendu horrekin bat egin zuten Ahal Dugu bezalako alderdi politikoek, Nafarroak izan beharko lukeen tren eredua hori ez dela esanez.\nAtzera geratu beharrean, polemika areagotzen joan zen egunez egun, bai udalerrietan, bai Nafarroako Parlamentuan eta bai Nafarroako Gobernuan. Horren ondorioz, Renfe Operadorak atzerapauso bat eman zuen eta, Bernardo Ziriza Nafarroako Lurralde Kohesiorako Kontseilariaren bitartez, Castejongo geltokiak leihatila itxiko ez zuela iragarri zuen, bataz beste egunean 151 bidaiari izango baitzituen. Hala ere, Tafallako eta Altsasuko geltokiek ez zuten txartel-zerbitzua berreskuratzea lortu. Hau urtarrilaren 9an gertatu zen, itxiera iragarri eta 6 egunera. Hil horren 17an, ADIFek Altsasu eta Tafallako geltokiak 2020ko martxoaren 31ra arte zabalik izango zituela iragarri zuen.\nGeltokia.\nHirigunearen iparraldean dago. Bidaiarientzako eraikin zabala du, bi solairuko egitura, oinarri angeluzuzenekoa, itxura klasiko eta simetrikoa duena. Uharte moduko bat osatzen du, trenbide ugariz inguratua. Bost nasa ditu, bi eraikinaren alde banatan eta beste hiru zentraletan. Lurpeko zenbait pasabideri esker iristen dira azken horietara. Trenbideak, gainera, hogei bat trenbide ditu, horietako asko hilda. Bide hauetako batean, oso egoera onean ez dagoen RENFEren prototipo bat kontserbatzen da, \"Platanito\" bezala ezagutzen dena.\nTxartelak, informazio gunea, itxarongela, komunak eta ezinduentzako egokitutako zerbitzuak ditu. Kanpoaldean, bidaiarien eraikinaren albo batean aparkaleku bat dago.\nEtorkizuna.\nEz dago etorkizuneko planik geltoki hau oraingoz barne hartzen duenik."}
{"id": "376779", "revid": "103793", "url": "https://eu.wikipedia.org/wiki?curid=376779", "title": "Tuterako geltokia", "text": "Tutera Euskal Herriko Nafarroa Garaiko tren eta autobus geltoki bat da, Tutera udalerrian kokatuta dagoena.\nGeltokia 1861eko maiatzaren 16an ireki zen.\nEgoera.\nGeltokia honako burdinbide hauen ibilbidearen zati da:\nHistoria.\nGeltokia 1861eko maiatzaren 16an ireki zen, Aragoi eta Nafarroa lotu nahi zituen trenbidearen Tutera-Murelu Konde zatia ireki zuenean, Zaragozatik Iru\u00f1erako Burdinbide Konpainia delakoak, Zaragoza-Altsasu burdinbidea. Azken horrek Zaragozatik Bartzelonarako Burdinbide Konpainia bat egin zuen, eta ondorioz, Zaragozatik Iru\u00f1ea eta Bartzelonarako Burdinbide Konpainia sortu zen.\n1861ko irailaren 18n, Zaragoza-Altsasu burdinbidea handitu zen, Casetastik Tuterara.\n1878ko apirilaren 1ean, bere egoera ekonomiko txarrak Norteko Konpainiarekin bat egitera behartu zuen, Altsasutik haratagoko trenbideen jabea zena eta burdinbidea Gasteiz, Donostia, Bilbo edo Burgosekin lotuz.\n1941ean, Espainiako trenbidearen nazionalizazioak Norteko Konpainia sortu berrian integratzea ekarri zuen, RENFE enpresa publikoa sortu zen.\n2004ko abenduaren 31tik Renfe Operadorak linea ustiatzen du, Adif trenbide-instalazioen titularra den bitartean.\nGeltokia.\nHerrigunearen mendebaldean dago, Ebro ibaia eta Azucarera parketik hurbil. Hiru solairudun pabilioi batez osatutako bidaiarientzako eraikin zabala du, bi hegal gehigarri eta mutur banatan bi dorre. Lau burdinbide eta bidaiarientzako bi plataforma ditu, bata albokoa eta bestea erdikoa. Biak ere, estaliak dira.\nBidai txartel saltokia, informazio gunea, itxaron gela, komunak, kafetegia, jatetxea, auto alokairua eta pertsona ezgaituentzako zerbitzu egokituak ere baditu. Kanpoaldean, aparkaleku egokitua eta autobus geltokia daude.\nZerbitzuak.\nHiriarteko garraioa.\nNafarroako Hiriarteko Garraioa sareko eta lineak zerbitzua ematen diote geltoki honi:\nEtorkizuna.\nEz dago etorkizuneko planik geltoki hau oraingoz barne hartzen duenik."}
{"id": "376780", "revid": "71150", "url": "https://eu.wikipedia.org/wiki?curid=376780", "title": "Amorebieta geralekua", "text": "Amorebieta Geralekua Euskotren Trena eragilearen E4 lineari dagokion lurgaineko geralekua da, Zornotza udalerrian dagoena. Geralekua Gerra Zibila aurretiko data jakingabean esistitu zela dokumentatuta dago, gero itxi zen eta azkenik 1973ko ekainaren 18an berrireki zen, eta Euskotrenen sareko 7. tarifa-gunean dago.\nGeralekuak bi nasa ditu, baina orokorrean bakar bat baino ez da erabiltzen. Nasa hori markesinaz hornituta dago. Landatxu kaleko sarbidearen ondoan doako aparkalekua dago.\nKokapena.\nTrenbide kokapenari erreparatuz, geralekua zabalera metrikoa duen Zornotza-Bermeo trenbidearen parte da, 0,796. puntu kilometrikoan kokatuta.\nKokapen geografikoaren inguruan, Garatondo errekan zehar hedatzen da, Landatxu eta San Pedro kaleen artean, Zornotza udalerrian.\nSarbideak.\nGeralekuak bi sarbide ditu, biak kaleko kotan. Sarbide nagusia San Pedro kalean dagoen pasonibeletik egiten da. Bertan kokatzen dira balioztatze makinak eta txarteldegia. Bigarren mailako sarbidea Landatxu kaletik egiten da.\nHistoria.\nZornotzako geralekua Gerra Zibila aurretik martxan zegoela dokumentatuta dago. Bi alboko nasa zituen, 46,9 metro luze eta 3,95 metro zabal.\nGeralekua itxi ondoren, 1973ko ekainaren 18an berriz ireki zuten, Zornotza-Bermeo trenbidea elektrifikatu eta Bilbo-Donostia trenbidearekin trenbide lotura zuzena ezarri ondoren. Hala, Bilbotik Bermeora doazen trenek ez dute Zornotzako geltokian geldialdirik egiten, baizik eta geraleku honetan.\nLotuneak.\nGeralekuaren kanpoaldean Bizkaibus zerbitzua hornitzen duten \"San Pedro (geralekua)\" izeneko bi autobus geraleku daude. Hurrengo lineak geralekuetatik pasatzen dira:"}
{"id": "376781", "revid": "119347", "url": "https://eu.wikipedia.org/wiki?curid=376781", "title": "Ribaforadako geltokia", "text": "Ribaforada Euskal Herriko Nafarroa Garaiko tren geltoki bat da, Ribaforada udalerrian kokatuta dagoena.\nGeltokia 1861eko irailaren 18an ireki zen.\nEgoera.\nGeltokia honako burdinbide hauen ibilbidearen zati da:\nHistoria.\nGeltokia 1861ko irailaren 18n ireki zen, Aragoi eta Nafarroa lotu nahi zituen trenbidearen Casetas-Tutera zatia ireki zuenean, Zaragozatik Iru\u00f1erako Burdinbide Konpainia delakoak, Zaragoza-Altsasu burdinbidea. Azken horrek Zaragozatik Bartzelonarako Burdinbide Konpainia bat egin zuen, eta ondorioz, Zaragozatik Iru\u00f1ea eta Bartzelonarako Burdinbide Konpainia sortu zen.\n1878ko apirilaren 1ean, bere egoera ekonomiko txarrak Norteko Konpainiarekin bat egitera behartu zuen, Altsasutik haratagoko trenbideen jabea zena eta burdinbidea Gasteiz, Donostia, Bilbo edo Burgosekin lotuz.\n1941ean, Espainiako trenbidearen nazionalizazioak Norteko Konpainia sortu berrian integratzea ekarri zuen, RENFE enpresa publikoa sortu zen.\n2004ko abenduaren 31tik Renfe Operadorak linea ustiatzen du, Adif trenbide-instalazioen titularra den bitartean.\nGeltokia.\nHirigunearen hego-mendebaldean dago. Zati honetako beste geltoki batzuk bezala, bidaiarientzako eraikin zaharra kutsu funtzionala duen eraikin berriago batek ordezkatu du. Bi solairu ditu, eta goiko aldea etxebizitza gisa erabiltzen da. Lau bide ditu, eta horietara bi nasa sartzen dira, bata albokoa eta bestea erdikoa. Aparkaleku bat dauka gaituta.\nEtorkizuna.\nEz dago etorkizuneko planik geltoki hau oraingoz barne hartzen duenik."}
{"id": "376783", "revid": "1545", "url": "https://eu.wikipedia.org/wiki?curid=376783", "title": "Txilderik I.a", "text": ""}
{"id": "376784", "revid": "103793", "url": "https://eu.wikipedia.org/wiki?curid=376784", "title": "Bu\u00f1uelgo geltokia", "text": ""}
{"id": "376787", "revid": "119347", "url": "https://eu.wikipedia.org/wiki?curid=376787", "title": "Cortesko geltokia", "text": "Cortes Euskal Herriko Nafarroa Garaiko tren geltoki bat da, Cortes udalerrian kokatuta dagoena.\nGeltokia 1861eko irailaren 18an ireki zen.\nEgoera.\nGeltokia honako burdinbide hauen ibilbidearen zati da:\nHistoria.\nGeltokia 1861ko irailaren 18n ireki zen, Aragoi eta Nafarroa lotu nahi zituen trenbidearen Casetas-Tutera zatia ireki zuenean, Zaragozatik Iru\u00f1erako Burdinbide Konpainia delakoak, Zaragoza-Altsasu burdinbidea. Azken horrek Zaragozatik Bartzelonarako Burdinbide Konpainia bat egin zuen, eta ondorioz, Zaragozatik Iru\u00f1ea eta Bartzelonarako Burdinbide Konpainia sortu zen.\n1878ko apirilaren 1ean, bere egoera ekonomiko txarrak Norteko Konpainiarekin bat egitera behartu zuen, Altsasutik haratagoko trenbideen jabea zena eta burdinbidea Gasteiz, Donostia, Bilbo edo Burgosekin lotuz.\n1941ean, Espainiako trenbidearen nazionalizazioak Norteko Konpainia sortu berrian integratzea ekarri zuen, RENFE enpresa publikoa sortu zen.\n2004ko abenduaren 31tik Renfe Operadorak linea ustiatzen du, Adif trenbide-instalazioen titularra den bitartean.\nGeltokia.\nHirigunearen hegoaldean dago. Zati honetako beste geltoki batzuk bezala, bidaiarientzako eraikin zaharra kutsu funtzionala duen eraikin berriago batek ordezkatu du. Bi solairu ditu, eta goiko aldea etxebizitza gisa erabiltzen da. Lau bide ditu, eta horietara bi nasa sartzen dira, bata albokoa eta bestea erdikoa. Eraikinetik urrunen dagoena ezin da erdiko nasatik iritsi, eta trenak aparkatzeko erreserbatuta dago. Bosgarren bide bat erabiltzen da materiala kargatzeko/deskargatzeko hirugarren nasa baterako. Bertan, biltegi bat dago, orain dela gutxi berritu zena.\nTxartelak (goizez, astelehenetik ostiralera), kafetegia, komunak eta kanpoko aparkaleku bat ditu, 7 plaza gehi bat elbarrientzat, baita motorrentzako eta bizikletentzako zenbait plaza ere. Kanpoaldean autokontsumorako makina bat ere badago.\nGeltokia Euskal Herria eta Espainia arteko mugatik gertu dago, Mallenetik gertu.\nEtorkizuna.\nEz dago etorkizuneko planik geltoki hau oraingoz barne hartzen duenik."}
{"id": "376789", "revid": "512", "url": "https://eu.wikipedia.org/wiki?curid=376789", "title": "Txilderiko II.a", "text": "Txilderiko II.a ( - Livryko basoa, 675) 673 eta 675 urteen artean saliar frankoen errege izan zen.\nAustrasiako erregea 662-675 urteetan, Klovis II.aren semea eta Txilperiko II.aren aita izan zen. Neustria eta Burgundiako agintari gorena izan zen baina hil egin zuten"}
{"id": "376790", "revid": "119347", "url": "https://eu.wikipedia.org/wiki?curid=376790", "title": "Ziordiko geralekua", "text": "Bakaiku Euskal Herriko Nafarroa Garaiko tren geraleku bat da, Bakaiku udalerrian kokatuta dagoena.\nGeralekua 1862ko urtarrilaren 26an ireki zen eta 2010eko urtarrilaren 1an itxia.\nEgoera.\nGeralekua honako burdinbide hauen ibilbidearen zati da:\nHistoria.\nGeralekua 1862ko urtarrilaren 26an inauguratu zen Gasteiz - Olazti tartea martxan jarri zenean Madril\u2014Hendaia burdinbidea erradialean. 2004ko abenduaren 31tik Renfe Operadorak linea ustiatzen du, Adif trenbide-instalazioen titularra den bitartean.\nGaur egun, geralekua itxita dago, bidaiaririk ez dagoelako, baita Araia eta Altsasuko geltokietatik gertu dagoelako ere.\nSarbideak.\nGeralekuara iparraldetik iristen da, Dona Maria kalean.\nGeralekua.\nGeralekua Ziordiatik gertu dago, autobidearen inguruan.\nZerbitzuak.\nTren batek ere ez du geralekuan geldialdirik egiten.\nEtorkizuna.\nArabaTran proiektuaren barruan, Euskotrenek Miranda Ebro - Altsasu lineak bide horretatik zirkulatuko du, eta, beraz, berriro ireki ahal izango da."}
{"id": "376793", "revid": "512", "url": "https://eu.wikipedia.org/wiki?curid=376793", "title": "Txilderiko III.a", "text": "Txilderiko III.a ( - Saint-Wandrille-Ran\u00e7on, ) 743 eta 752 urteen artean saliar frankoen errege izan zen.\nAzken errege merovingioa izan zen, Txilperiko II.aren semea. 751. urtean Pepin Laburrak aginpidetik kendu zuen Zakarias Aita Santuaren laguntzarekin eta Saint-Wandrille-Ran\u00e7ongo monasterioan eduki zuten atxilotua Txilderiko III.a."}
{"id": "376794", "revid": "119347", "url": "https://eu.wikipedia.org/wiki?curid=376794", "title": "Olaztiko geralekua", "text": "Olazti Euskal Herriko Nafarroa Garaiko tren geraleku bat da, Olazti udalerrian kokatuta dagoena.\nGeralekua 1862ko urtarrilaren 26an ireki zen eta 2010eko urtarrilaren 1an itxia.\nEgoera.\nGeralekua honako burdinbide hauen ibilbidearen zati da:\nHistoria.\nGeralekua 1862ko urtarrilaren 26an inauguratu zen Gasteiz - Olazti tartea martxan jarri zenean Madril\u2014Hendaia burdinbidea erradialean. 2004ko abenduaren 31tik Renfe Operadorak linea ustiatzen du, Adif trenbide-instalazioen titularra den bitartean.\nGaur egun, geralekua itxita dago, bidaiaririk ez dagoelako, baita Araia eta Altsasuko geltokietatik gertu dagoelako ere.\nSarbideak.\nGeralekura iparraldetik iristen da, Ameztia kalean.\nGeralekua.\nGeralekua Olatzagutiatik gertu dago, autobidearen inguruan.\nZerbitzuak.\nTren batek ere ez du geralekuan geldialdirik egiten.\nEtorkizuna.\nArabaTran proiektuaren barruan, Euskotrenek Miranda Ebro - Altsasu lineak bide horretatik zirkulatuko du, eta, beraz, berriro ireki ahal izango da."}
