{"id": "576246", "revid": "15123", "url": "https://eu.wikipedia.org/wiki?curid=576246", "title": "Israelgo Liburutegi Nazionala", "text": "Israelgo Liburutegi Nazionala (NLI; ; ; lehen Unibertsitateko Liburutegi Nazional Judua, ) Israelgo Jerusalem hiriburuan dagoen liburutegi bat da. Hain zuzen ere, Jerusalemgo Unibertsitate Hebrearreko Givat Ram kanpusean.\nHistoria.\n1892an B'nai B'rith Liburutegia sortu zuten, Palestinako lehenengo liburutegi publikoa izango zena. 1920an Unibertsitate Hebrearra sortzekotan zeudenean B'nai B'rithen bilduma Unibertsitate-Liburutegira pasa zen. 1960an egungo eraikina eraiki zuten. Gaur egun Liburutegi Nazionalak bost milioi liburu ditu, hebreerazko eta judaismoari buruzko munduko bilduma nagusienetariko bat izanik."}
{"id": "576247", "revid": "1545", "url": "https://eu.wikipedia.org/wiki?curid=576247", "title": "Liburutegi Judu Nazionala", "text": ""}
{"id": "576248", "revid": "1545", "url": "https://eu.wikipedia.org/wiki?curid=576248", "title": "Unibertsitateko Liburutegi Nazional Judua", "text": ""}
{"id": "576250", "revid": "512", "url": "https://eu.wikipedia.org/wiki?curid=576250", "title": "The Far Horizons", "text": "The Far Horizons (euskaraz \"Zeruertz Urrunak\") 1955eko Rudolph Mat\u00e9 austriar-hungariar zinema zuzendariaren abenturazko western filma bat da.\nArgumentua.\n1803. urtea. Thomas Jefferson (1801-1809) AEBtako presidentearen idazkaria den Meriwether Lewis kapitaina (Fred MacMurray) etxalde bateko luxuzko ospakizun batean etxalde hartako nagusiaren alaba den Virginiari maite duela esatekotan da. Une hartan bertan AEBek Frantziari Louisiana erosi eta presidenteak misio garrantzitsu baterako dei egin diola jakingo du: mendebaldeko lurralde berriak esploratzea. Lewisek presidenteari bere maila militar berdina duen eta adiskidea den William Clark (Charlton Heston) berarekin joateko eskatuko dio."}
{"id": "576251", "revid": "688", "url": "https://eu.wikipedia.org/wiki?curid=576251", "title": "Salvador Allenderen gobernua", "text": "Salvador Allenderen gobernua 1970ean hasi zen eta 1973an amaitu zen, estatu kolpe baten ostean.\nSarrera.\n1973ko irailaren 11n, Augusto Pinochetek estatu kolpea jo zuen Txilen eta, baieztatu denez, Salvador Allendek bere buruaz beste egin zuen. Horrenbestez, 16 urteko diktadura iluna hasi zen Hego Amerikako herrialde hartan, eta Salvador Allendek hiru urte lehenago hautesontzietan irabazitako agintaldia amaitu.\nAgintaldia.\nSalvador Allende gobernura iristea.\nBide luzea egin zuen politikan Salvador Allende Gossens (1908-1973) zirujauak Txileko presidentziara iritsi baino lehen. 1929an sartu zen politikan, Avance taldearen eskutik. Lau urte geroago, Txileko Alderdi Sozialistaren sortzaileetako bat izan zen. 1939an Osasun ministro izendatu zuten Aguirre Cerd\u00e1ren gobernuan, 1943an Alderdi Sozialistako idazkari nagusi, eta 1966an senatuko presidente. Lautan izan zen Txileko presidente izateko hautagai, 1952an, 1958an, 1964an eta 1970ean. Lehen ahaleginean bozken % 5,44 besterik ez zuen lortu; bigarrenean nabarmen egin zuen gora, % 28,91 eskuratuta; eta hirugarrenean inoizko emaitzarik onena lortu zuen, %38,92; baina Eduardo Frei eskuineko hautagaiarentzat izan ziren botoen % 55 baino gehiago.\nJorge Alessandri aurkaria zen 1970eko irailaren 4ko hauteskundeak irabazteko faborito nagusia, inkesta guztien arabera. Dirudienez, hautagai kontserbadorearen garaipenaz ziur, AEBetako Gobernuak ez zuen ahalegin handirik egin Allenderen aurkako kanpainan (ITT enpresaren bidez 250.000 dolar inguru iritsi omen zitzaizkion Alessandriri). Beste iturri batzuen arabera, AEBetatik bidaliko laguntzak zazpi zifra zituen. Hala izan bazen, ez zen nahikoa izan Alessandriren ahuleziak estaltzeko eta hauteskundeak Allendek irabazi zituen (% 36,6), atzetik, gertu, Alessandri zuela (% 34,9).\nWashingtonen erantzuna berehalakoa izan zen. Richard Nixonen aginduz, CIAk bi plan prestatu zituen Allende presidente izan ez zedin. Track One planak kongresuak Alessandri aukeratu zezan zuen helburu. Track Two planak, ezegonkortasun politikoa sorrarazita, hauteskundeen emaitzak bertan behera geratuko zirela aurreikusten zuen. Bi planek porrot egin zuten, urriaren 24an kongresuak Allende izendatu zuen presidente eta azaroaren 4an hartu zuen kargua.\nLehen neurrien arrakasta.\nUnidad Popular alderdiaren gobernu berriak berehala abiarazi zuen ekonomiako sektore giltzarrien nazionalizazioa. Txileko baliabide nagusiak atzerriko enpresen esku zeuden nagusiki, eta gobernuaren neurriek baliabide horien etekinak ihes ez egitea eragingo zuten. Horrez gain, Freik abiatutako nekazaritza erreforma bizkortu eta sakondu zuen Allendek, sistema latifundista deuseztatuz. Gobernuaren lehen urtean Txileren BPGk % 8 egin zuen gora, kanpainan agindutako hitza beteta gainera: kontsumo produktuen prezioa izoztu zuten eta langileen soldatak igo zituzten. Paperezko dirua jaulkita lortu zuten hori, eta gobernuko ekonomialariak arrazoi zuten: billeteak jaulkitzeak ez zuen inflazioa puztuko, epe laburrean behintzat. 1968tik 1972ra gutxieneko soldata hirukoiztu egin zen (\"El Mercurio\" egunkari eskuindarrak 1989ko irailean argitaratu zuenez).\nEkonomia alde batera utzita, eremu sozialean ere hobekuntzak nabariak izan ziren. Osasun arloan, mediku kopuruak % 6,6 egin zuen gora Allenderen agintaldian; erizain kopuruak % 17,8; eta odontologoenak, % 31,5. 1972an, osasun gastuek aurrekontuaren % 3,5 hartu zuten (hurrengo urtean hasi zen diktaduran batez besteko gastua % 0,6koa izan zen). Hezkuntzan, 6 eta 14 urteko eskolaratzea % 94ra iritsi zen. Liburuak, eskolako materiala eta gosaria doan banatzen zitzaizkiien oinarrizko hezkuntzako haur guztiei, eta baliabide gutxien zuten ikasleentzat bazkaria ere doakoa zen. Haur bakoitzari egunero litro erdi esne banatzeko neurria berehala jarri zuen indarrean UPren gobernuak, eta barne ekoizpena nahikoa ez eta esnea inportatu behar izan zutenean ere doako banaketa atxiki zuten. Bestalde, alarguntza pentsioa hildakoaren erretiro sariaren % 50ekoa zen 1970 arte, eta % 100era igo zuen gobernu sozialistak. Etxebizitzarena arazo larria zen Txilen. Allenderen agintaldia hastean, 480.000 etxe behar ziren herrialdean, eta 1971ko maiatzeko lurrikarak defizita 520.000raino igo zuen. Freiren agintaldian, urteko 39.000 etxebizitza eraiki ziren; Pinocheten diktaduran aldiz, 30.000. Eta UPren gobernuak arazoa konpontzea lortu ez arren, kopurua 52.000ra igotzea lortu zen.\nOparoaldiaren arrakalak.\nLaborantzaren erreformak arazoak eragin zituen Txileko nekazaritza industria indartsuan. Lurrak nekazarien esku utzi zituzten, baina lurjabe berriek ekoizpen prozesuaren zati bat baino ez zuten kontrolatzen eta ez zuten nahiko baliabiderik eta denborarik izan sistema berrira egokitzeko.\nGainera, dirua neurrigabe jaulkitzearen ondorioak nozitzen hasi zen ekonomia: inflazioa % 225era iritsi zen 1972an, eta % 606ko markara 1973an.\nPrezio sistema librea debekatuta, prezioak gobernuak ezartzen zituen. Ekonomiak hazteari utzi zionean oinarrizko kontsumo produktuen urritasuna iritsi zen eta, horrekin batera, prezio ofizialak biderkatzen zituen merkatu beltza izugarri hazi zen. Belarmino Elgueta Txileko Alderdi Sozialistako diputatu ohiaren arabera, \u201czalantzarik gabe, UPren zuzendaritza politiko eta administratiboak akatsak egin zituen proiektua gauzatzerakoan. Baina akats horiek ez dute oinarrizko proiektuaren baliagarritasuna ukatzen, eta ez dituzte ordu arte lortutako emaitza positiboak indargabetzen\u201d.\nEtsaiak etxean eta kanpoan.\nAkatsak akats eta Txileko ezkerraren zatiketak zatiketa \u2013komunistek amaieraraino babestu zuten Allenderen gobernua, baina sozialisten artean geroz eta ozenago entzuten ziren harekiko desadostasunak\u2013, UPren oztoporik handiena aurkari politikoak ziren. Agintaldia gutxiengo garbian hasi zen. 1973an parlamentua aukeratzeko hauteskundeetan, UPk 1970eko emaitzak hobetzea lortu zuen (% 43,5). Oposizioak botoen bi heren behar zituen Allende kargugabetzeko. Eta lortu ez arren, Allendek gutxiengoan gobernatzen jarraitu zuen eta oposiziora hurbiltzeko ahaleginak alferrikakoak izan ziren. Gainera, hasieratik, Txileko goi eta erdi mailako gizarte taldeek kalera eraman zuten Allenderen neurriek eragindako ezinegona, eta ondorioz, Txileko gizartearen polarizazioa areagotu egin zen. Ekonomia kaltetu zuen baita ere oposizioak sustatutako boikotak: enpresak ixten zituzten, hainbat sektoretan lanuzteak bultzatu, oinarrizko produktuak suntsitzen edo ezkutatzen zituzten hornitze arazoak areagotzeko...\nAllenderen erreformen aurretik, Txileko ekonomia sektore etekintsuenak enpresa atzerritarren esku zeuden gehienbat (eta atzerritarrak diogunean, nagusiki estatubatuarrak esan nahi dugu). 1970eko irailaren 15ean Richard Nixonek gerora ezaguna egingo zen esaldia bota zion CIAko zuzendari Richard Helmsi: \u201cTxileko ekonomia garrasika utziko dugu\u201d. Eta ahalegindu egin ziren: kreditu lerroak eten zituzten, Txilek AEBetan zituen kontuak blokeatu zituzten, finantza erakundeak estutu zituzten Txilen inbertitu ez zezaten... Christian Delois historialari frantziarraren arabera, Txilek 1972an jaso behar zituen 270 milioi dolarretatik 32 besterik ez zituen eskuratu, AEBen blokeoa medio.\nAEBetako Gobernua Allendek kargua hartu baino lehen ere hasi zen sozialistak boterea lor zezan eragozteko ahaleginean, hiru urte eman zituen Txileko oinarri ekonomikoa leherrarazten eta duela 40 urteko estatu kolpean ere zuzeneko parte-hartzea izan zuen \u2013lehenago argi ez bazegoen, 2010ean CIAk desklasifikatutako 20.000 dokumentuek zalantza izpirik ez dute uzten\u2013.\nNeurri ekonomiko esanguratsuenak.\nHona hemen UPren gobernuak 1970. urte amaieratik Pinocheten estatu kolpera bitartean hartutako neurri ekonomiko nagusiak, kongresuan gehiengoa zuen oposizioa gaindituz batzuetan, aurkari politikoen babesaz besteetan."}
{"id": "576255", "revid": "201", "url": "https://eu.wikipedia.org/wiki?curid=576255", "title": "Alubioi", "text": "Alubioia sedimentu solte eta kontsolidatu gabea, ur-korronteak garraiatu eta moldatua eta itsasoa ez den lurrazaleko puntu batean metatu dena. Hare, hartxintxar eta errekarriz osaturik izaten da. Alubioi-konoetan, ur-lasterren ibilguetan, uholde-lautadetan eta deltetan pilatzen da."}
{"id": "576256", "revid": "105290", "url": "https://eu.wikipedia.org/wiki?curid=576256", "title": "Kolubioi", "text": "Geologian, kolubioia mendi eta beste maldetako higakin edo material solteen metaketa da, inguruko arroketatik higatuak eta grabitatearen eraginez, maldetako oinetan biltzen dena."}
{"id": "576257", "revid": "201", "url": "https://eu.wikipedia.org/wiki?curid=576257", "title": "Elubioi", "text": "Elubioia inguruko arroka batetik higatutako materiala da, bertan metatu dena, urak edo haizeak garraiatu gabe."}
{"id": "576258", "revid": "105290", "url": "https://eu.wikipedia.org/wiki?curid=576258", "title": "Ilubiazio", "text": "Ilubiazioa lurzoruaren geruza bateko materialak beste geruza batera pasatzea da, euriaren edo prozesu kimiko baten eraginez. Mugitutako material horri ilubioia deritzo."}
{"id": "576259", "revid": "17", "url": "https://eu.wikipedia.org/wiki?curid=576259", "title": "Ilubioi", "text": ""}
{"id": "576260", "revid": "154998", "url": "https://eu.wikipedia.org/wiki?curid=576260", "title": "Lixibiazio", "text": "Kimikan eta zoruaren zientzietan, lixibiazioa disolbatzaile likido bat birrindutako solido batekin harremanetan jartzen duen teknika da, solido horrek duen osagai bat erauzi ahal izateko. Aplikazio praktiko ugari ditu teknika honek, metalurgia eta meatzaritzan, esaterako.\nLixibiazioa euri-urak lurzoruaren azaleko zorutik leku sakonagoetara materia disolbagarriak eramateko prozesua da. Lixibiazioaren intentsitatea prezipitazioen bolumenaren araberakoa da. Prezipitazioak indartsuegiak badira, lurzorua txirotu egin daiteke; lurzoru motaren arabera, hainbat izen hartzen ditu: deskaltzifikazioa, podsolizazioa, etab."}
{"id": "576261", "revid": "105290", "url": "https://eu.wikipedia.org/wiki?curid=576261", "title": "Pedologia", "text": "Pedologia lurzoruaren zientzia da, bereziki lurzoruaren sorrera, egitura, morfologia eta sailkapenarekin loturik. Lurzoruen zientzietako bat da, edafologiarekin batera."}
{"id": "576262", "revid": "119347", "url": "https://eu.wikipedia.org/wiki?curid=576262", "title": "David Moyes", "text": "David William Moyes (Bearsden, Ekialdeko Dunbartonshire, Eskozia, 1963ko apirilaren 25) futbol entrenatzailea da.\nFutbolari ibilbidea.\n1978an \u00cdBV islandiar taldean futbolari ibilbideari ekin zion, gazte taldearekin denboraldi erdiz jokatuz. Moyesek talde ugaritan jokatu zuen, nagusiki erdilari postuan, Celtic FC taldean hasi, Eskoziako futbol ligako domina irabazi eta 24 partidu jokatuz, eta 1999an Preston North End taldean amaituz.\nCambridge United futbolari gisa, Moyesek bere erlijio sinismenen ondorioz Roy McDonough taldekidearen jazarpena jaso zuen; Moyes mezatara joan ohi den kristaua da. McDonoughek erlijioak taldea bere kirol helburuetatik arreta galerazten zuela iritzi zuen, bere taldekideak eta sinisdunak ziren Moyes, Alan Comfort eta Graham Daniels futbolariez honakoa aipatu zuen: \"Hiruak aldagelako eserlekuan liburu beltz batekin eseri ziren, fedeaz eztabaidatuz, mailaz jeisteko kinka larrian geundela jabetu beharrean\". 1985eko martxoaren 9an Wigan Athletic taldearekin 3-3 berdindu ostean, garai hartan 26 urte zituen McDonoughen esanetan, 20 urtetako Moyes gazteagoa jokoan behar adina ez ahalegintzeagatik \"gaizki tratatu\" omen zuen.\n1987an Shrewsbury Town taldean jokatzen ari zela eta soldata gehigarri bat izateko, Jake King futbolaria eta entrenatzailearen gomendioz hurbileko Concord College ikastetxe pribatuko futbol taldea entrenatzen hasi zen.. Hasiera batez talde entrenatzaile laguntzaile lanean jardun zuen, 1998an Preston North End taldeko entrenatzailea bilakatu zen arte.\nFutbolari profesional gisa eta Prestongo entrenatzailea bilakatu aurretik, denera 550 partidu ofizial inguru jokatu zituen eta bere taldeak honako hauek izan ziren: \u00cdBV, Celtic FC, Cambridge United, Bristol City, Shrewsbury Town, Dumfermline Athletic, Hamilton Academical eta Preston North End, azken honetan entrenatzaile lanetan hasi zen.\nEskoziako selekzio nazionala.\n1980ean Andy Roxburgh selekzionatzaileak entrenatutako 18 Urte Azpiko Eskoziako Futbol Selekzio Nazionalean kapitain gisa jokatu zuen.\nEntrenatzaile ibilbidea.\nPreston North End.\n1998ko urtarrilean Moyesek Preston North End F.C. taldeko entrenatzaile berria bilakatu zen, kargu horretan Gary Peters ordezkatuz, garai honetan taldea Hirugarren Mailan gaizki zebilen eta jeisteko arriskuan baitzen. Aurretik, bere futbolari ibilbidearen zati handi batean entrenatzaile izateko prestatzen egon zen, 22 urte besterik ez zituela entrenatzaile tituluak lortu eta ordurarte jokatu zuen taldeetako entrenatzaileen teknika eta taktikak ere biltzen ibilia zen. 1997-1998ko denboraldiaren amaieran Prestonek jeitsiera saiestu eta hurrengo denboraldian Bigarren Mailara igoerarako kanporaketetan ere lehiatu zen, azkenean finalerdietan Gillingham F.C. taldearen aurka galduz.\nHurrengo denboraldiak, Moyesen gidaritzapean Preston North Enden taldea Hirugarren Mailako txapelduna bilakatu eta Bigarren Mailara igo zen. Beharbada, hurrengo denboraldian, jada Bigarren Mailan zeudela Premier League edo Lehen Mailara igotzeko kanporaketetan parte hartzea oraindik lorpen handiagoa izan zen, 2001eko Lehen Mailara igotzeko kanporaketetan Bolton Wanderers F.C. taldearen aurka 3\u20130 galduz. Hilabete bat geroago, Moyesek taldea beste bost urtez entrenatzeko kontratua sinatu zuen. 2002ko martxoan, denboraldiaren amaieraldera, Everton F.C. taldeak Walter Smith eskoziar entrenatzailea ordezkatzeko kontratatu zuen. Preston North End taldeak Moyes entrenatzaile zuela guztira 234 partidu jokatu zituen, horietatik 113 irabazi, 58 berdindu eta 63 galdu zituen.\nEverton.\n2002\u20132004.\n2002ko martxoaren 14ean Moyesek Everton F.C. taldearekin sinatu eta lehen prentsaurrekoan taldea Merseysideko \"Herriaren Taldea\" zela aldarrikatu zuen:\nEntrenatzaile zela bere lehen partidua Fulham F.C. taldearen aurka Goodison Park zelaian izan zen. Evertonek 2-1 irabazi zuen, David Unsworth \"toffee\" futbolariak partidua hasi eta 30 segundura lehenbiziko gola sartuz.\nMoyesen izendapena aurretik, Evertoneko Bill Kenwright presidenteak harekin kontaktatu eta kontratuaz eztabaidatzera bere Londresko etxera gonbidatu zuen. Une hartantxe Moyes Prestonetik Bristolera autoa gidatuz baizihoan, han Nathan Ellington futbolaria partidu batean behatzeko asmoz. Partidu ostean, Moyesek Bristoletik Londresera gidatu zuen, han Kenwrightekin ordu batzuetako bilera eduki eta ondoren berriz ere Londrestik Prestonera autoa gidatuz itzultzeko, dena 550 miliatako joan-etorria burutuz.\nMoyesen gidaritzapean Evertonek sendotasuna berreskuratu eta hura kontratatu zuten unean gauzatu zitekeen jeitsiera ekidin zuen. Nahiz eta Ingalaterrako futbolean Liverpool F.C., Arsenal eta Manchester Unitedek bakarrik gainditzen duten titulu kopuruaren jabe den talde historikoa izan, azken hamar urteak ez ziren toffee taldearentzat oso onak izan, heuren azken titulua 1995ean irabazitako Ingalaterrako Futbol Kopa eta Premier Leagueko posturik onena 1996ko seigarren portua izan baitzen, biak ere, 1990eko hamarkadan izan zituzten bi lorpen handienak.\nMoyes Evertoneko eentrenatzaile gisa bere lehenbiziko denboraldi osorako prestatu zen, horretarako bere herrialdeko Txinako futbol selekzio nazionaleko Li Tie defentsa-erdilaria, Joseph Yobo nigeriar defentsa eta Richard Wright ingeles atezaina fitxatu zituen, bai eta taldeko futbolari zaharragoei konfidantza eman ere, tartean Jesper Blomqvist eta David Ginola. Everton denboraldiaren azken egunerarte UEFA Europa Leaguerako klasifikatzeko zorian egon zen, Manchester Uniteden aurrean galdu eta azkenean Blackburn Rovers taldeak sailkapenerako baliozkoa zen seigarren postua eskuratu zuen, Everton zazpigarrena geldituz. Moyesek lehendabizikoz Premier Leagueko Urteko Entrenatzailearen Saria irabazi zuen, bai eta 2002ko azaroan Hilabeteko Entrenatzaile Onenaren Saria ere, hilabete horretan Toffee taldea Txapeldunen Ligarako sailkapen postuetan baitzegoen.\n2003-2004. denboraldian, Moyesek Sunderland taldeko Kevin Kilbane ezker hegala, de Sunderland, Motherwell taldeko James McFadden aurrelaria, Leeds United taldeko Nigel Martyn atezaina eta aurrez Evertonen jokatutako Arsenal taldeko Francis Jeffers aurrelaria fitxatu zituen. Ondoren ordea, emaitza eskasak izan zituezten, 2004ko otsailaren 28a arte partidurik irabazi gabe. Moyes eta Duncan Ferguson eskoziar futbolariak entrenamendu zelaian izandako liskarra taldearen arazo guzti horien adierazlea da. 2003ko apirilean, West Bromwich Albion taldearen aurkako norgehiagoka batean Steve Bennett epaileak Moyes hizkera eta jokaera eta jokaera desegokia izateagatik harmailetara bidali zuen. Denboraldi honetan Everton 39 puntuekin 17. postuan amaitu zuen, taldearen historiako posturik eskasena, halere, inoiz mailaz jeitsi ez den tofee taldeak saiestezina zirudien jeitsiera saiestea lortu zuen.\n2004\u20132009.\n2004ko udan, taldean nolabaiteko giro nahasia bizi arren, Moyesek Tim Cahill eta Marcus Bent futbolariak ekartzea lortu zuen. Gaur egun, Cahill australiar aurrelaria Moyesek burututako fitxaketa onenetakotzat jo ohi da, Evertoneko bere lehen denboraldian 15 gol sartu zituelarik. Aldiz, Tomasz Radzinski, Tobias Linderoth, David Unsworth eta gerora sobera ospetsua izango zen Wayne Rooney gaztetxoa ere joan ziren, azken hau Manchester United taldeak 25,6 milioi libra esterlinen truk fitxatu zuen. Gerora, Daily Mail egunkari sentsazionalistak argitaratutako Rooneyren autobiografiaren zatietan, Moyesek Rooney Everton lagatzera derrigortua zuela jarri eta ustezko gertakariaren xehetasunak prentsara filtratu zen. Moyesek gezurrezko baieztapenak zirela eta, epaitegira joan aurretik gaia auzitara eraman eraman, ondorioz Rooneyk barkamena eskatu eta kalteak ordaintzea onartu zuen. Moyesek auzian ezagutzera eman ez zen kaltetan jasotako diru kopurua Evertoneko Jokalari Ohien Fundazioari dohaintzan eman zion.\n2004-2005 denboraldian Evertonek aurreikuspen guztiak gainditu zituen, Premier League laugarren postuan amaitu eta UEFAko Txapeldunen Ligako hirugarren taldean jokatzeko postua ere ziurtatu baitzuen, gainera Moyesek Urteko Entrenatzile Onenaren Saria berriz ere irabazi zuen. Ondoren, Moyesek Evertoneko fitxaketa errekorra apurtu zuen, urtarrilean James Beattie ekarriz, bai eta Thomas Gravesen ezker erdilari erabakikorra fitxatu eta Errealetik lagapen modura Evertoni kalitate ukitua emango zion Mikel Arteta euskal herritar futbolaria ekarriz ere.\n2005-2006 denboraldi hasieran, Everton beste behin ere jeitsiera ekiditeko borrokan sartua zegoen. UEFAko Txapeldunen Ligako partehartzea sailkapen txandan Villarreal Club de F\u00fatbol taldearen aurka galduz amaitu zuen. Moyesek Nuno Valente, Andy van der Meyde, Simon Davies, Per Kr\u00f8ldrup eta Phil Neville futbolariak fitxatu, Matteo Ferrari lagapen modura ekarri eta Mikel Arteta modu iraunkorrez fitxatu zuen. Urriaren amaieraldera zeuden behe postuetatik denboraldi amaieralderako 11. postu segurura igo ziren.\n2006-2007 denboraldian Moyesek Andrew Johnson futbolaria 8.600.000 libra esterlinen truk fitxatuz Evertonen inoizko fitxaketa garestienaren errekorra apurtu zuen. Wolverhampton Wanderers taldetik Joleon Lescott futbolaria ere fitxatu zuen eta Manchester United taldetik Tim Howard atezaina maileguan etorri zen, gerora modu iraunkorrean fitxatua izan zelarik. Denborareen poderioz, jokalari berri guzti hauek fitxaketa onak izan zirela frogatu zen, Moyesen talde eraikitzaile ospea areagotuz. Bitartean, Evertonek beste goraldi berria izan zuen, baina Moyesen Ingalaterrako Kopako iraganeko errekorra ez zen hobetu ahal izan: hirugarren kanporaketan Blackburn Rovers taldearen aurka 4-1 galdu zuten. Halere, Premier Leaguen seigarren postuan amaitzea lortu eta datorren denboraldian UEFA Europa Leaguen jokatzeko postua ziurtatu zuten.\n2007-2008. denboraldian Evertonek Moyes taldera iritsi zenetik sendotasun eta oreka handiena erakutsi zuen urtea izan zen, liga erdiko goi eta behe postuen artean ibili zelarik. Entrenatzaile karguan seigarren denboraldi osoa zen honetan, Moyesen taldea ligako bosgarren postua ziurtatu eta Ingalaterrako Futbol Kopako finalerdietara iritsi zen, bai eta UEFA Europa Leagueko final hamaseienetara ere, Fiorentinak penaltietn kanporatuz. Gainera, Moyesek Everton taldean agitz garrantzitsuak izango ziren lau futbolari fitxatu zituen: Yakubu Aiyegbeni 11.250.000 libra esterlina ordaindu eta diru kopuru errekorra gaindituz fitxatua izan zen, Steven Pienaar hasiera batean maileguan etorri eta ondoren 2.050.000 libra esterlina ordainduta fitxatua izan zen, Phil Jagielka 4.000.000 librengatik eta Leighton Baines 6 milioi inguru librengatik fitxatuak izan ziren. Guzti honek Everton taldea nahiz zaletuei oso baikorrak izateko arrazoiak eman zizkien, 15., 7., 17., 4. eta 11. postueetan ibili zirelarik. Bestalde Moyesen disziplinatu ospea ere areagotu zen, Evertonen txartel horien kopurua horren adierazlea da, denboraldi guzti horretan 27 txartel hori jaso baizituzten, liga guztiko taldeen artean kopururik baxuena, hiriko beste taldea eta arerio nagusia den Liverpoolek baina sei txartel hori gutxiago.\n2008-2009. denboraldian Moyesek aurreko negurarte bere laguntzailea zen eta Preston North End taldeko entranatzaile izateko Everton laga zuen Alan Irvine ordezkatzeko Steve Rondari deitu zion. Denboraldi honetako Evertonen lehenbiziko fitxaketa hasi eta bi partidura etorri zen Lars Jacobsen futbolaria izan zen, ondoren Segundo Castillo eta Louis Saha futbolariak fitxatu zirelarik. Fitxaketa epearen barnean, Moyesek Carlo Nash atezaina fitxatu eta Evertonen 15 milioi libren bitartez fitxaketa errekorra apurtuz Marouane Fellaini ere ekarri zuen. Irailaren 14an Stoke City taldearen aurkako partiduan zehar Alan Wiley epaileak Moyes harmailetara bidali zuen. Gerora, jokaera desegokia izateagatik Ingalaterrako Futbol Federakundak jarritako 5.000 librako isuna ordaindu beharra izan zuen\n2009ko urtarileko fitxketa epearen amaieraldera, Moyesek Manchester City taldetik J\u00f4 brasildar aurrelaria maileguan ekarri zuen. 2008ko urriaren 14ean, Moyesek Goodison Parken beste bost urtez egotea sinatu zuen. 2009ko apirilaren 19an Moyesek Everton Ingalaterrako Kopako finalerdietara eraman zuen, bertan Manchester United taldeari aurre egin eta 1995tik jazotzen ez bezala, penaltien bidez finalera iritsiz. Jada, finalean, Chelsea talde boteretsuak 2-1eko emaitzaz garaitu zituen, nahiz eta partiduaren lehen minuturako Evertonek Louis Saharen eskutik lehenbiziko gola sartu izan.\nErreala.\n2014ko azaroaren 13an Errealeko entrenatzailea bilakatu zen. Azaroaren 22an Riazor estadioan eta Deportivo de la Coru\u00f1a taldearen aurkako partiduan estreinekoz entrenatzaile txuri-urdin gisa jardun zuen, partidua hutsnako berdinketarekin amaitu zelarik.\nFutbolaz kanpoko jarduera.\nHegoafrikan ospatutako 2010eko Munduko Futbol Txapelketan zehar BBC Radio 5 Live irrati kateko hainbat partidu emanalditan esatari gisa jardun zuen. Bestalde, zaldi lasterketa zaletu gisa, Donald McCain entrenatzailearekin batera \"Desert Cry\" izeneko lasterketa zaldiaren jabea da."}
{"id": "576263", "revid": "448", "url": "https://eu.wikipedia.org/wiki?curid=576263", "title": "Davis Moyes", "text": ""}
{"id": "576264", "revid": "512", "url": "https://eu.wikipedia.org/wiki?curid=576264", "title": "Substratu (argipena)", "text": "Substratu hitzak adiera zenbait ditu:"}
{"id": "576265", "revid": "17", "url": "https://eu.wikipedia.org/wiki?curid=576265", "title": "Substratu", "text": ""}
{"id": "576266", "revid": "1545", "url": "https://eu.wikipedia.org/wiki?curid=576266", "title": "Online marketin", "text": "Internet bidezko marketina edo online marketina produktu eta zerbitzuak internet bidez saltzeko eta promozionatzeko tekniken multzoa da, hala nola klik bidezko ordainketak, online publizitatea, e-mailina eta gizarte-sare zerbitzuen erabilera."}
{"id": "576288", "revid": "1982", "url": "https://eu.wikipedia.org/wiki?curid=576288", "title": "Internet bidezko marketina", "text": ""}
{"id": "576289", "revid": "105290", "url": "https://eu.wikipedia.org/wiki?curid=576289", "title": "Perkolazio", "text": "Perkolazioa jariakin bat material porotsu eta iragazkor batetik pasatzeko fenomeno fisikoa da."}
{"id": "576295", "revid": "336", "url": "https://eu.wikipedia.org/wiki?curid=576295", "title": "Asia eta Ozeano Bareko Ekonomia Elkarlana", "text": "Asia eta Ozeano Bareko Ekonomia Elkarlana ( edo APEC) 1989an sortutako biltzar bat da Asia eta Ozeanian merkataritza askea bultzatzen duena.\nParte-hartzaileak.\n&lt;br&gt;&lt;br&gt;&lt;br&gt;&lt;br&gt;&lt;br&gt;&lt;br&gt;&lt;br&gt;&lt;br&gt;&lt;br&gt;&lt;br&gt;&lt;br&gt;&lt;br&gt;&lt;br&gt;&lt;br&gt;&lt;br&gt;&lt;br&gt;&lt;br&gt;&lt;br&gt;&lt;br&gt;&lt;br&gt;\n2014ko biltzarra.\nAPECen bilkura Pekinen izan zen eta Txinaren hazkundea eta AEBekiko lehia, eta ekonomia nagusien arteko gatazkak izan ziren landutako gai nagusiak."}
{"id": "576296", "revid": "20653", "url": "https://eu.wikipedia.org/wiki?curid=576296", "title": "Ikus-entzunezko", "text": "Ikus-entzunezkoak soinua eta ikusmen-osagaia dituzten komunikabide elektronikoak dira, hala nola diapositiba-zinta aurkezpenak, filmak, telebista-programak, konferentzia korporatiboak, elizako zerbitzuak eta zuzeneko antzerki-ekoizpenak.\nIkus-entzunezko zerbitzu hornitzaileek maiz eskaintzen dituzte web-streaming, bideo-konferentzia eta zuzeneko emisio-zerbitzuak. \nHezkuntzan ordenagailu bidezko ikus-entzunezko ekipoak sarri erabiltzen dira, ikastetxe eta unibertsitate askok proiekzio ekipoak instalatzen dituzte eta arbel interaktiboaren teknologia erabiltzen dute. "}
{"id": "576297", "revid": "12654", "url": "https://eu.wikipedia.org/wiki?curid=576297", "title": "Muonio herria", "text": ""}
{"id": "576298", "revid": "17", "url": "https://eu.wikipedia.org/wiki?curid=576298", "title": "Disoluzio (argipena)", "text": "Disoluzio hitzak zerbaiten desegitea adierazten du orokorki. Erabilera zenbait ditu:"}
{"id": "576299", "revid": "12788", "url": "https://eu.wikipedia.org/wiki?curid=576299", "title": "Antso Otsoa", "text": ""}
{"id": "576300", "revid": "1545", "url": "https://eu.wikipedia.org/wiki?curid=576300", "title": "Asia eta Ozeano Bareko Elkarlana", "text": ""}
{"id": "576301", "revid": "1545", "url": "https://eu.wikipedia.org/wiki?curid=576301", "title": "APEC", "text": ""}
{"id": "576302", "revid": "1545", "url": "https://eu.wikipedia.org/wiki?curid=576302", "title": "Ipar Ameriketako Merkataritza Librerako Hitzarmena", "text": ""}
{"id": "576306", "revid": "1519", "url": "https://eu.wikipedia.org/wiki?curid=576306", "title": "Artista", "text": ""}
{"id": "576308", "revid": "336", "url": "https://eu.wikipedia.org/wiki?curid=576308", "title": "Alawi", "text": "Alawiak (, \"\u02bfAlaw\u012byyah\") erlijio talde musulman xiita bat da, batik bat Sirian kokatua (Siriako biztanleen %\u00a012 dira), IX. mendean Basorako Ibn Nusairrek sortua. Gutxiengo nabarmena dira Turkian eta Libanoko iparraldean ere. Haien lege-eskola Jafar al-Sadiqek sortu zuen. Islamaren bost euskarriak onartzen dituzte, eta xiita gehienak bezala hamabitarrak dira, hots, Mahomaren ondorengo espiritual eta politikotzat hamabi imam hauek onartzen dituzte: Ali, Hasan, Hussein, Ali ibn Husayn, Muhammad al-Baqir, Jafar al-Sadiq, Musa al-Kadhim, Ali al-Ridha, Muhammad al-Jawad, Ali al-Hadi, Hasan al-Askari eta Muhammad al-Mahdi."}
{"id": "576309", "revid": "1545", "url": "https://eu.wikipedia.org/wiki?curid=576309", "title": "Alauismo", "text": ""}
{"id": "576310", "revid": "105290", "url": "https://eu.wikipedia.org/wiki?curid=576310", "title": "Vincenten angina", "text": "Vincenten angina edo gingibitis ultzeroso nekrotizatzailea bakterio batzuek ahoan eragindako infekzioa da, lesio ultzerosoak eta hantura sortzen dituena hortzoietan eta amigdaletan. Garai batean ohikoa izan arren, gaur egun gaixotasun arraroa da, ahoaren higienea asko hobetu delako herrialde gehienetan. Urria izan arren, larria izan daiteke, eta era egokian tratatu ezean ondorio gaiztoak eragin ditzake (besteak beste, bakteriemia eta infekzio metastasiko barreiatua). Hyacinthe Vincent medikuaren omenez du izen hori.\nEtiologia.\nGaitz honen atzean bakterio anaerobio batzuk daude. Bi bakterioen elkarketak sortzen du kasu gehienetan gaixotasuna: \"Fusobacterium necrophorum\" eta \"Borrelia vincentii\". Treponema generoko hainbat espiroketak ere Vincenten anginaren eragileak dira.\nTabakismoak, estresak eta aho-higienearen ezak gaitzaren agerpena errazten dute. Baita immunitate-sistemaren egoera ahulak ere.\nSintoma klinikoak.\nHonako hauek dira nagusiak:\nDiagnostikoa.\nOhiko sintomatologia duten gaixoei lagin bat hartzen zaie ahotik gaitzaren diagnostikoa baieztatzeko: isipu esteril batekin ahoan dauden lesio ultzerosoetatik lagin batzuk hartzen dira, eta frotis bat prestatzen da. Gram tindaketa aplikatu ostean ohiko bi patogenoen presentzia antzematen da: espiroketa Gram negatiboak (\"Borrelia\") eta bazilo fusiforme luzeak, Gram negatiboak (\"Fusobacterium\")\nTratamendua.\nInfekzioa sendatzeko ahoa ondo garbitu behar da irakuzketen bidez: ur gaziaren irakuzketak egiten dira, eta baita ur oxigenatuarenak ere. Odontologoek aho garbiketa sakona egin beharko dute, kaltetutako ehunak onera ekartzeko.\nAntibiotikoen artean penizilina da aukerakoa."}
{"id": "576311", "revid": "6327", "url": "https://eu.wikipedia.org/wiki?curid=576311", "title": "Gingibitis ultzeroso nekrotizatzaile", "text": ""}
{"id": "576312", "revid": "448", "url": "https://eu.wikipedia.org/wiki?curid=576312", "title": "Vincent-en angina", "text": ""}
{"id": "576319", "revid": "1545", "url": "https://eu.wikipedia.org/wiki?curid=576319", "title": "Gerra kimiko", "text": "Gerra kimikoa gerra garaian gai kimikoak soldaduak edo zibilak elbarritzeko, zauritzeko edo hiltzeko nahita erabiltzeari esaten zaio gerra kimikoa. Gai kutsatzaile horiek helbururatzeko erabiltzen diren bitartekoak, berriz, arma kimikoak dira.\nLehen, ke eta su bonbak, su jaurtigailuak, napalma eta beste zenbait gai ere erabiltzen ziren arma kimikotzat. Gaur egun, baina, gudu zelaian erabiltzen diren gai toxikoak aipatzeko erabiltzen da gerra kimikoa terminoa. Arma nuklearrek bezala, arma kimikoek ere biktima zibilak eta bestelako ondorio batzuk eragin dituzte gai toxikoak zelai guduan barreiatzen direnean. Hori dela eta, nazioarteko erakundeek arma horiek kontrolatzeko eta arautzeko neurriak hartu nahi dituzte.\nArma kimiko motak eta euren eragina.\nGai pozoidunek (jaurtigailu, misil, bonba eta sprayen bidez edo bestela barreiatuta) odola kutsatzen dute eta nerbioak, azala eta gibela hondatzen. Klorina eta fosgeno gasak benetako gasak dira, baina gai kimiko gehienak aerosolak dira, hau da gasen batean esekita dauden partikula gotor txiki-txiki edo isurkari tantatxoak.\nGasei aurre egiteko modu bat maskara eta jantzi babesgarriak erabiltzea da. Azaletik barrena sartuta nerbio-sistema zentrala hondatzen duten toxinak guztiz hilgarriak izaten dira, eremuren batean, zenbait egunetan, indarrean irauten duten eta lurra eta ura kutsatzen duten gaiak bezala.\nManifestazioen aurka-eta erabiltzen diren gas negarrarazleak ez dira hilgarriak; denbora bitarte batez kaltetzen dute pertsona. Landaredia kontrolatzeko erabiltzen diren belar-hiltzaileak, helburu militarretarako ere erabili izan dira, bestalde.\nHistoria.\n1915eko apirilaren 22an, Lehen Mundu Gerran, Alemaniako gudarosteak egin zuen lehen aldiz gerra kimikoa, britainiar eta frantses soldaduen aurka klorina gasa erabili zuenean. Lehen eraso hark milaka biktima eragin zituen eta harrezkero bi aldeek erabili zuten gasa gerrak iraun zuen denboran.\n1917an gas are eraginkorrago bat erabili zuten alemaniarrek: mustarda edo mostaza gasa. Bigarren Mundu Gerra bitartean, bai Alemania naziak bai munduko beste herrialde batzuek ere zenbait arma kimiko asmatu zituzten, baina ez zituzten erabili, gainerako herrialdeen neurrien beldur.\nAlemaniarrek, baina, gai kimiko pozoidunak erabili zituzten kontzentrazio esparruetan milioika gizon, emakume eta haur hiltzeko. 1950 eta 1960ko urteetan polizia eta gudarostea gai ez hilgarriak erabiltzen hasi ziren iskanbilak eta kontrolatzeko.\nVietnamgo gerran Estatu Batuetako gudarosteak belar-hiltzaileak erabili zituen gerrilla vietnamdarrak bere baseen kokagune zuen oihana suntsitzeko eta zuhaitzak hostogabetuz segadak errazteko, besteak beste.\nNazioarteko kontrola.\n1899ko Hagako Hitzarmena eta 1925eko Genevako Protokoloa izan ziren gerra denboran arma kimikoen erabilera murrizteko lehen saioak. Protokoloak gas itogarri eta pozoidun guztiak debekatu zituen, eta baita antzeko isurkari, material edo lehergailu oro ere. Dena dela, hitzarmenak ez zuen gisa horretako armak egitea edo gordetzea debekatu.\n1969an Estatu Batuetako gobernuak arma kimikoen produkzioa eten zuen eta 1975ean Genevako Protokoloa izenpetu zuen. Nazio Batuen babespean, Armagabetzeko Batzordea Genevan elkartzen da aldian behin 1960ko hamarraldiaz geroztik, armagabetze mota guztiak eztabaidatzeko.\n1980 ondoko urteetatik aurrera batzordearen helburu nagusia arma kimikoei buruzko nazioarteko debekua lortzea izan zen. 1987an, baina, Sobietar Batasunak arma kimikoen produkzioa eten zuela iragarri zuenean, Estatu Batuek berriro ekin zioten arma kimikoak fabrikatzeari.\n1988an Nazio Batuen txosten batek jakinarazi zuen Irakek arma kimikoak erabili zituela Iranen aurkako gerran. Hura izan zen Lehen Mundu Gerraz geroztik gerran arma kimikoak erabiltzen ziren lehen aldia. Harrezkero arma kimikoen erabilera, garapena eta produkzioa eragozteko nazioarteko ituna lortzeko saioak egin ziren. Hilabete askotako negoziazioen ondoren, Estatu Batuek eta Sobietar Batasunak itun bat egin zuten 1990eko ekainaren 1ean, arma kimikoen produkzioa berehala etengo zutela eta gordeta zeukatena suntsitzen hasiko zirela adierazteko. Beste herrialde batzuek, baina, arma horiek erabiltzen jarraitzen dute.\n1990eko abuztuan Irakek, Israelgo biztanle gorakada handiak eta eskuineko gobernu baten sorrerak kezkaturik, Israeli arma kimikoez erasotzeko mehatxua egin zuen."}
{"id": "576320", "revid": "105290", "url": "https://eu.wikipedia.org/wiki?curid=576320", "title": "Hezurren Gerra", "text": "Hezurren Gerra Edward Drinker Cope eta Othniel Charles Marsh paleontologo ezagunen arteko tira-bira bat izan zen.\nHistoria.\n1872an, Wyoming (AEB), Hezurren Gerra delakoa lehertu zen. Edward Drinker Cope eta Othniel Charles Marsh paleontologo ezagunen arteko tira-bira gero eta gogorragoak, erreparorik eta etenik gabeko eraso bihurtu ziren, nork aurkituko dinosauro fosil eta espezie berri gehien. Garai batean, Cope eta Marsh lagunak izan ziren; batak bestearen izena ipini zion aurkitutako espezie berriren bati. Cope azkarra eta oldarkorra zen eta Marsh, aldiz, lanean mantsoagoa baina metodikoagoa. 1870ean Marshek Cope umiliatu zuen, \"Elasmosaurus\" espezieko ale bat berrosatzean burua buztanak behar lukeen tokian ipini ziola egotziz. Ordainetan, Cope Wyomingo Bridger Basin aztarnategian lanean hasi zen, Marshek hura bere eremu pribatutzat jo arren. Orduan erasoak publiko bihurtu eta egunkarietara iritsi ziren.\nBiak aberatsak ziren eta beren ondasunak erabili zituzten udatan Colorado edo Wyomingeko aztarnategiak ustiatzeko. Gero, neguan, aurkitutakoa aztertu eta emaitzak argitaratzen zituzten. Baina gero eta diru eta ahalegin gehiago eskaintzen zizkioten bestearen izena eta lana txikitzeari. Ez zen lehia garbia izan, lapurreta, iruzurra, espioitza, eroskeria, arrasto suntsiketa eta irainak medio.\nOfizialki, Marshek irabazi zuen gerra: 86 espezie berri aurkitu zituen eta Copek, ostera, 56 baino ez. Dena den, Copek topatu zituen dinosaurorik ezagunenak: \"Triceratops\", \"Diplodocus\", \"Stegosaurus\"... Azkenik, biak izan ziren galtzaile, bestea suntsitu beharraren beharraz, ondasun guztiak xahutu eta porrot egin baitzuten.\nOndorioak.\nEdonola ere, zientzia izan zen garaile, lehiakortasunak emaitza hobetzen omen du eta. Elkarlanaren alorrean lezio eredugarririk eman ez bazuten ere, paleontologiaren alorrean ondare eskerga utzi zuten: Gerra baino lehen Ipar Amerikan bederatzi dinosauro espezie zeuden izendatuta eta gatazka amaitzean 150 inguru. Egun, ia mende eta erdi geroago, bikoteak aurkitutako arrastoak katalogatzen ari dira oraindik."}
{"id": "576321", "revid": "512", "url": "https://eu.wikipedia.org/wiki?curid=576321", "title": "Poro (argipena)", "text": "Poro hitzak adiera zenbait ditu:"}
{"id": "576322", "revid": "17", "url": "https://eu.wikipedia.org/wiki?curid=576322", "title": "Poro", "text": ""}
{"id": "576325", "revid": "105290", "url": "https://eu.wikipedia.org/wiki?curid=576325", "title": "Iragazkortasun", "text": "Iragazkortasuna edo irazkortasuna material batek bere barnetik jariakin bat pasatzen uzteko propietatea da. Material baten iragazkortasunaren neurri-unitatea darcy da."}
{"id": "576326", "revid": "17", "url": "https://eu.wikipedia.org/wiki?curid=576326", "title": "Irazkortasun", "text": ""}
{"id": "576327", "revid": "17", "url": "https://eu.wikipedia.org/wiki?curid=576327", "title": "Iragazkor", "text": ""}
{"id": "576328", "revid": "17", "url": "https://eu.wikipedia.org/wiki?curid=576328", "title": "Irazkor", "text": ""}
{"id": "576330", "revid": "336", "url": "https://eu.wikipedia.org/wiki?curid=576330", "title": "Estortsio", "text": "Zigor zuzenbidean, estortsioa indarkeriaz edo mehatxupean beste pertsona bat zerbait egitera behartzea da, pertsona horrengandik dirua, ondasunak edo bestelako onuraren bat eskuratzeko asmoarekin. Jurisdikzio gehienetan delitua izan daiteke. Lapurreta estortsio modurik errazena eta ohikoena da, nahiz eta negozio abantaila bidegabea lortzeko funtsik gabeko mehatxuak egitea estortsio modu bat ere bada.\nFigura hori ahalordetze-delituen artean dago, irabazi-asmoa baitago; iruzur-delituak, subjektu pasiboak ekintza edo negozio juridiko bat egitea edo ez egitea eskatzen duelako; eta baldintzapeko mehatxuen delitua, subjektu aktiboak pasiboa hertsatzen duelako negozio juridikoa egiteko. Delitu pluriofentsiboa da, ez baitzaio ondasun juridiko bati bakarrik erasotzen, bati baino gehiagori baizik: jabetzari, osotasun fisikoari eta askatasunari."}
{"id": "576331", "revid": "336", "url": "https://eu.wikipedia.org/wiki?curid=576331", "title": "Mehatxu", "text": "Mehatxua pertsona edo erakunde baten aurka kalte edo okerren baten iragarpena da, horrengan hertsadura eta beldurra sorrarazteko. Zirkuntzantziak nolakoak diren, delitu izan daiteke."}
{"id": "576332", "revid": "336", "url": "https://eu.wikipedia.org/wiki?curid=576332", "title": "Hertsadura", "text": "Hertsadura edo hertsatzea pertsona edo erakunde bat zerbait egitera edo ez egitera behartzea da, indarkeriaz edo mehatxupean. Erabakimen askea bortxatzen duen jokabide oro da, legezkoa nahiz legez kanpokoa."}
{"id": "576333", "revid": "17", "url": "https://eu.wikipedia.org/wiki?curid=576333", "title": "Hertsatze", "text": ""}
{"id": "576334", "revid": "17", "url": "https://eu.wikipedia.org/wiki?curid=576334", "title": "Zokalo kontinental", "text": ""}
{"id": "576342", "revid": "201", "url": "https://eu.wikipedia.org/wiki?curid=576342", "title": "Zokalo (argipena)", "text": "Zokalo hitzak adiera zenbait ditu:"}
{"id": "576343", "revid": "17", "url": "https://eu.wikipedia.org/wiki?curid=576343", "title": "Zokalo", "text": ""}
{"id": "576344", "revid": "105290", "url": "https://eu.wikipedia.org/wiki?curid=576344", "title": "The Big Kahuna (filma)", "text": "The Big Kahuna (euskaraz \"Kahuna Handia\") 1999ko John Swanbeck estatubatuar zinema zuzendariaren drama-komedia filma bat da. Roger Rueff antzerkigile eta gidoigilearen \"Hospitality Suite\" (\"Abegikortasun Gela\") antzezlanean oinarritua dago. Kevin Spacey, Danny Devito eta Peter Facinelli aktoreek antzeztu zuten.\nArgumentua.\nAEBtako Wichita hiriko hotel batean ospatzen ari den enpresaburuen biltzar bateko azken gaua da. Bertan dauden industria-olio enpresa bateko bi saltzaile eta gazte hasiberri bat enpresaburu batekin tratua itxitzeko irrikaz daude, honela heuren enpresan lanpostuz gora egiteko: Phil (Danny DeVito) salmentaburuak, berrogeitamar urte beteak ditu, dibortziatua, lau alaben aita eta ozpindua dago, jada denetarik ikusia den eskarmentu handiko gizona da, etengabeko bidaietara ohitua, bai eta AEBtako leku urrunetako hotel guztietan ere gau bakartiak igarotzen zaildua. Ya lo ha visto todo, y est\u00e1 acostumbrado a los viajes constantes y las estancias solitarias en hoteles remotos de toda Am\u00e9rica. Bob (Peter Facinelli) hogei eta hainbat urte dituen gazte ixila da, bere lehenbiziko negozio bidaia du, eta Philek kale nahiz lanari buruz esaten dion guztia entzuteko irriki bizitan dago, baptista sinisduna eta ezkonberria da, ondorioz Philen ezkonbiziaz kezkatua agertzen da. Larry (Kevin Spacey) aldiz Boben guztiz aurkako izaera du: zurruteroa, gonazalea, bereziki enpresaburu emakume gisa jantziak doazenak gustatzen zaizkio eta eskandaluzalea da. Larryk bizitzari buruzko ikuspegi berezia da eta liskarrek gozamena sortzen diotela dirudi."}
{"id": "576347", "revid": "17", "url": "https://eu.wikipedia.org/wiki?curid=576347", "title": "Gabilak", "text": ""}
{"id": "576348", "revid": "6327", "url": "https://eu.wikipedia.org/wiki?curid=576348", "title": "Giltza finkoa", "text": ""}
{"id": "576349", "revid": "105290", "url": "https://eu.wikipedia.org/wiki?curid=576349", "title": "Numeronimo", "text": "Numeronimoa zenbakiak dituen hitz bat da, gehienetan laburtzapen moduan sortuak. Adibidez, numeronimoak dira 15M, G20 eta R2-D2. Batzuetan numeronimoak bakarrik zenbakiz osaturik daude, hala nola 1-1-2, emergentzien telefono zenbakia edo herrialde anglosaxoietan erabiltzen den \"101\", ikasgai baten sarrera edo lehen klasea dela adierazteko."}
{"id": "576350", "revid": "336", "url": "https://eu.wikipedia.org/wiki?curid=576350", "title": "Napalm", "text": "Napalm petrolioaren gai eratorriez (gasolina maizenik) eta nahastura loditzen duen bestelako gaiez (aluminio gatza edo poliesterra esate baterako) osaturiko nahastura solidoa gel bihurtua da. Izena azido nafteniko eta palmitikotik dator. Harvard Unibertsitatean prestatu zuten 1942an Louis F. Fieser eta bere laguntzaileek. Bonbetan eta su-jaurtigailuetan erabiltzen da.\n\"Napalm neska\".\n1972. urtean, Estatu Batuen eta Vietnamen arteko guda garaian, \"napalm\" izeneko bonba mota sortu zuten estatu batuarrek. Napalma,\u00a0petrolioaren\u00a0gai eratorriez eta nahastura loditzen dituzten bestelako gaiez osaturiko gela da. Likido honek, gorpuarekin kontaktua egitekotan guztiz erretzen ditu, 800- 1200 graduko tenperatura hartzen baitu.\nVietnameko soldatuak, ohian barruan ezkutatzen ziren, non eremua ezagutzen zutenez, soldadu estatubatuarrak baino hobeto mugitzen ziren. Hortaz, armada inbaditzaileak \"Napalm\" bonba sortzea erabaki zuen.\n1972. ekainaren 8-an Napalma bota zuten Trang Bang-en. Hildako ugari egon ziren bertan, hala ere, pertsona batzuk bizirik irten ziren infernu hartatik, adibidez, Phan Th\u1ecb Kim Ph\u00fac izeneko 9 urteko neskatoa. Neskato hau \"napalm neska\" bezala ezagutzen dugu, izan ere, bonba zela eta, neskatoaren arropak sua hartu zuten, eta bere bizitza salbatzeko asmoz korrika hasi zen. Orduan, Nick Ut deituriko argazkilaria agertu zen, Nick-ek argazki bat hartu eta neskatoa ospitalera bidali zuen. Bertan, 14 hilabete egon zen ospitalean eta 17 ebakuntza behar izan ziren bere bizitza salbatzeko.\nGaur egun, bere gorputzaren zati handi bat guztiz erreta eta deformaturik dago. Halere, aurrera joatea lortu zuen eta orain beraren senarra eta bi semeekin bizitzen da.\nBestalde, gaur egun oraindik bere ohean mugitzean izugarrizko minak izaten dituela aitortu zuen elkarrizketa batean. Gainera, eguraldi beroa egiten duenean buruko min handiak izaten ditu.\nAzkenik esan beharra dago, argazki honek hainbat sari irabazi dituela, garrantzitsuena Pulitzer saria."}
{"id": "576351", "revid": "17", "url": "https://eu.wikipedia.org/wiki?curid=576351", "title": "Gabila", "text": ""}
{"id": "576352", "revid": "1659", "url": "https://eu.wikipedia.org/wiki?curid=576352", "title": "Giltza (lanabesa)", "text": "Giltza torloju eta azkoinak askatu, sartu eta estutzeko erreminta da, gehienetan buru hexagonalekoa. Giltza finko nahiz erregulagarriak daude, azken hauek piezaren buruaren tamainara egokitzen direnak.\nBihurkinek ez bezala, giltzek buruaren inguruan eragiten dute tortsio indarra, eta indar momentua handituz lan egiten dute.\nGiltza deitzen ditugun erremintak eta hauek behar dituzten torloju eta azkoin bereziak XV. mendetik ageri dira. Giltza erregulagarriak aldiz, XIX. mendean agertu ziren.\nOhar bedi zenbait aliketa torloju eta azkoinekin ere erabil daitezkeen arren, orokorrean ez direla giltzatzat jotzen, buru mota zehatz bati moldatuak ez diren heinean.\nGiltza motak.\nGiltza finkoak.\nGiltza finkoak edo aho finkodun giltzak erregulatu ezin diren giltzak dira. Ahoaren neurriarekin bat datorren torloju, azkoin edo zernahiren gain tortsio indar bat eragiteko pentsatuak dira. Beraz, piezaren tamaina ezberdinentzat neurri ezberdineko giltzak erabili behar dira. Biraarazi behar duten piezaren arabera aho forma ezberdinak dituzte, eta ondorioz giltza mota ugari aurki daitezke. Hemen zenbait:\nGiltza erregulagarriak.\nGiltza erregulatarriak piezaren tamainara molda daitezke. Hauen artean ere mota ugari aurki daitezke. Adibidez:\nGiltzen neurria.\nGiltza baten neurria adierazteko, balizko azkoinaren edo torlojuaren buruaren neurriak hartzen dira kontuan. Balio garrantzitsuena buruaren kontrako bi alde paraleloren arteko distantzia da, baina askotan zuztarraren diametroa ere kontuan hartzen da.\nGiltza bikoitzetan, neurri bereko baina aho mota ezberdineko giltzak egon ohi dira, edo mota bereko ondoz-ondoko bi neurri. Azken kasuan, bi giltzen neurriak adierazten dira, zenbaki parea duena txikiena izanik (adibidez, 12/13 giltzak 12 eta 13 tamainako azkoinak estutzeko balio duten ahoak ditu).\nHexagonalak ez diren giltzek badute beren neurri sistema berezia."}
{"id": "576353", "revid": "6327", "url": "https://eu.wikipedia.org/wiki?curid=576353", "title": "Giltza finko", "text": ""}
{"id": "576354", "revid": "6327", "url": "https://eu.wikipedia.org/wiki?curid=576354", "title": "Pentagonal", "text": ""}
{"id": "576355", "revid": "17", "url": "https://eu.wikipedia.org/wiki?curid=576355", "title": "Heptagonal", "text": ""}
{"id": "576362", "revid": "201", "url": "https://eu.wikipedia.org/wiki?curid=576362", "title": "Eztebe Zilhoeta", "text": "Eztebe Zilhoeta (; Limoges, Frantzia, 1709ko uztailaren 5a - Bry-sur-Marne 1767ko urtarrilaren 20a) Biarriztar baten semea, Luis XV.aren erregetzaren denboran finantza kontrolatzaile izan zen. Argiontzi baten laguntzaz irudi estilizatuak, siluetak deitu izan zirenak, marrazten zituen.\nBizitza.\n\u00c9tienne de Silhouette 1709ko uztailaren 5ean sortu zen Limoges hirian. Aita Arnaut Zilhoeta (Arnaud de Silhouette) zuen, biarriztarra. Bertan dago Zilhoeta etxea.Frantziako funtzionario kargu handia zuena. Familia honen deitura edo abizena Zilhoeta zen, Lapurdiko euskaraz. Abizen hau Euskal Herri osoan zabalduta dago Zuloeta formarekin eta xiloz edo zuloz beteriko lekua erran nahi du. Frantses grafiaz deformaturik Silhouette idazten zuten.\n\u00c9tienne semea, aitaren bidetik abiaturik, Orleans etxeko kantziler edo zigiluzaina izatera iritsi zen, horretarako Madame de Pompadour-en laguntza handia ukan zuelarik. 1759ko martxotik azarora, Luis XV.aren erregetzaren garaian, finantza kontrolatzaile izan zen. Kargu berri horretan buru-belarri aritu zen, erresumako finantzak bideratu eta modernizatu nahian. Noble eta aberatsen salbuespen fiskalen aurka borrokatu zen eta errege pentsioak ezabatzen ahalegindu. Ber denboran, oinarrizko laborarien zergak jaisten saiatu zen. Jarduera hauek nobleziaren aurkakotasun handia ekarri zioten.\n\u00c9tienne txinatar erako irudien zalea zen. Bazuen argiontzi berezi bat eta horren bidez, bere irudia, adiskideena eta baita zenbait gonbidatuena ere lantzen zituen. Irudi horietan soslaia bakarrik agertzen zen, garai hartako orrazkeraz eta apaindurez horniturik. Hondoa beti beltzean agertzen zelarik. Zaletasun honek bere deituraren hedatzea ekarri zuen, jendea soslai horiei silueta deitzen hasi baitzitzaien, eta izen horrekin iritsi dira Europako mintzaira gehienetara, baita euskarara ere.\nEtsai amorratuak zituen nobleak ez ziren baretu \u00c9tienne kargugabetzea lortu arte. Horrela, 1759ko azaroaren 20an, \u00c9tienne finantza koordinatzaile kargua utzi behar izan zuen. Hurrengo urtean, hau da, 1760an, Bry-sur-Marneko jauregia erosi eta berreraiki zuen. Hor bizi izan zen, bizitza publikotik urrun, 1767. urtean zendu zen arte.\nBitxia bada ere, \u00c9tienne de Silouetteren zaletasunak bere deitura famatua egin zuen, eta Europako hizkuntza guztietara hedatu. Xilo edo zuloetatik soslaietara pasatu zen. Horretaz gain, aipatzekoa da, badela Seychelles uhartedian uharte bat Silhouette izena duena. 1609an topatu omen zuten eta \u00c9tienne de Silhouetteren omenez horrela bataiatu zuten. Ainitzetan historiaren bideak oker samarrak dira; bide okertu horietako batek zilhoeta euskal toponimoa silueta bihurtu zuen."}
{"id": "576363", "revid": "336", "url": "https://eu.wikipedia.org/wiki?curid=576363", "title": "Al-Hoceimako lehorreratzea", "text": "Al-Hoceimako lehorreratzea () espainiar armadak Abd el-Krimek zuzendutako riftarren aurka Al-Hoceima marokoar hiritik gertu n egindako lehorreratze militarra izan zen, Rifeko Gerrari amaiera eman ziona. Historian lehendabiziko aire- eta itsas lehorreratzetzat hartzen dute.\nEspainiar-frantziar itsas armadak Ceuta eta Melillatik eraman zituzten 13.000 soldadu, Al-Hoceimako badian lehorreratu zituztenak. Operazioaren komandante nagusia Miguel Primo de Rivera jenerala izan zen baina bertan nagusia Jos\u00e9 Sanjurjo nafar jenerala izan zen. Bere aginduetara Ceuta eta Melillako brigaden jeneralak izan ziren, Leopoldo Saro Mar\u00edn eta Emilio Fern\u00e1ndez P\u00e9rez hurrenez hurren, eta parte-hartzaileen artean Francisco Franco koronela. Hau, Espainiako Legioa zuzenduz egin zuen lanagatik brigada-jeneral bilakatu zen.\nGeroago, Normandiako lehorreratzea prestatzen ari zen bitartean, Dwight Eisenhower estatubatuar jeneralak sakon aztertuko zuen espainiarrek Al-Hoceimako badian erabilitako taktika.\nAurrekariak.\nAnnualgo hondamendiaren ondoren, armada espainiarrentzat ezinezkoa zen galdutako lurraldeak berreskuratzea eta, horregatik, errebeldeen hedapena geldiarazteko saiakeretan murgildu zen, ekintza militar mugatu eta lokalizatuak burutuz.\nAldi berean, erantzukizunen arazketari ere ekin zioten (Picasso Expedientea) eta indar politikoak, iritzi publikoa eta armada bera ere Babesletza utzi edo ahalik eta azkarren ekintza militarrei heldu eztabaidatzen hasi ziren.\n1923ko irailean, Primo de Riveraren estatu-kolpea izan zen, hasiera batean, Babesletza uztearen aldekoa, baina, 1924an, Abd el Krimen erasoek Tetuan, Ceuta eta Melillan berriro atzerarazi zituenean, riftarra garaitu eta espainiarrak Babesletzan ezartzeko gogo bizian jarri zen.\nLehorreratzearen prestakuntza.\n1925eko apirilean, gertaera esanguratsua izan zen: espainiarren aurka izandako garaipenen ondoren, Abd el-Krimek Babesletzaren alde frantsesari egin zion eraso. Honek riftarren aurka egingo zuen fronte komuna egiteko ideia eman zien frantses eta espainiarrei eta, urte bereko ekainean, Madrilgo konferentzian itxi zituzten hainbat akordio. Horietako bat izan zen Al-Hoceimako espainarren lehorreratzea, aireko eta ureko flota konbinatu frantses-espainiar baten laguntzaz egingo zena.\nAl-Hoceima, Beni Urriaguelen kabilaren asentamenduan zegoen eta Abd el Krim bertan ari zen riftarren altxamenduen buru. Espainiarrek lurretik egin zituzten operazio militar guztiek, Annualgo hondamendian amaitu zuen 1921ekoa tarteko, gune honen okupazioa zuten helburu eta, bat bestearen atzetik, porrotera joan ziren.\nOperazioak 18.000 gizon lehorreratzea aurreikusi zuen, azkenean 13.000 besterik ez baziren izan ere. Al-Hoceima okupatu eta 11.000 riftarrez osatutako arerioari egingo zien aurre. Espainiaren lehen ekintza anfibioa izango zen eta, I. Mundu Gerran, 1915ean, anglofrantsesek Gallipolin eginiko antzeko operazioak izandako porrotak ez zion lasaitasunari lekurik uzten.\nHori gutxi bazen, lurrak lehorreratzeko zailtasunak ematen zituen eta riftarrek ondo baino hobeto ezagutzen zuten gunea zen. Primo de Riverak sakontasunez ikertu zuen Gallipoliko hondamendia eta asko zaindu zuen lehorreratze plana.\nJakinaren gainean egon zitezkeen riftarrek lurraldea indartu eta minatu zuten eta espainiarrek lehorreratze gunea aldatu beharrean izan ziren, Al-Hoceimatik mendebaldera aldera zeuden Cebadilla hondartza eta Quemado kalara joan ziren.\nLehorreratzea.\nIrailaren 7rako aurreikusita zegoen lehorreratzea, eguraldi txarra medio, 1925ko irailaren 8an hasi zen Ixdain eta Cebadillako hondartzetan eta Gibraltarren zeuden britainarrei erositako Gallipoliko lehorreratzean erabilitako K moduko 24 gabarra erabili zituzten.\nKostaldean, riftarrek, espainarrei hartutako 70 eta 75mm-ko kanpainako hamalau pieza zituzten eta orain atzerriko instruktore mertzenarioek maneiatzen zituzten. Metrailadoreak ere bazituzten.\nOntziteriaren eskuadren kanoi eta hegazkinen bonbardaketen laguntzaz, lehen olatu-kolpea 11:30ean hasi zen. Harrokak zeudela-eta, Ixdaingo hondartzakoa kostaldetik 50 metrra lehorreratu behar izan zuen.\nBitartean, Cebadillako hondartza minatuta zegoela jakin zuten eta 40 bat mina bazeudela hondar azpian. Haiek leherrarazi eta bigarren olatu-kolpea hasi zen 13:00etan, aurreratze azkar bati ekinez hondartza gainak okupatzeko xedean. Hasiera batean, 9.000 gizon lehorreratu ziren eta, eguna aurrera, operazioan jarraitzeko behar ziren baliabideak lehorreratzen aritu ziren. Arratsaldean, riftarren artileriak gogor ekin zion suari eta baja asko eragin zizkien espainiarrei, \"Alfonso XIII\" eta \"Jaime I\" korazatuei ere kalteak eraginez. Airez erantzun zien erasoei espainiarrek eta, eguna amaitzean, 13.000 gizon bazeuden lur hartuta.\nAipatzekoa da, Al-Hoceiman erabili zirela lehen aldiz tankeak lehorreratze batean; 11 Renault FT-17 eta 6 Schneider CA1 izan ziren eta ez zuten arrakasta handirik lortu, baina zirrara handia sortu zuten. Era berean, aire, itsaso eta lurreko indarrak batera aritu ziren lehen aldiz aginte bateratu baten pean -Primo de Rivera-, \"lehorreratze anfibioa\" deritzon kontzeptua sortuz.\nIrailaren 23an, aurrerapenarekin jarraitzeko agindua eman zen, Al-Hoceimako badia hartzen zuten lerroa okupatuz hilaren 26an. Irailaren 30ean, aireko eta beharrezko laguntza logistikoa lehorreratzea ukatzen zuen beste denborale baten ondoren, hasi zen azken erasoa, urriaren 13rako konponduko zena. 1926ko udaberrian, Al-Hoceimatik Abd el Krimen porrota izan zen eta Babesletzaren okupazio eta bakea ezarri ziren."}
{"id": "576364", "revid": "116965", "url": "https://eu.wikipedia.org/wiki?curid=576364", "title": "Joseph Abeberri", "text": "Joseph Abeberri (Arrangoitze, Lapurdi, 1895eko urriaren 2a \u2013 Mauthausen, Alemania, 1944ko azaroaren 1a) politikaria izan zen. Ziburuko auzapez ezkertiarra izana, naziek Mauthausen kontzentrazio-esparrura deportatu eta han hil zuten.\nBizitza.\nJoseph Abeberri 1895eko urriaren 2an Arrangoitzen sortu zen. Lehen Gerla Handian armetara deitua izan zen, eta bi aldiz larriki zauritu zuten. Euskal Herrira elbarri itzuli zen arren Baionako Suprefeturan lanpostu bat atzeman zuen. 1919an Ziburuko herriko etxeko idazkari izendatu zuten eta horrela aritu zen 1935era arte. Luzaz, Ipar Euskal Herriko gerlako zauritu eta elbarrituen ordezkari gisa aritu zen. 1935eko maiatzean, Ziburuko hauteskundeen kari, Herri Fronte ezkertiarraren zerrenda baten buru aurkeztu eta auzapez zen bilakatu. Bere agirietan gure mintzaira erabili zuen euskara hutsezko afixak zabaldu zituelarik. Horrek garai hartako Ziburu euskaldunaren berri ematen digu.\n1936an espainiar faxistak altxatu ziren eta Hegoaldeko euskal lurraldeak odoldu eta zanpatu zituzten. Anitz izan ziren Iparraldeko lurretan babesa bilatu zutenak. Garai hartan Lapurdiko hautetsi gehienak eskuindarrak zirenez gero, ez zituzten biziki ongi hartu. Joseph Abeberri izan zen, eskuak zabalik, paperak emanez eta era guztietako erraztasunak eskainiz, hartu zituen bakanetako bat.\n1940. urtetik goiti, hau da, Vichyko gobernuaren garaian, horrelakoak egitea edota ezkerreko politikan aritzea ez zuten begi onez ikusten, eta azkenean, P\u00e9tain presidenteak garbiketa politikoa agindu zuen. Agindu honek hainbat eta hainbat hautetsiren kargugabetzea ekarri zuen, eta horrela, Baionako Suprefetak Joseph Abeberri auzapez kargutik kendu zuen.\nBaina Joseph Abeberriren lan politikoa ez zen kargugabetze triste horrekin bukatu. Ilunpeko lanetan zebilen, erresistentzian sarturik, eta horrela jarraitu zuen 1944ko ekainean salatu zuten arte. Ekainaren 8an, Normandiako lehorreratzearen biharamunean, alemaniarrek eta heien aldekoek sarekada bat burutu zuten Lapurdiko itsas-hegian. Hendaian hamar bat lagun atxilotu zituzten, horien artean Leon Lannepouquet, hamabi urtez auzapez izana Vichy-ko agintariek 1941ean kargugabetu zuten arte, hondartza aldeko Santa Ana elizako jaun erretorea zen Paul Simon apeza, Julien Karrikaburu irakaslea, J\u00e9rome Faget herriko etxean axuanta izana, Dominique Testavin herriko etxeko idazkari nagusi izana, Aita Armand Fily, Jospeh Artola eta Jean Courr\u00e8ge ostalerak, Jean Darbouet zinegotzi ohia\u2026\nDonibane Lohizunen saltoki bateko nagusi ziren Lafargue anaiak, Pierre Larramendi ostalera, Jean Sous osteopata, Louis Lafitte, Raymond Marchand, Britannia hoteleko nagusia, Jean-Louis Dupreuilh asegurantza agentea, Georges Chaillou jendarmea \u2026 Ziburun ere jende andana espetxeratu zuten: Philippe Blazy medikua, Paul Gelos Herriko etxeko idazkaria, Jean-Antoine Poletti herriko etxeko ingeniari eta obra guztien kudeatzaile zena, Jospeh-Henri Mintegi Ziburun arno-saltzaile zena\u2026, eta baita Joseph Abeberri herriko auzapez izandakoa ere. Hauetako gehienak Alemaniako preso-eremuetara eraman zituzten eta horietako anitz bertan hil ziren.\nJoseph Abeberri atxilotu zutenean, Baionako Villa Chagrin presondegira eraman zuten, eta bi hilabeteren buruan, hau da, 1944ko agorrilean Alemaniara deportatu zuten. Han, Mauthausengo preso eremuko Melk eranskinean, hil zen 1944ko azaroaren 18an. Ziburun bada karrika bat bere izena duena."}
{"id": "576365", "revid": "1545", "url": "https://eu.wikipedia.org/wiki?curid=576365", "title": "Alhucemasko lehorreratzea", "text": ""}
{"id": "576367", "revid": "448", "url": "https://eu.wikipedia.org/wiki?curid=576367", "title": "Victor Iturria", "text": ""}
{"id": "576368", "revid": "336", "url": "https://eu.wikipedia.org/wiki?curid=576368", "title": "Janbattitt Duhalde", "text": "Jean-Baptiste Duhalde (Azkaine, 1674ko otsailaren 1a - Paris, 1743ko abuztuaren 18a) josulaguna zen, argitalpen sorta aberats baten bidez Txina XVIII. mendeko Europan ezagutarazi zuena.\nBizitza.\nJanbattitt Duhalde Azkainen sortu zen 1674ko otsailaren lehenean. Jean Elizalde Zerbitzari apaiz azkaindarrak idatzi zuen \u201cAzkaine gure sorterria\u201d izeneko liburu ederrean erraiten digunez, Janbattitt Duhalde Uhalde baserriko semea zen. 1692an, hemezortzi urte zituela, Jesusen lagundian sartu zen eta jesuita edo josulagun ibili zen, Parisen, 1743ko agorrilaren 18an hil zen arte.\nJesuitek Parisen zeukaten kolegioan aritu zen irakasle. Bertan zegoela, Txinako lurraldeetan barna misiolari zebiltzan josulagunek igortzen zuten informazio oro bere eskuetatik pasatzen zen, eta horretaz baliaturik, Txinari buruzko datu eta ezagupenak biltzen zituen proiektu baten buru izan zen 1711tik 1743ra arte, hau da, zendu zen arte. Datu horiek guztiak \u201c\"Lettres \u00e9difiantes et curieuses, \u00e9crites des Missions \u00e9trang\u00e8res, par quelques missionaires de la Compagnie de J\u00e9sus\"\u201d izenburu luzeko publikazio mardulean, hogeita hamalau liburukitan, plazaratu zituen. Liburuki hauen argitalpena 1776. urtean amaitu zen.\nHorretaz gain, Michel Le Tellier-en idazkari izan zen, baita 1729. urtean, erregentearen semeen aitorlea ere.\nHaatik, aipaturiko liburu bilduma erraldoi hori ez zen izan Duhaldek idatzi edota zuzendu zuen bakarra, latinez ere hainbat idazki idatzi eta plazaratu baitzituen. 1724an, giristinotasunari buruzko tratatu bat plazaratu zuen: \u201c\"Le Sage chr\u00e9tien, ou les Principes de la vraie sagesse, pour se conduire chr\u00e9tiennement dans le monde\"\u201d izena zuena.\nTxinari buruzko liburu bilduma.\nLehen erran dudan bezala, misiolari jesuitek Txinatik igorritako informazioa baliatuz, Pariseko Jesuiten Kolegioan liburu bilduma bat, osora hogeita hamalau liburuki, plazaratzen hasi ziren 1711. urtean eta 1776ean amaitu. Hastapenetatik hil zen arte, hau da, 1743. urtera arte, Janbattitt Duhalde izan zen publikazio erraldoi horren zuzendari eta bideratzaile nagusia.\nLehen lau liburuetan biziki deskribapen aberats bezain exotikoak hedatu zituen Txinako inperioaz eta txinatarren menpeko Tartariaz. Liburu hauek hautsak harrotu zituzten XVIII. mendeko Europan, eta Txinarekiko apeta eta jakin-mina kontinente osora zabaldu zituzten. Lau liburu horietan Txinako zibilizazioaz, usadioez, geografiaz, erlijioaz, filosofiaz, zeremoniez, mintzairez, idazkeraz, etikaz, enperadoreaz, haren gobernamenduaz, nobleziaz, erakunde militar eta polizialez, laborantzaz, txanponaz, zientziaz, medikuntzaz, portzelanaren fabrikazioaz\u2026 eta abar luze batez informazio zehatza eta zabala ematen zen.\n1738an aipatu lau liburuak ingelesera itzuli zituzten, eta hortik aitzina Europako gainerako hizkuntzetara. Voltaire berak ongi laudatu zuen Luis XIV.a erregearen agintaritzapeko idazleen katalogoan, Duhaldek eta bere lan-taldeak burutu eta plazaratutako liburu-bilduma entziklopedikoa.\nLiburu bilduma hau izugarri famatua izan zen XVIII. eta XIX. mendeetako Europan, Txinari buruzko informazioa ukaiteko ezinbesteko iturria baitzen. 1836an, Augustin Pyrame de Candolle botanikari handiak Txinan aurkitutako landare ezezagun bati \"Duhaldea chinensis\" izena jarri zion. Orduz geroztik, Asia aldeko landare genero oso batek \"Duhaldea\" izena du."}
{"id": "576369", "revid": "119347", "url": "https://eu.wikipedia.org/wiki?curid=576369", "title": "Batixta Borthiri-Sala", "text": "Batixta Borthiri-Sala (Larraine) koblakaria zen.\nBizitza.\n1889an Larraineko Salan sorturik. Gazte denboran familiarekin laborantzan aritua. Berak horrela kontatu zuen Sorlekhia izeneko bertso sortan.1915ean, hogeita bost urterekin soldadu eramana. Larraintarrak horrela kontatu zuen bere bertsoetan: Gerlako kanthore 1915ean. Azkenean, preso hartu eta Prusiara eraman zuten beste atxilo ainitzekin batera. Hau ere ederki kantatu zuen, sentimendu handiaz, 14-18ko Gerlan presoner izeneko bertso ederretan. Hamabost bertset osora.\nGerla bukatzean, Batixta Borthiri-Salak askatasuna berreskuratu zuen eta Zuberoara itzuli zen, Orhi azpiko habiara, hain zuzen ere. Eta han laborari gisa jarraitu zuen. Bazirudien bakea berreskuratua zuela betiko, baina patu gaiztoak bigarren gerla handi baten lekuko izatera kondenatu zuen, bere belaunaldiko guztiekin egin zuen bezalaxe, baita berak ere zenbait bertsotan ederki kontatu ere. Bordelen zegoen soldadu beste hainbat bertset ondu zituenean.\nLanak.\nBatixta Borthiri-Salaren bertsetak. S\u00fc-aziak bildurik.\nLoturak.\nJoseba Aurkenerena: Batixta Borthiri-Sala, larraintar bat Prusian preso "}
{"id": "576370", "revid": "105290", "url": "https://eu.wikipedia.org/wiki?curid=576370", "title": "Sidi Drisko lehorreratzea", "text": "Sidi Drisko lehorreratzea () Espainiako Itsas Armadak Sidi Dris marokoar hiritik gertu n egindako lehorreratze militarra izan zen, Rifeko Gerran.\nMelillako komandante nagusia zen Manuel Fern\u00e1ndez Silvestre jeneralak Rif konkistatzeko helburua zuen. Horretarako Reina Victoria eta Gand\u00eda merkantzia-ontzietan, Lauria kanoiontziak eta hegazkin-eskoadrila batek lagunduta, bi mila soldadu bidali zituen Gabriel Morales jeneralaren agindupean. Lehorreratzeari esker espainiarrek Annual eta Igueriben hartu zituzten eta riftarren itsas-laguntza oztopatu zuten.\nAnnualgo guduan riftarrek galdutakoa berreskuratu zuten."}
{"id": "576371", "revid": "9325298", "url": "https://eu.wikipedia.org/wiki?curid=576371", "title": "Mikel Dalbret", "text": "Mikel Dalbret (Susa, Tunisia, ) euskal herritar margolaria da, eta Ziburun bizi da. Estiloaren aldetik surrealista izana, gaur egun sinbolista da.\nBizitza.\nMikel Dalbreten arbasoak Baiona ingurukoak ziren. Aitatxi Labennekoa zuen, eta amatxi Baionako euskal familia batek jasotako umezurtza. 1914ko agorrilaren 7an, Lehen Mundu Gerra zela eta, aitatxi soldadu deitu zuten. Amatxik, hiru urteko haurra besoetan zuela, aitatxi agurtu zuen Baionako tren geltokian. Haur hura Mikelen aita zen. Handik hilabetera aitatxi itzuli zen hilkutxa batean sarturik.\nMikelen aita militarra zen, eta Bigarren Mundu Gerraren garaian Tunisian zegoen bere familiarekin. Mikel han sortu zen 1941eko azaroaren 19an, Susa herrian. Zenbait hilabete geroago, 1942. urtean, Mikelen aita bonbardaketa batean hil zuten. 1945ean, Mikel amatxik Pauen zuen etxera bizitzera joan zen. Amatxi berriz ezkondua zen, biarnes batekin. Amatxiren etxea euskal estilokoa zen, Buisson auzoan zegoen eta Ene Etchea izena zuen. Donibane Lohizuneko arrain-saltzaileak astean behin Pauera joaten zirelarik, Mikel amatxirekin joaten zen erostera. Kamioietan, izotz artean, eramaten zituzten arrain horiek ikusteko irrikatan egoten zen. Amatxik euskaraz egiten zuen arrain-saltzaileekin, eta horiek izan ziren Mikelek euskal mintzairarekin ukan zituen lehen harremanak. Mikelek hamaika urte zituelarik, amatxi hil zitzaion, eta Borgoinara joan zen bizitzera, amaren jatorria zen baserri umil batera. Mikelen anaia, zazpi urte zaharragoa, hogei urte zituela hil zen moto istripu batean.\nEtxe hartan ez zen artearekiko eta kulturarekiko lotura handirik. Hala eta guztiz ere, Mikelek gazte-gaztetik artearekiko, eta zehazkiago margolaritzarekiko, zaletasun handia erakutsi zuen. Haatik, ikasketak itsasgintzara bideratu zituen; aukera hori hartu zuen hemezortzi urte zituenean, bidaiak egiteko asmoz batik bat. Horrela merkataritza-ofizial bilakatu zen. Zortzi urtez harat eta honat itsas bidaia luzeak egin zituen. 1968an, itsasoa utzi, eta ikasketa berriak egin ondoren, informatikako ingienari izatera iritsi zen. Lanbide berria zela eta, Parisen zegoen nazioarteko Ericsson fabrikako ingeniaritza arduradun bilakatu zen.\nMargolaritza.\nTarteka eta zaletasunez, Mikelek igandeetan eta astirik zuen guztietan margotzen zuen. Baina azkenean, zaletasuna nagusitu zen, eta Parisen, Vandervinck maisuarekin margo zaharren berrikuntzarako ikasketak egin zituen. Anartean, berezko sorkuntza lantzen eta garatzen segitu zuen. 1977an hasi zen bere lehen erakusketa publikoak egiten, arrakasta politarekin. Handik goiti erabateko margolaria izatea erabaki zuen. Urte berean ingeniaritza lana utzi bazuen ere, 1985. urtera arte margo zaharren berritze-lanetan jarraitu zuen, berritze eta sortze lanak txandatuz.\nDena den, berritze-lanetan aritze horrek ez zuen Mikel gogobetetzen, bere barruan zituen kezkak eta gogoetak plazaratzeko askatasuna behar zuela sumatzen baitzuen, eta azkenean, 1985. urtean bi erabaki handi hartu zituen. Erabaki horiek Mikel Dalbreten bizitza dute guztiz baldintzatu eta bideratu orduz geroztik. Euskal Herrira etorri zen eta Miarritzeko Jules Ferry karrikako seigarren zenbakian, Bortayre familia arno saltzailearen arno-soto izandakoa erosi zuen. Dalbretek erosi zuenean garaje gisa erabiltzen zen. Hortik aitzina hura izan zen bere loft-a edo margolari-habia. 1989an euskara ikasteari ekin zion. Horretarako bi irakasle izan zituen: Maddi Larraburu irisarritarra eta Serge Betelu biarriztarra. Azken hori Betti Beteluren semea da. Betti Beteluk ikaragarri lan handia egin zuen Lapurdiko inauteria eta dantza-jauziak berpizten. Gaur Lapurdin den euskal folklorearen berpiztea berari zor zaio neurri handi batean.\nBetti Betelu 1991n hil zen eta ehorzketa bere herrian egin zioten, Arrangoitzen, eta hara joan zen Mikel Dalbret. Ehorzketa hildakoaren neurriko omenaldia izan zen. Neska-mutil gazteek, kaskarotaz jantzirik, hainbat dantza eman zuten eliza barruan. Neska dantzarien janzkerak Mikel txunditu zuen. Zuriz jantziak, loreak ileetan\u2026, Mikelen baitan zirrara handia sortu zuten. Aurreskua dantzatu ondoren txalaparta jo zuten. Elizatik ateratzean, hilkutxa herriko plaza erdian jarri zuten eta bozgorailu bat, Betti zendu berriaren ahotsaz, dantza-jauzietako urratsak ematen hasi zen. Serge hilkutxaren inguruan dantzan hasi zen, eta gero, gainerako senideak eta adiskideak. Bizipen horrek erabaki sendoa sortu zuen Mikel Dalbretengan, egiazko euskalduna izan behar zuen hortik aurrera. Eta horrela izan zen, euskaraz ikasi eta orduz geroztik bere margolanak euskal nortasunean oinarritu baititu.\nMikel Dalbret surrealismoaren semea da eta bere obrak zama sinbolista handia dauka. Bilduma edo multzoak egitea maite du, eta horietan kode ezkutuak erabiltzen ditu. Titulua beti euskaraz, eta ikurrak edota gure historiaren edota folklorearen pertsonaiak edo ezaugarriak agerian izaten dira. Jurgi Oteiza eta Nestor Bazterretxea zizelkariek eragin handia izan dute Dalbreten norabidean. Aita Marzel Etxandik azaldu zion biribilaren garrantzia euskaldunen iruditerian eta aurre-historiatik datorren kontua dela garbi erakutsi. Eta horixe da margolari honen tinduretan ikusten dena, etengabeko biribilak, baina baita forma karratuak ere. Hortxe dago euskal herritar zizelkarien kubismoaren eragina.\nMikelen etengabeko bilakaerak Sarara eraman zuen gero, eta Omordiako auzoan, plazatik hurbil, lokal handi bat alokatu zuen, hainbat urtetan bere etxe eta lantegia izan zena. Saratik Zugarramurdira joan zen gero. Zugarramurdiko mendi aldean, Etxalarko bidean, borda bat erosi eta lantegi berria eraiki zuen. Hango bakardadean, urte luzez, koadroak pintatu zituen. Oparotasun handiko urteak izan ziren. Mikel eritu zelarik, ordea, borda saldu behar izan zuen. Zugarramurditik Ziburura igaro zen, eta 2008tik Ziburuko Maite Zaitut etxean du bere lantegia.\nErakusketak.\nMikel Dalbreten lana bat-bateko sorkuntza da. Oro har ez du aurreiritzirik edota aurreproiekturik izaten, eta hutsetik hasten da. Ez du aurreko zirriborrorik prestatzen. Dalbretenak oinarrizko kemenari jarraituz egindako lan koloretsu eta ausartak izaten dira. Bere teknika mistoa da. Zurezko xafletan erliebeak lantzen ditu sakontasun irudia bilatuz eta gero eriez, pintzelaz edota arkatzez margotzen ditu. Bere koadroetan sorrerako kaosa antolatzen du, oreka bat bilatuz. Hastapenetan, munduaren sorreran, kaosa zen, gero antolatu zena. Horrelako printzipioari jarraiki, antolatzen eta burutzen ditu Mikelek bere tindurak, edo horretan saiatzen da, bederen. Horixe da gehienetan, sentitzen duen egitasmo artistikoari erantzunez, erabiltzen duen teknika. Horretaz gain, bestelakoak ere erabili izan ditu, eta mihisean ere margotu.\nIrudi geometrikoak, biribilak, lerro zuzenak, karratuak, kiribilak\u2026 azaltzen dira beti, modu batean edo bestean antolaturik. Ikurrak edo irudiak ere maiz agertzen dira, baita izadiarekin loturiko elementuak ere: eguzkia, lurra, izarrak, ilargia\u2026 eta, gero eta gehiagotan, landare edo lore estilizatuak. Herensugeak toki handia hartzen du bere iruditerian, koadro anitzetan agertzen delarik. Sorginek ere zama handia hartzen dute margolari honen produkzioan. Emazte librearen sinbolotzat harturik ditu eta bilduma handia eta bukagabea du horien inguruan. Euskal gaia oso agerian izaten da beti, eta Orreaga eta Errolan, Anbotoko Dama, Zamalzain Beltza, Lurra, Aitor, akelarrea, Aker Beltza, Suge Gorria, zapurrak, joaldunak, bale-ehiztariak eta horrelakoak maiz agertzen dira haren tinduretan.\nEuskal Kultur Erakundeak 2013. urtean plazaratu zion liburuxka batean, Pantxoa Etxegoin lehendakariak honela zioen idatzitako sarreran: \u00abMikel hazten da euskal kulturaren ohakoan, ametsetako hilerrietan, Errolan Orreagan, izpiritua alhan, behatz puntak hegan. Ustekabeko norabideetan gaindi badabil, kaldan. Ezagutzaren iturburutik edanez, goiargi aldakorra bere baitan bilatzen du, koloreen musikan eta irudimenean sorkuntza jorienak biharkoan apaintzen ditu, egundainokoa mugimenduan izaiteko gisan.\u00bb\nMikel Dalbret margolaria dugu, zalantzarik gabe, baina horren gainetik artista da, eta argazkigintzan eta zizelkaritzan ere eginak ditu artelanak, baita zenbait erakusketa ere.\n1977tik, hau da, bere lehen erakusketa egin zuenez geroztik, erakusketa ugari egin ditu, gehien-gehienak margolanekin, baina argazkiak aurkeztuz ere egin ditu hainbat erakusketa. 1998an bere tindurak Markinan, Ondarroan, Lekeition, Biarritzen eta Beiruten zintzilikatu zituen erakusgai. 1999an Saran. 2000. urtean Biarritzen, Maulen, Baionan, Pasai Donibanen eta Gernikan. 2002an Zugarramurdin, 2004an Urdazubin. 2006an Baionako Aviron Bayonnais kirol elkartean, Izuran eta Getarian. 2010ean Austriako Innsbruck hirian, Biarritzeko mediatekan eta Baionako Kalostrape ostatuan. 2011n Ziburun. 2013an Senpereko Amotzeko Larraldean\u2026\nIdazlanak.\nZenbait liburutan artikuluak eta irudiak plazaratu ditu. 2001. urtean Gatuzain eta Arabera argitaletxeen bitartez liburu bat eman zuen argira, 24 tindura jasota, eta ondoan Jon Maia bertsolari getariarrak egindako bertso bana. Azken tinduraren izena \u00abAurrera\u00bb da, eta Jon Maiaren bertsoak honela dio: \u00abAurrera beti aurrera doa / aurrera etenik gabe / oinpean ditu historiaren / hainbat irudi zutabe / bere indarrez ingurunea / mugi dezake goi ta behe / biluzik doa ez daki nora / aurrera doa hala ere\u00bb.\nEuskal Kultur Erakundeak 2013an plazaratu dion lehen aipaturiko liburuxkan 24 tindura berri azaltzen dira, kolorez eta mugimenduz beteak, Mikel Dalbreten oraingo margo-bidearen erakusgarri.\nUrte berean, Arteaz argitaletxeak eta EKEk batera frantsesez kaleratu zuten \"Dictionnaire th\u00e9matique de culture et civilisation basques\" izeneko euskal kulturari buruzko hiztegian parte hartu zuen arte plastikoei dagokien ekarpena eginez.\n2015ean, Elkar argitaletxearen bitartez, \"Hainbat zorte\" eleberri autobiografikoa plazaratu zuen.\n2019an, Elkar argitaletxearen bitartez,\"Josef Abeberriren patu tragikoa\" Saiakera nobelatua. 2021ean Maiatz argitaletxearen bitartez \"Euskaldun berri baten gorabehera\" liburu autobiografikoa plazaratu zuen."}
{"id": "576372", "revid": "2241", "url": "https://eu.wikipedia.org/wiki?curid=576372", "title": "Gombaldus", "text": "Gombaldus edo Gombaud X. mendean Baskoniako apezpiku nagusia () izan zen. Baskoniako printzeen dinastiakoa zen, Gilen Antso Baskoniako printzearen anaia."}
{"id": "576374", "revid": "105290", "url": "https://eu.wikipedia.org/wiki?curid=576374", "title": "In Search of a Midnight Kiss", "text": "In Search of a Midnight Kiss (euskaraz \"Gauerdiko Musuaren Bila\") 2007ko Alex Holdridge estatubatuar zinema zuzendari eta gidoigilearen komedia erromantiko independentea da. 2007ko Tribecako Zinemaldian estreinatu zen.\nArgumentua.\nWilson (Scoot McNairy) Los Angeles hirira ailegatu berri den depresioak jota eta bere bizitza osoko urterik zorigaiztokoena bizi izan duen 29 urteko gaztea da: bere neska-lagunak laga zuen, hirira etortzeko Arizona auto istripua izan eta bidaia erdian gelditu zen, gainera, hirira ailegatu bezain azkar lapur batek bere gidoiak gordetan zeuden ordenagailua ostu zion. Honela bada, lanik gabe, lur jota, eta Urtezaharra iristear dagoelarik, bakarrik, bikoterik gabe eta gauerdiko musurik emango ez dion inor ez du, horregatik bere pisukide eta adiskide mina den Jacobek (Brian McGuire) Craigslist deritzon webgunean neskaren bat ezagutzeko iragarkia jar dezan konbentzituko du. Handik denbora gutxira Vivian (Sara Simmonds) izeneko Texaseko neska bitxi baten telefono deia jasoko du, Urtezahar gaua gizon \"egokiarekin\" iragateko erabaki irmoa duen emakumea. Biak elkar topatu eta eguna aurrera doan heinean elkar ezagutuz joan eta euren bizitzako gau berezienetako bat biziko dute."}
{"id": "576381", "revid": "56334", "url": "https://eu.wikipedia.org/wiki?curid=576381", "title": "Koldo Artaraz Martin", "text": "Koldo Artaraz Martin Gue\u00f1esko (Euskal Herria) alkate izandako politikari eta funtzionarioa da. 2003an lortu zuen alkatetza, 2011 arte jardunean aritu zelarik. EAJko kidea da. Kazetaritza ikasi zuen EHUn 1986-1990an. 2000 urtetik 2003 urtera Bizkaiko Foru Aldundian funtzionario bezala lan egin zuen."}
{"id": "576384", "revid": "1545", "url": "https://eu.wikipedia.org/wiki?curid=576384", "title": "Zalla UC", "text": ""}
{"id": "576389", "revid": "119347", "url": "https://eu.wikipedia.org/wiki?curid=576389", "title": "Ibai Lorak", "text": "Ibai Lorak Dantza Taldea Zallako (Bizkaia) euskal dantzetako taldea da, 1965ean sortua. Adin askotako jendeak osatzen du taldea, bai gazteak bai nagusiak, eta Enkarterriko herrietako jaietan dantzatu ohi dute.\nGaur egun, taldea 160 lagunek osatzen dute, eta herriko jende asko ibilia da taldean.\nUrtean zehar, Ibai Lorak Dantza Taldeak ekitaldi askotan parte hartzen du, antolatzen nahiz laguntzen.\n1991n (10. edizioa) eta 2015ean, (34. edizioa) Ibai Lorak Dantza Taldeak, Zallako Udalak eta Bizkaiko Dantzarien Biltzarrak Bizkaiko Dantzari eguna antolatu zuten Zallako herrian. Bizkaiko talde gehienak Zallara hurbildu ziren dantzatzera, 76 talde guztira.\n2004ko abenduaren 22an Zallako antzokia martxan jarri zen. Han, Ibai Lorak Dantza Taldeak ia urtero urtero dantza erakustaldi bat prestatzen du.\nAntzokian antolatutako ikuskizunetan ez da beti bakarrik aritu, eskualdeko beste taldeak gonbidatzen ditu:\nAzken urteetan taldekide kopurua hazi da, eta atzerriko herrietara ere joan da Euskal Herriko folklorea erakustera:\nTaldearen helburua da Euskal Herriko dantzak eta tradizioak Zallan eta bere inguruan mantentzea. Hurrengo belaunaldiei, arbasoengandik jasotako jakinduriak irakastea eta horrela euskal kulturari bizirik eustea. Taldea herriko kultura elkarte aktiboa izatea eta Zallako herrian folklore kultura ezartzea, adin guztietako lagunei elkartzeko eta dantzatzeko aukera bat emanda."}
{"id": "576390", "revid": "336", "url": "https://eu.wikipedia.org/wiki?curid=576390", "title": "Inuyasha", "text": ", batzuetan , Japoniako manga serie bat da, Rumiko Takahashik idatzia eta zuzendua. Lehenengo aldiz \"Weekly Sh\u014dnen Sunday\" saioan agertu zen 1996ko azaroaren 13an eta 2008ko ekainaren 18an bukatu zen. Atal guztiak 56 \"tank\u014dbon\" liburukitan argitaratu ditu Shogakukanen. Serie honetan Kagome Higurashiren abenturak agertzen dira, Tokioko 15 urteko neska batt, Sengoku garaira bidaiatzen duena bere familiaren tenpluan putzu batean erori ostean. Bertan Inuyasha izeneko deabru-erdi bat ezagutzen du. Garai horretako pizti batek Kagomek daraman bitxi bat hartzen saiatzen denean apurtu eta Japonia osoan zehar barreiatzen da. Orduan Kagome eta Inuyashak bidaia hasten dute atal guztiak hartzeko, Naraku izeneko deabru batek egin aurretik."}
{"id": "576399", "revid": "336", "url": "https://eu.wikipedia.org/wiki?curid=576399", "title": "Robert Ezra Park", "text": "Robert Ezra Park (Harveyville, Pennsylvania 1864ko otsailaren 14an \u2013 Nashville, Tennessee, 1944ko otsailaren 7an). Estatu Batuetako hiri-soziologoa eta Chicagoko Soziologia Eskolaren sortzailetakoa izan zen. Chicagoko Unibertsitatean W.I. Thomasen eskutik sartu aurretik, kazetari gisa aritu zen. Giza ekologia, arrazen arteko harremanak, migrazioa, asimilazioa, gizarte mugimenduak eta gizarte desantolaketaren inguruan egin zituen lanengatik egin zen ezagun."}
{"id": "576400", "revid": "46380", "url": "https://eu.wikipedia.org/wiki?curid=576400", "title": "Robert E. Park", "text": ""}
{"id": "576402", "revid": "336", "url": "https://eu.wikipedia.org/wiki?curid=576402", "title": "Max Horkheimer", "text": "Max Horkheimer (Stuttgart, 1895eko otsailaren 14a - Nuremberg, 1973ko uztailaren 7an) filosofo eta soziologo alemaniarra izan zen. Ezaguna da gizarte ikerketarako institutuko zuzendari izan zelako (\"Institut f\u00fcr Sozialforschung\"), 1930 eta 1969 bitarteko Frankfurteko Eskola ospetsuaren aitzindaria, eta teoria kritikoaren (\"Kritische Theorie\") sortzailetako izan zelako."}
{"id": "576403", "revid": "23317", "url": "https://eu.wikipedia.org/wiki?curid=576403", "title": "Centro Deportivo Mari\u00f1eiro", "text": "Centro Deportivo Mari\u00f1eiro edo Mera Galiziako A Coru\u00f1ako probintzian hiriburutik gertu dagoen Oleiros herriko itsas kirolen elkartea da, Mera parrokiakoa. Arraunketari dagokionez, batel eta trainerillatan aritu izan da eta 2015eko denboraldirako trainerua erosi eta ordutik Galiziako Ligan ari da.\nHistoria.\n60. hamarkadan herriko traineru bat aritu zen. 1961ean Espainiako txapelketan bigarren egin zuen \"Parameiras\" izenarekin eta 1962 eta 1963an hirugarrena izan zen Generalisimoaren kopan, oraingoa \"Cofrad\u00eda de Pescadores de Mera\" izenean.\n80. hamarkadan ere atera zuen trainerua baina maila apalean aritu zen. Hurrengo urteetan bateletan aritu da.\n2015eko denboraldian trainerua ateratzea erabaki zuen. 18 arraunlariko taldea osatu zuen, %90a Mera bertakoa eta trainerua Kaikuri erosi eta Arousako ontziola batean berriztu zuen. Hirugarren urtean B Ligako txapelduna izan zen eta A Ligara igotzea lortu zuen. 2020an azken postuan gelditu da eta jeitsiera play-offak jokatuko ditu."}
{"id": "576407", "revid": "219", "url": "https://eu.wikipedia.org/wiki?curid=576407", "title": "Xaloa Telebista", "text": "Xaloa Telebista 1997an sortutako herri telebista da. Gaur egun Baztan-Bertizarana-Malerreka eremuaz gain, Iru\u00f1errian ere ari da emititzen.\nHistoria.\n1997ko urrian hasi zen lehen irudiak emititzen. Lehenik astean behin emititzen zuen, gero abendua hilabetean astean bi aldiz hasi zen eta eguberrietako emanaldien ondotik, hau da, 1998ko urtarrila geroztik egunero emititzen hasi ziren. Euskarazko telebista zerbitzu hurbila emateko helburua izan dute hasieratik. Programazioaren barruan albistegiak, kirol saioa, elkarrizketak, erreportaiak, etab. eskaini dituzte.\nBaztango udalak utzitako egoitzetan egon dira hasieratik, lehenik Elizondon eta gaur egun Oronoz-Mugairin. 3 pertsonako lantaldearekin eman zituzten lehen urratsak. Gaur egun 8 lagunetik gora aritzen dira lanean.\n2013an, Nafarroako Gobernuak LTD kanalen esleipena egin zuenean, Iru\u00f1errian emititzeko lizentzia lortu zuten, haien proiektua garatuz eta euskararen normalizazioari laguntzeko asmoz. 2014ko azaroan, Iru\u00f1errian euskarazko tokiko telebista martxan jartzeko diru-bilketa hasi zuen Xaloak Karena crowdfunding plataformaren bidez, emisioak abenduan hasteko helburuarekin. 50.000 euro lortzea zuen xede. Abenduaren 19an, lau egunen faltan, 37.340 euro bildu zituzten. Gaur egun 38. kanaletik emititzen ari dira, eta Iru\u00f1erriko etxeen %90-etan dago ezarrita."}
{"id": "576408", "revid": "448", "url": "https://eu.wikipedia.org/wiki?curid=576408", "title": "Joannes Haranburu", "text": ""}
{"id": "576410", "revid": "336", "url": "https://eu.wikipedia.org/wiki?curid=576410", "title": "Txinako Herri Errepublikaren historia (1949-1976)", "text": "Jarraian, Txinako Herri Errepublikaren historia 1949-1976 artean azaltzen da.\nErregimen komunista.\nBerreraikitze aldia (1949-1952).\n1949an gobernu komunistaren lehen aldia abiatu zen. Hiru urteko denbora bitartean herrialdearen batasun geografikoa berreskuratu zuten estatu aginpide sendo baten bidez. Gerrako urteek hondaturiko Txina haren berreraikuntza ekonomikoa hasi zen eta aldaketa erabakigarriak sartu ziren gizartearen baitan. Gobernu komunistak jabe handien lurrak banatu zituen eta 300 milioi nekazari jabe txiki bilakatu ziren. Alfabetatzea eta irakaskuntza hedatzea helburu zuen egitaraua garatu zuen, bai eta hizkuntza eraberritu ere, erraztu eta Pekingo dialektoaren nagusitasuna ezarri. Sexuen berdintasuna eta ezkontidea aukeratzeko askatasuna aldarrikatu zituen, bai eta ezkontzeko adin legala atzeratu ere. Erlijioaren alorrean, konfuzionismoari esetsi zion, lurjabe handien eta mandarinen aginpidea zuzenesten zuen etsipenezko erlijioa zelakoan.\nHalaz guztiz, jabego pribatua eta talde politikoen aniztasuna onartu eta mendebaleko elizak \u2013katolikoa zein protestanteak\u2013 errespetatu zituzten.\nSozialismorako trantsizio aldia (1953-1957) eta \u201cAurreranzko jauzi handia\u201d (1958-1960).\n1952an alderdi bakarreko errejimena ezarri zuen Alderdi Komunistak eta, errejimen sobietarra eredu harturik, sozialismoa eraikitzeari ekin zion. Hala, ekonomia sozialista bi zutabe oinarrizkoen gainean egituratzea erabaki zuten: nekazaritzaren kolektibizazioa eta industria astunaren garapena \u2013lehentasunezkoa berau\u2013. Kooperatibak ezarriz burutu zen nekazaritzaren kolektibizazioa, eta jabego pribatua toleratzen jarraitu bazuten ere, lurrak kooperatibaren mende uzten ez zituen nekazaria kreditorik eta laguntza teknikorik gabe gelditzen zen.\n1955erako laborarien %92 kooperatibetan sarturik zegoen. Industria astunari dagokionez, altzairutegi modernoen eta petrolio produkzioaren garapena sustatu zuten; xede horretan orobat, burdinbide sarea eta Ibai Horiko nabigazioa bultzatu zituzten. Errusiaren laguntza nabarmena izan zen aldi horretan, bai finantza eta bai teknika alorrean.\nMaok sozialismorako trantsizioa amaitutzat eman zuenean, ondoko helburuari ekin zion: komunismorako trantsizioa, \u201cAurrerako Jauzi Handia\u201d alegia. Nekazaritzak eginkizun nagusia hartu zuen bere gain eta, horrekin batera, nekazaritza ustialeku molde berria agertu zen: komuna izenekoa \u2013maoismoaren ezaugarria\u2013, kooperatibaren ordez. Nekazarien lurra eta produkzio bideak ez ezik, etxeko eta familia bizitza ere kolektibizatu ziren komunan; horien ordez, komunako administrazioak gizarte zerbitzuak eskaini zizkien kide guztiei \u2013jantokiak, haurtzaindegiak, eskolak, osasun zentroak, etab.\u2013. Herri komuna handiak \u201323.500 inguru, 5.000 familiak osaturik bakoitza\u2013 eratu ziren landako jende guztia baliatuz, baina era dogmatiko batez eratu ziren, planifikazio akatsak eginez eta errealitateaz arduratu gabe. Komunak antolatzerakoan egindako errakuntzek \u2013komunen neurri eskergak zirela eta, zaila gertatzen zen haien administrazioa\u2013 eta eguraldi txarrak oso uzta kaxkarrak ekarri zituzten, gezurrezko estatistika ofizialak gorabehera. Hala, bada, \u201cAurrerako Jauzi Handia\u201dn, 20 milioi inguru txinatar hil zen, gosez.\nErrestaurazio moderatua (1960-1976).\nMaoren politikaren aurkako kritikak agertzen hasi ziren eta 1960an Alderdiko Batzorde Nagusiak, Deng Xiaoping Idazkari Nagusi zela, erabaki guztiz kritikoa onartu zuen. Bertan ezarritako komuna eredua gaitzetsi eta nekazaritza unitate txikiagoetara itzultzea defendatzen zen. Horrenbestez, 23.500 komunetatik 76.000etara pasa ziren eta nekazariei baimena eman zitzaien lur sailak izateko, bai eta jarduera osagarri pribatuetan aritzeko ere. Alderdiaren ildo kritikoaren iritziz, sozialismorako trantsizioa epe luzerako helburua zen eta, hortaz, ezinezkoa zen Maok nahi zuen komunismoranzko berehalako urrats hari ekitea. Hartara, \u201cerrestaurazio moderatua\u201d deitu den aldia zabaldu zen orduan. Printzipio marxista ortodoxoetara itzultzea eta leninismo klasikoa indartzea dira haren ezaugarriak.\nPraktikan, Alderdiak bere zeregina berreskuratu zuen masen aurrean eta Estatutik planifikaturiko ekonomiara itzuli zen. Aldi horretan nekazaritza bizkortu eta industria produkzioa hazi zen. Maok, bestalde, bere boterearen parte handia galdu zuen; 1959an Errepublikako Lehendakaritza utzi zuen \u2013Liu Shao-kik hartu zuen kargu hori\u2013 baina alderdi burua izaten jarraitu zuen, eta benetako aginpidea ildo kritikoaren aitzindarien \u2013Deng Xiaoping eta Liu Saho-ki\u2013 esku geratu zen. Mao, ordea, ez zegoen politikatik erretiratzeko prest: burgesia berri baten sorrera salatu zuen eta \u201cerrestaurazio moderatuari\u201d kapitalismora desbideratu izana leporatu zion. Hala bada, 1965etik hara abiarazitako oldarrak Kultura Iraultza deiturikoa ekarri zuen. Urtebete lehenago Liburu Gorria argitaratu zen, haren esaldi bilduma bat; liburuak Maori buruzko kultu gehiegizkoa eragin zuen.\nKultura Iraultza (1966-1976).\nAlderdiaren ildo moderatuaren aurka maoistek jotako erasoa zuzentasun iraultzailaren izenean burutu zen eta Txina osoa inarrosiko zuen zenbait urtez. 1965eko amaieran Maok Txina zeharkatu zuen masen mobilizazio ideologikorako dei eginez eta iraultzari traizio egindakoak oro salatzearren \u2013orduan zeharkatu zuen Yangtse ibaia igerika bere indarra erakusteko asmoz\u2013.\nMuturreko militanteak bidali zituzten unibertsitateetara gazteek \u201ckapitalismoaren errestaurazioaren\u201d aurka egin zezaten; Alderdiko sektore moderatua suntsitzea zen Maoren azken xedea. 1966ko abuztuan lorpen handia erdietsi zuen Maok. Izan ere, masen adierazpen politiko askea eta iraultzaren kontrola bermatzen zituzten hamasei puntu onartu zituen alderdiaren Batzorde Nagusiak. Puntu horien arabera, alderdikideak kritikaren jomuga izan zitezkeen eta herriak kargutik ken zitzaketen; alderdiko buruzagiek errakuntzen kritika bultzatu behar zuten; premiazkoak ziren bai masen heziketa politikoa (dotrinatze politikoa komunetako ordutegiaren barne, Maoren Liburu Gorriaren irakurketa kolektiboa) eta bai langile, nekazari eta ikasleak elkarrekin bizitzen jartzea ere, hartara, beren mundu ikuskera eraberriturik, Iraultza arrakastaz gauzatu ahal izan zezaten.\nAlderdiko buruzagi asko kontrairaultzailetzat salatuak izanik, kargutik kendu, kartzeleratu, hezkuntza alorretara bidali edo hil egin zituzten. Intelektualena gehien jotako sailetarikoa izan zen: Maorentzat herritik at buruturiko jarduuera intelektuala delitua baitzen. Hortaz, irakaskuntza proletarizatzea eta intelektualak eskulangileekin berdintzea izan zen haren lehentasunetariko bat. Mendebaleko kulturak eta erlijioak eraso bortitzak jasan zituzten. Txina osoan \u201cbatzorde iraultzaileak\u201d eratu ziren eta goardia gorriak deituriko gazte armatuen ekintza eta metodo suntsitzaileek indarkeria zabaldu zuten bazter guztietara.\nKaosak herrialde osoa hartu zuen. 1966-1967 bitartean ia gerra zibileko egoera bizi zuen Txinak: gudarostea eta alderdia zatikaturik ageri ziren eta mugimendu iraultzailearen baitan ere zenbait fakziok elkarri erasotzen zioten. Azkenik, aginte zentralak zigortu egin zituen muturreko sektoreak.\n1969ko apirilean Alderdiaren IX. Kongresuak Maoren postulatuen arrakasta aldarrikatu zuen; Iraultza buruturik zegoen \u2013nahiz eta, agintari txinatarren arabera, 1976 arte ez zen ofizialki amaitu\u2013."}
{"id": "576411", "revid": "6327", "url": "https://eu.wikipedia.org/wiki?curid=576411", "title": "Jesusen lagundia", "text": ""}
{"id": "576412", "revid": "201", "url": "https://eu.wikipedia.org/wiki?curid=576412", "title": "Jean Baptiste Duhalde azkaindarra", "text": ""}
{"id": "576413", "revid": "119347", "url": "https://eu.wikipedia.org/wiki?curid=576413", "title": "Philae (espaziontzia)", "text": "Philae ESAren \"Rosetta\" espazio-ontziaren modulu bat da, kometaratzen den lehen gailua.\nEzaugarriak.\n\"Philae\" moduluaren izena Egiptoko Philae (Filae) tenpluan oinarritzen da. 1,3 x 1,5 metro neurtzen du, eta 100 kiloko pisua du. Zulatzeko makina bat du, laginak atera eta laborategi kimikoan aztertzeko.\nHelburua.\nModulu honen helburua, 67P/Txuriumov-Gerasimenko kometan (1969an aurkitu zuten) lur hartzea da. Arpoi batzuekin eutsiko dio kometari, eta bertan egongo da hiru hilabetez.\nHasieran kometako hainbat lekutan ikusi zituzten lur hartzeko moduko guneak. Azkenean \"J\" puntua, Agilkia izenekoa, hautatu zuten lehiaketa batean, argiztapen ona eta lurzoru laua edukitzeagatik.\n67P/Txuriumov-Gerasimenko izeneko kometatik 22,5 kilometrora dagoenean banatuko da Philae Rosettatik, eta zazpi ordu geroago lurreratuko da kometaren azalean. Azkeneko momentuan irudiak Lurrera bidaltzen hasiko da.\nPhilae moduluaren iritsiera.\n'Philae' modulua 2014ko azaroaren 12an iritsi zen 67P/Txuriumov-Gerasimenko kometara. Hurrengo egunean, lehen argazkia bidali zuen kometaren azaletik. Kometaratzeko operazioan arpoiak botatzeko sistemak arazoak izan eta ez zen piztu behar bezala, eta bi aldiz errebotatu zuen.\nAzaroaren 14an, geldirik zegoen 'Philae', bateria faltagatik, azken egunetan, Eguzki izpirik jaso ez zuelako eta energiarik gabe geratu zelako. \"Atseden egoeran\" sartu aurretik, halere, datu garrantzitsuak bidali ahal izan zituen."}
{"id": "576414", "revid": "512", "url": "https://eu.wikipedia.org/wiki?curid=576414", "title": "Duhaldea", "text": "Duhaldea landare loredunen genero bat da, bitxiloreen familiakoa.\nIzena A. P. de Candolle biologoak eman zion, Janbattitt Duhalde azkaindarraren omenez."}
{"id": "576416", "revid": "51772", "url": "https://eu.wikipedia.org/wiki?curid=576416", "title": "Danmark", "text": ""}
{"id": "576421", "revid": "65203", "url": "https://eu.wikipedia.org/wiki?curid=576421", "title": "Tony MacMahon", "text": "Tony MacMahon (1939ko apirilaren 18a, Ennis, Clare konderria - 2021eko urriaren 8a) irlandar akordeoijole eta irrati esatari eta telebista aurkezle bat izan zen.\n1970eko hamarkadan The Bothy Band irlandar folk musika taldeko kide izan zen. Bestalde, Irlandako irratian \"The Long Note\" irratsaioa eta RT\u00c9 telebista katean irlandar musika herrikoiari buruzko hainbat saio aurkeztu izan zituen, tartean \"The Pure Drop\" eta \"Come West Along the Road\", 1979ean \"The Green Linnet\" izeneko Europako Mendebaldean barna burututako bidai dokumental saioa aurkeztu zuen, honetan The Dubliners taldeko Barney McKenna banjojolearekin batera Citro\u00ebn 2CV furgoneta orlegi batean (ezizenez \"The Green Linnet\") harat-honata bidaiatu ohi zuten."}
{"id": "576427", "revid": "17", "url": "https://eu.wikipedia.org/wiki?curid=576427", "title": "Kontinente Zaharra (argipena)", "text": "Kontinente Zaharra hitzak adiera zenbait ditu:"}
{"id": "576428", "revid": "17", "url": "https://eu.wikipedia.org/wiki?curid=576428", "title": "Kontinente Zaharra", "text": ""}
{"id": "576429", "revid": "201", "url": "https://eu.wikipedia.org/wiki?curid=576429", "title": "Lehen Gerla Handia", "text": ""}
{"id": "576430", "revid": "336", "url": "https://eu.wikipedia.org/wiki?curid=576430", "title": "Edabe", "text": "Edabea edan egiten den botika edo pozoina da. Hitza maiz erabiltzen da fikzioan, mago, azti eta sorginek propietate magikoak dituzten edariak izendatzeko."}
{"id": "576432", "revid": "105290", "url": "https://eu.wikipedia.org/wiki?curid=576432", "title": "Elixir", "text": "Elixirra belar, espezia eta fruituekin egindako likorea da, disoluzio hidroalkoholiko edo distilazioz prestatua, maiz sendagarri edo osasungarri moduan erabiltzen dena."}
{"id": "576433", "revid": "6950", "url": "https://eu.wikipedia.org/wiki?curid=576433", "title": "Panazea (argipena)", "text": "Panazea hitzak adiera zenbait ditu:"}
{"id": "576434", "revid": "17", "url": "https://eu.wikipedia.org/wiki?curid=576434", "title": "Panazea", "text": ""}
{"id": "576435", "revid": "512", "url": "https://eu.wikipedia.org/wiki?curid=576435", "title": "Kintesentzia", "text": "Kintesentzia (latinezko \"quinta essentia\", \"bosgarren esentzia\" esamoldetik) hitzak adiera zenbait ditu:"}
{"id": "576438", "revid": "448", "url": "https://eu.wikipedia.org/wiki?curid=576438", "title": "Cognac (edaria)", "text": ""}
{"id": "576441", "revid": "448", "url": "https://eu.wikipedia.org/wiki?curid=576441", "title": "Milurtekoaren Garapen Helburuak", "text": ""}
{"id": "576442", "revid": "56334", "url": "https://eu.wikipedia.org/wiki?curid=576442", "title": "Bizitzaren elixir", "text": "Bizitzaren elixirra edo hilezkortasunaren elixirra mitologia zenbaitetan, alkimian eta fikzioan aipatzen den edabea da, hilezkortasuna eta betiko gaztetasuna ematen duena."}
{"id": "576443", "revid": "17", "url": "https://eu.wikipedia.org/wiki?curid=576443", "title": "Hilezkortasunaren elixir", "text": ""}
{"id": "576444", "revid": "336", "url": "https://eu.wikipedia.org/wiki?curid=576444", "title": "Filosofoen harri", "text": "Filosofoen harria Antzinaroko jakintsu zenbaitek eta alkimistek metal jakin batzuk urre eta zilar bihurtzeko helburuarekin bilatu zuten substantzia bat da. Batzuetan, bizitzaren elixirraren propietateak zituela ere uste zen, hala nola hilezkortasuna eta gaztetzea."}
{"id": "576445", "revid": "105290", "url": "https://eu.wikipedia.org/wiki?curid=576445", "title": "Aberrigabe", "text": "Herrigabea edo aberrigabea nazionalitaterik ez duen pertsona da. Definizio horren baitan, zenbait egoera biltzen dira: \"de iure\" diren herrigabeek ez dute inongo estaturen babesik; \"de facto\" diren herrigabeak une jakin batean euren nazionalitateari uko egin nahiz euren nazionalitateko estatuaren babesa ez duten pertsona dira. Adiera zabalago batean, aberrigabeak pertsonalki nazionalitatearen kontzeptuaren aurka dauden pertsonak dira, nahiz eta praktikan nazionalitate jakin bat duten."}
{"id": "576446", "revid": "17", "url": "https://eu.wikipedia.org/wiki?curid=576446", "title": "Herrigabe", "text": ""}
{"id": "576448", "revid": "201", "url": "https://eu.wikipedia.org/wiki?curid=576448", "title": "Kintesentzia (argipena)", "text": ""}
{"id": "576449", "revid": "201", "url": "https://eu.wikipedia.org/wiki?curid=576449", "title": "Kintaesentzia", "text": ""}
{"id": "576450", "revid": "201", "url": "https://eu.wikipedia.org/wiki?curid=576450", "title": "Philae", "text": ""}
{"id": "576451", "revid": "512", "url": "https://eu.wikipedia.org/wiki?curid=576451", "title": "Prima facie", "text": "Prima facie \"itxuraz\" (baina agian ez benetan), edo \"lehen begi kolpean\" adierazten duen latinezko lokuzioa da, bereziki zuzenbidean erabiltzen dena.\nAuzi bat abiarazteko, ordenamendu juridiko batzuetan beharrezkoa izaten da frogaren zama duenaren aldetik \"prima facie\" itxurazko gertaera batzuk aurkeztea. Printzipioz itxuraz gertatu dena gertatu da, baina auzian parte hartuko duten aldeetako bateko ordezkari batek, agian, lehen begi kolpean pentsatzen zena, benetan beste modu batean gertatu zela frogatzea izango du helburu.\nJuridikoki, frogaren zama auzian zerbait eskatzen duenaren lana da, eskatzen duenak frogatzeko betebeharra du. Erregela orokorra da zerbait erreklamatzen duenari dagokiola frogak aurkezteko beharra; beraz, froga-zama demanda jartzen duenari dagokio normalean. Erregela horren salbuespena \"prima facie\" froga da: ondorio bat ezartzeko nahikotzat jotzen den froga, zerbait begien bistakoa dela onartuz, norbaitek ustez begien bistako zen zerbait baliozkotasunez ezeztatu arte, kontrakoa frogatu arte."}
{"id": "576453", "revid": "512", "url": "https://eu.wikipedia.org/wiki?curid=576453", "title": "67P/Txuriumov-Gerasimenko", "text": "Txuriumov-Gerasimenko kometa (), lehengo izena 67P/Txuriumov-Gerasimenko eta batzuetan 67P/C\u2013G, 67P kometa edo soilik 67P, kometa bat da, oraingo periodo orbitala 6,45 urte, errotazio periodoa 12,4 ordu inguru eta gehienezko abiadura 135.000km/h dituena. Hurrengo perihelioa (Eguzkitik hurbilena) 2015eko abuztuaren 13an izan zen. Kometa guztiek bezala, izena aurkitzaileena du, Klim Ivanovitx Txuriumov eta Svetlana Ivanovna Gerasimenko sobietar astronomoak, lehengo aldiz 1969an ikusi zutena argazki plaka batean.\nTxuriumov-Gerasimenko ESAren Rosetta misioaren helburua da. Espazio-ontzia 2004ko martxoaren 2an jaurti zen. \"Rosetta\" 2014ko abuztuaren 6an elkartu zen kometarekin eta 2014ko irailaren 10ean orbitaratu. \"Rosetta\"ren lurreratzailea, \"Philae\", 2014ko azaroaren 12an lurreratu zen, eta kometa nukleoan lurreratzen zen lehen espazio-ontzi bihurtu.\nOrbitaren historia.\nOro har, kometak orbitaz bestelakotzen dira Jupiter ondotik igarotzean eta perturbazio bat jasatean. 1959 baino lehen, Txuriumov-Gerasimenko kometaren perihelioa\n2,7 ua (400.000.000 km) inguru zen. 1959ko otsailean, Jupiterrekin eragina jasatean, perturbazioak perihelioa txikitu zen izateraino, eta horrela mantendu da orain arte.\nKometaren 2009ko perihelioaren ondoren, ikertzaileek ikusi zuten errotazio-periodoa 12,76 egunetik 12,4 egunera igaro zela. Badirudi aldaketa hau sublimazioak eragindako indar-momentuagatik dela."}
{"id": "576454", "revid": "17", "url": "https://eu.wikipedia.org/wiki?curid=576454", "title": "San Martinetako uda txiki", "text": ""}
{"id": "576455", "revid": "119347", "url": "https://eu.wikipedia.org/wiki?curid=576455", "title": "Khadija", "text": "Khadija edo Khadija bint Khuwaylid () edo Khadija al-Kubra (Khadija Handia) (Arabia, c. 555 - Meka, 619) Mahomaren, islameko profetaren lehen emaztea izan zen. Tradizioaren arabera, alargun aberatsa zen eta harentzat jarri zen lanean Mahoma, hogei urte zituela. Guztiz ospetsu bihurtu zen Mahoma harekin ezkondu ondoan. Juwaylid ibn Asaden eta Fatima bint Zaidaren alaba, Banu Quraysh klanarenekoa zen. \"Islameko ama\" bezala ezagututa, hiru alaba izan zituen, hirurak kalifekin ezkonduko zirenak:\nHeriotza.\nMahomak izan zituen emazte guztien artean Khadija izan zen maitatuena. Khadija 619. urtean hil zen. Mahomarengan eragin zuen minaren ondorioz urte horri Minen Urtea deitu zioten. Haren hilobia Mekan dago, Jannat al-Mualla hilerrian."}
{"id": "576458", "revid": "201", "url": "https://eu.wikipedia.org/wiki?curid=576458", "title": "67P/Txuryumov-Gerasimenko", "text": ""}
{"id": "576462", "revid": "105290", "url": "https://eu.wikipedia.org/wiki?curid=576462", "title": "Pycnonotidae", "text": "Pycnonotidae hegazti paseriformeen familia bat da. Afrika eta Asiako tropikaletan bizi den familia honek 130 espezie inguru ditu, 24 generotan sailkaturik.\nGeneroak.\nIncertae sedis"}
{"id": "576463", "revid": "105290", "url": "https://eu.wikipedia.org/wiki?curid=576463", "title": "Japoniako ibaiak", "text": "Japonia bera uhartedia izanik ibaiak ez dira oso luzeak eta 300 kilometrotako luzera gainditzen dutenak bi baino ez dira..\nHona hemen ibai nagusiak luzeraren arabera:"}
{"id": "576464", "revid": "15795", "url": "https://eu.wikipedia.org/wiki?curid=576464", "title": "Eztebe Bloiskoa", "text": ""}
{"id": "576465", "revid": "99405", "url": "https://eu.wikipedia.org/wiki?curid=576465", "title": "Japoniako aintzirak", "text": "Japonian aintzira ugari dago, askok jatorri bolkanikoa daukate. Biwa aintzira ezik, gainerakoak aintzira txikiak dira.\nHona hemen aintzira nagusiak azaleraren arabera:"}
{"id": "576467", "revid": "105290", "url": "https://eu.wikipedia.org/wiki?curid=576467", "title": "Abukuma ibaia", "text": " Tohoku eskualdeko bigarren ibaia da eta Japonia guztiko seigarrena. 239 kilometrotako luzera dauka eta bere arroak 5.390\u00a0km\u00b2 hartzen ditu.\nFukushima eta Miyagi prefeturetako nekazal eremuak zeharkatzen ditu. Nasu mendetan sortzen da eta Ozeano Barean itsasoratzen da, Iwanuma hirian. Bere arroan 1'2 milioi pertsona bizi dira."}
{"id": "576469", "revid": "11035", "url": "https://eu.wikipedia.org/wiki?curid=576469", "title": "Hamana aintzira", "text": " Japoniako aintzira gazikara bat da, Shizuoka prefeturan dagoena. Japoniako hamargarren aintzira handiena da. Kosai eta Hamamatsu hirien artean kokaturik dago eta 65\u00a0km\u00b2-ko azalera dauka.\nHistoria.\nAintzina ur gezatako aintira zen baina 1498ko lurrikarak topografia aldatu eta itsasoari lotuta gelditu zen eta gaur egun ur gazikara dauka.\nAintziraren aurreko izena \"Tohotsu-afumi\" (\u9060\u3064\u6de1\u6d77, urrutiko ur-gezatako aintzira) izena dauka, izan ere herrialdearen botereguneak ziren Nara eta Kyoto hirietatik Biwa aintzira baino urrunago kokaturik baitago. Biwa aintzirari \"Chikatsu-afumi\" izena eman zioten, \"gertuko ur-gezatako aintzira\".\nJarduera ekonomikoa.\nArrantza eta kultiborako erabili izan da, ezagunak dira bertako japoniar aingirak, nori algak, ostrak eta dordoka txinatarrak. Arrantzaleek japoniar lupia eta Sillaginidae eta Pleuronectidae familietako arrainak hartzen dituzte.\nAzken urteetan turismoa ere bultzatu da eta aisialdi eremuak ezarri dira."}
{"id": "576470", "revid": "1545", "url": "https://eu.wikipedia.org/wiki?curid=576470", "title": "Emilio Altzugarai", "text": "Emilio Altzugarai Goikoetxea (Iru\u00f1ea, - Tolosa Okzitania, ) nafar militarra izan zen, Espainiako Armadako koronel izandakoa.\n1909an Melillako Gerran parte hartu zuen, Otsoaren Amildegiko guduan hain zuzen ere. 1920an Muluya ibaira bidalita, hurrengo urtean Annualgo hondamendian izan zen eta armadatik bota zuten.\nEspainiako Bigarren Errepublikan bere kargua berreskuratu zuen. Gerra Zibila piztu zenean, armadara itzuli zen eta Madrilgo defentsan aritu ziren Euskal Milizia Antifaxistak () zuzendu zituen. Azaroan zauriturik, Bartzelonara joan zen.\nFrantzian erbesteraturik, Perpinyan inguruan espiatzeari ekin zion ingelesen alde. Gestapok atxilotu eta bere konboia Frantziako Erresistentziak erasotua izan zenean hil zen."}
{"id": "576471", "revid": "119347", "url": "https://eu.wikipedia.org/wiki?curid=576471", "title": "Juan Antonio Ansaldo", "text": "Juan Antonio Ansaldo Vejarano (Aretxabaleta, - Donibane Lohizune, ) gipuzkoar aristokrata eta militarra izan zen, Espainiako Armadako hegazkinlaria izandakoa.\nAita Francisco Ansaldo izan zuen, Elisabet II.aren garaian Gipuzkoako Ahaldun Nagusia izandakoa. Armadan sartua, Rifeko Gerran riftarren 2 hegazkin suntsitu zuen.\nEspainiako Bigarren Errepublika aldarrikatu zenean, Armada utzi zuen erregezale sutsua zelako. Sanjurjadan parte hartu zuen eta baita Falange Espa\u00f1olaren sorreran ere. Gerra Zibilean Sanjurjo hil zeneko istripuan hegazkinlaria izan zen eta, gero, matxinoen alde aritu zen.\nGerra ondoren, Francisco Francoren aurkako azpijokoetan egoteagatik erbesteratu zen eta 1951n bere memoriak Ekin argitaletxean argitaratu zituzten. Estorileko erregezaleekin egon zen."}
{"id": "576472", "revid": "56334", "url": "https://eu.wikipedia.org/wiki?curid=576472", "title": "Raffaele Esposito", "text": "Raffaele Esposito \"Pizzeria di Pietro e Basta Cosi\" jatetxearen tabernaria izan zen XIX. mendean eta baita pizza modernoaren sortzaileetako bat.\nBiografia.\n1889ko ekainean Italiako erregina Margarita Saboiakoak hilabeteko bisitaldia egin zuen Napolesera. Hiriko pizzen ospearen berri bazuen erreginak eta, horregatik, Raffaele Esposito garaiko \"pizzaiolo\"rik ezagunenaren obrak dastatu nahi zituen.\nSukaldaria Capodimonte jauregira eramanarazi zuten, erreginarentzat ahalik eta pizzarik onenak presta zitzan. Espositok hiru pizza laberatu zituen: bata olioarekin, bestea antxoekin eta hirugarrena tomatearekin, mozzarellarekin eta bizpahiru albahaka hostorekin. Margaritaren epaia positiboa izan zen: hirurak gustura jan zituen, baina gogokoena hirugarrena izan zen. Eta horregatik sortzaileak \"Pizza Margherita\" izena jarri zion bere lanari."}
{"id": "576476", "revid": "512", "url": "https://eu.wikipedia.org/wiki?curid=576476", "title": "Amami \u014cshima", "text": " Japoniako itsasoan dagoen uhartea da, Satsunan uhartediaren hegoaldean dagoena. Amami uharteetako uharte handiena da eta Japoniako zazpigarrena.\nGeografia.\n712'35\u00a0km\u00b2-ko azalera dauka eta 73.000 biztanle ditu. Amami Gunt\u014d Parke Kuasi-Nazionalaren barnean dago. Uhartearen kostaldea arrezifeak inguratzen du.\nAmami hiria, Tatsug\u014d eta Setouchi herriak eta Uken eta Yamato herrixkak daude bertan. Kai garrantzitsuena Naze kaia da.\nHistoria.\nJatorri bolkanikoa duen uhartean da.\nAintzinatik populatua izan da, indusketek erakutsi dutenez paleolito garaiko tresnak aurkitu dira. 657 urteko Nihon Shoki liburuan aipatzen da lehen aldiz.\nVIII mendean, Nara Aroan, Txinako Tang dinastiako gortera zihoazen enbaxadoreek bertan egiten zuten geldialdia. Nakar merkataritza garrantzitsua izan zen uhartean.\n1609an samuraiek inbaditu zuten eta 1624 artean Ryukyu erresumaren parte izan zen bazen ere urte horretan Tokugawa shogunerriak bereganatu zuen. Biztanleak azukre kainabera landatzera behartu zituzten.\nMeiji berrezarkuntzaren ondoren \u014csumi probintziaren barnean sartu zuten baina ondoren Kagoshima prefeturaren parte bihurtu zen. Bigarren Mundu Gerraren ondoren estatubatuarrek okupatu zuten 1953an alde egin zuten arte.\n1974an Amami Gunt\u014d Parke Kuasi-Nazionala eratu zen.\nFauna.\nHainbat espezie endemiko baditu, amami untxia eta Lidth belea. Habu (\"Protobothrops flavoviridis\") suge pozointsua ere badago. Mangostak sartu zituzten sugeak akatzeko baina orain mangostak berak bihurtu dira arazo, amami untxia kaltetu baitute.\nXibarta baleak bertatik igaritzen dira eta baleak ikustea atrakzio turistiko bihurtu da. Itsas behiaren (\"Dugong dugon\") banaketaren iparraldeko muga ere bada.\nLaut dortokak Japonian egindako habi bakarra ere Amamin aurkitu zen."}
{"id": "576486", "revid": "119347", "url": "https://eu.wikipedia.org/wiki?curid=576486", "title": "Umm Kulthum bint Muhammad", "text": "Umm Kulthum bint Muhammad (; ?-Hejira ondoko 9ko sha'aban) Mahoma profetaren eta honen lehenengo emaztea zen Jadiyaren hirugarren alaba izan zen.\nEzkontza eta seme-alabak.\nLehendabizi Utaybah bin Abu Lahabekin ezkondu zen baina haren aitak, Mahomaren irakaspenen aurkaria, semeari Umm Kulthum uztera behartu zion. Umm Kulthumek, bere ahizpa Rukayyah hil zenean, Uthman ibn Affanekin ezkondu egin zuen."}
{"id": "576488", "revid": "512", "url": "https://eu.wikipedia.org/wiki?curid=576488", "title": "Txinako Herri Errepublikaren historia (1976-1989)", "text": "Jarraian, Txinako Herri Errepublikaren historia 1976-1989 artean kontatzen da.\nSarrera.\nDeng Xiaoping buru zuen Txinako moderantismoak bizirik iraun zuen Kultura Iraultza bukatu eta gero ere. Mao hil ondoren, 1976ko irailean, norgehiagoka gogorra izan zen moderatuen eta erradikalen artean aginpidea eskuratzearren. Azkenean moderatuak irten ziren garaile. Harrezkero Txinako \u201clemazain nagusi\u201d bihurtu zen Deng. Ekonomia berritzeko bideak ireki zituen (merkatua neurri batean askatu, atzerriko kapitalari ateak zabaldu, ekonomia gune bereziak sortu\u2026), baina ez zituen politika berritzeko bideak ireki. Jarrera horrek, ordea, arazo larriak ekarri zituen azkenean, 1989an Tiananmen plazako gertaera odoltsuak, esate baterako.\nErreformistak agintean.\n1976an hil zen Mao, eta baita Txinako iraultzako beste bi buruzagi nagusiak ere, alegia, lehen ministro Zhou Enlai, eta Askapenareko Gudarosteko buruzagi ospetsuenetako bat, Zhou De. Aginpidea eskuratzeko lehia gogorra piztu zen orduan, eta Alderdiko bi joera nagusiak aurrez aurre jarri ziren. Batetik, joera erradikala edo ezkerrekoa, \u00ablauen banda\u00bb deitua, Maoren emaztea bera \u2013Jiang Jing\u2013 buru zuela. Joera horren oinarri soziala alderdi komunistako goi karguek \u2013aurreko aldian gora egindako profesional edo intelektualek\u2013 osatzen zuten, eta bere gain hartu zuten Kultura Iraultzaren ondarea. Beste muturrean, berriz, joera moderatua zegoen \u2013pragmatikoa edo erreformista ere deitua\u2013, era askotako militanteez osatua, eta Kultura Iraultza, ezkerreko erradikalismoa eta \u201clauen banda\u201d arbuiatzeak, batetik, eta 1960-1965 bitarteko lehen erdiko zaharberritze moderatua erreferentzia izateak, bestetik, batzen zituena.\nJoera erreformistak 1976ko udazkenean \u201clauen banda\u201d espetxeratzea lortu zuen; bidea libre geratu zen, beraz, Deng Xiaopinentzat aginpidea eskuratzeko, eta bere konfiantzazko gizonak \u2013Zhao Ziyang, Wan Li, Hu Yaobang\u2013 erantzukizun handiko karguetan jarri zituen. Hala bada, Kultura Iraultzan kargugabetuei kargua itzuli zitzaien, eta delako aldi horrek eragindako atsekabea adierazi eta kritikak plazaratu ahal izan ziren.\nIraganaldiaren berrikuste kritiko horrek Mao bera harrapatu zuen: hutsegite larriak egin izana \u2013Kultura Iraultzan gehienak\u2013 egotzi zitzaion. Nolanahi ere, alde onak (%70) hutsegiteak (%30) baino gehiago zituela aitortu zitzaion.\nDengek, ordea, berriro aginpidea eskuratu arren, ez zion berriro heldu \u201czaharberritze moderatuaren\u201d programari. Txina eta munduko gainerako herrialdeak aldatuak ziren: Kultura Iraultzak oso muzinaldi gogorra eragin zuen, SESBren eta Sortaldeko herrialdeen hondamen ekonomikoa nabarmena zen, eta, nazioarteko harremanetan, Estatu Batuak aliatu berri bat ziren \u20131972an Nixonek Shangaiko hitzarmena izenpetu zuen, Txinako Herri Errepublikaren zilegitasuna onartzeko\u2013. Horregatik guztiagatik, joera moderatuak, 1978an atzera aginpidea eskuratuta, are moderatuago jokatu zuen, eta beste herrialdeekin harremanetan hastea erabaki zuen. Kanpora zabaltze horrek eta ekonomiaren liberalizazioak ireki zuen hain zuzen Txinak aurrerantzean atzerapenetik ateratzeko egin beharko zuen bidea.\nModernizazioa eta kanpo harremanei ateak zabaltzea.\n1978an hasi zen Txinaren modernizazioa, lau zutabe nagusitan oinarritua: nekazaritza, industria, zientzia eta teknologia, eta defentsa. Komunak deuseztu ziren eta egindako hutsegiteak konpontzeko ahalegina egin zen: familiako produkziogune txikian oinarritzen zen produkzio sistema bultzatu zen nekazaritza sustatzearren, arestian aipatu diren hutsegite horien ondorioz nekazariek galdua baitzuten beren lanarekiko interesa.\nIzenez jabego kolektiboari eutsi bazitzaion ere, esan den produkzio sistema hori zela eta, lurra pribatizatu egin zen azken batean. Gainera, merkatu libreak zabaldu ziren, nekazariek uztaren gehiegia sal ahal izan zezaten estatuak zituen zabaltze bideetatik aparte. Eta emaitzak oso bikainak izan ziren: nekazaritzan produkzioa handitzea lortu zen, eta nekazaritza industriak sortzeak bestelako gaiak lantzera eta bestelako lanak egitera bultzatu zituen nekazariak.\nIndustrian, berriz, enpresa pribatu txiki eta erdikoak sortzeko baimena eman zen, eta estatu enpresa handien kudeaketa hobetu zen, enpresako gerente eta langileei diru laguntzakemanez, beste enpresa batzuk erosiz, eta abar. Enpresa horiek ez ziren pribatizatu, baina atzerriko kapitalari enpresako parteak erosteko aukera eskaini zitzaion. Nolanahi ere, estatuak kapitalaren %51 gordetzen zuen. Industria produkzioa handituz joan zen aldaketa horiei esker, eta manufaktura industriaren pisu erlatiboa handitzeak sektore osoa ere zabaltzea ekarri zuen. Zientziaren eta teknikaren alorrean, berriz, zazpi ikerketa eremu zehaztu ziren energiaz hobeto baliatzeko, goi mailako teknologia eduki ahal izateko, medikuntzan eta genetikan aurrera egiteko, eta abar. Defentsan, azkenik, gudarostea berritzeko ahalegina egina zen, eta soldadu kopurua gutxitu zuten hortaz: Maoren goardia zaharreko soldaduak erretirarazi, gainerakoak profesionalizatu, eta zegoen teknologia berritu.\nBarneko erreforma berritzaile horien osagarri, Dengek hasitako eta haren agintaldi osoaren ezaugarri nagusi izandako kanpora zabaltzeko politikak luzaroko mendeetako bakartzetik atera zuen Txina.\nKanpora zabaltze horrek bi helburu nagusi izan zituen: batetik, atzerriko kapitala eta teknologia erakartzea industria sarea berritzen laguntzeko, eta, bestetik, manufakturak esportatzea dibisak sortu ahal izateko.\nKanpo merkataritzari ateak zabaltzeko, Ekonomia Gune Bereziak sortu ziren sortaldeko portu hirietan. Gune horietan zerga eta lan legedi bereziak jarri ziren, herrialdeko gainerakoak baino onuragarriagoak eta malguagoak. Horren guztiaren helburua Txinako industria berritzea eta merkataritza bultzatzea izan zen. Emaitzak, ordea, ez dira beti uste bezain onak izan: batetik, goi eta erdi mailako teknologian inbertsioak egingo zituztenak erakarri ordez, industria arinaren atzerriko enpresak hartu behar izan dituzte \u2013lan kostu apalen abantailak erakarrita\u2013; bestetik, erakarmen guneak izan ordez aberastasunezko uharte txiki bihurtu diren gune berezi horiek, eta handitu egin dute eskualde aberatsen eta behartsuen artean dagoen desoreka.\nNolanahi ere, erreformen politika horren ondorioak izugarriak izan dira: Txinan gertatu den eta oraindik ere gertatzen ari den aldaketa hori gizadiaren historian sekula izan den iraultza ekonomiko handiena jo izan dute adituek. Txinako ekonomia azkeneko urteotan %10 hazten ari da urtero; hau da, 2000. urteko produkzioa 1978 artekoa \u2013erreforma abiatu zenekoa\u2013 halako zortzi izango da.\nMugimendu demokratikoa.\nBaina Dengen modernizazio ekonomikoak ez zuen modernizazioa ekarri politikara.\nErreforma horretan ez zen politika egitura bere funtsean aldatzeko aukera aintzat hartu, are gutxiago politika demokratizatzeko aukera. Eta hala, alderdi komunistak gorde egin du lehendik zeukan aginte guztia, eta modu autoritarioan ezarri du.\n1979. urteko martxorako Txina gidatzen jarraitu behar zuten Lau Printzipio Kardinalak formulatu zituen Denek: 1) sozialismoa; 2) langileriaren diktadura; 3) alderdiaren buruzagitza; 4) marxismo-leninismoa maoismoari lotua. Hau izan zen Dengek egin zuen erreforma politiko bakarra \u2013halakotzat har badaiteke, behintzat\u2013: hutsegiteak zuzentzeko barne kanpaina bat bultzatzea, eta, buruzagien heziketa maila hobetzeko, teknikari adituak eta intelektualak biltzea. Azkena eman zion orobat militarrek Alderdiko Batzorde Zentralean zuten lehentasunari, eta maoismoaren ideologizazio kanpainei.\n1989. urtea arte hazkunde ekonomiko ikusgarri harekin batera edo nolabaiteko bake giroan bizi izan ziren Txinan. Baina kanpo harremanei ateak zabaldu zitzaizkienean, eta horrenbestez askatasuna, demokrazia eta giza eskubideei buruzko ideiei sarbidea erraztu zitzaienean arazoak hasi ziren. 1986ko abenduan lehenengo ikasle manifestazioak egin ziren Shangain, Txinan demokrazia ezar zedila eskatzeko. Horrek berehala ekarri zuen ondorio bat: 1987ko otsailean alderdi komunistako idazkari nagusia \u2013Hu Yaobang erreformazalea\u2013 kargutik bota zuten.\nHu Yaobang 1989an hil zen, eta haren heriotzak beste protesta aldi luze bat eragin zuen, udaberri osoan, erregimenaren zurruntasun politikoaren kontra, eta erreformak hobe egin zitezen eskatzeko, edo, beste era batera esanda, erreforma gaizki egin izanaren ondorio kaltegarriak konpon zitezela eskatzeko \u2013langabezia, gaizkileak, behartsuenek heziketa egokia izateko eta osasun laguntza jasotzeko zituzten arazoak (komuna eta berdintasun maoista desagertu izanaren ondorioetako bat zen hori), eta abar\u2013. Maiatzean Dengek buruzagi erreformazaleenak \u2013idazkari nagusi Zhao Ziyang eta Herri Biltzar Nazionaleko lehendakari Wan Li, besteak beste\u2013 alderdi komunistatik bota zituen. Baina krisiaren unerik larrienak ekainean izan ziren, Pekinen, Tiananmen plazan; milaka ikasleen manifestaldi batean ehundaka gazte hil zituen gudarosteak.\nTiananmengo gertaerak Txinaren kanpo harremanentzat izan zituen ondorio kaltegarriak \u2013herrialdeek gobernua gaitzetsi, harekiko harremanak hoztu, kredituak mugatu\u2013 konponduz joan ziren pixkana-pixkana diplomaziaren bidez. Errejimen politikoa demokraziara bideratzeko Txinan bertan egiten ari ziren indarrari \u2013demokrazia ez zen, artean, herriaren eskaera, intelektual banaka batzuena baizik\u2013 Estatu Batuek egiten ari zirena gehitu zitzaion \u2013Estatu Batuentzat Txinak ez baitzuen ordurako Sobiet Batasunaren mehatxuaren aurrean lehenago izan zuen kontrapisuzko balio estrategikoa\u2013.\nTxinako buruzagi nagusi berriak, Jiang Zeminek, 1989ko ekainaz geroztik alderdi komunistako idazkari nagusi eta 1993ko martxoaz geroztik errepublikako presidente denak, Txinako biztanle kopuru gero eta handiagoak \u20131.200 milioi\u2013 baliabideak agor ez ditzan lortzea izango du aurrerantzean zeregin nagusia."}
{"id": "576489", "revid": "10891", "url": "https://eu.wikipedia.org/wiki?curid=576489", "title": "Zapoteka zibilizazioa", "text": "Zapoteka zibilizazioa Kolonaurreko Mesoamerikako zibilizazio bat izan zen, Oaxacako Haranean sortu eta garatu zena. Aztarna arkeologikoek erakusten dute zapoteken kultura duela 2.500 urte hasi zela. Zapotekek Monte Alb\u00e1n antzinako hirian utzi zituzten aztarna arkeologikorik nabarmenenak, eraikin gisa: Mesoamerikako pilota jokorako pilotalekuak, hilobi handiak eta hileta ondasunak, urrezko bitxiak barne. Monte Alb\u00e1n Mesoamerikako lehen hiri handienetako bat izan zen eta gaur egun Mexikoko Oaxaca estatua den lurraldearen zati handi bat menderatu zuen zapoteka estatu baten erdigunea izan zen."}
{"id": "576491", "revid": "17", "url": "https://eu.wikipedia.org/wiki?curid=576491", "title": "Apalankamendu", "text": ""}
{"id": "576492", "revid": "512", "url": "https://eu.wikipedia.org/wiki?curid=576492", "title": "The Changeling", "text": "The Changeling (euskaraz, \"Ordezkoa\") 1980ko Peter Medak hungariar zinema zuzendariaren beldurrezko filma da. George C. Scott eta Trish Van Devere aktoreek (benetazko bizitzan senar-emazteak zirfen) antzeztu zuten. Istorioa, Russell Hunter idazlearen arabera, Colorado estatuko Denver hiriko Henry Treat Rogers etxaldean izandako bizipenan oinarritua dago.\nArgumentua.\nNew York estatuko John Russell (George C. Scott) emaztea eta alaba istripu lazgarri batean galdu berri dituen musikagilea da; bizipen ikaragarri hori gainditzeko, Seattle hirian irakasle lanpostua onartu du eta Washington estatuko etxalde lasai eta bakarti batera bizitzera lekualdatu. Halere, bizitzen jarri eta handik gutxira, gertaera bitxiak hasi dira. Egun batez, eskaileren amaieran dagoen ezkutuko gela bat topatu du."}
{"id": "576494", "revid": "90523", "url": "https://eu.wikipedia.org/wiki?curid=576494", "title": "Kapital bereki", "text": "Kapital, baliabide edo funts berekiak bazkideek enpresan egin dituzten ekarpenak dira, enpresak sortutako erreserbekin eta irabaziekin batera. Besteren baliabideekin batera enpresaren pasiboa osatzen dute. Zenbat eta baliabide propio handiagoak izan, orduan eta kaudimen edo zorrak ordaintzeko ahalmen handiagoa izango du enpresak. Baliabide propio handiak izateak enpresaren porrota ere eragozten du."}
{"id": "576495", "revid": "6327", "url": "https://eu.wikipedia.org/wiki?curid=576495", "title": "Baliabide propio", "text": ""}
{"id": "576496", "revid": "6327", "url": "https://eu.wikipedia.org/wiki?curid=576496", "title": "Funts propio", "text": ""}
{"id": "576497", "revid": "6327", "url": "https://eu.wikipedia.org/wiki?curid=576497", "title": "Funts propioak", "text": ""}
{"id": "576498", "revid": "6327", "url": "https://eu.wikipedia.org/wiki?curid=576498", "title": "Baliabide propioak", "text": ""}
{"id": "576499", "revid": "105290", "url": "https://eu.wikipedia.org/wiki?curid=576499", "title": "Finantzaketa", "text": "Finantzazioa, finantzaketa, finantzamendua edo finantzabidea pertsona, enpresa edo beste erakunde batek finantza-baliabideak (funtsean, dirua) eskuratzeko prozesu eta ekintza da. Enpresak bazkideen ekarpenez, akzioak jaulkiz eta kanpoko finantzazioz (kredituak eta maileguak jasoz eta jesapenak jaulkiz) nahiz bere jardueran sortutako baliabideekin egindako autofinantzaketaz (amortizazioak eta hornidurak eta erreserbak, esaterako). Zorrak ordaintzeko gerorapenak eta geroko kobrantzen aurrerapenak ere finantzazio-iturri dira."}
{"id": "576500", "revid": "17", "url": "https://eu.wikipedia.org/wiki?curid=576500", "title": "Finantzazio", "text": ""}
{"id": "576501", "revid": "17", "url": "https://eu.wikipedia.org/wiki?curid=576501", "title": "Finantzamendu", "text": ""}
{"id": "576502", "revid": "17", "url": "https://eu.wikipedia.org/wiki?curid=576502", "title": "Finantzabide", "text": ""}
{"id": "576505", "revid": "119347", "url": "https://eu.wikipedia.org/wiki?curid=576505", "title": "Igualako bahiketa masiboa (2014)", "text": "2014ko Igualako bahiketa masiboa irailaren 26 eta irailaren 27 artean gertatu zen.\nGertaerak.\n2014ko urriaren 6an, Mexikoko Guerrero estatuko fiskalak berretsi zuen Iguala hirian 28 gorpu aurkitu zituztela hobi komun batean lurperatuta. Irailaren 26an ustez narkotrafikatzaileek bahitutako 43 ikasleetako batzuenak izan zitezkeela uste zuten agintariek. Fiskaltzak Igualako Poliziari leporatu zion Gerlari Batuak taldearekin batera jardutea ikasleen aurka. Urriaren 15an, Mexikon aurkitutako gorpuak ez ziren desagertutako ikasleenak.\nIrailaren 26an 43 ikasle desagertu eta beste sei hil ziren Guerreron, antza droga kartelekin lotura zuten poliziek tirokatuta. Urriaren 16an, pultsua egin zieten agintari federalei. Mexikon errepideak itxi eta Guerreroko 81 udaletxeak hartzeko asmoa agertu zuten manifestariek. Igualan desagertutako 43 ikasleen auzia argitzea nahi zuten.\nUrriaren 17an, Mexikoko Poliziak Guerreros Unidos taldeko ustezko burua atxilotu zuen. Gainera, momentura arte 36 polizia eta Guerreros Unidoseko 36 kide atxilotu zituzten; Igualan 43 ikasle desagerraraztea egotzi zieten. Urriaren 20an, tokiko polizien eta kartelen arteko ustezko loturengatik, Polizia Federalak haiek desarmatu eta kontrola hartu zuen Mexikoko hamahiru herritan. Guerrerokoak ziren hamabi.\nUrriaren 23an jakin zenez, Igualan sei ikasle hil eta 43 desagertu zireneko istiluen \u00abegile intelektualak\u00bb hiriko alkatea eta haren emaztea izan ziren. Tokiko agintarien, polizien eta kartelen arteko lotura agerian utzi zuen Fiskaltzak. Istiluetan sei manifestari hil, 25 zauritu eta 43 atxilotu zituzten. Ikasleak agertzeko eskatu eta haien senideei elkartasuna adierazteko, milaka manifestarik Mexikoko hiri nagusietako kaleak hartu zituzten.\nUrriaren 24an, Guerrero estatuko gobernadore Angel Aguirrek (PRD) dimisioa eman zuen, Igualan tokiko poliziek 43 ikasle kartel baten esku utzi osteko krisiak eraginda. Lau aste ziren ikasleak desagertu zirela, eta protesta handiak egin zituzten Mexiko osoan, haiek aurkitzeko eskatuz.\nUrriaren 28an, Mexikoko 43 ikasleren desagerpenarekin lotura zutelakoan, lau lagun atxilotu zituzten Mexikon. Fiskalak azaldu zuen atxilotutakoek aitortu egin zutela bahiketan parte hartu izana. Narkotrafikoaren karteleko kide ziren laurak. Bestalde, Iguala hiritik gertu hilotzez betetako beste hobi bat aurkitu zuten. Ikasleak desagertu zirenetik hamar hobi aurkitu zituzten. Urriaren 30ean, Igualan galdutakoen senideek zioten ez zirela aski presidentearen promesak.\nAzaroaren 4an, Poliziak Igualako alkatea eta haren emaztea atxilotu zituen Mexikon. Polizia Federalak atxilotu zituen, alokairuan zuten etxebizitza batean, eta 43 ikasleren desagerpenarekin lotzen zituzten.\nAzaroaren 7an, Mexikoko Fiskaltzak baieztatu egin zuen 43 ikasleak erail zituztela. Hala ere, ikasleen senitartekoek bizirik zeudela pentsatzen jarraitzen zuten, Enrique Pe\u00f1a Nietoren Gobernuak froga zientifikoak aurkeztu bitartean.\nAzaroaren 11ean, Mexikoko ikasleek protestak handitu zituzten presioa areagotzeko. \u00abGobernuari eta enpresa pribatuei min gehien ematen dien lekuan egiten diegu eraso: haien ekonomian\u00bb, esan adierazi zuten aurreko irailean desagertutako 43 ikasleen ikaskideek. Besteak beste, PRIren egoitza bati eraso egin zioten.\nAzaroaren 21ean, milaka pertsona elkartu ziren Mexiko Hiriko Zocalo plazan. Horren arrazoia desagertutako 43 ikasleak, eta, herrialdeko egoera izan ziren.\nAbenduaren 3rako, desagerrarazitako 43 ikasleak onik agertzearen aldeko manifestazioak 60 izan ziren.\nAbenduaren 7an, Igualan desagertutako ikasle baten gorpuzkiak aurkitu zituzten. Egun berean, protesta jendetsuak egin zituzten Mexiko Hirian, desagertutako 43 gazteen senideei elkartasuna helarazteko.\nAbenduaren 8an, hiru dolu-egun deitu zituzten Guerreron, ikasle baten gorpuzkiak identifikatu eta gero. Bertako gobernadoreak bat eginda jarraitzeko eta \u00abprotestatik proposamenera\u00bb igarotzeko eztabaida \u00abzintzo\u00bb batean parte hartzeko eskatu esan zien bertako herritarrei. Egun berean, Ayotzinapako ikasle bat hil egin zutela ziurtatu zuten berriro.\n2015eko urtarrilaren 14an, armada ikertzeko eskaria egin zuten ikasleen senideek.\nUrtarrilaren 27an, Mexikoko fiskalak 43 ikasle bahituak hilda zeudela adierazi zuen.\nUrtarrilaren 28an, Prokuradoreak onartu zuen Guerreros Unidos kartelak erahil eta erre zituela Ayotzinapako ikasleak. Erantzun honen aurrean, fiskaltzak auzia \u00abgainetik kendu\u00bb nahi zuela adierazi zuen desagertuen familiek."}
{"id": "576506", "revid": "119347", "url": "https://eu.wikipedia.org/wiki?curid=576506", "title": "Kataluniako prozesu independentista", "text": "Kataluniako prozesu independentista (\"El Proc\u00e9s\") jarraian deskribatzen da, 2012tik gaur egun arte.\nGertaerak.\n2012.\nGobernagarritasun akordioa (abendua).\nAbenduaren 19an, Artur Mas Generalitateko jarduneko presidenteak eta CiUko liderrak eta Oriol Junqueras ERCko buruak gobernagarritasun akordioa itxi zuten. Ondorioz, autodeterminazio kontsulta 2014an deitzea adostu zuten, arrazoi justifikatuengatik bi aldeak ados jarrita atzeratzeko aukerarekin. Akordioak Kataluniako lege berri bat onartzea zekarren, 2014an kontsulta independentista gauzatzea helburu izanda.\nEgun berean, gobernuak Artur Mas Kataluniako presidenteak ERCrekin Katalunian 2014rako hitzartutako kontsulta ez deitzea espero zuen. Baina deituz gero, Konstituzionalaren erabakia ontzat hartuko zuelakoan zegoen, Gobernuak helegitea aurkeztuko zuelako. Hala izan ezean, Kataluniako gobernuburua gaitasungabetzeko zigor arlora jotzea izango zela irtenbide bakarrak esan zuten Gobernutik.\nAbenduaren 20an inbestidura saioan, Artur Mas Generalitateko presidentetzarako hautagaiak 2010ean deitutako \u201ctrantsizio nazionala asteko konpromisoa\u201d iragarri zuen, eta, \u201cbenetan indarrean dauden\u201d elementuak zeudela adierazi zuen hitzaldian. Bere ustez, \"argi gelditu da Konstituzioak ez duela gehiagorako ematen\". Egoera ez zen hobetu, are gehiago, Auzitegi Konstituzionalak Estatutaren gainean emandako epaiak Espainiak estatu nazio anitz baterako bidea hartzea oztopatzen zuen.\nAbenduaren 24an, Artur Mas CiUko buruzagiak Generalitateko presidente kargua hartu zuen eta Kataluniaren erabakitzeko eskubideari \"oztoporik\" ez jartzeko eskatu zion Espainiari. Halaber, bere Gobernua \"aurrekoaren eboluzioa\" izango zela eta lehen bilera abenduaren 27an egingo zutela iragarri zuen.\nAbenduaren 28an, Artur Mas Kataluniako presidenteak Mariano Rajoy Espainiako presidentearekin bilera egin nahi zuen kontsultaren gaia jorratzeko. Generalitatetik jakinarazi zutenez, egin egingo zuen independentziari buruzko kontsulta Espainiako Gobernuaren baimena izan ala ez. Erreferenduma egiteko aukerarik ez balego, kontsulta bat egingo zuten Kataluniako Kontsulten Legearen babesarekin.\n2013.\nUrtarrilaren 10ean, estatu izateko subiranotasun adierazpena adostu zuten CiUk eta ERCk. Testuaren arabera, Katalunia \"subjektu politiko eta juridiko subiranoa\" zen. Halaber, \"Katalunia EBko Estatu berri gisa eratzea\" jasotzen zuen adierazpenak. Urtarrilaren 23an onartuko zuten.\nUrtarrilaren 13an, Kataluniako Parlamentuan erabakitzeko eskubidearen aldeko mozio berria onartu zuen. Babes zabala jaso zuen PSC alderdiak aurkeztutako ebazpenak, hain zuzen ere, parlamentarien bi herenak baino gehiagok alde bozkatu zuen. Ebazpen horren bitartez, autodeterminazioaren gaineko herri galdeketa egitea lortzeko Espainiako Gobernuarekin hitz egiteko eskatu zioten Kataluniako Gobernuari.\nUrtarrilaren 15ean, CiUk eta ERCk burujabetzaren adierazpena aldatu zuten babesa lortzeko. Aurkeztu zuten testuan erabakitzeko eskubidea izango zen aldarrikapen nagusia, eta independentzia eta Estatuaren sorrera bigarren mailan geratuko ziren.\nUrtarrilaren 18an, CiU eta ERC alderdiek Kataluniako Parlamentuan aurkezteko burujabetzaren aldeko adierazpena adostu zuten, eta aldaketak egin zizkioten zirriborroari erabakitzeko eskubidea defendatzen duten gainerako alderdien babesa eskuratzeko. Urtarrilaren 18an bilera egin zuten burujabetzaren alde agertu ziren CiU, ERC, ICV-EuiA eta CUP alderdiek, baina akordiorik gabe amaitu zen bilera. Zetorren astean, beste bilera bat egingo zuten negoziatzen jarraitzeko.\nUrtarrilaren 22an, CiU, ERC eta ICV-EUiA alderdiek burujabetzari buruzko adierazpena adostu zuten, eta Kataluniako Parlamentuko erregistroan aurkeztu zuten 10:00ak baino lehen. PSC alderdiak osoko zuzenketa aurkeztu zuen, eta luzapena eskatu zuen negoziazioekin jarraitu ahal izateko.\nSubiranotasun aldarrikapena (urtarrila).\nUrtarrilaren 23an, Kataluniako Parlamentuko osoko bilkurak subiranotasun-adierazpena onartu zuen, eta Katalunia \"subjektu politiko eta juridiko subiranotzat\" hartu zuten, halaber, \"erabakitze-eskubidea\" edota autodeterminazio-eskubidea kontsulta baten bitartez eraginkorra egitea hitzartu zuten. Erabakiak CiU, ERC, ICV-EUiA eta CUP alderdien 85 botoren babesa izan zuen.\nEgun berean, Kataluniako Parlamentuak erabakitzeko eskubidearen alde onartuko zuen adierazpenak zatiketa ekarri zuen CiUn, Josep Antoni Duran i Lleida UDCko buruak zalantzak agertu baitziztuen balizko independentziaren aurrean.\nUrtarrilaren 24an, Artur Mas Generalitateko presidentea \"aurki\" hasiko zen Espainiako Gobernuarekin Kataluniako Parlamentuak subiranotasunaren alde onartutako adierazpenari buruz hitz egiten, 8tv telebista kateak egindako elkarrizketa batean iragarri zuenez.\nUrtarrilaren 29an, PSCko zuzendaritzak isuna ezarri zien Kataluniako Parlamentuan burujabetza adierazpenaren kontra bozkatu ez zuten bost parlamentariri. Alderdiak kontrako botoa ematea eskatu bazien ere, bost parlamentarik botorik ez ematea erabaki zuten. Hori zela eta, 400 euroko isuna ordaindu beharko zuten.\nOtsailaren 26an, Diputatuen Kongresuak baztertu egin zituen Izquierda Pluralek (IU-ICV-CHA) eta CiUk erabakitzeko eskubidearen alde eta herri galdeketa egin ahal izateko elkarrizketa abiatzearen alde aurkeztutako proposamenak. Zehazki, PPk, PSOEk, UPyDk eta Forok ezezko botoa eman zioten Kataluniaren erabakitzeko eskubidearen alde CiUk aurkeztu zuen ebazpenari. Hala ere, ekimenak PSCko 14 diputatuetatik 13ren baiezkoa jaso zuen, Carme Chaconek ez baitzuen botorik eman.\nOtsailaren 28an, Pere Navarro PSCko idazkari nagusiak adierazi zuenez, Carme Chacon ez zen hurrengo hauteskundeetan alderdiko hautagaia izango, erabakitzeko eskubidea eta kontsulta independentista onartzen ez bazituen. PSC Diputatuen Kongresuko talde sozialistaren zuzendaritzan egotea eskatuko zuen Kataluniako sozialisten buruak.\nMartxoaren 1ean, Ministroen Kontseiluak Kataluniako subiranotasun adierazpenaren kontra egitea onartu zuen, aurreko egunea Estatu Kontseiluak aukera horren aldeko txostena kaleratu ostean. Gobernuak Konstituzionalera joko zuen, baina ez zuen konstituzio-kontrakotasun errekurtsorik jarriko. Adierazpenak \"subjektu politiko eta juridiko subirano\" gisa definitzen zuen Katalunia.\nMartxoaren 4an, PSOEko eta PSCko zuzendaritzak batasuna berritzeko formula bat bilatzen ari ziren. Erabakitzeko eskubideak alderdiaren barruan desadostasuna piztu zuen, eta zuzendaritzek haustura eragotzi nahi zuten. Horretarako harreman simetrikoa izateko protokolo berria negoziatu nahi zuten.\nMartxoaren 9an, Pere Navarro PSCko lehen idazkariak esan zuenez, bere alderdiaren eta PSOEren nahia \"zubiak eraikitzea\" da Katalunian eta Espainiako gainerako herrialdeen arteko ulermenerako, bai nazionalismo espainiarraren eta bai katalan \"bereizleen\" banatzeko nahiaren eta \"kezko gortinen\" aurrean.\nMartxoaren 23an, Nuria Gispert Kataluniako Parlamentuaren presidenteak adierazi zuenez, ez zuen baztertzen kontsulta independentista atzeratu behar izatea, krisia zela eta. CiUk eta ERCk adostu ostean, Kataluniako independentziari buruzko kontsulta 2014an egingo zuten.\n2014.\nEspainiako Diputatuen Kongresuan erreferendum eskaera (urtarrila-apirila).\nUrtarrilaren 16an, Espainiari erreferendumak egiteko eskumena eskatzea onartu zuen Kataluniako Legebiltzarrak.\nMartxoaren 25ean, Kataluniako Burujabetza Adierazpena (2013an onartutakoa) Auzitegi Konstituzionalak baliorik gabe utzi zuen.\nApirilaren 8an. Espainiako Kongresuak ukatu egin zuen erreferendumetarako eskumena ematea.\nUztailaren 30ean. Mas eta Rajoyren arteko bilera egin zen Moncloan. Galdeketarik ez zela egongo esan zuen Rajoyk.\nEuropako Legebiltzarrerako hauteskundeak (maiatza).\n2014ko abuztuaren 22an, galdeketa legeari oniritzia eman zion Kataluniako Bermeen Batzordeak. Parlamentuari helarazitako testuaren arabera, \u00abez da Espainiako Konstituzioaren aurkakoa\u00bb.\nAbuztuaren 25ean jakitera eman zenez, Kataluniako Diadarako antolatu zuten \"V\" erraldoiak, ANC Biltzar Nazional Katalanak laguntzarako deia egin ondoren, aurreko astean 150.000 lagunek izena ematetik astebetean 220.000ra igo zen izena eman zutenen kopurua.\nAbuztuaren 26an, Francesc Homs Kataluniako Gobernuko bozeramaileak eta Presidentetzako kontseilariak azaldu zuenez, \u201cbozkatzearen aurka egotea da zentzugabekoa\u201d, \u201cdemokraziaren jarduera ez da erronka bat, ezta legearen kontrako ekintza bat ere\u201d, \u201cguztientzako aukera bat\u201d baizik.\nAbuztuaren 28an, Diadaren ekitaldi instituzionala irailaren 10ean egingo zutela adierazi zen, ez 11n bertan, eta Fossar de les Moreres leku enblematikoan izango zen. Independentistek hor egiten ohi zituzten euren omenaldiak; Diadan lore-eskaintza bat egingo zuen Artur Mas Kataluniako presidenteak. 1714an gertatutakoaren 300 urteak gogorarazteko ekitaldia izango zen. Bestalde, Espainiako Gobernuak bi helegite aurkeztuko zituen Auzitegi Konstituzionalaren aurrean: bata, galdeketa deitzeko dekretuaren kontra, eta, bestea, galdeketa legearen aurka.\nAbuztuaren 29an, Josep Llu\u00eds Carod-Rovira Kataluniako Generalitateko presidente ohiak ez zuen \u201czalantzarik\u201d Artur Mas Generalitateko presidenteak \u201cKataluniako Legearekin bat\u201d kontsulta deituko zuela. Egun berean, Carme Forcadell Kataluniako Batzorde Nazionaleko presidenteak esan zuenez, azaroaren 9an kontsulta deitzeko erabakia Kataluniarena zen, \u201cinolaz ere ez\u201d auzitegi batena, besteak beste, Konstituzionalarena. Azken hori ez zuen \u201clegitimatutzat\u201d ikusi, eta \u201cguztiz politizatuta\u201d zegoela nabarmendu zuen. Egun berean, EH Bilduk esan zuen Kataluniak eta Eskoziak eredu bera aukeratu zutela erabakitzeko eskubideaz baliatzeko, eta bi kasu horien arteko aldea Erresuma Batuko eta Espainiako gobernuetan zegoela. Horrela erantzun zion koalizioak I\u00f1igo Urkulluri. Lehendakariak Eskoziako erreferendumaren ereduaren alde egin zuen. Halaber, Soraya Saenz de Santamaria Gobernuko presidenteordeak Gobernuak Auzitegi Konstituzionalaren aurrean \u201cparaleloan\u201d Kataluniako kontsulten legearen aurka helegitea aurkeztuko zuela berretsi zuen, Generalitatekoaren kasuan Gobernuak helegitea aurkeztu baino lehenago deitzen bazuen.\nAbuztuaren 30an, Artur Mas Kataluniako Generalitateko presidenteak aldarrikatu zuen azaroaren 9rako deituko zuela subiranotasunari buruzko galdeketa, aurreko egunean Soraya Saenz de Santamaria Espainiako Gobernu presidenteordeak Auzitegi Konstituzionalean bi helegite aurkeztuko zituztela iragarri arren.\nAbuztuaren 31ean, Mariano Rajoy Gobernu espainiarreko presidenteak Kataluniako prozesuaren inguruan esan zuen ez zuela onartuko \"inork legea urratzea\". Egun berean, I\u00f1aki Anasagasti EAJren senatariaren iritziz, Madrilen \"irudikeria\" antzeko bat bizi zuten Kataluniako egoerarekin. Horren iritziz, Katalunian gehiegizko haserrealdia pilatu zuten eta ez zuen uste ezezkoa nagusituko denik.\nIrailaren 1ean, Artur Mas Kataluniako presidenteak Gobernuko 250 goi-kargudun bildu zituen, ikasturte politikoari hasiera emateko, eta, galdeketa egingo zela baieztatu zien. Anna Sim\u00f3 ERCko bozeramaileak, berriz, \"hartutako konpromisoak betetzeko\" eskatu zion CIUri. Josep Rull CDCko koordinatzaile nagusiak, berriz, Auzitegi Konstituzionalak herri galdeketa geldiarazten bazuen, hurrengo egunean haren alderdia ez zela \u201cbesoak gurutzatuta geratuko\u201d jakinarazi zuen. Soraya S\u00e1enz de Santamar\u00eda presidenteordeak Auzitegi Konstituzionalak galdeketaren aurrean hartutako erabakia errespetatzeko eskatu zion Artus Masi.\nIrailaren 3an zabaldu zenez, Artur Mas Generalitateko presidenteak eta Pedro Sanchez PSOEko idazkari nagusiak bilera zuten dute eguerdian Kataluniako Gobernuaren egoitzan. Pedro Sanchezek dagoeneko esana zuen bilera horretan itun konstituzionala berritzea proposatuko ziola Kataluniako presidenteari. PSOEren idazkari nagusiak adierazi zuen Kataluniako galdeketa \"legez kanpokoa\" zela. Konstituzioa erreformatzea eta ondoren espainiar guztiek bozketa bidez aldaketa hori berrestea proposatu zuen. Francesc Homs Kataluniako Gobernuko bozeramaileak Pedro Sanchezek egindako proposamena aitortu zuen, baina helburua galdeketa egitea zela azpimarratu zuen.\nEgun berean, independentzia prozesu \"baketsuak\" goretsi zituen \"The New York Times\"ek. Eskoziako eta Kataluniako prozesuak eredutzat jarri zituen AEBetako kazetak bere editorialean, Ukraina ekialdeko egoerarekin kontrajarriz. Euskal Herria ere aipagai izan zen. Bestalde, Kataluniako Gobernuak nazioarteko behatzaileak gonbidatuko zituen azaroaren 9an subiranotasunari buruz egingo duten galdeketara, Joana Ortega Kataluniako Gobernuko presidenteordeak jakinarazi zuenez. Horren esanetan, Kataluniako Gobernuak \"dena prest\" zeukan, eta \"sintonia nabarian\" eta \"bat eginda\" ari ziren lanean.\nIrailaren 4ean zabaldu zenez, 400.387 lagunek izena eman zuten ANC Kataluniako Asanblada Nazionalak eta Omnium Culturalek Diada egunerako deitutako manifestazioan parte hartzeko. \"V\" erraldoi batekin Bartzelonak Diagonal eta Gran Via etorbideak independentziaren aldeko manifestazio batekin betetzea zen helburua. 2013ko Diadan 455.000 lagunek eman zuten izena giza katean parte hartzeko. Egun berean, Artur Mas Kataluniako presidenteak azaroaren 9an kontsulta izango zela \u201ckontuan izateko\u201d esan zien enpresariei, \u201cindarrean\u201d zegoen lege batean oinarrituta. Halaber, prozesuaren harira, \u201cindependentziak badu prezio bat\u201d, nabarmendu zuen, \u2018status quo\u2019ak ere bazuen, \u201care eta altuagoa\u201d gainera, gaineratu zuen.\nIrailaren 5ean, PPk \u201ckoalizio handi\u201d bat eskaini zien PSC, UDC, Ciutadans eta UPyD alderdiei \u201cosotasuna\u201d eta \u201cbideragarritasuna\u201d bermatuko zituen gobernua osatzeko, alderdi soberanistek nahi zuten \u201camildegiaren\u201d aurrean. Patxi Lopez PSOEko Akzio Politikorako idazkariak errefusatu egin zuen alderdiak Kataluniako prozesuaren aurkako \u201cfrontean\u201d parte hartuko zuenik.\nIrailaren 6an, Masek ohartarazi zuen ez zutela 'ezezkoaren frontea' osatzea onartuko. Bestalde, Saenz de Santamariak beste behin esan zuenez, \"ez da erreferendum sezesionista egingo\" eta Kataluniako Parlamentuak onartuko zuen kontsulten legeak ezin zuen azaroaren 9ko kontsulta babestu.\nIrailaren 7an zabaldu zenez, 400.000 lagunek eman zuten izena ANCk eta Omnium Culturalek antolatutako \"v\" erraldoirako. 2013ko kopurura iritsi nahi zuten antolatzaileek: 455.000 lagunek eman zuten izena, baina gero askoz jende gehiago azaldu zen. Egun berean zabaldu zenez, Kataluniako herritarren ia erdia, %45 hain zuzen ere, Auzitegi Konstituzionalaren epaia onartzearen alde zegoen, azaroaren 9ko kontsulta egiteko. Metroscopiak \"El Pais\"entzat egindako inkesta baten arabera, %23 independentziaren alde zegoen debekatuta ere eta heren batek posible ikusten zuen independentzia etorkizunean.\nIrailaren 8an zabaldu zenez, Diadako \"V\" erraldoian parte hartzeko 470.000 lagunek eman zuten izena. 2013ko izen-emate kopurua gainditu zuen deialdiak. Egun berean, Josep Antoni Duran Lleida UDCren buruak jakinarazi zuen ez zuela irailaren 11n, Diada egunean, subiranotasunaren alde egingo zen manifestazioan parte hartuko, baina argi adierazi zuen alderdikideek parte hartzeko \"askatasuna\" zutela.\nEgun berean, Mariano Rajoy Gobernuko presidenteak, PPko buruzagien aurrean, esan zuenez, Gobernuak hartu beharreko neurri guztiak prest zituen Kataluniako kontsulta ekiditeko. Erreferenduma legearen aurkako izateagatik ez zela egingo nabarmendu zuen. Horren aurrean, neurrien artean \u201cdemokraziarako errespetua\u201d eta \u201cbozkatu ahal izatea\u201d egotea espero zuela esan zuen Francesc Homs Kataluniako Presidentetzarako kontseilariak. Halaber, egun horretan jakin zen 2.328 esquadra mossok parte hartuko zutela Diadako segurtasun dispositiboan. 2013an baino ehun bat mosso gutxiago egongo ziren Diadako segurtasun dispositiboan. Bestalde, Aliantza Nazionala eskuin muturreko alderdiak manifestazioa deitu zuen irailaren 11rako.\nIrailaren 9an, Espainiako Gobernuak kontsulta debekatzen bazuen, \"desobedientzia zibila\" baliatzearen alde egin zuen Oriol Junqueras ERCren presidenteak, eta Kataluniako Gobernuan sartzeko prest agertu zen, erreferenduma blindatzeko bazen. Bestalde, Miquel Iceta PSCren buruzagiak azpimarratu zuen planteatu zuten bezala \"ezinezkoa\" dela kontsulta egitea, eta biharamunean elkarrizketa eta negoziazioa berreskuratzea eskatu zuen. Egun berean jakinarazi zuten milioi erdi bat lagunek eman zutela izena Bartzelonan osatuko zuten \"V\" erraldoian parte hartzeko.\nIrailaren 10ean, CiU, ERC, PSC, ICV-EUiA eta CUP alderdiek eskaera bat aurkeztu zuten Ganberako erregistroan irailaren 19an ezohiko bilera bat egiteko, kontsulten legea onartzera zuzenduta. Kataluniako Gobernuak horren bitartez azaroaren 9ko kontsultaren deialdia bermatu nahi zuen.\n2014ko Kataluniako Diada.\nKataluniako Diadako ekitaldi nagusia Assemblea Nacional Catalana (ANC) erakundeak deitu zuen urte horretan ere, hirugarrenez jarraian. 2012. urtean martxa jendetsua deitu zuen Bartzelonan, 2013an giza kate bat Katalunia osoan eta, 2014an, \"V\" formako manifestazio bat egin zuen hiriburuan. \u2018V\u2019 formako kontzentrazioa 17:14an osatuko zuten, Ondorengotza Gerran Bartzelona erori zen dataren harira. Independentismoa kalera indarrez irtengo zen hirugarren Diada zen jarraian. 2012ko eta 2013ko mobilizazioetan egin bezala, Artur Mas Generalitateko presidenteak deialdiari babes osoa erakutsi zion, baina ez zen bertan izango, paper instituzionalak ekidin egiten ziola uste zuelako.\nBere ezaugarriei zegokienez, 11 kilometro luze izan zen \"V\" formako manifestazioa, Bartzelonako bi kale batuta. 200.000 metro karratu bete zituen protestak eta 130.000 euroko kostua izan zuen. 80 hiriburuk bat egin zuten \"V\" formako manifestazioarekin, tartean Londres, New York, Paris, Brusela eta Washington. Gainera, 300 biolontxelo-jotzailek kontzertua eskaini zuten 08:00etan, ordu horretan menderatu baitzuten Rafael Casanova, 1714. urtean. Bestalde, 54 'casteller' talde aritu ziren \"V\" formako ibilbidean zehar eta 947 hautestontzi sinboliko (bana Kataluniak duen herri bakoitzeko) jarri zituzten Bartzelonan, herritarrek bozkatu nahi zutela islatzeko.\nIrailaren 13an, Pedro Sanchezek Rajoyk Kataluniako gatazkaren aurrean zuen \"immobilismoa\" kritikatu zuen. Bere ustean, horrek Katalunian bizi zuten \"estatu krisia\" areagotu baino ez zuen egiten. Egun berean, Kataluniako Asanblada Nazionalak (ANC) azaroaren 9ko galdeketaren alde zeuden eragile politikoekin, sozialekin, gizarte zibileko kideekin eta aktore politikoekin estatu propioaren aldeko Mahaia osatzea proposatu zuen.\nIrailaren 15ean, Artur Masen hitzaldiarekin abiatu zen, 16:30ean, Kataluniako Parlamentuan, Politika Orokorreko Eztabaida. Diadaren ondorenak eta, batez ere, azaroaren 9rako Katalunian deituta zegoen galdeketa izan ziren bertan protagonista nagusiak, Kataluniako Parlamentuaren urte politikoari hasiera emango zion saioan. Bertan, 2014ko bukaerak \"Kataluniako historian mugarria ezarriko\" zuela ziurtatu zuen Artur Mas Kataluniako presidenteak. Masen hitzetan, Generalitateak eta Parlamentuaren gehiengoak kontsulta deitzeko \"borondatea eta ausardia\" zuten. \"Itun konstituzionala galdu da\", adierazi zuen Kataluniako presidenteak. Espainiako Exekutiboa \"autogobernua suntsitzeko operazio sistematikoa\" aurrera eramaten ari zela salatu zuen. Batasunari eusteko deia egin zuen Kataluniako presidenteak eta berretsi zuen galdeketa \u00abberme demokratiko ororekin\u00bb soilik egin asmo zuela. Bestalde, ANC Biltzar Nazional Katalanak \u00abindependentziaren aldeko\u00bb 750.000 sinadura entregatu zizkion Kataluniako Parlamentuko presidenteari.\nIrailaren 16an, Oriol Junquerasek eskaintza bat egin zion Artur Mas Kataluniako presidenteari: azaroaren 9ko galdeketa \"blindatu\" eta kontsulta egin zedin bermatzeko, gobernuan egon nahi zuen ERCk. Bestalde, Jose Manuel Garcia Margallok ziurtatu zuen gobernuak legeak baimentzen zizkion tresna guztiak erabiliko zituela kontsulta egin ez zedin. Margallok ez zuen baztertu Kataluniako autonomia bertan behera uztea, galdeketa saihesteko. Egun berean, Gallardonek zioen abortuaren erreforma atzeratu zuela Kataluniako \"erronka subiranistari\" aurre egiteko. Espainiako Justizia ministroak zion aste \"erabakigarria\" zela Katalunian, eta \"ahalegin guztiak\" horretara bideratu nahi zituztela.\nEgun berean, Eduardo Torres Dulce Espainiako fiskal nagusiak Gobernuak Kataluniaren autonomia bertan behera uzteko aukera \"erabaki politiko bati\" zegokiola uste zuen. Legea urratuz gero, Fiskaltzak esku hartuko zuela gaineratu zuen. Egun berean, CiUk, ERCk, ICV-EUiAk eta CUPek kontsultari eustea adostu zuten \"marko legalen barnean\". Artur Mas Kataluniako presidenteari eskatu zioten kontsulta \"berme demokratiko posible guztiekin\" egiteko.\nIrailaren 17an, Torres-Dulcek Kataluniako fiskalak deitu zituen. Bilera horretan, Kataluniako galdeketa eta beste gai batzuk izango zituzten gaitzat. Bere asmoa fiskalei entzun eta, beharrezkoa balitz, erabakiak hartzea izango zela adierazi zuen. Egun berean, kontsultari babesa emateko ebazpena onartu zuen Kataluniako Parlamentuak 89 botorekin (% 65,9). CiU, ERC, ICV-EUiA eta CUP alderdietako diputatuek, Joan Ignasi Elenak eta PSCko bi ordezkarik babesa eman zioten. PPCk eta Ciutadansek kontrako botoa eman zuten. Espainiako Auzitegi Konstituzionalak kontsulta debekatuz gero, CUPek desobedientzia egitea proposatu zuen, baina beste inork ez zuen babestu hori. Hala ere, adosteke zuten debekua nola kudeatu. Bestalde, ANC Biltzar Nazional Katalanak eta Omnium Cultural elkarteak bultzatutako \"Ara es l'hora\" mugimenduak \"Bai edo bai\" kanpaina hasi zuen galdeketari begira. Kontsultako bi galderetan \u00abgehiengoak baiezko bikoitza\u00bb erantzutea zen helburua. Kataluniako herritar ororengana iritsi eta atxikimendua lortzeko, 100.000 boluntario behar zituzten.\nIrailaren 18an, Artur Mas Generalitateko presidenteak dena prest zuen, irailaren 19an Parlamentuan kontsulten legea onartu ostean, azaroaren 9ko kontsultarako deialdiaren dekretua sinatu ahal izateko. Gobernuaren helegitea kontsultaren deialdia baino lehenago iristea saihesten saiatuko zen Generalitatea.\nLegea, kontsulta eta parte hartze prozesua (iraila-azaroa).\nIrailaren 19an, ANC Kataluniako parlamentuaren aurrean bildu zen kontsulta legea babesteko. 16:30ean hasi zen saioa diputatuek, eta CiU, ERC, PSC, ICV eta CUPen aldeko botoekin aurrera ateratzea espero zen.\nAzkenik, kontsulta legea onartu zuen Kataluniako Parlamentuak, babes zabalarekin. Aldeko 106 boto eta aurkako 28 izan ziren bozketan. Espainiako Auzitegi Konstituzionalak kontsulta debekatuz gero, CUPek desobedientzia egitea proposatu zuen, baina beste inork ez zuen eskaera hori babestu. ERCk argudiatu zuen debekatuz gero, NBEra joko zutela.\nIrailaren 19an, Pedro Sanchezek ohartarazi zuen Kataluniako mugimenduek \"banaketa sustatzen\" zutela eta, horiek hala, sozialistek federalismoaren alde egingo zutela. \"Espainian estatu moduan beti elkarrekin eta bat eginda egin izan dugu aurrera, horregatik Katalunian piztu den estatu krisiaren aurrean zentzuz eta ausardiaz jokatu behar da\".\nIrailaren 20an, Artur Mas Kataluniako presidenteak kontsultaren dekretua noiz sinatuko zain zegoen Espainiako Gobernua. Espainiako Gobernuak Kataluniako galdeketaren aurkako makineria martxan jartzeko, Masek kontsultaren dekretua sinatu behar zuen.\nIrailaren 21ean, kontsultara zetorren astean deituko zuela iragarri zuen Masek. Kataluniako presidenteak Madrili eskatu zion ez zezala erabili konstituzioa \"Kataluniako herria isilarazteko\". Pedro Sanchez sozialisten buruak gogor kritikatu zuen Masen iragarpena. UPDko buru Rosa Diezek, berriz, ohartarazi zion kontsultara deitzeko esperantzak bazterrean uzteko.\nIrailaren 22an, Bartzelonako Udalak eta Kataluniako beste 600 udalek azaroaren 9ko kontsultari babesa emateko mozioak onartu zituzten edo onartuko zituzten, Kataluniako Udalerrien Elkarteak eta Independentziaren Aldeko Udalerrien Elkarteak jakitera eman zutenez. CiUk, ICV-EuiAk eta Unitat per Barcelonak (ERC-DCat) aldeko botoa eman zuten Bartzelonako Udalean.\nIrailaren 23an, Francesc Homs Kataluniako Gobernuko bozeramaleak ziurtatu zuenez, Artur Masek ez zuen aurreikusi hauteskundeak aurreratzea eta baieztatu egin zuen kontsulta azaroaren 9an egingo zela. Homesek kontsultaren deialdiaren inguruan \"kalkulurik\" ez egitea eskatu zuen eta, azpimarratu zuenez, Kataluniako Gobernuaren asmo bakarra gauzak ondo egitea zen.\nIrailaren 24an, Masek berretsi zuen astebururako sinatuko zuela kontsultaren deialdia. Hori horrela, kontsultaren dekretua, eta onartu berri zuten kontsulten legea, irailaren 25ean edo irailaren 26an argitaratuko zituzten Kataluniako Generalitatearen Aldizkari Ofizialean.\nIrailaren 25ean, \"La Vanguardia\" egunkariak aurreratu zuenez, Artur Mas Generalitateko presidenteak irailaren 27an berretsiko zuen kontsulta legea, eta hura aldizkari ofizialean argitaratutakoan sinatuko zuen dekretua. Sinatutakoan, abian jarriko ziren kontsultarako mekanismo guztiak. Besteak beste, galdeketaren nondik norakoak azaltzen zituen webgunea jarriko zuten martxan, eta zetorren asteko legebiltzarreko osoko bilkuran aukeratuko zituzten hauteskunde batzordea osatuko zuten zazpi legelari eta politologoak.\nIrailaren 26an, Mariano Rajoy Espainiako presidenteak esan zuenez, aurreikusi bezala Artus Masek irailaren 27an sinatzen bazuen galdeketara deitzeko dekretua, irailaren 29rako deituko zuen Ministro Kontseilua. Ministroen Kontseilua bildu eta helegitea jarriko zuen Auzitegi Konstituzionalean. Egun berean, ANCren kontuen gaineko informazioa eskatu zuen Espainiako Ogasunak. 2011, 2012, 2013 eta 2014 urteei dagozkien informazio fiskala bildu nahi zuen Espainiako Ogasunak.\nIrailaren 27an, Kataluniako 947 udaletatik 600ek baino gehiagok onartu zuten herri galdeketaren aldeko mozioa, eta guztira 867 izango ziren azkenean (%91,55), AMI Kataluniako Udalerrien Elkartearen arabera. Badalonan, PPk gobernatu arren, kontsultaren alde egin zuen udalak. Egun berean, Artur Masek Katalunian azaroaren 9ko galdeketara deitzen duen dekretua onartu zuen. Espainiako Gobernuak beste behin ere esan zuen kontsulta ez zela egingo \u00abkonstituzioa urratzen duelako\u00bb.\nEgun berean zabaldu zenez, Kataluniako Gobernuak irailaren 28an hasiko zuen kontsultari buruzko kanpaina. Generalitateak egindako kanpainaz gain, Kataluniako Asanblada Nazionalak (ANC) eta Omnium Culturalek bultzaturiko \"Ara es l\u00b4hora\" kanpaina urriaren 4an hasiko zen.\nIrailaren 28an, Estatu Kontseilua bildu zen Batzorde Iraunkorrean, Gobernu zentralak Kataluniako Kontsulten Legearen eta kontsulta deialdiaren dekretuaren kontra jarriko zituen helegiteak aztertu eta horien inguruan ebazteko.\nEgun berean zabaldu zenez, 5,4 milioi katalan deituko zituen Generalitateak azaroaren 9ko kontsultan parte hartzeko, eta bertan bizi ziren atzerritarrek ere boza emateko aukera izango zuten. Gainera, 2.718 hautesleku prestatuko zituzten Katalunia osoan zehar, kontsultaren kontra zeuden herrietan ere bai. 8.130 mahai eta 10.800 hautetsontzi prestatuko zituzten 2.718 hauteslekutan, Kataluniako udalerri guztietan. Horretarako, Generaltitateak lekuen zerrenda igorri zien udalei dagoeneko, eta hamar eguneko epea zuten \"alternatibak aurkezteko\".\nIrailaren 29an, litekeena zen Konstituzionalak uztea bertan behera galdeketa, behin-behinean. Helegitea aurkeztu zuen Espainiako Gobernuak. Antidemokratikotzat jo zuen Rajoyk. Masek azaldu zuen Kataluniako alderdiekin adostuko zuela balizko debekuari nola erantzun.\nAzkenik, egun berean, Auzitegi Konstituzionalak bertan behera utzi zuen, behin-behinean, Kataluniako galdeketa. Tramiterako onartu zuen Espainiako Gobernuak jarritako helegitea, eta horrek automatikoki utzi zituen indargabe Kataluniako Parlamentuak onartutako Kontsulten Legea eta Masek sinatutako dekretua.\nEgun berean aurretik, trantsizio nazionalerako Liburu Zuria aurkeztu zuen Masek. 1.400 orritan, independentziari buruzko oinarrizko galderak argitu asmo zituen agiri horrek, besteak beste, ekonomikoki nola sostengatuko zuketen estatu berria, nolako harremana izango zukeen Kataluniak Espainiarekin, eta nola aldarrikatu asmo zuten independentzia.\nKontsulta indargabetu ostean, iluntzean bertan, dozenaka elkarretaratze egin zituzten Katalunia osoan; handiena, Espainiako Gobernuak Bartzelonan zeukan ordezkaritzaren aurrean. ANC Biltzar Nazional Katalanak eta Omnium Culturalek azaroaren 9rako kanpainaren hasiera aurreratzea erabaki zuten.\nIrailaren 30ean, Kataluniako Gobernuak bertan behera utzi zuen azaroaren 9ko galdeketaren kanpaina, \"behin-behinean\" eta kautelazko neurri gisa.\nCiU, ERC, ICV-EUiA eta CUP alderdiek mobilizaziorako deia egin zuten. Hala, Kataluniako Asanblada Nazionalak egindako deialdiarekin bat egin zuten alderdiek: 19:00etarako deitu zituzten protesta-bilkurak. Kataluniako Parlamentuak, bestalde, alegazioak iragarri zituen. Bestalde, elkarretaratzeak egin zituzten Kataluniako udaletxe guztien aurrean, Auzitegi Konstituzionalaren erabakiaren kontra protesta egiteko. Jendetza batu zen. Ekitaldi nagusiena Bartzelonan egin zuten, Sant Jaume plazan; horretan, 5.000 lagun elkartu ziren. Gainera, independentziaren aldeko \"Ara es l'hora\" kanpaina aurreratzea erabaki zuten ANC Kataluniako Biltzar Nazionalak eta Omnium Culturalek.\nBestalde, Gobernuko Ordezkaritzaren aurrean, Bartzelonan, ehunka pertsona kanpaldia egiten saiatu ziren. Esquadra Mossoek kanpadendak kendu zituzten. Bartzelonako CUPek deitu zuen protesta, sare sozialen bidez.\nEgun berean zabaldu zenez, ICVk askatasuna emango zien militanteei kontsultaren bigarren galderan. Lehenengo galderan baiezkoaren alde egingo zuen alderdiak. Hau da, Kataluniak estatu propio bat izateko bozkatuko zuen azaroaren 9an.\nUrriaren 1ean, galdeketaren debekua kentzeko alegazioak aurkeztu zituen Kataluniako Gobernuak Auzitegi Konstituzionalean. Galdeketaren kontrol batzordearen osaketa onartu zuen Kataluniako Parlamentuak. Proposamenak aldeko 84 boto jaso zituen. Kontrakoek salatu zuten desobedientzia ekintza zela, eta UPD alderdiak prebarikazioa egon zitekeela salatu zuen. Bestalde, Generalitateak helegite bana aurkeztu zuen Auzitegi Konstituzionalean, kontsulten legea eta azaroaren 9ko kontsulta deialdia bertan behera utzi zuen neurria \"berehala altxa dezan\". Gainera, Barne Ministerioak Espainiako Poliziak Katalunian zuen presentzia indartzeko neurri hartu zuen, eta istiluen kontrako 300 polizia gehiago bidali zituen, Espainiako Gobernuaren eskumena ziren eraikin publikoak babes zitzaten betez ere.\nEgun berean, Artur Mas Generalitateko presidentea Kataluniako Parlamentuko CiU, ERC, ICV-EUiA eta CUPeko ordezkariekin bildu zen. Bilera eta bilera artean ez du baloraziorik egin, baina aipatu zenez, urriaren 3ko goizean lau alderdi horietako kideekin batuko zen Mas. Espainiako Auzitegi Konstituzionalaren erabakiaren aurrean nola jokatu erabakitzea zen bilera horren asmoa.\nUrriaren 2an jakin zenez, Kataluniako 250 poetak manifestu bat sinatu zuten independentziaren alde. Tartean zeuden, Marta Pessarrodona, Francesc Garriga, Lluis Sola, Marius Sampere, Dolors Miquel eta Jordi Pamies. Egun berean, Kontrol Batzordearen izendatzea aztertzen zebilen Estatuko Abokatutza. Kontsultarako sortutako organoa legez kanpokoa ote zen eta \"legezkotasuna berriz ezartzeko\" neurriak hartu behar ziren ikertzen ari zen.\nEgun berean, Artur Mas Generalitateko presidenteak galdeketaren kontrol batzordea izendatzeko dekretua sinatu zuen. Urriaren 3an, kontsulta babesten zuten alderdien ordezkariekin bilduko zen. Halaber, Konstituzionaleko presidentea errefusatuko zuen Kataluniako Parlamentuak. Francisco Perez de los Cobos PPko militantea izan zela nabarmendu zuten idatzian.\nBestalde, RAE Espainiako Errege Akademiak bere hiztegiaren edizio berritua aurkeztu zuen, eta zenbait aldaketa deigarri egin zituen, nahiz eta ezin ziurta zitekeen Kataluniako egoera politikoari erantzuteko eginak zirela. Auzitegi Konstituzionalak Kontsulta Legea indarrik gabe utzi zuenetik, Kataluniako Gobernuak eten egin zituen azaroaren 9rako hainbat prestaketa prozesu. Oposiziokoek kanpainarekin jarraitzeko eskatu zioten.\nUrriaren 3an, Kataluniako galdeketaren aldekoek bilera egin zuten hurrengo pausoak erabakitzeko. Begi bistakoak ziren desadostasunak; ERCk, CUPek eta ICVk estu hartu zuten Mas, kanpaina eteteagatik. Azkenik, galdeketarako deialdiari eustea adostu zuten alderdiek. Artur Mas eta CiU, ERC, ICV eta CUPeko ordezkariak batzartuta egon ziren. Bilera hasi eta hiru ordura, ohar bat irakurri zuen Francesc Homs gobernuko bozeramaileak. Gero berriro bildu ziren Espainiako Auzitegi Konstituzionalak galdeketa baliogabetzeari nola erantzun adosteko. Bestalde, Madrilek auzitara eramango zuen galdeketaren kontrol batzordearen izendapena. Azkenik, A-9ko galdeketarako deialdiari eustea adostu zuten CiUk, ERCk, ICVk eta CUPek.\nBestalde, egun berean jakin zenez, Kataluniako herritarren %70,8 zeuden azaroaren 9ko galdeketaren alde. Inkesta horren arabera, ERCk irabaziko zituzkeen Kataluniako Parlamenturako hauteskundeak. Botoen %19,8 jasoko zituzkeen ERCk, eta 6,7 puntuko aldea izango zukeen CiUrekiko. Bestalde, Kataluniako udalen %96 inguruk atxikimendua eman zioten azaroaren 9ko galdeketari. 947 udaletatik 910 kontsultaren alde agertu ziren, eta askok mozioak onartu zituzten. Kolore politiko guztietakoak ziren.\nUrriaren 4an, Eskoziako ereduari jarraituz, atez ateko iritzi bilketa hasi zuen \"Ara es l'hora\" kanpainak. Boluntario taldeak auzo eta herrietara igorriz, herritarrekin zuzenean harremanean jartzea zen asmoa, Katalunia independentetik zer esperoko zuketen jakiteko. ANC Biltzar Nazional Katalanak eta Omnium Cultural erakundeek sustatutako kanpaina independentista zabala zen \"Ara es l'hora\". Denera 8.000 boluntario inguru arituko ziren atez ate iritziak biltzen. Azaroaren 9rako ehun mila bildu nahi zituen kanpainak, herri galdeketa antolatzen eta aurrera eramaten laguntzeko.\nEgun berean, Kataluniako 800 alkate inguruk azaroaren 9ko kontsultaren alde batu ziren, Artur Mas Generalitateko presidentearekin batu aurretik. \"Orain edo inoiz ez\" oihuak bota zituzten. Katalunian dauden 947 udalerritatik 920k kontsultaren aldeko mozioak onartu zituzten. Oriol Junquerasek esan zuen \"Espainiako demokraziak Kataluniakoa mehatxatzen\" zuela.\nBestalde, Generalitateak iragarki alternatibo bat aireratu zuen, bertan behera gelditutako kanpaina ofizialekoa ordezkatzeko. Aurrekoa bezalatsu hasten zen, baina gero mezu batek eteten zuen: \u00abEspainiako Gobernuak eskatuta, helegitea jarri diote Kataluniaren etorkizun politikoari buruzko herri galdeketa ez erreferendarioari. Ondorioz, informatzen dugu: 1) Tu decideixes [zeuk erabakitzen duzu] kanpaina etenda dagoela behin-behinean eta badaezpada. 2) Kataluniaren etorkizun politikoa erabakitzeko eskubidea bermatuko duten ekinbide legal, politiko eta instituzionalak bultzatzea erabaki duela Kataluniako Gobernuak\u00bb.\nUrriaren 5ean, erabakiko zuen UDCk galdeketan zer erantzun. Zalantza handiena Uniok eragin zuen; CDCren koaliziokide izanagatik, independentistak ez ziren kide batzuk baitzeuzkan, tartean Josep Antoni Duran i Lleida. Egun berean, A-9aren ostean, Rajoyk elkarrizketaren beharra ikustea espero zuen Masek. Generalitateko presidenteak berretsi egin zuen kataluniarrek bozkatu egingo zutela azaroaren 9an.\nAzkenik, Uniok boto askatasuna eman zuen independentziaren inguruko galderan. Azaroaren 9ko kontsultaren lehen galderan baietz bozkatzea adostu zuen UDC alderdiak; independentziaren inguruko bigarren galderan, berriz, boto askatasuna eman zien alderdikideei. Bestalde, Kataluniako egoera izan zuen aipagai editorialean \"Financial Times\" Erresuma Batuko kazeta ekonomikoak, \"Espainiak talkatik ihes egin beharko luke\" izenburu zuen artikuluan. Bertan, egunkariak kritikatu zuen ez zegoela elkarrizketarik Kataluniako eta Espainiako gobernuen artean, eta nabarmendu zuen \"erantzun politikoa behar duen arazo politikoa\" dela Kataluniakoa. Horregatik, Konstituzioa \"hobetzeko\" aholkatu zion \"Financial Times\"ek Rajoyri.\nUrriaren 6an, galdeketarako kontrol batzordea bertan behera uzteko eskatu zion Espainiak Konstituzionalari. Estatuko Abokatutzaren bitartez egin zuen eskaera. Galdeketa berme guztiekin egin ahal izateko, aste hori erabakigarria zela zioen Homsek, eta \"egin edo ez erabakitzeko\" urriaren 15era arteko epea jarri zuen. Bestalde, Kontrolerako batzordearen kideetako batek karguari uko egin zion. Quim Brugue Zientzia Politikoan katedradunak dimisioa eman zuen, kontsultak \"berme demokratikorik\" ez zuela argudiatuta. Egun berean, Anna Simo ERCren bozeramaileak uste zuen azaroaren 9ko kontsulta \"bideratuta\" zegoela, \"blindatuta\" ez dagoen arren, eta helburua lortzeko epemugarik ez jartzea eskatu zuen, bileran ez baitzuten halakorik adostu, Francesc Homs kontseilariak urriaren 15erako kontsulta egingo zen ala ez erabakiko zutela adierazi ostean.\nEgun berean, A-9an botoa emateko aurreikusi zituzten errolda eta erregistroak berriro zabaldu zituen Generalitateak. Atzerrian bizi ziren katalanek, espetxean edo gazteentzako atxiki zentroetan daudenek nahiz menpekotasunen bat zutenek eska zezaketen herri galdeketan botoa emateko zegokien errolda edo erregistroan izen ematea. CDC, ERC eta CUP baiezko bikoitzaren alde zeuden, \"Ara es l'hora\" kanpaina sustatu zuten elkarteek \u2014ANC Biltzar Nazional Katalanak eta Omnium Culturalek\u2014 egin zuten gisan. UDC eta ICV-EUiA, berriz, lehen galderan baiezkoa erantzutearen eta bigarrenean boto askatasuna ematearen alde agertu ziren. Eta PSC, PP eta Ciutadans herri galdeketa egitearen kontra agertu ziren.\nUrriaren 7an, Homsek berretsi zuen galdeketa \"bideragarria\" zela eta ez zegoela epe mugarik. Kataluniako Gobernuak, bien bitartean, galdeketa babesten duten 900 udalen mozioak Espainiako Gobernuari eta Espainiako Auzitegi Konstituzionalari bidaltzea erabaki zuen. Bestalde, Generalitateak eta ERCk desadostasunak ukatu zituzten. Kontsulta bertan behera uzteko epemugarik ez zegoela ziurtatu zuen Homsek, galdeketa \"bideragarria\" zelako. Kontsulta \"ziurtatzeko\" Gobernuan sartzea eskatu zion CUPek ERCri. Bestalde, PPk, PSOEk eta UPyDk atzera bota zuten ERCk Kataluniako kontsultaren debekuaren kontra aurkeztutako helegiteen harira Kongresuan aurkeztu zuen ez-legezko proposamena.\nUrriaren 8an, \"La Vanguardia\" egunkariak argitaratu zuenez, azaroaren 9ko galdeketa udalen bitartez antolatzeko aukera aztertzen ari zen Kataluniako Gobernua. ANCk eta Omniun Culturalek ekitaldi bat iragarri zuten urriaren 19rako. Bestalde, CiU, ERC, ICV-EUiA eta CUP urriaren 9ko arratsaldez batzartuko ziren.\nUrriaren 9an, Bartzelonako Auzitegiko epaile baten jarduna etetea aztertuko zuela Botere Judizialak zabaldu zen. Kataluniako Konstituzioaren zirriborroa idazten laguntzeagatik abiarazi zuten Santiago Vidalen aurkako diziplina dosierra. CiU, ERC, ICV-EUiA eta CUP 18:00etan batzartu ziren Palau jauregian. \"Ara \u00e9s l'hora\" kanpainaren sustatzaileek, ANCk eta Omnium Culturalek, beste ekitaldi bat iragarri zuten: urriaren 19an egingo zuten, Katalunia plaza (Bartzelona)n. Bestalde, Konstituzionalak atzera bota zituen Parlamentuaren errekusazioak. Auzitegiaren arabera, \"ezin da epaile bat errekusatu gai baten inguruan erabakia hartu aurretik irizpide juridikoa agertu zuelako\". Egun berean, erabateko diskrezioz\u00bb bildu ziren Kataluniako alderdi nagusietako buruzagiak, prozesu subiranistan eman beharreko pausoak eztabaidatzeko. Aurreko asteko goi bileran ez bezala, ez zuten jakinarazi hitzorduari buruzko xehetasunik, eta kazetariek iluntzean baino ez zituzten ikusi Generalitatearen Robert jauregira sartzen.\nUrriaren 10ean, urriaren 19ko ekitaldia \"inflexio puntu bat\" izatea nahi zuen ANCk. \"Ara es l'hora\" kanpainaren sustatzaileek ekitaldi \"jendetsua\" iragarri zuten. \"Erakutsi nahi dugu gehiengoa garela, elkarrekin goazela eta elkarrekin joango garela\", esan zuen Carme Forcadell ANCko presidenteak.\nEgun berean, Generalitateak atzeratu egin zuen kontsultarako erroldaren argitalpena. Bozketa aurreikusitako datan izango ote zen argitzeko eskatu zien Duranek kontsultaren aldeko alderdiei. Carme Forcadell Kataluniako Asanblada Nazionaleko presidenteak argi adierazi zuen azaroaren 9ra arte \"aurreikusitako ibilbide orria\" jarraituko zutela, eta \"Generalitateak eta alderdiek ere\" berdin egingo zutela. Bestalde, FC Bartzelona klubak gutuna igorri zion Joan Rigol Erabakitzeko Eskubidearen aldeko Itun Nazionalaren presidenteari, bat egiten zuela adierazteko.\nUrriaren 11ean, Masek batasunerako deia egin zien burujabetzaren aldeko indar katalanei. Kataluniako presidenteak azaroaren 9ko galdeketaren legezkotasuna berretsi zuen.\nUrriaren 12an, Kataluniako prozesuaren kontra jaikitzeko eskatu zion SCCk gizarteari. Joaquim Coll SCCko presidenteorde eta historialariak esan zuenez, \"boza ematea ez da demokraziaren sinonimo\", eta Kataluniako herritarrak \"eztabaida subiranista batek bahituta bizi dira\".\nUrriaren 13an, boz plebiszitarioak proposatu zituen Trantsizio Nazionalerako Kontseiluak. Erakundeko presidenteak uste zuen hauteskundeen ostean osatutako parlamentuak aldebakarreko independentzia aldarrikapena egin zezakeela, eta urte eta erdiko epean sor zezaketela estatu independentea.\nUrriaren 13an hasitakoa, azaroaren 9an kontsulta egingo zen ala ez erabakitzeko aste erabakigarria zen Katalunian. Generalitateak urriaren 15ean jarri zuen epemuga galdeketa egingo zuen erabakitzeko, aste horretako asteazkenean. Kontsultaren aldeko herri mugimenduek galdeketaren aldeko kanpaina egiten jarraitu zuten. Generalitateak aste horretan erabakiko zuen kontsultarekin jarraitu ala bertan behera utzi.\nEgun berean, 13:00etan hasi zuten bilera Kataluniako Gobernuko eta CiU, ERC, ICV-EUiA eta CUPeko ordezkariek, Bartzelonako Pedralbes jauregian, eta, 16:00etan eten bat egin ondoren eztabaidatzen jarraitu zuten. Bileratik hedabideetara filtratutako informazioen arabera, baliogabe utzitako artikuluei uko egin eta maila apalagoko \u00abprozesu parte hartzaile bat\u00bb proposatu zien gobernuak beste alderdiei. Bestalde, ANC Biltzar Nazional Katalana eta Omnium Cultural elkarteek, \"Ara es l'hora\" kanpainaren sustatzaileek, azaroaren 9ko herri kontsultarako entitate interesatu izatea eskatu zuten Kataluniako Generalitatean. Ondorioz, Kontrol Batzordearen kreditazioa jaso eta bozketa egunean bertan aktiboki parte hartzeko aukera izango zuten, Kataluniako Kontsulta Legeak jasotzen zuen moduan. Gobernazio Sailaren oniritzia jaso ostean, ikuskatzaile izateko izen ematea hasiko zuten.\nUrriaren 14an, azaldu zuen Masek azaroaren 9an hauteslekuak, hautetsontziak eta boto-paperak egongo zirela, eta 16 urtetik gora dutenek bozkatu ahal izango zutela. Aitortu zuen Masek galdeketa ez zela egingo dekretuan jaso ziren baldintzekin, baina galderak lehen adostutakoak izango zirela jakinarazi zuen. Kataluniako Gobernuak prestatuko zuen bozkatzeko behar zen guztia. 20.000 boluntario baino gehiago ariko ziren, eta galdeketaren aldeko elkarteen laguntza ez ezik udalena ere izango zutela gaineratu zuen. Hautetsontziak Kataluniako Gobernuaren lokaletan egongo ziren, eta emaitzak azaroaren 10ean ezagutuko zirela iragarri zuen. Garbi utzi zuen azaroaren 9ko galdeketa ez zela behin betiko galdeketa izango, horien aurrekoa baizik. Presidenteak esan zuen behin betiko erreferenduma hauteskundeetara deituta helduko zela. Azaldu zuen \"unea iritsita\" ohiko moduan deituko zuela berak bozetara, baina alderdiek zerrenda eta programa bateratuak aurkeztu beharko zutela eta emaitza erreferendum bateko emaitza izango zela. Batasuna eskatu zien presidenteak alderdiei, eta nabarmendu zuen \"aurkaria\" ez zegoela Katalunian.\nBestalde, \u201cLehenengo eskoziarrak, orain katalanak\u201d lerroburu hori aukeratu zuen \"New York Times\" egunkariak editorialerako. Bertan, Kataluniako gatazkari \u201cirtenbide politikoa\u201d ematearen alde agertu zen egunkaria.\nUrriaren 15ean, legea bete ezean berriro helegitea jarriko zutela esan zion Rajoyk Masi. Elkarrizketarako deia egin zion Espainiako presidenteak Kataluniakoari, 'alde bakarreko erabakiak hartzen aritu gabe'. Masen B planak hautsi egin zuen kontsultaren aldekoen arteko batasuna. Adostutako kontsulta berreskuratzea edo hauteskundeak deitzea eskatu zion ERCk Masi, eta ICV eta CUP oso haserre agertu ziren. 'Herri mailako zerrenda bat' aurkeztearen alde agertu zen ERC. Plebiszitu-hauteskundeak egitekotan, 'gizarte zibileko ordezkariek osatuko duten hautagaitza bat' aurkeztearen alde egingo zuen ERCk, indar politikoek bakarrik osatutako zerrenda bat aurkeztu beharrean. Bestalde, Kontsulta alternatiboa zen aukera posible bakarra, Artur Masen arabera. Galdeketa legea errespetatuz egingo zela baieztatu zuen Generalitateko presidenteak. Duranek PSCrekin ituna egitea iradoki zuen, ERC aldenduz gero. CiUren Kongresuko bozeramaileak sozialista kataluniarren buruarekin hitz egin zuen azken asteetan. Icetak lehentasunak aldatzea jartzen zuen Generalitatearekin bat egiteko baldintza gisa.\n\"Ara es l'hora\"k urriaren 19an zabalduko zuen A-9rako proposamena. Independentziaren Aldeko Udalek babesa adierazi zioten Kataluniako Gobernuak iragarritako galdeketa ereduari. Parlamentuan, bien arteko pitzadura irudikatu zuten Artur Masek eta Oriol Junquerasek.\nUrriaren 16an, Kataluniako bloke subiranista hautsi eta bi egunera, Masen plan alternatiboarekiko jarrera berretsi zuten alderdi nagusietako buruek. Udal independentisten elkarteak babestu zuen galdeketa berria. Bestalde, Madril urduri ikusten zuten Kontsulten Legean oinarritutako galdeketaren ordez, \u00abprozesu parte hartzaile bat\u00bb proposatzean. Bestalde, Francesc Homs Kataluniako Gobernuko eledunak balizko hauteskunde plebiszitarioetan zerrenda bateratua osatzeko proposamena berretsi eta defendatu zuen. Alde horretatik, gainera, \"edozer egiteko prest\" zeudela ziurtatu zuen Homsek, eta negoziaziorako borondatea erakutsi zuen. \"Barkamena\" eskatu zuen azken egunetan erakutsitako batasun faltagatik, eta hauteskundeetarako zerrenda bakarraren ideia defendatu zuen.\nEgun berean, zerrenda bateratu bat osatzeko proposamena egin zion CDCk ERCri. ANCko eta Omnium Culturaleko presidenteak Artur Mas Generalitateko presidentearekin bildu ziren. Azaroaren 9ko kontsulta alternatiboari begira izango zuten jarrera zehaztuko zuten eragileek urriaren 19an.\nUrriaren 17an, Kataluniako Gobernuak hasi zituen tramiteak, azaroaren 9ko herri galdeketan parte hartu nahi zuten herritarrek izena eman ahal izan zezaten. Datuen babeserako legea zela eta, ezin dute erabili boto-emaileen erregistro arrunta; horregatik, egunean bertan bozkalekuetan eman beharko zen izena. Atzerritik botoa emateko ere hamalau leku prestatzen ari ziren mundu osoan. Egun berean, Oriol Junqueras ERCko kideak argi azaldu zuen alderdiaren helburua: \"Egin ditzagun hauteskundeak ahalik eta azkarren, independentzia aldarrikatzeko. Egin dezagun behingoz, mesedez\". Junqueras hunkituta mintzatu zen Catalunya Radio irrati katean, Kataluniaren prozesu subiranistaz. Alderdiaren nahia betetzeko \"itxaropena\" agertu zuen, baina ohartarazi zuen \"denbora galtzea\" ez zela ona.\nHauteskundeak exijitu zituen Junquerasek. Masek azaroaren 9rako deitu zuen kontsulta alternatiboa \"denbora galtzea\" zela azpimarratu, eta independentzia lehenbailehen aldarrikatzea eskatu zuen. Francens Homs Kataluniako Presidentetza kontseilari eta Gobernuko bozeramailea, bestalde, baikor agertu zen ERCrekin batera hauteskundeei begirako zerrenda bateratua lortzearen kontura. Egun berean, gobernatzen hasteko eta aurrekontuak onartzeko eskatu zion Rajoyk Masi. Milanen egin zituen adierazpenetan, ezegonkortasun garai bati amaiera emateko ere eskatu zion Artur Masi.\nUrriaren 18an, boluntarioen erdiak, lortuta zeuden. Azaroaren 9ko kontsultarako 11.000 boluntariok eman zuten izena; tartean ERCko zenbait ordezkarik. \"Ara \u00e9s l'hora\"k urriaren 19an emango zuen A-9rako proposamenaren berri.\nUrriaren 19an, \"Ara \u00e9s l'hora\" kanpainako sustatzaileek, Omnium Cultural eta ANC Kataluniako Biltzar Nazionalak, azaroaren 9rako deitutako kontsulta babestu zuten, baina bi eskaera nagusi egin zizkioten Artur Mas Generalitateko presidenteari: batasun politikoa eta hauteskundeak -hiru hilabete baino lehen-. Bartzelonan egin zuten ekitaldia, Katalunia plazan. Jendetza bildu zen; 110.000 lagun.\nUrriaren 20an, galdeketaren jarraipena egiteko, aurreakordio batera heldu ziren CUP eta Kataluniako Gobernua. Francesc Homs Kataluniako Gobernuko bozeramaileak iragarri zuen \"batasun teknikoa\" berreraikitzeko aurreakordioa zela adostutakoa. Gainerako alderdiak aurreakordiora batzea espero zuen Homsek. Homsek iragarri zuenez, sei egunean 23.870 lagunek eman zuten izena. Egun berean, Gobernua A9ko erregistroa aztertzen ari zen baliogabetzeko asmoz. Bestalde, Carme Forcadell ANC Kataluniako Biltzar Nazionaleko presidenteak politikarien esku utzi zuen balizko zerrenda bakarra, plebiszitu-hauteskundeak deitzen bazituzten.\nAzkenik, 25.025 lagunek eman zuten izena, baina Generalitateak zabalik izango zuen webgunea. CUP A-9rako akordiorako oinarri batean nahasi zuen Homsek. ERC eta ICV-EUiA, hauteskunde eske zeuden, berriz.\nUrriaren 21ean, negoziazio politikoa utzi eta kontsulta kalean bultzatuko zuen CUPek. Horrela, \u201ckalea oinarri duten lan eskematan\u201d zentratuko zen CUP, azaroaren 9ko mobilizazioa arrakasta bat izateko eta Espainiako Gobernuaren ezezkoa gainditzeko. ERC, ICV, EUiA eta CUP alderdiek aldebiko bilerak egin zituzten, goizean Kataluniako Parlamentuan, Artur Mas Generalitateko presidenteak iragarritako prozesu parte-hartzailea duin egiteko eta hobetzeko. Bilerak, alderdi ezkertiarren arabera, ANCrekin eta Omniumekin ere egin zituzten. Bestalde, Artur Mas Oriol Junqueras ERCren buruarekin bilduko zen eta \u201chaustutako batasuna berreraikitzeko borondatea\u201d azaldu zuen, A9ko prozesua indartze aldera.\nUrriaren 22an jakin zenez, 1.255 lokal zabalduko ziren 938 herritan botoa emateko. Galdeketan parte hartu nahi zuten kataluniarren % 99k euren herritik mugitu gabe eman ahalko zuten botoa. Ordura arte, 30.231 pertsonak eman zuten izena azaroaren 9ko antolaketa-lanetan laguntzeko. Bestalde, Artur Mas Kataluniako presidentea eta Oriol Junqueras ERCko burua bildu ziren, azaroaren 9ko prozesu parte-hartzailearen inguruan jarrerak gerturatzeko.\nEgun berean, azaroaren 9ko galdeketa \"arrakastatsua\" izan zedin, akordio batera heldu ziren Artur Mas Kataluniako Gobernuko presidentea eta Oriol Junqueras ERCko burua. 16:30ean batzartu ziren, eta 18:00 aldera bukatu; irteeran, Junquerasek azaldu zuen ERCk kontsulta babestuko zuela, baina Masi ohartarazi zion ezinbestekoa zela ERCrentzat gobernuak azaroaren 9aren ostean \"lehenbailehen\" hauteskundeetara deitzea. Bestalde, Kataluniatik kanpo, hamalau bozkaleku prestatuko zituen Kataluniako Gobernuak.\nUrriaren 23an jakin zenez, hauteskunde-kanpaina batean beste bitarteko jarriko zituen ERCk. 'Azaroaren 2tik 8ra kanpaina egingo dugu, Kataluniako hauteskundeak izango balira bezala', esan zuen Lluis Salvadok. Milioi bat boto-paper banatuko zituzten, batez ere, erabaki ezinik zeudenen artean.\nUrriaren 24an, Rajoy azaroaren 9ko galdeketaren aurka egitea aztertzen ari zen. Espainiako Gobernuak \"Antidemokratiko\"tzat jotzen zuen prozesua, eta deialdiarekin lotutako ekintza guztien inguruko txosten bat egiteko eskatu zien Estatuko zerbitzuko juridikoei. Bestalde, kontsultaren kanpaina informatiboari urriaren 25ean ekingo zion Gobernuak. Azaroaren 9an nork, nola eta non eman zezakeen botoa argituko zuten, baina parte hartzea sustatu gabe.\nHalaber, A9 'mobilizazio handia' izateko baturik lan egingo zuen Itun Nazionalak. Erabakitzeko Eskubidearen aldeko Itun Nazionalak bere laugarren bilera egin zuen Katalunian. Azaroaren 9ko prozesua aurrera eramateko bat eginik lan egingo zuten eragileek. Adostutako testuak bost puntu zituen eta \u201caniztasuna\u201d eta \u201cgizartearen eta politikaren lankidetza\u201d aldarrikatzen zituen. Joan Rigol Ituneko koordinatzailearen hitzetan, \u201cardatz politikoaren\u201d eta eragileen arteko batasuna \u201cbistaratzeko\u201d balio izan zuen bilerak.\nUrriaren 27an, galdeketa inpugnatuta ere, aurrera jarraitzeko eskatu zion ERCk Masi. Kontsultaren ordez egingo zen parte-hartze prozesuaren antolatzaile eta sustatzaile nagusia Kataluniako Generalitatea zela azpimarratu zuen. \"Hartutako konpromisoa betetzeko\" eskatu zion presidenteari.\nEgun berean, Espainiako Gobernuak A9-ko prozesuaren aurka jotzeko bidea abiatu zuen. Rajoyk txostena eskatu zion Estatu Kontseiluari azaroaren 9an Katalunian egin asmo zuten parte-hartze prozesu osoa bertan behera gera zedin.\nUrriaren 28an jakin zenez, Generalitateak A-9ko planari eutsiko zion. Kataluniako Gobernuak A-9ko \u00abherritarren parte hartze prozesua\u00bb defendatu zuen, eta esan zuen Madrilek ez zuela debekatzeko ezer. Kataluniako alderdi guztiek \u2014PPCek eta Ciutadansek salbu\u2014 egin zuten Madrilen erabakiaren aurka. PSCk uste zuen \u00abokerra\u00bb zela A-9ko parte-hartze prozesua inpugnatzea, eragin juridikorik ez zuelako.\nUrriaren 29an, Kontsultaren aldeko kanpaina hastear zen, beste helegite baten mehatxupean. CDC alderdiak gauean abiatuko zituen kanpainako ekitaldiak. Ohiko hauteskunde-kanpainetan bezala, aurreneko ekintza modura, kartelak jarriko zituzten. Galdeketan, baietzaren alde egingo zuten. Bestalde, urriaren 28an jakinarazi zutenez, 40.930 herritarrek eman zuten izena kanpaina bera eta A9ko prozesua antolatzen laguntzeko.\nEgun berean, bozkatzera deitu zuen ANCk, debekatu arren. Espainiako Estatu Kontseiluak aho batez onartu zuen A-9ko galdeketa auzitara eramatea. Urriaren 30ean egingo zuen Espainiako Gobernuak ministroen kontseilua, eta bertan onartuko zuen kontsulta baliogabetzeko eskatzea. Bozkaleku gisa erabiltzeko lokal bat atontzea eta udaletxean azaroaren 9an Kataluniako bandera independentista zintzilikatzea adostu zuen Durangoko Udalak, baina erabaki horren kontra helegitea aurkezteko eskatu zion herri horretako PPk Carlos Urkijo Espainiako Gobernuak Euskal Autonomia Erkidegoan zuen ordezkariari.\nUrriaren 30ean, Estatu Kontseiluak kontsultaren gaineko txostena onartu behar zuen. Espainiako presidenteak premiazko txosten bat eskatu zion Estatu Kontseiluari; dokumentua urriaren 31 baino lehenago onartzeko ere eskatu zion eta, hortaz, egun horretan bertan bozkatuko zuten. Azkenik, A9ko kontsultaren kontrako helegitea babestu zuen Estatu Kontseiluak. Espainiako kontsulta-batzorde gorenak aho batez hartu zuen erabakia. Txostena eskuan, Auzitegi Konstituzionalera jo zezakeen Espainiako Gobernuak. Erabakiak ez zuen Mas ezustean harrapatu. \u201cLegea obeditzea\u201d espero zuen Rajoyk.\nANC eta Omnium A9-an bozkatzearen alde agertu ziren, 'gertatzen dena gorabehera'. Bestalde, Generalitateak parte-hartze prozesuaren inguruan egin zituen iragarkiak emititzeko agindu zieten Kataluniako Gobernuaren lizentzia zuten irrati eta telebista kateei.\nUrriaren 31ean, galdeketaren aurka helegitea jarri zuen Espainiako Gobernuak. Soraya Saenz de Santamaria presidenteordeak zioen azaroaren 9rako deialdiak ez zuela \"legezko oinarririk\". Gertatzen zena gertatzen zela, bozkatzera deitu zuen ANCk. Bestalde, independentziaren aldeko joera izango zen nagusi galdeketan, inkesta baten arabera. Bi galderei baiezkoa erantzuten zietenak %49,4 ziren, CEOren arabera; estatu bai baina independente ez izatea nahi zutenak %12,6 ziren , eta estatu ere ez izatearen aldekoak, berriz, %19,7. Gainerakoek (%18,3) ez zekiten zer erantzun.\nEgun berean, auzitara jotzea aztertzen ari zen Mas, Madrilen \u00abgehiegikeria\u00bb salatzeko. Espainiako Gobernuaren aurkako neurriak prestatzen hasi zen, hark Auzitegi Konstituzionalera jo ostean.\nAzaroaren 1ean, nazioarteko hamar lagunek babesa adierazi zioten azaroaren 9ko kontsultari. Nobel saridunak, idazleak eta soziologoak zeuden tartean. Nabarmendu zuten gatazkak konpontzeko biderik onena demokraziaren tresnak erabiltzea zela. Kataluniako galdeketa babesteko hau adierazi zuten: \u00abKatalanak bozkatzea eragoztea gizarte demokratikoen printzipioen kontrakoa da\u00bb. Tartean ziren Desmond Tutu Hego Afrikako apezpikua eta Adolfo Perez Esquivel Argentinako artista, biak Bakearen Nobel saridunak. Bestalde, Oriol Junqueras ERCko buruak esan zuen Espainia independentzia negoziatzeko prest egongo ez balitz Kataluniak ez lukeela zorraren bere zatia ordaindu beharko. Egun berean, Generalitateak ez zuen baztertzen nazioarteko epaitegietara jotzea. Francesc Homsek adierazi zuen Generalitateak ez zuela \u2018\u2019atzerapausorik\u2019\u2019 emango A9aren inguruan.\nAzaroaren 2an, Joana Ortega Generalitateko presidenteordeak adierazi zuen ezin zela % 100ean ziurtatu azaroaren 9an boto kutxak eta hauteslekuak irekita izango zirela. Espainiako Gobernuak helegitea jarri arren, Kataluniako Gobernuak azaroaren 9ko prestaketa lanekin jarraituko zuela adierazi zuen Generalitateko presidenteordeak.\nAzaroaren 3an hasten zena aste erabakigarria zen Katalunian. Espainiako Gobernuak inpugnatu egin zuen deialdia, eta begi guztiak Konstituzionalera begira zeuden. Azaroaren 4an bertan hartuko zuen auzitegi horrek bere azken erabakia. Egun berean jakin zenez, PSCk azaroaren 10ean plazaratuko zuen Espainiako konstituzioa aldatzeko proposamena. Bestalde, Generalitateak kontsulta ez baliogabetzea eskatu zion Konstituzionalari. Artur Masen Gobernuak idatzi bat aurkeztu zuen auzitegi horretan, kontsulta alternatiboaren aurka ez egitea eskatzeko. Egun berean, ultraeskuindarrek alderdi katalanen ekitaldi bati boikot egin zioten. Falangeren banderak zeramatzaten ultraeskuindarrak ekitaldian sartu ziren eta \u201cbeste gerra zibil bat nahi ote duten\u201d galdetu zieten eztabaidako parte-hartzaileei.\nKontsulta alternatiboa Auzitegi Konstituzionalak bertan behera utzi ondoren.\nAzaroaren 4ko goizean, Katalunia osoa, Auzitegi Konstituzionalari begira zegoen. Auzitegi Konstituzionala hasi zen Espainiako Gobernuaren helegitearen inguruan eztabaidatzen, eta osoko bilkura hiru egunekoa izango bazen ere, egun horretan bertan hartuko zuten erabakia. Kataluniako kontsulta bertan behera utziko zuen egun horretan Auzitegi Konstituzionalak, ezusterik ezean. Ezer urratzen ez zuela zioen Masek. Galdeketa eragileen esku uzteko asmoak indarra hartu zuen. Azkenik, Konstituzionalak tramiterako onartu zuen Espainiako Gobernuak jarritako helegitea, eta horrek automatikoki utzi zuen indargabe igandeko galdeketarako prestaketa oro. Bost hilabete zituen auzitegiak mamiaz erabakitzeko. Francesc Homs Generalitateko bozeramaileak esan zuen parte hartze prozesu bat zela igandekoa eta eutsi egingo ziotela galdeketari. Espainiako Gobernua salatuko zuela gaineratu zuen, adierazpen askatasuna urratzeagatik. Artur Mas presidenteak Erabakitzeko Eskubidearen aldeko alderdiak biltzera deitu zituen: \"Batuta egon behar dugu adierazpen askatasuna elkarrekin eta sendo defendatzeko\". Itun Nazionalaren bilera, ostiralean egingo zen.\nAzaroaren 5ean jakin zenez, Kataluniako hainbat politikarik nazioartera joko zuten erabakitzeko eskubidearen alde. NBEn eta Europako zenbait erakundetan aurkeztuko zuten agiria alderdi politikoetako ordezkariek. Egun berean, Masek gutuna bidaliko zion Rajoyri, behin betiko erreferenduma adosteko. Generalitateko presidenteak azaroaren 9ko prozesu parte-hartzailean \"beldurrik gabe\" parte hartzeko deia egin zien kataluniarrei. Artur Masek 'lasaitasuna' eskatu zuen azaroaren 9ko polemika 'desdramatizatzeko'.\nBestalde, 161 hautetsik bozkatu ahal izateko nazioarteko babesa eskatu zuten. Katalanek beren etorkizuna erabakitzea bermatzeko beharrezkoak ziren jokabideak gauzatzeko eskatu zieten hautetsiek nazioarteko erakundeei.\nAzaroaren 6an, A9-aren aurkako helegitea baliogabetu ala ez erabakiko zuen Gorenak. Espainiako Gobernuak Konstituzionalean sartu zuen inpugnazioaren eraginak, behin behinean, bertan behera geratzeko eskatu zion Generalitateak Auzitegi Gorenari. Azkenik, kontsultaren aurkako helegitea ez baliogabetzea erabaki zuen Gorenak. Bestalde, A9an 6.992 mosso arituko ziren, 'epaileen eta Fiskaltzaren esanetara'.\nKataluniako Barne kontseilariak azpimarratu zuen Esquadra Mossoek epaitegien aginduak obeditu behar zituztela, baina Barne ministroaren irizpenak ez. Egun berean, Generalitateak esku hartzen ez bazuen Gobernuak ez zuen epaitegietara joko. Hala ere, Generalitateak kontsultaren garapenean zuzenean parte hartzen baldin bazuen Exekutiboaren erantzuna zein izango zen ez zuen zehaztu Justizia ministroak. Azkenik, Generalitateak esku hartzen ez bazuen Gobernuak ez zuen epaitegietara joko. Hala ere, Generalitateak kontsultaren garapenean zuzenean parte hartzen baldin bazuen Exekutiboaren erantzuna zein izango zen ez zuen zehaztu Justizia ministroak.\nEgun berean, ANC Biltzar Nazional Katalanak eta Omnium Culturalek sustatutako \"Ara es l'hora\" kanpainak telefonozko maratoia antolatu zuen independentziari buruzko galdeketarako azken txanpan, A-9an inor ez zedin etxean geratu. Hainbat pertsona ezagunek ere hartu zuten parte maratoian. Galdeketari eusteko erabakia hartuta, helburu nagusi bat zuten orduan indar subiranistek: bozketa ahalik eta arrakastatsuena izatea.\nAzaroaren 7an, Generalitateak ebatziko zuen kontsulta gizartearen esku utziko zuen. Erabakitzeko Eskubidearen aldeko Itun Nazionala bildu egin zen goizean. Azkenik, galdeketa boluntarioen esku utzi zuten, baina hautetsontziak bermatuko zituen Masen gobernuak. \"Denok jardungo dugu azken ondorioetara arte, baina galdeketaren exekuzioa boluntarioen esku dago orain\", esan zuen Joan Rigol ituneko koordinatzaileak. Egun berean, adierazpen bat plazaratu zuten nazioartean. 25 sinatzaileen artean zeuden: Desmond Tutu, Adolfo Perez Esquivel, Ken Loach, Dario Fo eta Johan Cruyff.\nBestalde, debekua kentzeko eskatu zion Artur Masek Konstituzionalari. Arratsaldez, Generalitateak emaitzak ezagutzera emango zituen. Espainiako Gobernuak, berriz, ez zuen argitu Artur Masen aurka egingo zuten. Espainiako Gobernuko presidenteordeak legea betetzea eskatu zion Kataluniako Exekutiboko buruari.\nAzaroaren 8an, lokal publikoen erabiltzeagatik Fiskalak ikerketa hasi zuen. Artur Masek adierazi zuen gobernuak botoak zenbatu eta emaitzak jakinaraziko zituela. Bestalde, zortzi europarlamentarik behatuko zuten bozketa eguna. Egun berean, istilu batzuk izan ziren euskal independentisten eta espainiar unionisten artean, bien ekitaldiak leku berean baitziren.\nKataluniaren independentziarako kontsulta (azaroa).\nAzaroaren 11ean, \"Behin betiko galdeketa\" egin ahal izateko helburuarekin negoziatzera deitu zuen Masek Rajoy. Hurrengo egunetan, erabakitzeko eskubidearen aldeko alderdiekin bilerak egiteko asmoa zuen, guztien proposamenak entzuteko. PSC ere sartu zuen bileretan. Hauteskundeak \"tresna\" zirela adierazi zuen, baina prest agertu zen horren bidez \"behin betiko kontsulta\" egiteko. Salatu zuen ere \"eraso zibernetiko oso gogorrak\" jasan zituela Kataluniako Gobernuko webguneak.\nEgun berean, Mas eta hiru kontseilari auzitara eramateko jardunbidea hasi zuen fiskalak. Kataluniako Gobernuak desobedientzia eta prebarikazioa egin eta dirdua bidegabe erabili ote zituen ikertzen hasi zen Kataluniako Auzitegi Gorenaren Fiskaltza, Estatuko fiskal nagusiarekin elkarlanean.\nAzaroaren 12an, kereila aurkeztu zuen fiskaltzak. Bestalde, Kataluniako herri mugimenduek kontsultan kalera ateratako bi milioi pertsonak aktibo mantentzeko helburua zuten. Kontsultaren aldeko alderdiekin biltzeko asmoa adierazi zuen Masen, hauteskundeak nola egin adosteko. Kataluniako presidenteak negoziatzeko deia egin zion Madrili, galdeketa \u00abbritainiar erara\u00bb egiteko. Baina, Espainiako Gobernuak erantzun zuen ez zuela ezer adostuko. Espainiako Gobernuko presidenteak Artur Masi erantzuin zion erabakitzeko eskubidea legeadian sartzeko posible zuela Espainiako Konstituzioa aldatzeko proposamena abiatzea, baina argitu zuen PP beti egongo zela \"subiranotasun nazionala desegingo lukeen erreforma baten kontra\".\nBestalde, Artur Masen aurka jotzeko presioa izan zuela adierazi zuen fiskalek. Gainera, Kataluniako PPko presidenteak Fiskaltzaren kereilaren xehetasunak zergatik zekizkien galdetu zuen Fiskalen Batasun Progresistak. Horren aurrean, Fernandez Diazek ukatu egin zuen Fiskaltza Gobernuaren esanetara egotea. Fiskaltza \u201cautonomoa\u201d zela adierazi zuen.\nBukatzeko, zenbait politikarik euren burua erruduntzat jo zuten. CiUko, ERCko, CUPeko eta PSCko zenbait kidek kontsultaren antolakuntzan parte hartu zutela adierazi zuten. Eta, Masen aurka egitea Kataluniako fiskalen esku utzi zuen Torres Dulcek. Bilera amaitu ostean, Fiskaltzak agiri bat bidali zuen eta \u201cKataluniako Fiskaltza Nagusiak hartzen duen erabakiaren berri Estatuko fiskal nagusiari\u201d emango ziola azaldu zuen.\nAzaroaren 13an, \"sintonia ona\" egon omen zen Mas eta Junquerasen artean, baina ERCkoak zerrenda bakarra baztertu zuen. Bestalde, azaroaren 24an aurkeztuko zuen Kataluniako Gobernuko presidenteak bere bide orria, \"La Vanguardia\" egunkariak zabaldu zuenez. ERCk plebiszitarioak 'berehala' deitzeko eskatu zion Artur Masi. Bestalde, Gorenak ukatu egin zuen UPyDk Artur Masen kontra jarritako kereila. Alderdiak Generalitateko presidenteari prebarikazioa, desobedientzia eta dirua bidegabe erabiltzea leporatu zion, baina Gorenak eskumen falta argudiatu zuen.\nAzaroaren 14an, ERC, ICV-EUiA, CUP, CDC, UDC eta PSC alderdiekin bilerak egin zituen Masek. Azaroaren 24an aurkeztuko zuela \u00abprozesu politikoa amaitzeko\u00bb bide orria jakinarazi zen. Bestalde, prozesu konstituziogilearen alde urrats bat egin zuten parlamentuan. Beraz, Masek Eguberrien aurretik erabakiko zuen hauteskundeak aurreratu edo ez. Zerrenda bakarra aurkeztu edo ez ere hilabete barru erabakiko zuen Kataluniako presidenteak. Egun berean, fiskaltzak kereilarik ez jartzeko aukera handia zegoela adierazi zuen Torres-Dulcek. Estatuko Fiskaltzaren zirriborroaren kontra agertu ziren Kataluniako bederatzi fiskaletatik sei.\nAzaroaren 16an jakin zenez, Rajoyk hurrengo egunean erantzungo zion Masi, eta Kataluniara bisita egingo zuen. \u201cKatalunia bide onean egon da bere agintariak akordioaren eta itunaren aldekoak izan direnean\u201d, adierazi zuen presidente espainiarrak.\nAzaroaren 17an, Mariano Rajoy Espainiako Gobernuko presidenteak adierazi zuen erantzungo ziola Artur Mas Generalitateko presidenteak igorritako gutunari, eta Kataluniara bisita egingo zuela katalanen \u201cinteresak defendatzeko\u201d. Litekeena zen asteburuan egitea bidaia baina ez zuen ziurtatu.\nEgun berean, Masen aurkako kereila jartzea ukatu egin zuen Kataluniako Fiskaltzak. Ondorioz, Torres-Dulcek fiskalen bilera antolatzen hasi zenu, Kataluniako Fiskaltzaren ezezkoa jaso eta gero. 12 salaketa zeuden Masen aurka. Azkenik, Espainiako Fiskaltzak Kataluniako Fiskaltza kontuan hartu gabe jarriko zuen Masen aurkako salaketa.\nAzaroaren 18an jakin zenez, Torres-Dulceren agindua beteko zuen Kataluniako Fiskaltzak. Espainiako Fiskaltza Nagusiak kereila aurkeztu zuenentz azaroaren 19an aztertuko zuen baina, hala ere, Aretoko Fiskalen Batzordearen jarrera ez zen loteslea eta beraz, azken hitza Torres-Dulcek izango zuen.\nAzaroaren 19an jakin zenez, Fiskalak zetozen egunetan salatuko zuen Artur Mas, prebarikatzea eta desobeditzeagatik. Azaroaren 9ko parte-hartze prozesuagatik salatuko zuen Espainiako fiskal nagusiak Artur Mas. Ez zuen Kataluniako Fiskaltzaren babesik lortu. Ortegaren eta Rigauren kontra jotzea ere proposatu zuen. Izan ere, Kataluniako Fiskaltzak adierazi zuen Eduardo Torres-Dulce Estatuko fiskal nagusiaren agindua beteko zuela, Artur Masen kontrako kereila aurkeztea erabakiz gero. Horren aurrean, Espainiak \u201cnazioarte mailan ridikulua\u201d egingo zuela esan zuen Francesc Homs Generalitateko bozeramaileak.\nBestalde, Rajoyk Masekin hitz egingo zuela eta asmoak zehazteko esan zion PSOEri. Espainiako Gobernu presidenteak Konstituzioa defendatzen jarraituko zuela nabarmendu zuen eta Masekin herritarrak kezkatzen zituzten gaiez hitz egiteko prest azaldu zen. A-9tik zalantzaz beteta zegoen Kataluniako mugimendu independentista, eta zaila ematen zuen zerrenda bakarra eratzeko asmoa. Halaber, jakin zenez, Masen bide orria, asteartean argitaratuko zen.\nAzaroaren 20an, Artur Masek adierazi zuen \"aurrera\" egingo zutela \"herrialde gisa\" Kataluniak zituen asmoekin. Bestalde, Generalitateko bozeramaileak uste zuen Espainiako Gobernuak fiskaltzari \"presio\" egin ziola.\nJoana Ortegaren arabera, \u00abEspainiatik kanpo bultzatzen zituzten\u00bb. Generalitateak Madrilen eta Bartzelonaren arteko urruntasuna agerian utzi zuen. Halaber, beste kontsulta bat egingo zutela adierazi zuten, modua argitu ez arren. Gainera, jakin zenez, kontsultaren aldeko alderdiek izen komun bat adostearen alde azaldu ziren eta horrenbestez: \u00abAra \u00e9s l'Hora-ERC, Ara \u00e9s l'Hora-CiU...\u00bb moduan aurkeztuko ziren.\nBestalde, A9arekin harremana zuten salaketak ikertzeko eskatu zuen Bartzelonako fiskalburuak. Euren iritziz, delitu zentzuak zeuden azaroaren 9ko parte-hartze prozesuari lotuta. Mariano Rajoyk elkar-ulertzearen eta hitzarmenen alde egin zuen, arazo politikoak konpontzeko.\nAzaroaren 21ean jakin zenez, sozialista subiranisten espazioa betetzeko, PSC utzi eta, Ernest Maragallen NECatekin batera, alderdi politiko bat sortuko zuen Movimentek. Egun berean, Espainiako Fiskaltzak Artur Masen kontrako kereila jarri zuen eta horretarako, Kataluniako Auzitegi Nagusira jo zuen. Guztira, lau delitu egozten zizkioten eta Generalitateko beste bi kideren kontra ere egin zuen. Estatuarekiko urruntasuna handitu zuen kereilak.\nBestalde, kontsultaren aldeko alderdiek euren burua erruduntzat jo zuten eta horretarako, CiUko, ERCko, ICV-EUiAko eta CUPeko kideek gutun bat bidali zuten Estatu fiskal nagusiarengana. Pedro Sanchezek, berriz, Generalitateari zuzendutako 'keinu' bat eskatu zion. Horretarako, Artur Masek jarritako 23 proposamen kontuan hartzeko eskatu zion Gobernuko presidenteari. Egun berean jakin zenez, CiUk abantaila atera zion ERCri hauteskunde inkestetan, A9ren ostean, lau puntuko aldearekin eta Podemos hirugarren indarra izango zen.\nAzaroaren 24an, Autonomia Erkidegoen kontua ituna lortuz gero berrikus zitekeela adierazi zuen Catalak. Bestalde, adierazi zuenez Gobernuak ez zion presiorik egin Eduardo Torres-Dulce Estatuko fiskal nagusiari kereila aurkezteko.\nAzaroaren 25ean, A-9aren ondorengo bide orria proposatu zuen Artur Masek 19:30etan. 'A-9 ondoren: erabakitzeko garaia, batzeko garaia' hitzaldian egin zuen hori eta zalantza zerrenda bateratuak edo bereiziak erabiliko ote ziren zen. Bide orriaren arabera, plebiszitu-hauteskundeak eta independentzia 18 hilabetean egingo ziren. Hauteskunde-datarik ez zuen eman baina \u201cnoiz\u201d arazorik izango ez zela nabarmendu zuen. Zerrenda bakarra osatzearen alde azaldu zen eta hori lortzeko deia egin zien alderdi independentistei, behin bakarrik aurkeztuko ziren hautagaiekin.\nEgun berean, ICV zerrenda bakarraren kontra azaldu zen eta plan sozialak eskatu zituen. Halaber, jakin zenez, Generalitat osoak (kontseilari guztiek) deklaratuko zuen baldin eta A9ko kereila onartzen bazuten.\nGainera, Gobernuko kontseilari guztiek A-9aren kontuan deklaratuko zutela jakin eta gero, Kataluiako fiskala salaketa guztiak TSJCn jartzearen alde agertu zen. Kataluniaren independentziari buruzko galdeketan parte hartzeko epea ere atzo amaitu zen eta behin-behineko datuen arabera, guztira 2.350.000 lagun inguruk parte hartu zuten bozketan.\nAzaroaren 27an, Artur Masen arabera posiblen zen zerrenda bakarraren inguruan adostasunera iristen baziren, 2015ean botoa ematea. Gabonen aurretik jakinarazi zuela hauteskundeak noiz deituko zituen adierazi zuen. Bestalde, beste proposamenen inguruan hitz egiteko prest zegoen kontsulta helburu gisa jarrita.\nAzaroaren 28an, fiskaltza \u201cmartxan jarrita\u201d Espainiako Gobernuak plebiszitu hauteskundeetara aurkezteko gaitasuna kendu nahi ziola esan zuen Artur Masek. Plebiszitu hauteskundeak egiteko bide orria \u201czerrenda eta programa bakarrean\u201d egun behar zela ere esan zuen.\nAzaroaren 29an, katalanen arteko banaketa sustatzea leporatu zion Mariano Rajoyk Artur Masi, baita \"mito historiko eta politiko faltsuak\" zabaltzea eta A-9ko prozesuan, Masek \"porrot\" egin zuela esan zuen. Kataluniaan egindako hitzaldi batean esan zituen. Bestalde, ANCk zerrenda bakarra defenditu zituen, baita otsailean boz plebiszitarioak egitea. Carme Forcadell presidenteak onartu zuen Generalitateko presidentearen bide orria \"abiapuntu ona\" zela. Bestalde, ERCk zalantzan zeudenak konbentzitzeko hitzarmen 'irabazlea' nahi zuen eta alderdia \"pozik\" zegoen Artur Masen azken proposamenekin.\nAbenduaren 1ean jakin zenez, kataluniar independentistak zaintzeko unitate berezi sekretu bat zuen Espainiako Gobernuak 2012tik datu fiskalak ikertzeko eta ustelkeria kasuekin independentismoaren gorakada geratzeko. Horren aurrean, Kataluniako Gobernuak nahiz ERCk Jorge Fernandez Diazen dimisioa eskatu zuten. Demokraziaren aurkako ekintza politikoa zela uste zuten eta neurriak eskatu zituzten.\nAbenduaren 2an, A-9aren osteko bide orria aurkeztu zuen ERCk. Hauteskudeak egin eta gero batasun gobernu bat osatzearen alde agertu zen, estatu egiturak eraikizearekin batera prozesu konstituziogile bat egiteko. Konstituzioa berretsiko zen gero erreferendum bidez. Bestalde, zerrendek programa, izen zati bat eta kanpaina banatzea proposatu zuen. Hauteskunde plebiszitarioetan ahalik eta proposamen subiranista zabalena eskatu zuen independentzia nahi zuten guztiek bat egiteko modukoa. Egun berean, Fiskaltzak jaso zuen CiU, ERC, ICV-EUiA eta CUPen aitortza.\nAbenduaren 3an, bilera eskaera egin zion Junquerasek Masi, bide orriak hitzartzeko. Egun berean, A9ari buruzko kereila guztiak auzi batean batzea eskatu zuen Fiskaltzak. Beraz, jarrerak bateratzeko eta bide orria hitzartzeko prest zeuden CiU eta ERC eta horregatik, bilerak \u00abberehala\u00bb hasiko zituen Masek. Ados jartzeko eskatu zieten ANCk eta Omniumek.\nAbenduaren 4ean, Artur Mas Kataluniako presidentearen eta ERCren artean hitzarmena lortzeko aukera zegoela esan zuen Generalitateko bozeramaileak. Gainera, CiU eta ERCren arteko akordioa lortzea \"nahitaezkoa\" zela esan zuen.\nAbenduaren 5ean, Artur Masek Katalunia \"askeagoa eta batik bat bidezkoagoa\" izatea nahi zuela esan zuen.\nAbenduaren 9an, Generalitateak hoztu egin zuen hauteskundeak aurreratzeko aukera, hala ere, aukera hau ez zuen 2015eko aurrekontuen negoziazioarekin baldintzatu nahi, eta aukera bakarra independentziari buruzko plebiszitu hauteskundeak zirela esan zuen.\nAbenduaren 10ean, \"Harremanak areagotzea\" hitzartu zuten Masek eta Junquerasek egindako bilera batean. Miquel Iceta PSCren buruak esan zuen elkarrizketa, negoziazioa eta ituna ez zirela \"hirugarren bidea\", baizik eta \"lehenengoa eta bakarra\" Kataluniaren arazoa konpontzeko.\nAbenduaren 15ean jakin zenez, ERCk ez zien osoko zuzenketarik jarriko Generalitateko Aurrekontuei. Hala ere, ez zuten zehaztu CiUrekin bat egingo zuten edo abstenitu egingo ziren. Negoziazioetako \u00abgiroa\u00bb arintzeko hartu zuen erabaki hori.\nAbenduaren 16an, hauteskundeei buruz hitz egiteko eskatu zion ERCk CiUri. ERCren arabera, azarotik etenda zeuden negoziazioak, eta berrekitzeko unea zen.\nAbenduaren 19an, Gorenak jasandako 'ezohiko erasoa' salatu zuen Joaquin Gimenezek. Espainiako Gobernuaren esku-hartzeak kritikatzeaz gain, botere judiziala \"inoren meza-mutil\" ez zela esan zuen. Egun berean, ez zuten akordiorik lortu Masek eta Junquerasek hauteskundeen inguruan.\nAbenduaren 20an, zerrenda bateratuaren proposamenean ez 'trabatzea' eskatu zuen ERCk. Esan zuenez, banandutako hautagaitzek zerrenda bateratuak baino emaitza hobeak emango zituzten, inkesten arabera. Egun berean, CUPek hautagaitza 'independentista eta apurtzailea' babestu zuen eta ez zuela Artur Masek proposatutako zerrenda bakarrean parte hartuko adierazi zuen, nahiago baitzuen bide orri alternatiboa diseinatzea.\nAbenduaren 22an jakin zenez, Kataluniako Auzitegi Nagusiak tramiterako onartu zuen Artur Masen aurkako kereila. Salaketa guztiak kereila batean bildu zituzten.\nAbenduaren 23an, jende askoren babesa jaso zuen ANCren \"autoinkulpazio kanpainak\". 600 herritar baino gehiago autoinkulpatu ziren. Artur Mas, Joana Ortega eta Irene Rigauren aurkako kereila tramiterako onartzea salatu zuen Generalitateko bozeramaileak. Generalitateko bozeramaileak 'demokrata denak ez zuen kereilarik jartzen kontsultak egiteagatik' aipua egiteaz gain, azpimarratu zuen \"erabat okerra\" zela \"kereilak jarrita Kataluniako prozesua geldiaraziko zutelako ustea\".\nAbenduaren 29an jakin zenez, bilera egin zuen abenduaren 27an Artur Masek, Oriel Junquerasek, ANCk eta \u00d2mniumek. Helburua izan zuten 2015eko lehen hiruhilekoan hauteskundeak egiteko akordioa lortzea.\nAbenduaren 30ean, aurrekontuak atzeratu egin zirelako hauteskundeak berehala deitzea eskatu zuen ERCk. 2015eko Aurrekontuen negoziazioa maiatzera edo ekainera atzeratzea babestu zuen. Generalitateko bozeramaileak \u2018eskuzabaltasun handiagoa eta eskakizun gutxiago\u2019 eskatu zituen. Esan zuen urtarrilera arte, jaiak pasa arte, Kataluniako presidenteak ez zuela argituko hauteskundeak aurreratzen zituen. Bestalde, Artur Masek aurki 'erabaki arriskutsuak' hartu beharko zituela esan zuen. Ez zuen argitu hauteskundeak aurreratuko ote zituen. Egun berean, Mallorcako Diadan ere eskatu zuten autodeterminazioa. Bestalde, hamabost eguneko epea eman zion ERCk Artur Masi bozetara deitzeko.\nUrtarrilaren 5ean, Zerrenda ez bateratuaren aukera aztertzeko prest agertu zen Artur Mas, ERCren arabera. Bileran ez zuten akordiorik itxi baina jarrerak gerturatu zituzten.\nUrtarrilaren 7an jakin zen Artur Masek urtarrilean iragarriko zuela hauteskundeak aurreratuko zituen. ERCrekin akordioa lortu edo ez adieraziko zituen Kataluniako prozesu subiranistaren hurrengo urratsak.\nUrtarrilaren 8an, Auzitegiak desobedientzia egin izanaren jokabideak ikusi zituen azaroaren 9ko prozesuan. Masek, Ortegak eta Rigauk debekuari men egin ez ziotela uste zuen. Bestalde, ANC Biltzar Nazional Katalanak 80.000 lagunen inguruko masa soziala zuen.\nEgun berean, hauteskunde zerrendak osatzeko moduak haserretu egin zituen Mas eta ERC. Kataluniako presidenteak hiru aukera jarri zizkion ERCri, hauteskundeak aurreratu eta hauteskunde plebiszitarioak egiteko. ERCk erantzun zion hautagaitza bereiziak aurkeztu eta gizarte zibilaren ordezkari garrantzitsuenak Masen zerrendan joatearekin ados zegoela baina bere zerrendan ere independenteei lekua egitekotan. Oriol Junquerasek bere proposamena \"desitxuratu\" eta akordio bezala aurkeztea gaitzetsi zuen.\nUrtarrilaren 10ean, Artur Masek eta ERCk ez bazuten hauteskundeetara deitzeko hitzarmena egiten, ANCk kanpaina berri bat iragarri zuen hori lortzeko. Bestalde, CUPek ere aurkeztu zuen hauteskunde plebiszitarioetarako bere proposamena. Bestalde, kontzentrazio gobernua ahal zen azkarren zehazteko esan zion Oriol Junquerasek Artur Masi. Horretarako ez dela hauteskunde egunaren biharamunera arte itxaron behar ere nabarmendu zuen.\nUrtarrilaren 12an, Artur Masek jarritako baldintzak onartu egingo zituela adierazi zuen ERCk. Hala ere, \u00abakordiorako borondate argirik\u00bb ez izatea leporatu zion CDCk. Bestalde, Artur Mas CiUko buruzagiekin bildu zen.\nUrtarrilaren 13an \"La Vanguardia\"k argitaratu zuenez, Artur Masek udazkenean deituko zituen hauteskundeak, ERCrekin akordiorik ez lortuz gero. Momentu horretan bi alderdien jarrerak ziruditenak baino urrutiago zeuden. Geroago jakin zen, Artur Masek urtarrilaren 15ean esango zuela hauteskundeak aurreratuko ote zituen.\nUrtarrilaren 14an jakin zenez, irailaren 27an egingo ziren hauteskundeak Katalunian. Abuztuan Kataluniako parlamentua desegingo zen eta irailaren 11n hasiko zen hauteskunde kanpaina, diada egunean. Zerrenda asko aurkeztuko ziren independentziaren aldeko alderdiak, bide orri bakarrarekin hala ere. Independentziarako prozesua \"garaipenera arte\" egingo zuela esan zuenArtur Masek, eta subiranisten arteko \"elkarlan eta konfiantza giroa\" berreskuratu zutela berriro ere gaineratu zuen. Oriol Junquerasek ere konfiantza berreskuratu zutela adierazteaz gain, hauteskunde plebiszitarioen eguna jarrita zegoenez, \"behin-betiko kontsulta irabazi\" behar zela adierazi zuen. Horren truke, ERCk aurrekontuak onartzen lagunduko zion gobernuari.\nAbenduaren 15ean, CiU eta ERC batu egin ziren prozesu subiranistari eusteko, baina beste alderdi independentistek susmo txarra hartu zioten. Urrats garrantzitsurik ez egitea kritikatu zien CUPek. Bestalde, Artur Masek A-9an agindurik ez zuela desobeditu esan zuen.\nUrtarrilaren 16an, subiranisten gehiengo absolutua beharrezkotzat ikusi zuen Artur Masek.\nUrtarrilaren 17an, ERCk eta CDCk onartu egin zuten Artur Masen eta Oriol Junquerasen akordioa. Hala ere, onartu zuten lana asko egin behar zela oraindik ibilbide orria adosteko.\nUrtarrilaren 31ean, Kataluniako Konstituzioa osatzeko lehen proposamena egin zuten. Santiago Vidal epaileak berau proposatu zuen, Fiskalak epailea inhabilitatzeko eskaria egin zuen.\nErreakzioak.\nKontsulta-legea.\nJoana Ortega presidenteordeak legeak jasotako \"babes zabala\" nabarmendu zuen, baita alderdi guztiek adostasunaren bidean egindako lana ere. Alicia Sanchez-Camacho Kataluniako PPko ordezkariaren arabera, \"egun tristea da demokraziarentzat eta espainiarrentzat\". Erreferenduma \"legez kanpokoa\" zela berretsi zuen, eta legea \"konstituzioaren kontrakoa\" zela.\nIrailaren 24an zabaldu zenez, Rafael Catala Polo Espainiako Gobernuaren Justizia ministro berria Konstituzioa erreformatzearen alde egin zuen ekainean, \"Kataluniaren berezitasunak aitortzeko\".\nDekretua.\nIrailaren 27an, barregarri ez geratu eta kontsulta baimentzea eskatu zion EAJk Rajoyri. Rosa Diezek, bestalde, esan zuen Masek \"burla egin\" ziola Konstituzioari. PSOEk baieztatu zuen ez zutela kontsulta egingo eta sozialistek dekretua \"baliogabetzea\" babestuko zutela.\nGobernuaren helegitea.\nIrailaren 29an, CiUko idazkari nagusi Ramon Espadalerrek Mariano Rajoyri egotzi zion Espainiako Auzitegi Konstituzionalaren \"bozeramaile\" izatea. Oriol Junqueras ERCko buruak ohartarazi zuen Espainiako Auzitegi Konstituzionalaren ezein ebazpenek ez zuela Kataluniako prozesu subiranista etengo. Andoni Ortuzar EAJko presidenteak uste zuen Masek legea beteko zuela eta ez ziola PPren gobernuari \"inolako aitzakiarik\" emango hura auzitara eramateko. Amaiurrek, berriz, \"demokrazia bahitzea\" leporatu zion Rajoyri, eta Espainiako Konstituzioa \"herrien espetxe\" gisa deskribatu zuen. Espainiako Gobernuak Kataluniako independentziari buruzko galdeketaren eta Kontsulten Legearen kontra helegitea babestu zuen Idoia Mendia PSE-EEko idazkari nagusiak.\nEgun berean, Joaquin Almunia Lehiarako komisario europarrak uste zuen Katalunian ez zela galdeketarik izango, bertan behera geratuko zela Artur Mas presidenteak azaroaren 9rako deitu zuen galdeketa. Almuniaren iritzian, Alderdi Popularrak Kataluniako Estatutua errekurritu zuenean hasi zen \"zoritxarrez arazoa\".\nKonstituzionalaren erabakia.\nIrailaren 29an, Masek Konstituzionalaren abiadura 'supersonikoa' kritikatu zuen. Zalantzan jarri zuen Perez de los Cobos Auzitegi Konstituzionaleko presidentearen papera, PPko militante izan zelako \u201cdenbora luzean\u201d, eta Parlamentuak hura errefusatzea eskatu zuela gogorarazi zuen. Egun berean, Jaume Marfany Kataluniako Asanblada Nazionalaren (ANC) presidenteordeak salatu zuenez, Auzitegi Konstituzionalak kontsulta bertan behera uzteko hartu duen erabakia \"demokraziaren aurkakoa\" zen. \"Bozkatzeko eskubidea dugu\", gaineratu zuen. Gainera, Masek \"atzera egingo ez\" zuela ziurtatu zuen.\nIrailaren 30ean, Jose Manuel Garcia Margallo Espainiako Atzerri ministroak Kataluniaren \"pribilegioak\" galtzeko arriskuaz hitz egin zuen. Egun berean zabaldu zenez, PPk Mas salatuko zuen, diru publikoa bidegabe erabiltzea egotzita. 'Atzera egiteko' eta 'legez kanpoko kontsulta bat prestatzeko lanak eta publizitatea berehala geldiarazteko' eskatu zion Sanchez-Camachok Generalitateko presidenteari. 2018ko urrian, Garc\u00eda Margallo PPko ministro ohiak adierazi zuen Espainiako Estatuak ez zuela Kataluniatik baketsuki alde egingo.\nEgun berean, Auzitegi Konstituzionalaren erabakia ez betetzea demokraziarekin bateraezina zela ohartarazi zion Mariano Rajoy Gobernuko presidenteak CiUri. Bestalde, kataluniarrek \"askatasunez bozkatuko\" zutela ziurtatu zuen Josep Lluis Cleires CiUko bozeramaileak. Gobernu batek \"bozkatzea eragoztea itzela\" zela adierazi zuen.\nUrriaren 1ean, historikoki \u201cdesobedientziak\u201d ez zuela beti \u201cgaraipena\u201d ekarri azpimarratu zuen Artur Mas Kataluniako presidenteak, eta, horren harian, kontsulta bertan behera uzteko erabakia bertan behera uzteko eskatu zion Auzitegi Konstituzionalari. Generalitateko presidenteari aurreikusitako \u201cepeekin\u201d eta \u201ctramiteekin\u201d aurrera jarraitzeko eskatu zion Marta Rovira ERCko bozeramaileak. Roviraren hitzetan ERC ez zen Auzitegi Konstituzionalak hartzen zituen erabakien \u201cgaizkidea\u201d.\nUrriaren 3an, Katalunian 'gauzak denon onerako egitea' eskatu zuen Brufauk. Repsoleko presidenteak kontsultari buruz \"hausnarketa\" egiteko deia egin zuen.\nEgun berean, kontsulta bultzatu zuten alderdiekin egindako bilera \"ongi\" joan zela ziurtatu zuen gauean Artur Mas Generalitateko presidenteak. Masen hitzetan, kontsultaren prozesuarekin \"aurrera\" jarraituko zuten, \"guztiak batera\". Prozesua \"azaroaren 9ko bozketarekin\" bukatu behar zela erantsi zuen.\nUrriaren 4an, Mariano Rajoy Espainiako Gobernuko presidenteak esan du Kataluniako egoeraren \"irtenbidea\" \"legea eta elkarrizketa\" zela eta Artur Mas Generalitateko presidenteari \"gobernatzaile batek ezin du nahi duena egin\" esan zion.\nUrriaren 6an, Eduardo Torres-Dulce Espainiako fiskal nagusiak, berriz, Kataluniako herri galdeketaren inguruan gertatzen ari zen orori \u00abarreta handiz\u00bb ari zela erreparatzen esan zuen eta burujabetza prozesuari lotuta Zigor Kodean delitu gisa jasoa zegoen ezer egiten zuten herritarren kontra ofizioz esku hartuko zuela adierazi zuen.\nUrriaren 12an, \"Berria\"ri egindako elkarrizketan, Jordi Turull, CiUko parlamentariak esan zuenez, \u00abBidegurutzean, noren menpe gauden erabaki beharko dugu\u00bb. CiU pieza erabakigarria zen Kataluniako puzzlea ebazteko. Jordi Turull bozeramaileak zioenez, konpromisoa erabatekoa zen: trabak gainditu, eta azaroaren 9an bozketa egitea.\nUrriaren 13an, Mas ERCk inoiz izandako hautagairik onena zen, Fernandez Diazen ustean. Barne Ministerioaren arabera, ERCk \"ospe handia galdu\" zuen hiruko gobernutik atera zenean, eta orduan inoiz baino indartsuago zegoen.\nArtus Masek kontsulta aldatzeko proposamena egin ostean.\nUrriaren 14an, Mariano Rajoy Espainiako Gobernuko presidentea pozik agertu zen Masen agerraldiaren aurretik, Kataluniako Gobernuak azaroaren 9ko galdeketa bertan behera uzteaz hartutako erabakiarekin.\nEgun berean, Junquerasen arabera, Kataluniako Gobernuaren proposamena ez zen irtenbidea, \"Irtenbidea independentzia da\". Hala ere, eredua \"gustukoa\" ez zen arren, \"laguntzeko borondatea\" zuen ERCk. Masen proposamena babesteko prest agertu zen CUP, alderdiak proposatutako bermeak betetzen baziren. ICVk baztertu egin zuen Masek aurkeztutako alternatiba. Joan Herrera koordinatzaileak adierazi zuenez, \u201cegindako proposamena kontsultarena ez delako\u201d ez zegoen batasunik. Rafael Catalak, Espainiako Gobernuko Justizia ministroak, adierazi zuenez, \u201cgobernu autonomikoek haien eskumenen barruan kontsultak egin ditzakete, baina [galdeketa berriak] muga hori gaindituko balu, berriro egingo genuke haren aurka\u201d. Carme Forcadell ANCko presidenteak, \u201cdesengainatuta\u201d zegoela adierazi zuen, \u201calderdiek ez dutelako batasuna mantendu\u201d. PPCko Sanchez Camachok adierazi zuenez, prozesua \u201cairea galtzen\u201d joango zen, katalanek ezin baitzuten \"bozketa simulakro batean parte hartu\u201d. Pedro S\u00e1nchez PSOEko idazkari nagusiak esan zuenez, \"Masek ezin du katalanak engainatzen jarraitu, frustrazioa eta haustura sortzen dituelako\".\nAlderdi independentistei batasuna eskatu zieten ANCk eta Omniumek. Herritarren plataformen ustez, batasuna \"ezinbestekoa\" zen independentzia lortzeko. Mobilizazioei eutsiko zietela berretsi zuten ANCk eta Omniumek. ERCk adostutako kontsulta egiteko ala bozak deitzeko eskatu zuen. Bigarrenean, Junquerasek uste zuen kasu bakarrean izango zukeela zentzua: Parlamentuak independentzia aldebakarrez aldarrikatzeko.\nUrriaren 23an, Rajoyren esanetan, lege aurrean ez zegoen \"tranpa, zidor edo amarrurik\". Mariano Rajoyk Europar Batasuneko eta Espainiako lege ordenamenduekiko errespetua aldarrikatu zuen, Kataluniari aipamen zehatzik egin gabe.\nUrriaren 27an, Kontsulta alternatiboaren neurriek iruzurra egingo zutela esan zuen Catalak. Gainera, ministroaren esanetan, kontsulta egitekotan, bermerik gabe egingo zuketen, ez zegoelako erroldarik, ez kontrolik zenbaketan, eta hautestontziak zenbait egunez egongo ziren zabalik.\nUrriaren 28an, Patxi Lopez PSOEko Ekintza Politikoaren arduradunak esan zuen azaroaren 9ko kontsultak \u201ckatalanak zatitu eta aurrez aurre\u201d jartzen zituela. Lopezen iritziz, \u201cnortasunen inguruan ezinezkoa da bozkatzea\u201d eta, katalanei galdetu aurretik, beharrezkoa zen akordio bat adostea.\nUrriaren 29an, Espainiako Gobernuak azaroaren 9rako deitutako kontsultaren kontra helegitea aurkeztuko zuela-eta, \"koldarra da Auzitegi Konstituzionala erabiltzea\", esan zuen Artur Mas Generalitateko presidenteak. Horren hitzetan, \"lan politikoa eginez\" konpondu beharreko afera zen Kataluniakoa.\nAuzitegi Konstituzionalak kontsulta alternatiboa bertan behera utzi ostean.\nAzaroaren 4an, PSCk, PPk eta Ciutadansek Artur Mas presidenteari eskatu zioten onar zezala Auzitegi Konstituzionalaren erabakia. ICVk adierazi zuen galdeketa bertan behera geratuta ere prozesua babestuko zuela, eta nola egingo zuen argitzea galdegin zion Generalitateari. Carme Forcadell ANC Kataluniako Biltzar Nazionaleko presidenteak adierazi zuen Espainiako Estatuak eta Auzitegi Konstituzionalak ez zutela \"hutsik\" egiten, azaroaren 9ko galdeketa bertan behera utzita.\nEgun berean, A9an kontsultarik izango ez zela ziurtatu zuen Espainiako Gobernuak. Auzitegi Konstituzionalaren erabakia obeditzeko eskatu zion Saenz de Santamariak Artur Masi. Gobernuko presidenteordearen hitzetan, \u201cgobernariek ezin dute erabaki zer bete eta zer ez\u201d.\nAzaroaren 5ean, Espainiako Auzitegi Konstituzionalak igandeko prozesu parte hartzailea baliogabetu eta biharamunera, Kataluniako Gobernuko presidenteak esan zuen Kataluniak \"duintasunagatik\" abiatu zuela prozesu subiranista. Herritarrei \"lasai\" egoteko eskatu zien. \"Zergatik ari gara hau guztia egiten? Herrialde eta gizarte proiektu propio bat garatzeko\" adierazi zuen.\nAzaroaren 7an, Jordi Turull CiU alderdiko kideak adierazi zuenez, Generalitateak azaroaren 9rako deituta zegoen galdeketaren \"erantzukizun guztia bere gain hartuko du\", izan ere, Kataluniako Gobernuak kontsultaren buru izateko konpromisoa zuen.\nEgun berean, A9an parte-hartze 'handia' izatea eskatu zuten ANCk eta Omniumek. \u201cAskatasunak debekatzen, eskubideak ukatzen eta herritarrak mehatxatzen dituen Gobernu bat ez dugu nahi. Kataluniako errepublika bat nahi dugu\u201d, esan zuen Forcadellek.\nAzaroaren 9an, Artur Masek honakoa esan zuen: \"Erantzuleen bila badabil fiskaltza, begira nazala, ni naiz\". Mariano Rajoyri esan zion Kataluniak \"garantia eta ondorio guztiekin\" behin betiko erreferenduma egiteko eskubidea zuela. Bestalde, Generalitateak 13:00etarako 1,1 milioi pertsonatik gorak botoa eman zutela iragarri ostean, Moncloako iturriek adierazi zuten Espainiako gobernuak ez ziola \"inongo baliorik\" ematen zifra honi.\nKontsulta alternatiboaren inguruko erreakzioak.\nAzaroaren 9an, Katalunian egin zuten parte-hartze prozesua \"alferrikakoa\" eta \"ariketa antidemokratikoa\" zen, Espainiaren Gobernuaren arabera. Artur Mas Generalitateko presidentearen jarrerak etorkizuna asko zailduko zuela uste zuen Espainiako Gobernuak.\nBestalde, parte hartze \"handia\" izan zela adierazi zuten nazioarteko begiraleek. Galdeketak zailtasunak izan zituelako \"erronkak\" kontuan hartu egin zituzten adierazpenak. Erroldarik ez egon izana \"ahultasuntzat\" hartu zuten.\nAzaroaren 18an, Kataluniako prozesuaren 'judizializazioaz' abisatu zuen Roblesek. Gaiari \u201cnormaltasunez\u201d eusteko eskatu zuen Margarita Robles Auzitegi Goreneko epaileak. \u201cEz dira irizpide politikoak Justiziara eraman behar\u201d, erantsi zuen.\nEgun berean, Espainiako Gobernuak Fiskaltzan parte hartu izana salatu zuen Homsek. Bere esanetan, Masek \"oso pozik\" hartuko zuen Rajoy azaroaren 29an Bartzelonan egingo zuen bidaiaren baitan.\nBestalde, Jaime Dominguez Buj Espainiako Armadaren Estatu Nagusiko buruak esan zuen \"metropolia ahultzen denean\", \"gainbehera\" etortzen zela eta hori deitoratu zuen. \"Botere zentralaren ahultasuna\"ri egotzi zion Kataluniako egoera.\nKereila jarriko zela jakin ondorengo erreakzioak.\nAzaroaren 19an, honako erreakzioak egon ziren:\nAlfred Boschek, ERCko bozeramaileak \u00abEgiaz, bozkatu zuten milioika herritarren aurka doa kereila\u00bb esan zuen. Jordi Turullek, CiUko bozeramaileak adierazi zuenez, \u00abjazarpen politikoa da, nahiz eta juridikoki apaindu duten\u00bb.\nBestalde, Maurici Lucenak, PSCko bozeramailea \u00aboker larria da, eta arazoa are gehiago gaiztotuko du\u00bb esan zuen. Azkenik, Santi Rodriguezek, PPCko bozeramaileak honako hau esan zuen: \u00abarauak hausten dituztenek ordaindu egin behar dute\u00bb.\nArtus Masek aurkeztu zuen bide orriaren inguruan.\nAzaroaren 25ean, Artur Masek bide orria aurkeztu aurretik, Artur Masek hauteskundeetarako 'aurrerapausoa' ematea itxaroten zuen Oriol Junquerasek. Generalitatearen buruak emango zuen hitzaldian izango zen ERCko presidentea.\nEgun berean, bide orria nolakoa zen jakin ondoren, Espainiako Gobernuaren arabera, \u201cMas independentziaren noraezean dabil eta hau beste pauso bat da\u201d. Gainera, \u201cPertsonen arazoak jomuga dituen gobernu bat behar du Kataluniak, eta ez Masen interes politikoak eta obsesioak xede dituen batek\u201d esan zuen.\nAzaroaren 26an, Artur Masen eskaera \"hobetzeko\" prest agertu zen ERC eta horrela, ez zio eskaintzari ezetz esan baina abenduaren 2an bere proposamena jakinaraziko zuela adierazi zuen, bide orria \"optimizatzeko\" helburuarekin. Bestalde, Mariano Rajoy esan zuen Masek \"katalanen gehiengoa albo batera utzi\" zuela.\nEgun berean, Josep Antonio Duran i Lleidak plebiszitu-hauteskundeez hitz egitea onartu zuen baina UDCko burua ez zegoen oso baikorra; izan ere, beste alderdiek Artur Masen proposamenari 'ezezkoa' esan ziotela pentsatzen zuen. Erreakzioen ostean, Artur Mas hitz egiteko prest azaldu zen, betiere independentziaren bidean aurrera egiteko. Bidaia-orria 'inposatu' nahi ez zuela nabarmendu zuen eta eta Junquerasek bezala, elkarrizketarako eskua luzatu zuen. Beraz, oro har, ondo ikusi zuten Masen proposamena hauteskundeak aurreratzeko; haietara elkartuta aurkezteko ideiarekin, baina, barne borrokak zituzten ERC eta CUPek.\n2014ko Erregearen mezua.\nAbenduaren 25ean, Artur Masek adierazi zuen Felipe VI.ak zuzenean onartu zuela arazo bat zegoela, eta hori zela \"konpontzen saiatzeko lehen baldintza\". Gainera, erabakitzeko eskubidea onartutakoan egongo zela errespetua esan zuen.\nKataluniako prozesu independentistaren eragina Euskal Herrian.\n2013.\nUrtarrilaren 12an, Patxi Lopez euskal sozialisten buruzagiaren iritziz, CIUk eta ERCk Kataluniako Parlamentuan adostu zuten subiranotasun adierazpenak \"erabakitzeko eskubidea izorratu du, kataluniar guztien izenean, eurek independentzia erabaki dutelako\". Josu Erkoreka Eusko Jaurlaritzako bozeramaileak, aldiz, \"errespetu osoa\" agertu zion Katalunian \"erabakitzeko eskubidearen inguruan\" egiten ari ziren eztabaida politikoari.\nUrtarrilaren 23an, Donostiako Udalak (Bildu) \"senyera\" Kataluniako bandera jarri zuen bere balkoi batean, hango Parlamentuak autodeterminazio-prozesua hastea onartu ostean.\n2014.\nIrailaren 6an, EH Bildu koalizioak Euskal Herriko burujabetza prozesua bultzatzeko bere lidergoa aldarrikatu zuen. Halaber, Eskoziako eta Kataluniako prozesuak eredugarritzat jo zituen koalizioak. Arraizek Kataluniako erakundeen jokabidea goraipatu zuen, Espainiako Gobernuaren oposizioa izanagatik ere erreferenduma egiteko asmoarekin aurrera jarraitzen zutelako. EH Bilduk gertutik jarraituko zituen Kataluniako eta Eskoziako prozesuak eta hala EH Bilduk ordezkaritzak bidaliko zituen Eskoziako irailaren 18ko erreferendumera eta Kataluniako \"behin betiko Diada\" egunera.\nIrailaren 9an, \"Herri mailako erantzun bateratua\" emateko elkarlanerako deia egin zion EH Bilduk EAJri. Kataluniako eta Euskal Herriko prozesuekiko Estatua erakusten ari zen \"ezetzaren jarrerari\" aurre egin behar zitzaiola iritzi zion ezker abertzaleak.\nEgun berean, Mariano Rajoy Espainiako Gobernu presidenteak Auzitegi Konstituzionalak Kataluniako galdeketa debekatuko zuela \"ziurtzat jotzea\" kritikatu zuen Josu Erkoreka Eusko Jaurlaritzaren bozeramaileak. Horren iritziz, jarrera horrek ez dio zion tribunalaren \"objektibotasunari eta neutraltasunari inolako mesederik egiten\".\nEgun berean, Udalbiltzak eta AMIk bilera bat egin zuten, Montblancen (Tarragona, Herrialde Katalanak), \"Kataluniako azaroaren 9ko galdeketa dela-eta lanak koordinatzeko xedez\". Elkarrekin egingo zituzten ekimen batzuk. Esaterako, AMIko kide batzuk Euskal Herrian izango ziren urrian, \"Udalbiltzak Kataluniako prozesuari sostengua emateko egingo dituen ekitaldietan parte hartzeko\".\nIrailaren 20an, Hasier Arraiz Sortuko presidenteak iragarri zuenez, EH Bilduren zetozen asteetarako erronka \"erantzun bateratua\" lortzea zen, Estatu espainiarraren aldetik \"erakunde kataluniarrei eraso egiteko\" aukera handiak zeuden eta.\nIrailaren 23an zabaldu zenez, \"Eskoziarrak, kataluniarrak eta euskaldunak beren geroa erabakitzen\" eztabaida-mintzaldia antolatu zuen EAJk hilaren 27ko Lema Egunerako, Donibane Lohizunen (Lapurdi). Eskozia eta Kataluniako prozesuak eredutzat hartuko zituzten han.\nIrailaren 24an, Juan Luis Ibarra EAEko Justizia Auzitegi Nagusiko presidentearen hitzetan, Euskadin ezin zen Eskoziako erreferendumaren tankerakorik egin, eta, Kataluniako kontsultaren kasuan, arazoa \"larriagoa\" zela nabarmendu zuen, han ez zegoelako hauteskunde eta justizia administraziorik.\nIrailaren 28an, Oskar Matute eta Rebeka Ubera EH Bilduko legebiltzarkideak Mariano Rajoyren Gobernuak kontsulta kataluniarra zela eta hartutako jarrera ikusita, \"Estatu espainiarrak beldurra dio demokraziari\". Bilbon egindako prentsaurreko batean, koalizioko ordezkariek esan zuten ez zela posible Euskal Herriaren eskubideak ukatzen zituenarekin akordioak lortzea.\nIrailaren 29an, Aitor Esteban EAJk Espainiako Kongresuan zeukan diputatuak zinismoa egotzi zion Rajoyri. Nabarmendu du konstituzioak ez zuela inon debekatzen Katalunian galdeketa egitea, eta, hala balitz, beharbada konstituzioa bera zegokeela oker. Amaiurreko Xabier Mikel Errekondorentzat, Espainiako legediak ez zeukan inolako zilegitasunik.\nEgun berean, urte gutxi barru Euskadi eta Katalunia Nazio Batuen Erakundeko kide berriak izango zirela adierazi zuen Juan Jose Ibarretxe lehendakariak.\nIrailaren 30ean, Euskal Herriko ANCk Bilboko udaletxearen atarian egin zuen protesta. Egun berean erabakiaren inguruan, I\u00f1igo Urkulluk \u00abororen gainetik dago legea, baina egokitu egin liteke\u00bb adierazi zuen.\nUrriaren 2an, EH Bilduko legebiltzarkide Hasier Arraizek uste zuen Euskal Herriko eragile politikoek \u00aberantzun bateratua\u00bb eman behar ziotela Espainiako Auzitegi Konstituzionalak Kataluniako independentziari buruzko galdeketa eten izanari.\nUrriaren 9an, Eusko Legebiltzarrak zioen herriek \"zilegitasun demokratikoa\" zutela etorkizuna erabakitzeko. Kataluniako prozesua babestu zuen ganberak, EAJren eta EH Bilduren botoekin.\nUrriaren 14an, Xabier Mikel Errekondo Amaiurreko diputatuak ziurtzat jo zuen Kataluniako herriak bere etorkizuna erabakitzeko eskubidea gauzatuko zuela. EAJk Espainiako Kongresuan zuen bozeramaile Aitor Estebanek adierazi zuen oker zegoela uste zuena \u201cKataluniako Parlamentuko legea eteteak eta Kataluniako herriak bere iritzia adieraz dezan ekiditeak arazoa konponduko duela\u201d.\nUrriaren 15ean, Josu Erkoreka Eusko Jaurlaritzako bozeramailearen aburuz, Mariano Rajoyren gobernuak ezingo zuen Kataluniako arazoa arau juridikoekin konpondu. Izan ere, horren hitzetan, \"Kataluniako 'tsunamia' ez zen arau juridikoak behin eta berriz erabilita geldiarazten\". Katalunian \"irtenbide politikoa behar duen arazo politiko bat\" bazegoela aitortu behar zuen Rajoyk.\nAzaroaren 3an jakin zenez, \"BERRIA\"k begiratu berezia egingo zien Kataluniaren ordungo gaiei. 'Kataluniaren erabakia' blogean izango ziren irakurgai azken albisteak, azaroaren 9ko galdeketarako sei egun falta zirela.\nAzaroaren 4an, Auzitegi Konstituzionalak kontsulta alternatiboa bertan behera utzi ostean, EAJk babes osoa agertu zien katalanei, eta EH Bilduk botere judizialaren politizazioa salatu zuen. Egun berean, bertan behera uztearen aurretik, A9ak etorkizuneko beharrei erantzutea espero zuen lehendakariak. \"Mugarri\" izatea nahi zuen Urkulluk, \"etorkizunean iraganean egin beharko litzatekeena egin ahal izateko\".\nAzaroaren 17an, Andoni Ortuzar EAJren EBBko presidenteak adierazi zuen, Fiskaltzak Artur Mas Kataluniako presidentearen aurka egiten bazuena, EAJ \"haren ondoan\" egongo zela. Masen \"ausardi politikoa eta irmotasuna\" nabarmendu zituen.\nAzaroaren 30ean, Arantza Quirogak EAJk 'Kataluniaren bidea jarraituko' zuela esan zuen eta EAJ Bildurekin lehiatuko zela ere esan zuen \u201cerakusteko nor den nazionalistagoa\u201d eta, \u201cespainiarra edo euskal herritarra\u201d izatearen artean aukeratzera behartuko zituztela herritarrak.\nAbenduaren 12an, \"Berria\"n azaldu zenez, I\u00f1igo Urkulluk \"gaizki ari da Espainiako Gobernua pentsatzen badu arazo bakarra Katalunia duela\" esan zuen."}
{"id": "576507", "revid": "59723", "url": "https://eu.wikipedia.org/wiki?curid=576507", "title": "Hendekasilabo", "text": "Hendekasilaboa hamaika silabako bertsoa da. Antzinarotik dator eta Katulok maiz erabiltzen zuen. Italierazko olerkigintzan askotan ageri da; adibidez, \"Jainkotiar Komedia\" hendekasilaboetan idatzita dago."}
{"id": "576508", "revid": "17", "url": "https://eu.wikipedia.org/wiki?curid=576508", "title": "Endekasilabo", "text": ""}
{"id": "576509", "revid": "17", "url": "https://eu.wikipedia.org/wiki?curid=576509", "title": "Neurtitz", "text": ""}
{"id": "576512", "revid": "17", "url": "https://eu.wikipedia.org/wiki?curid=576512", "title": "Kartagena", "text": ""}
{"id": "576513", "revid": "105290", "url": "https://eu.wikipedia.org/wiki?curid=576513", "title": "Austroglanis", "text": "Austroglanis arrain siluriformeen generoa da, hegoaldeko Afrikako ur gezetan, Hegoafrikan eta Namibian bizi dena. Austroglanididae familia monotipikoa osatzen duen bakarra da."}
{"id": "576514", "revid": "1545", "url": "https://eu.wikipedia.org/wiki?curid=576514", "title": "Austroglanididae", "text": ""}
{"id": "576515", "revid": "119347", "url": "https://eu.wikipedia.org/wiki?curid=576515", "title": "Auchenipteridae", "text": "Auchenipteridae arrain siluriformeen familia da, Neotropikoko ur gezetan bizi dena.. Lehen bi generok osaturiko Ageneiosidae familia barnean ditu.\nGeneroak.\nFishBaseren arabera, familiak egun 113 espezie ditu, 21 generotan banaturik:"}
{"id": "576516", "revid": "119347", "url": "https://eu.wikipedia.org/wiki?curid=576516", "title": "Erregenerazionismo", "text": "Erregenerazionismoa ala Onbideratzea XIX. mendearen bukaeran eta XX. mendearen hasieran Espainian garatu zen intelektualen mugimendua izan zen, orduko Espainiaren gainbehera aztertu eta horri buelta emateko politikak proposatzen zituena. 98ko Belaunaldiaren giro berean sortu zen eta literatura mugimendu horrekin maiz parekatu da, baina 98ko Belaunaldikoek ikuspuntu literario eta subjektibo batetik jardun zuten bitartean, erregenerazionistak egoeraren azterketa historiko, politiko eta soziala egin zuten.\nAurrekariak eta Joaqu\u00edn Costa.\nCosta mugimendu honen pertsonalitate nagusia izan zen, modu batez haren liderra. Bere liburuek (\"Colectivismo agrario en Espa\u00f1a\" (1898) eta \"Oligarqu\u00eda y caciquismo como la forma actual de gobierno en Espa\u00f1a\" (1901)) garaiko mundu intelektual espainiarra astindu zuen. Haren ikurritz nagusiak, bere pentsamenduaren laburpena eta erregenerazionisten artean topikoa, hau zion: \u00abEscuela, despensa y doble llave al sepulcro del Cid\u00bb (euskaraz: Eskola, janaritegi eta Ciden hilobiari giltz bikoitza eman).\nDena dela, Costa aurretik beste egileek oinarriak jarri zituzten:\nErregenerazionismo barruan ideologia oso desberdinetako pertsonak aurkitzen ziren: liberalak, kontserbadoreak, errepublikaren aldekoak...\nIntelektual erregenerazionistak.\nPentsalariak.\nPentsalariek erregenerazionismoaren oihartzuna ia 1936ko Espainiako Gerra Zibilaren hasiera arte eraman zuten:\nErregenerazionismoren aldizkariak.\nIntelektual erregenerazionistek haien ideiak zabaltzeko aldizkari desberdinak erabili zituzten:\nBeste aldizkari batzuk sarritan jaso zituzten erregenerazionisten ideiak eta proposamenak:\nKanpo estekak.\n[[Kategoria:Erregenerazionismoa]]\n[[Kategoria:Kulturaren soziologia]]\n[[Kategoria:Liberalismoa]]\n[[Kategoria:Politika terminologia]]"}
{"id": "576517", "revid": "119347", "url": "https://eu.wikipedia.org/wiki?curid=576517", "title": "Atherinopsidae", "text": "Atherinopsidae arrain ateriniformeen familia da, Neotropikoko ur gezetan bizi dena.\nGeneroak.\nFishBaseren arabera, familiak egun 110 espezie ditu, 13 generotan banaturik:"}
{"id": "576518", "revid": "336", "url": "https://eu.wikipedia.org/wiki?curid=576518", "title": "Astroblepus", "text": "Astroblepus arrain siluriformeen generoa da, Andeetako ur gezetan bizi dena. Astroblepidae familia monotipikoa osatzen duen bakarra da."}
{"id": "576519", "revid": "1545", "url": "https://eu.wikipedia.org/wiki?curid=576519", "title": "Astroblepidae", "text": ""}
{"id": "576520", "revid": "119347", "url": "https://eu.wikipedia.org/wiki?curid=576520", "title": "Aspredinidae", "text": "Aspredinidae arrain siluriformeen familia da, Hego Amerikako ibai nagusietako ur gezetan bizi dena.\nGeneroak.\nFishBaseren arabera, familiak egun 39 espezie ditu, 13 generotan banaturik:"}
{"id": "576521", "revid": "119347", "url": "https://eu.wikipedia.org/wiki?curid=576521", "title": "Artedidraconidae", "text": "Artedidraconidae arrain pertziformeen familia da, Antartikoko ur sakonetan bizi dena.\nGeneroak.\nFishBaseren arabera, familiak egun 30 espezie ditu, 4 generotan banaturik:"}
{"id": "576522", "revid": "105290", "url": "https://eu.wikipedia.org/wiki?curid=576522", "title": "Arripis", "text": "Arripis arrain pertziformeen generoa da, Australia eta Zeelanda Berriko ur gezetan bizi dena. Arripidae familia monotipikoa osatzen duen bakarra da."}
{"id": "576523", "revid": "1545", "url": "https://eu.wikipedia.org/wiki?curid=576523", "title": "Arripidae", "text": ""}
{"id": "576524", "revid": "1545", "url": "https://eu.wikipedia.org/wiki?curid=576524", "title": "Arripis truttaceus", "text": ""}
{"id": "576525", "revid": "105290", "url": "https://eu.wikipedia.org/wiki?curid=576525", "title": "Ariomma", "text": "Ariomma arrain pertziformeen generoa da, Atlantikoko, Indiako eta Ozeano Bareko itsasoetan bizi dena. Ariommatidae familia monotipikoa osatzen duen bakarra da."}
{"id": "576526", "revid": "1545", "url": "https://eu.wikipedia.org/wiki?curid=576526", "title": "Ariommatidae", "text": ""}
{"id": "576527", "revid": "119347", "url": "https://eu.wikipedia.org/wiki?curid=576527", "title": "Ariidae", "text": "Ariidae arrain siluriformeen familia da, mundu osoko ur epel eta tropikaletan bizi dena.\nGeneroak.\nFishBaseren arabera, familiak egun 153 espezie ditu, 30 generotan banaturik:"}
{"id": "576528", "revid": "119347", "url": "https://eu.wikipedia.org/wiki?curid=576528", "title": "Arhynchobatidae", "text": "Arhynchobatidae arrain rajiformeen familia da, mundu osoko ozeano guztietan bizi dena.\nGeneroak.\nFishBaseren arabera, familiak egun 103 espezie ditu, 13 generotan banaturik:"}
{"id": "576529", "revid": "119347", "url": "https://eu.wikipedia.org/wiki?curid=576529", "title": "Argentinidae", "text": "Argentinidae arrain argentiniformeen familia da, Atlantikoko, Indiako eta Ozeano Bareko itsasoetan bizi dena. Osmeridae familiako kideak nahiko antzekoak dira.\nGeneroak.\nFishBaseren arabera, familiak egun 27 espezie ditu, 2 generotan banaturik:"}
{"id": "576530", "revid": "119347", "url": "https://eu.wikipedia.org/wiki?curid=576530", "title": "Arapaimidae", "text": "Arapaimidae arrain osteoglosiformeen familia da, Hego Amerika eta Afrikako ur gezetan bizi dena.\nGenero eta espezieak.\nFishBaseren arabera, familiak egun 5 espezie ditu, 2 generotan banaturik:"}
{"id": "576531", "revid": "119347", "url": "https://eu.wikipedia.org/wiki?curid=576531", "title": "Aracanidae", "text": "Aracanidae arrain tetraodontiformeen familia da, Indiako eta mendebaldeko Ozeano Bareko itsasoetan bizi dena.\nGeneroak.\nFishBaseren arabera, familiak egun 12 espezie ditu, 6 generotan banaturik:"}
{"id": "576533", "revid": "118062", "url": "https://eu.wikipedia.org/wiki?curid=576533", "title": "Andoni Gago", "text": "Andoni Gago Lopez (Otxarkoaga, Bilbo, - ) bizkaitar boxeolaria da. \"El Macho\" edo \"Machito\" ezizenarekin ezagutzen da Otxarkoagako gizaseme hau.\n2012an profesional bilakatuta, 2014ko abuztuaren 2an, Benalm\u00e1denan Espainiako luma-pisuen txapeldun bilakatu zen Antonio Rodr\u00edguez 'Chiky' garaituz.\n2019ko ekainaren 8an luma pisuko Europako txapelketa eskuratu zuen.\nAndoni Gago Otxarkoaga eta Bilbo aldean oso mirestua eta maitatua den boxeolaria da, bere apaltasunak eta boxeo kirolean dena emateko gaitasunak maitasun eta miresmen hori azaldu dezakete. Andonik biltegi batean lan egiten du biltegizain moduan, profesional mailetara jauzia eman eta geroxeago goi mailako boxeolaria bihurtu zenean ere boxeo karrera bere biltegiko lanarekin batera eraman du aurrera. Datu hau oso aipagarria da goi mailako boxeolari gehienak boxeoan bakarrik fokatzen direlako, Andonik, aldiz, jakin izan du bi lanak uztartzen, horrek dakarren esfortsu, lanordu eta sakrifizioarekin batera.\nBoxeo estiloa.\nBoxeolari ortodoxo eta erasokorra da, presio altua eman eta borrokak kontrolatzeko asmoz ringaren erdialdea zapaldu eta kontrolatzen duen borrokalari horietakoa.\n\"El Macho\" izengoitia bere presio altu eta borrokatzeko modu ausart eta erasokorrarengatik datorkio, beti aurrera egiten baitu eta ringaren kontrola hartzera ateratzen delako, bera baino aurkari teknikoagoen kontra ere bai. Borroka bati aurpegia galtzen ez dion boxeolaria da.\nGimnasioa eta taldea.\nAndoni Bilbon dagoen Mampo Gym gimnasioan entrenatzen du eta MGZ boxing promotions da bere taldea zein bultzatzailea.\nEntrenatzailea.\nTxutxi Del Valle boxeo entrenatzailearen aginduetara dago Andoni \"El Macho\" Gago.\nPisu maila.\nAndoni Gago luma pisuan lehiatzen da.\nTituluak.\nProfesional mailara jauzia eman eta gutxira (2 urtera) bere lehenengo gerrikoa lortu zuen, Espainiako luma pisuko gerrikoa hain zuzen ere. Espainiako txapelduna 4 aldiz izateaz gain Europako (EBU) txapelduna ere izan da 3 aldiz. 2021-ko abuztuan galdu zuen Europako txapendunaren txapela, 36 urterekin."}
{"id": "576538", "revid": "6327", "url": "https://eu.wikipedia.org/wiki?curid=576538", "title": "Izari", "text": ""}
{"id": "576542", "revid": "1519", "url": "https://eu.wikipedia.org/wiki?curid=576542", "title": "The Bourne Ultimatum (filma)", "text": "The Bourne Ultimatum (euskaraz \"Bournen Ultimatuma\") 2007ko Paul Greengrass estatubatuar zinema zuzendariaren espioitza eta ekintza thriller filma bat da. Matt Damon, Julia Stiles, David Strathairn, Scott Glenn, Paddy Considine, \u00c9dgar Ram\u00edrez, Albert Finney eta Joan Allen aktoreek antzeztu zuten.\nRobert Ludlum estatubatuar idazlearen eleberrietan oinarritutako \"Bourne film multzoko\" filma da, gainontzekoak \"The Bourne Identity\" (2002), \"The Bourne Supremacy\" (2004), \"The Bourne Legacy\" (2012) eta \"Jason Bourne\" (2016) dira.\nHiru Oscar Sari irabazi zituen: Muntatze onenaren Oscar Saria (Christopher Rouse), Soinu onenaren Oscar Saria (Karen Baker eta Per Hallberg) eta Soinu edizio onenaren Oscar Saria (Karen Baker Landers eta Per Hallberg) irabaziz.\nArgumentua.\nJason Bourne (Matt Damon) nor den eta CIAko \"Treadstone\" programa sekretuaren atzean zer dagoen ikertzen dirau. The Guardian britainiar egunkariko Simon Ross (Paddy Considine) izeneko kazetari batek \"Blackbriar\" hitzareki aztarna berri bat eskeini dio. Bourne harekin Londresen elkartu eta oraindik berreskuratzen saiatzen ari den iragan horretako azken piezak biltzeen saiatuko da."}
{"id": "576547", "revid": "201", "url": "https://eu.wikipedia.org/wiki?curid=576547", "title": "Txuriumov-Gerasimenko", "text": ""}
{"id": "576549", "revid": "201", "url": "https://eu.wikipedia.org/wiki?curid=576549", "title": "Kilometre", "text": ""}
{"id": "576550", "revid": "201", "url": "https://eu.wikipedia.org/wiki?curid=576550", "title": "Astronomical unit", "text": ""}
{"id": "576551", "revid": "201", "url": "https://eu.wikipedia.org/wiki?curid=576551", "title": "Indar-momentu", "text": ""}
{"id": "576552", "revid": "688", "url": "https://eu.wikipedia.org/wiki?curid=576552", "title": "Petroicidae", "text": "Petroicidae hegazti paseriformeen familia bat da, Australasian bizi dena. Barnean 45 espezie ditu 15 generotan sailkaturik."}
{"id": "576553", "revid": "336", "url": "https://eu.wikipedia.org/wiki?curid=576553", "title": "Spintronika", "text": "Spintronika (spin eta elektronika hitzen elkarketa) azaleratu berri den teknologia bat da. Teknologia honek elektroiaren spin intrintsekoa eta honi loturiko momentu magnetikoa ustiatzen ditu, oinarrizko karga elektronikoaz gain, egoera solidoko gailuetan.\nSpintronikaren eta magnetoelektronika zaharraren arteko ezberdintasun nagusia spinak nola maneiatzen diren datza. Spintronikan spinak eremu magnetikoen bitartez ez ezik, eremu elektrikoen bidez ere maneiatzen dira."}
{"id": "576554", "revid": "4728161", "url": "https://eu.wikipedia.org/wiki?curid=576554", "title": "Espintronika", "text": ""}
{"id": "576556", "revid": "96586", "url": "https://eu.wikipedia.org/wiki?curid=576556", "title": "Ulrich Beck", "text": "Ulrich Beck (Stolp, Pomerania- gaur egun S\u0142upsk, Polonia- 1944ko maiatzaren 15a - 2015eko urtarrilaren 1a) soziologo alemaniarra eta \"Arriskuaren gizartea\"-ren egilea izan zen. Gaur egun Municheko Unibertsitateko eta London School of Economics-eko irakaslea izan zen.\nArriskuaren gizartea.\n\"Arrikuaren gizartea\" lanean (\"Risikogesellschaft - Auf dem Weg in eine andere Moderne\") (1986), garapen industrialak eta teknologikoak gizartearen egituraketan eragin duten aldaketak egiaztatzen ditu. Haren arabera, hemendik aurrerako ardura nagusia arriskuaren banaketa izango da. Era berean, globalizazioak ekarriko duen etorkizuneko gizartearen inguruan hausnartzen du, eta bertan, balore nagusi berria kosmopolitismoa izan litekeela adierazten du.\nArriskuaren tolerantzia mailan jartzen du azpimarra, izan ere, Becken iritziz, maila hori jaitsi hala, segurtasun eskaerak gora egiten du halabeharrez. Hala ere, industria nuklearra eta haren hondakinen bizi-luzera adibidetzat harturik (haren ustez, aldaketa klimatikoaren eta petrolioaren prezioaren igoera aitzakiatzat harturik, lehenetsiak), Beck-en esaten du aktoreek (Estatua, zientzia eta industria) \"segurtasuna eta arrazoizkotasuna\" bermatzera behartuak daudela, jakinik, \"egun arte inongo lurreratze pistarik eraiki gabe, populazio osoa hegazkin batera igoarazi dutela \".\nLanak.\n\"Journal Soziale Welt\"eko editorea da 1980tik eta hainbat artikulu eta liburuen egilea da:"}
{"id": "576557", "revid": "336", "url": "https://eu.wikipedia.org/wiki?curid=576557", "title": "London School of Economics", "text": "London School of Economics and Political Science (London School of Economis edo LSE bezala ere ezaguna, ) ekonomian eta gizarte zientzietan oinarrituriko munduko unibertsitate ospetsuenetakoa da. Campusa Houghton Street-en dago, Westminster auzoan, eta Justizia Errege-Auzitegiaren ondoan dago. Unibertsitatearen barruan \"British Library of Political and Economic Science\" (BLPES) dago, LSE library bezala ere ezaguna, gizarte zientzien inguruko liburutegirik handiena. Bere ikasle eta irakasle ohien artean, hamaseitik gora Nobel Sari daude (bakea, literatura eta ekonomia) eta Estatuburu eta gobernuburu, hogeita hamabostetik gora. LSEk egiten dituen ikerketak finantza arloan eragin handi duten txostenen iturburu dira.\nHistoria.\nLSE 1895ean sortu zen Fabian Society elkarteko kide batzuen bitartez:Sidney eta Beatrice Webb, Graham Wallas eta George Bernard Shaw. Hori guztia Henry Hunt Hutchinson filantropo pribatuak Fabian Societyri emandako 20.000 liberei esker izan zen posible. Lehen klaseak 1985eko urrian eman ziren John Street-en eta hurrengo urtean Adelphi Terrace-ko 10. zenbakira mugitu zen.\n1900an LSE sortu berri zen Londresko Unibertsitateko Ekonomia fakultate bihurtzen da eta 1901ean fakultateak ematen zituen ikasketak, BSC (Econ) eta DSc (Econ) deituraz, gizarte zientzietara berariaz bideratutako lehen karrerak izan ziren. 1902an ofizialki bere gaur egungo egoitzara mugitu zen, Clare Market eta Houghton Street, Aldwych ondoan. 1920ko maiatzean Jurgi V Erregeak \"Old Building\" delakoaren lehen harria jarri zuen."}
{"id": "576558", "revid": "56334", "url": "https://eu.wikipedia.org/wiki?curid=576558", "title": "Girl Meets World", "text": "Girl Meets World Estatu Batuetako telesaila da, Disney Channel telebista katekoa. 2014ko irailaren 27an estreinatu zen."}
{"id": "576560", "revid": "336", "url": "https://eu.wikipedia.org/wiki?curid=576560", "title": "Pointe du Hoc", "text": "Pointe du Hoc Frantziako Cricqueville-en-Bessin udalerrian (Calvados departamendua), Mantxako kanalaren bazterrean dagoen itsasmuinoa da. 30 mko garaiera duen labarraren oinetan, harribilezko hondartza estu bat dago. Bigarren Mundu Gerran Omaha Beach eta Utah Beachen arteko punturik gorena zen. Alemaniarrek betoizko kasamata eta kanoi-bateriekin gotortu zuten. E egunean (1944ko ekainaren 6an) Ameriketako Estatu Batuetako Armadako ranger talde batek eraso eta hartu zuen, labarretan gora eskalatuz."}
{"id": "576561", "revid": "1545", "url": "https://eu.wikipedia.org/wiki?curid=576561", "title": "Espainiako Handiki", "text": ""}
{"id": "576562", "revid": "105290", "url": "https://eu.wikipedia.org/wiki?curid=576562", "title": "Aplodactylus", "text": "Aplodactylus arrain pertziformeen generoa da, hegoaldeko Ozeano Bareko itsasoetan bizi dena. Aplodactylidae familia monotipikoa osatzen duen bakarra da."}
{"id": "576563", "revid": "1545", "url": "https://eu.wikipedia.org/wiki?curid=576563", "title": "Aplodactylidae", "text": ""}
{"id": "576565", "revid": "119347", "url": "https://eu.wikipedia.org/wiki?curid=576565", "title": "Aploactinidae", "text": "Aploactinidae arrain eskorpeniformeen familia da, Indonesia eta Australia inguruko itsasoetan bizi dena.\nGeneroak.\nFishBaseren arabera, familiak egun 48 espezie ditu, 17 generotan banaturik:"}
{"id": "576566", "revid": "119347", "url": "https://eu.wikipedia.org/wiki?curid=576566", "title": "Apistidae", "text": "Apistidae arrain eskorpeniformeen familia da, Indiako eta mendebaldeko Ozeano Bareko itsasoetan bizi dena.\nGeneroak.\nITISek kideak Scorpaenidae barnean sailkatzen ditu. FishBaseren arabera, berriz, familiak egun 3 espezie ditu, 3 generotan banaturik:"}
{"id": "576567", "revid": "119347", "url": "https://eu.wikipedia.org/wiki?curid=576567", "title": "Aphyonidae", "text": "Aphyonidae arrain ofidiformeen familia da, mundu osoko itsaso tropikal eta azpitropikaletan bizi dena.\nGeneroak.\nFishBaseren arabera, familiak egun 23 espezie ditu, 6 generotan banaturik:"}
{"id": "576568", "revid": "119347", "url": "https://eu.wikipedia.org/wiki?curid=576568", "title": "Antennariidae", "text": "Antennariidae arrain lofiformeen familia da, mundu osoko itsaso tropikal eta azpitropikaletan, Mediterraneo izan ezik, bizi dena.\nGeneroak.\nFishBaseren arabera, familiak egun 47 espezie ditu, 13 generotan banaturik:"}
{"id": "576570", "revid": "105290", "url": "https://eu.wikipedia.org/wiki?curid=576570", "title": "Anotopterus", "text": "Anotopterus arrain aulopiformeen generoa da, mundu osoko itsaso hotzetan bizi dena. Anotopteridae familia monotipikoa osatzen duen bakarra da.\nEspezieak.\n2008an beste laugarren espezie bat topatu zuten, egun izen taxonomikorik ez duen arren."}
{"id": "576571", "revid": "1545", "url": "https://eu.wikipedia.org/wiki?curid=576571", "title": "Anotopteridae", "text": ""}
{"id": "576572", "revid": "119347", "url": "https://eu.wikipedia.org/wiki?curid=576572", "title": "Anostomidae", "text": "Anostomidae arrain karaziformeen familia da, Hego Amerikako ur gezetan bizi dena.\nGeneroak.\nFishBaseren arabera, familiak egun 155 espezie ditu, 14 generotan banaturik:\n&lt;br&gt;\nLeinu basalak\n\"Schizodon\" kladoa\nAnostominae \"sensu stricto\""}
{"id": "576573", "revid": "512", "url": "https://eu.wikipedia.org/wiki?curid=576573", "title": "The Princess Bride (filma)", "text": "The Princess Bride (euskaraz: \"Printzesa Ezkongaia\") fantasiazko filma da, Rob Reiner estatubatuar zinemagile eta ekoizleak 1987an zuzendua. Film honetako gidoigilea den William Goldman idazlearen izen berdineko \"The Princess Bride\" eleberrian oinarritua dago. Cary Elwes, Robin Wright, Mandy Patinkin, Chris Sarandon, Christopher Guest, Wallace Shawn, Andr\u00e9 Roussimoff, Peter Falk, Billy Crystal eta Fred Savage aktoreek antzeztu zuten.\nArgumentua.\nBost urtez fortuna bila jardun ostean, Westley (Cary Elwes) bere Buttercup maitearekin (Robin Wright) ezkontzeko asmoz jaioterrira itzuli berri da, betiko maitasuna zin egin baitzion. Halere, hura berreskuratzeko Vizzini (Wallace Shawn) eta bere morroiei aurre egin beharko die. Behin haiek garaitu eta gero, bere asmoa betetzeko duen oztopo handiena gainditu beharko du: Buttercup emaztetzat hartu nahi duen Humperdinck printzea (Chris Sarandon), nahiz eta hura printzeaz maitemindua ez eta Westley maitatzen jarraitzen duen.\nFilmaketa lekuak.\nFilma Erresuma Batuko eta Irlandako honako kokaleku hauetan filmatu zen:"}
{"id": "576574", "revid": "119347", "url": "https://eu.wikipedia.org/wiki?curid=576574", "title": "Anoplopomatidae", "text": "Anoplopomatidae arrain eskorpeniformeen familia da, iparraldeko Ozeano Bareko itsasoetan bizi dena.\nGenero eta espezieak.\nITIS eta FishBaseren arabera, familiak egun 2 espezie ditu, 2 generotan banaturik:"}
{"id": "576576", "revid": "105290", "url": "https://eu.wikipedia.org/wiki?curid=576576", "title": "Anoplogaster", "text": "Anoplogaster arrain beriziformeen generoa da, mundu osoko itsaso sakonetan bizi dena. Anoplogastridae familia monotipikoa osatzen duen bakarra da."}
{"id": "576577", "revid": "1545", "url": "https://eu.wikipedia.org/wiki?curid=576577", "title": "Anoplogastridae", "text": ""}
{"id": "576578", "revid": "119347", "url": "https://eu.wikipedia.org/wiki?curid=576578", "title": "Anomalopidae", "text": "Anomalopidae arrain beriziformeen familia da, Indiako eta Ozeano Bareko itsaso tropikaletan bizi dena.\nGeneroak.\nFishBaseren arabera, familiak egun 9 espezie ditu, 6 generotan banaturik:"}
{"id": "576579", "revid": "119347", "url": "https://eu.wikipedia.org/wiki?curid=576579", "title": "Anchariidae", "text": "Anchariidae arrain siluriformeen familia da, Madagaskarko ur gezetan bizi dena.\nGenero eta espezieak.\nFishBaseren arabera, familiak egun 6 espezie ditu, 2 generotan banaturik:"}
{"id": "576580", "revid": "119347", "url": "https://eu.wikipedia.org/wiki?curid=576580", "title": "Anacanthobatidae", "text": "Anacanthobatidae arrain rajiformeen familia da, mundu osoko ozeano nagusietako itsaso tropikal eta azpitropikaletan bizi dena.\nGeneroak.\nFishBaseren arabera, familiak egun 13 espezie ditu, 2 generotan banaturik:\nBeste adituek \"Indobatis\" generoa ere sailkatzen dute barnean."}
{"id": "576581", "revid": "119347", "url": "https://eu.wikipedia.org/wiki?curid=576581", "title": "Anablepidae", "text": "Anablepidae arrain ziprinodontiformeen familia da, Neotropikoko ur geza eta gazikaretan bizi dena.\nGeneroak.\nFishBaseren arabera, familiak egun 18 espezie ditu, 3 generotan banaturik:"}
{"id": "576583", "revid": "201", "url": "https://eu.wikipedia.org/wiki?curid=576583", "title": "Juliar urte (astronomia)", "text": ""}
{"id": "576584", "revid": "1545", "url": "https://eu.wikipedia.org/wiki?curid=576584", "title": "Antoni Maria Badia i Margarit", "text": ""}
{"id": "576585", "revid": "336", "url": "https://eu.wikipedia.org/wiki?curid=576585", "title": "Kontabilitate paralelo", "text": "Kontabilitate paraleloa edo B kontabilitatea pertsona, enpresa edo erakunde batek burutzen duen ezkutuko kontabilitatea da, legez kanpoko diru sarrerak eta irteerak jaso edo legearen barruan gauzatu badira ere horiek Ogasun Publikoari ezkutatu eta zergak saihesteko."}
{"id": "576586", "revid": "17", "url": "https://eu.wikipedia.org/wiki?curid=576586", "title": "B kontabilitate", "text": ""}
{"id": "576587", "revid": "90523", "url": "https://eu.wikipedia.org/wiki?curid=576587", "title": "Ogasun (argipena)", "text": "Ogasun hitzak adiera zenbait ditu:"}
{"id": "576588", "revid": "17", "url": "https://eu.wikipedia.org/wiki?curid=576588", "title": "Ogasun", "text": ""}
{"id": "576589", "revid": "154451", "url": "https://eu.wikipedia.org/wiki?curid=576589", "title": "Finantza publikoak", "text": "Finantza publikoak fondoen lorpenak, kudeaketa eta administrazioak aztertzeaz arduratzen den ekonomiaren adarrari dagokio. Finantza publikoek, batez ere, gobernuaren rola ekonomian duen eragina aztertzen dute, hau da, diru-sarreren bilketa, gastu publikoaren administrazioa, zorren erabilpena, etab. Horrez gain, ezarritako helburu ekonomikoak bete daitezen, beharreko moldaketak egiten ditu. Finantza publiko motak, 4 dira guztira; diru-sarrera publikoak, gastu publikoak, zor-publikoa eta zerga-politika.\nFinantza publiko motak.\nDiru-sarrera publikoak.\nDiru-sarrera publikoak gobernuak gastu-publikoa finantzatzeko jasotzen duen dirua da. Diru-sarrerak gehienbat tributuetatik lortzen dira, hala nola; zergak, tasak eta kontribuzio bereziak. Izan ere, sarrera publiko gehiago existitu egiten dira; kotizazioak, dohaintzak, kontratuak edota zor publikoa, besteak beste. Diru sarrerak lortzeko tributu batzuen azalpena hurrengoa da:\nGastu-publikoak.\nGastu-publikoak administrazio publikoak diru-sarrera publikoak politika publikoak nola finantzatzen dituen aztertzen du. Politika publikoak herritarren ongizatea aurrera eramaten dutenen ekintzei deritzo. Gastu-publikoak hainbat kategoriatan sailka daitezke esate baterako:\nZor-publikoa.\nZor publikoa gobernuak gastu-publikoa finantzatzeko jaulkitzen dituen letra, bono eta bestelako maileguei deritzo. Administrazio publikoan defizita dagoenean erabiltzen da gehienbat, hau da,\u00a0 gastu publikoa sarrera publikoa baino handiagoa denean. Zor publikoa arriskutsua izan daiteke, gehiegizko zorpetzea sortu daitekelako. Horregatik, finantza-beharra ordainketa-ahalmenarekin orekatzea garrantzitsua da.\nZerga politika zergen bitartez bereziki eta gastu publikoa kontrolatuz, helburu ekonomiko eta sozialak lortzeko hartzen diren erabakiak dira. Bi motako zerga-politika bereizten dira; alde batetik, zerga-politika hedakorra eta beste alde batetik, zerga-politika murriztailea.\nFinantza publikoen helburu nagusiak.\nFinantza publikoen helburu nagusia egonkortasun ekonomikoa lortzea da, gobernuak bete\u00a0 beharreko erantzunkizunak betez eta eskaintzen dituzten zerbitzu zein ondasun publikoak egoera egokian eskainiz. Gobernuak egonkortasun ekonomikoa lortzeko, diru-sarrera publiko eta gastu publikoaren artean oreka mantentzea beharrezkoa da. Izan ere, finantza publikoak helburu gehiago dituzte, hala nola, ongizate ekonomikoa eta soziala bermatzea. Hona hemen finantza publikoen helburuetako batzuk:\nHerrialde bakoitzaren arabera, finantza-publikoen helburuak aldatu egiten dira, hau da, herrialde bakoitzean dagoen egoera ekonomikoari zein sozialari aztertuz hartzen dira erabaki hauek."}
{"id": "576590", "revid": "119347", "url": "https://eu.wikipedia.org/wiki?curid=576590", "title": "Historia, arraza, nazioa", "text": "Historia, arraza, nazioa. Renan eta nazionalismoaren inguruko topiko batzuk Joxe Azurmendi pentsalariak idatzitako saiakera liburua da.\nLiburu honetan Azurmendik nazionalismo kontzeptuari heltzen dio. Kontzeptu horretara, bere obra osoan, zenbait bidetatik hainbat aldiz inguratu da Azurmendi. Adibide nagusia aurretik osatua zuen trilogia litzateke: \"Humboldt. Hizkuntza eta pentsamendua\", \"Volksgeist. Herri gogoa\" eta \"Espainiaren arimaz\".\nEdukia.\nNazionalismoa.\n\"Historia, arraza, nazioa\" liburuan tesi nagusi bat defendatzen da: nazionalismoa ganoraz aztertu nahi bada alde batera utzi beharko dira nazionalismo zibikoa vs. nazionalismo etnikoa gisako dikotomia sinpleak. Beste modu batera esanda, tradizio frantses zibiko \"onari\" ezin zaio tradizio aleman etniko \"gaiztoa\" kontrajarri faltsifikazio intelektualean jausi gabe:\nNazionalismoaren azterketa honetan Azurmendi hainbat autoreen ildoan kokatu da: Todorov, D. Schnapper, O. Kallscheuer, R. Girardet... Autore horietako batzuek dikotomia hori XIX. mendean, Frantzia-Prusia Gerraren testuinguruan, eraikitako karikaturatzat jotzen dute, azkenean demokrazia mendebaldarren autojustifikazioarako trepeta bihurtzeraino.\nTradizio frantsesa eta alemana.\nAzurmendik liburu honetan ere, bere obra osoan bezala, ilustrazioa/erromantizismoa marko teoriko orokorragoaren ikuspegi argia azaltzen du: Ilustrazio bakarra baino hainbat ilustrazio daude, baita tradizio frantsesaren barruan ere; erromantizismo alemana, ilustratua bera ere, bilakaera bat da eta ezin da ulertu ilustrazio frantsesari oposaketa gisa. Azurmendiren esanetan tradizio klasiko frantsesa, XVII. mendean ideien alorrean matematikak agintea hartu zuenean hozitua, arrazionalismo geometrikoak maite duen ordena arrazional hierarkizatuaren grinaz taxutu da. Tradizio hori Descartesekin hasi, Voltaire eta Diderot ilustratuekin jarraitu eta Iraultza jakobinora iritsiko litzateke: uniformismoa ezberdintasunen aurka. Ilustrazio eta klasizismo alemana, Herder eta Humboldt kasu, ondorengo garapena litzateke baina aurreko eredu matematikoaren ordez eredu biologikoan bilakatua: ezberdintasunek unibertsoaren aberastasuna erakusten dute. Azurmendiri jarraituz, Herder ez da ulertzen Voltaire gabe; Kant ez, Rousseau gabe; Fichte, Hegel etab. ez, Iraultza gabe. Azken finean, Renan vs. Herder gisako dikotomia sinpleetan, ohartarazten du, Renan ez da Renan izaten eta Herder ez da Herder izaten, manipulazio interesatuak baizik.\nRenanen pentsamendua.\nAzurmendik baztertu nahi duen dikotomia hori Euskal Herrian akritikoki nola jaso den erakutsiz hasten da liburua. Azurmendik salatu zuenez, \"Zer da nazioa?\" (1882) konferentzia eman zuen Renan, nazionalismo ustez zibikoaren sortzailea, ez da ulertu eta gainera idealizatu egin da. Liburu osoa Renanen pentsamendua argitzeko saioa izango da, nazionalismo frantsesaren oinarriak hobeto ulertzen lagunduz.\nLiburuaren hasieran Azurmendik, Renanen biografia intelektualaren bidez, lehen hurbilketa bat aurkezten du. Renanen pentsamenduan eragina izango dutenen artean nabarmentzekoak lirateke, Parisen ikasle zela, Micheleten irakurketak. Horrengandik jasoak lituzke progreso unibertsalarekiko fedea eta Frantziaren historiaren ulerpena epopeia nazional gisa. Eragin nabarmena izango du halaber pentsamendu protestante alemanak. Ikerketa historiko-kritiko alemanaren ildotik Renan erlijioaren historialari bihurtuko da.\nEra berean Renanen arrazismoa liburuko ikergai nagusienetakoa da. Azurmendik Renanen arrazismoa, Gobineau eta Voltaire ilustratuaren ildotik, tradizio frantses arrazialistan txertatuko du. Ohartzekoa da, Renan Herderren eta tradizio alemanaren jarraitzailea ere baden aldetik, bere \"l'esprit de la nation\"-en kontzeptuan arraza kategoria zentrala izatea. Tradizio alemaneko \"Volksgeist\" kontzeptuak kulturaren adiera duen bitartean Renanengan kontzeptu arrazista bihurtuko da aipatu tradizo frantsesaren baitan.\nPentsakera politikoari dagokionez Renan elitista eta antidemokratiko gisa aurkezten digu Azurmendik. Renanek, unean unean pragmatikoki jokatu badu ere, Iraultza frantsesa eta bere ondorio errepublikarrak desastre moraltzat jotzen ditu.\n\"Zer da nazioa?\".\nRenanek 1882an Sorbonan eman zuen \"Zer da nazioa?\" konferentzia bitxia gertatzen da bere pentsamendua kontuan harturik. Azurmendik baieztatzen duenaren arabera, \"Zer da nazioa?\"-n Renanek erabiltzen dituen argudioak bere pentsamenduarekin inkoherenteak dira. Renanek une horretan, bere ondorengo testuei jaramon egiten bazaie, pentsamendua aldatu baino nolabait kamuflatu egin zuela argitu nahi du Azurmendik. \"Zer da nazioa?\" ezin da ulertu Frantzia-Prusia Gerraren testuinguruan ez bada. Gerra horretan Frantziak Alsazia eta Lorrena galdu zituen eta horien frantziartasuna justifikatzeko saioa litzateke hamarkada bat beranduagoko konferentzia. Alsazia, ordea, kulturaz alemana izanik, Renanek ezin izango du argudioa bere berezko pentsamenduan oinarritu. Horregatik asmatuko du nazioa eguneroko plebiszitua delako ideia.\nNazio zibikoa edo Estatuak nola egiten duen nazioa.\nLiburuaren azken partean Frantziako Estatu-nazioari eta bertan erabili izan diren nazio kontzeptuaren historiari errepaso bat egiten zaio, nazionalismo zibikoaren paradigma gisa aurkeztu ohi den heinean. Teoriari errealitatearen froga pasaraziz nazionalismo frantsesaren esentziak biluztuko ditu Azurmendik. Azken finean \"Jainko bat - Errege bat - Lege bat - Hizkuntza bat\" pentsamendu katolikoa mantentzen da errepublika liberal laikoaren oinarrian. Eta Renan zer izan den: \"Intelektualki protestante, politikan katoliko. Eliza katolikoaren gisako Estatu batean, bera protestante eta liberal plantak egiten\"."}
{"id": "576591", "revid": "105290", "url": "https://eu.wikipedia.org/wiki?curid=576591", "title": "Desapalankamendu", "text": "Desapalankamendua \"besteren baliabideak/baliabide propioak\" zorpetze-ratioaren gutxitzea da. Apalankamenduaren aurkakoa da eta enpresaren zorpetzea gutxitzea du helburua, kaudimengabeziaren arriskua saihesteko."}
{"id": "576592", "revid": "105290", "url": "https://eu.wikipedia.org/wiki?curid=576592", "title": "Kaudimengabezia", "text": "Kaudimengabezia edo kaudimen-eza enpresa batek zorrei egiteko ezintasuna da, enpresaren aktiboak bere zorrak kitatzeko nahiko ez direnean. Kaudimengabezia ematen denean prozesu judizial bat hasi ohi da, enpresak dituen zorrak kitatzeko moduak bilatzeko izan ditzakeen aktibo guztiak salduz edo zordunei emanez."}
{"id": "576593", "revid": "119347", "url": "https://eu.wikipedia.org/wiki?curid=576593", "title": "Amphiliidae", "text": "Amphiliidae arrain siluriformeen familia da, Afrika tropikaletako ur gezetan bizi dena.\nGeneroak.\nFishBaseren arabera, familiak egun 92 espezie ditu, 13 generotan banaturik:"}
{"id": "576594", "revid": "119347", "url": "https://eu.wikipedia.org/wiki?curid=576594", "title": "Ammodytidae", "text": "Ammodytidae arrain pertziformeen familia da, mundu osoko ozeanotan bizi dena..\nGeneroak.\nFishBaseren arabera, familiak egun 28 espezie ditu, 7 generotan banaturik:\nHona hemen generoen bilakaera:"}
{"id": "576595", "revid": "512", "url": "https://eu.wikipedia.org/wiki?curid=576595", "title": "Ondare (argipena)", "text": "Ondare hitzak adiera eta erabilera zenbait ditu:"}
{"id": "576596", "revid": "17", "url": "https://eu.wikipedia.org/wiki?curid=576596", "title": "Ondare", "text": ""}
{"id": "576597", "revid": "1545", "url": "https://eu.wikipedia.org/wiki?curid=576597", "title": "Amia", "text": ""}
{"id": "576598", "revid": "105290", "url": "https://eu.wikipedia.org/wiki?curid=576598", "title": "Ondare garbi", "text": "Ekonomian, ondare garbia enpresa baten balioa da, aktiboen balioei zor galdagarrien, hau da, zirkulazioan dauden pasiboen zenbatekoa kendu. Urteko kontuak prestatzeko irizpideen arabera sailkatuko den zenbateko moduan ere ezagutzen da. Ondare garbia negatiboa izan daiteke, zorra aktiboen balioa baino handiagoa bada.\nPertsonei buruz ere aipa daiteke ondare garbia, pertsona horren egoera ekonomikoa aipagai. Pertsona fisiko horrek dituen ondasun guztiei dituen zor eta behar guztien kenkaria aplikatu behar zaio. Kalkulua egiteko pertsona horrek dituen kontu korronte zein inbertsioak, etxebizitza edo ibilgailuak kontuan hartu behar dira. Banku batekin edo beste norbaitekin izan ditzakeen zorrak (etxearen gaineko hipoteka, adibidez) eta zor horien gaineko aseguruak ere kalkuluan sartu behar dira."}
{"id": "576599", "revid": "119347", "url": "https://eu.wikipedia.org/wiki?curid=576599", "title": "Amiidae", "text": "Amiidae arrain amiiformeen familia da. Egun kide bakarra- \"Amia calva\" hain zuzen ere- du baina badaude lau azpifamilia Jurasikon, Kretazeon eta Eozenon bizi zirenak..\nGeneroak.\nFamiliak 11 genero ditu:"}
{"id": "576601", "revid": "1545", "url": "https://eu.wikipedia.org/wiki?curid=576601", "title": "Amiiforme", "text": ""}
{"id": "576602", "revid": "119347", "url": "https://eu.wikipedia.org/wiki?curid=576602", "title": "Amblyopsidae", "text": "Amblyopsidae arrain perkopsiformeen familia da, ekialdeko Estatu Batuetako aintzira sakon, zingira eta leizetan bizi dena.\nGenero eta espezieak.\nITIS eta FishBaseren arabera, familiak egun 6 espezie ditu, 5 generotan banaturik:"}
{"id": "576603", "revid": "119347", "url": "https://eu.wikipedia.org/wiki?curid=576603", "title": "Amblycipitidae", "text": "Amblycipitidae arrain siluriformeen familia da, hego eta ekialdeko Asiako ur gezetan bizi dena.\nGeneroak.\nFishBaseren arabera, familiak egun 34 espezie ditu, 4 generotan banaturik:"}
{"id": "576604", "revid": "104946", "url": "https://eu.wikipedia.org/wiki?curid=576604", "title": "Konputazio", "text": "Informatikan, konputazioa informazioaren prozesamenduan egiten den edonolako kalkulua da, adiera zabalean. Konputazio metodologia zenbait bereizten dira: besteak beste, konputazio sekuentziala eta konputazio paraleloa, alde batetik; eta konputazio analogikoa eta konputazio digitala.\nKonputazioaren Prozesu Fisikoa.\nKonputazioa, konputagailu izeneko sistema fisiko batean gertatzen den prozesu fisiko bat bezala ulertu daiteke. Konputagailu hauen adibide batzuk dira konputagailu digitalak, konputagailu mekanikoak, konputagailu kuantikoak, DNA konputagailuak, konputagailu molekularrak edo konputagailu analogikoak. \nIkuspegi hau, fisikari teorikoek babesten dute nagusiki, baina badira ere ikuspuntu erradikalagoa dutenak ere. Fisikari digitalek pankonputalizazioa izeneko teoria bat jarraitzen dute non besteak beste, bizi garen unibertsoa bera konputazio bat dela pentsatzen duten.\nMapaketa.\nHilary Putnam dugu konputazioaren aitzindaritzat, Gualtiero Piccinini, konputazioaren inguruan jakintsua den filosofoak dioen bezala, sistema fisiko batek berariazko konputazio bat burutzen duela esan daiteke, sistemaren egoera eta konputazioaren egoera mikrofisikoaren arteko mapaketa edo erlazio zuzen bat badago.\nSemantika.\nJerry Fodor bezalako filosofoak proposatu dute sistema konputazional baten eta beste edozein sistema fisikoren arteko ezberdintasuna sistema konputazionalen eragigaien esanahi semantikoan dagoela. Honen bidez, jendeak edozein problema konputagarria dela pentsatzea eragotzi nahi da.\nSistema mekanikoak.\nGualtiero Piccinini konputazioan adituak proposatu zuen konputazioa eskala handiko sistema mekaniko batekin konparatu daitekeela. Konputazio fisikoko sistemak dira konputazioa edota arau baten araberako aldaketak egiten dituzten makina mekanikoak. Independentzia ertaina da informazioa hainbat errealizadorez eta hainbat mekanismoz prozesatzen denean eta gainera, makinaren sarrerak eta irteerak errealizazio multiplea errespetatzea. Konputagailuak, ohiko elektrizitate tentsio aldaketaz gain beste hainbat aldaketa fisiko onartzen ditzake, esaterako, konputagailu kuantikoak cubit izeneko sistema kuantikoak erabiltzen ditu.\nEredu matematikoak.\nKonputazioaren teorian, hainbat eredu matematiko garatu dira. Ona hemen konputagailuen erabiltzen dituzten ereduen adibide batzuk:\nComputation, dynamics, and cognition liburuaren idazlea den Marco Giuntik dioenez, sistema konputazionala da konputazioaren bidez aztertutako eredu oro."}
{"id": "576605", "revid": "119347", "url": "https://eu.wikipedia.org/wiki?curid=576605", "title": "Ambassidae", "text": "Ambassidae arrain pertziformeen familia da, Asia eta Ozeaniako ur geza eta ozeanotan bizi dena..\nGeneroak.\nFishBaseren arabera, familiak egun 49 espezie ditu, 8 generotan banaturik:\nHona hemen generoen bilakaera:"}
{"id": "576606", "revid": "1545", "url": "https://eu.wikipedia.org/wiki?curid=576606", "title": "Amarsipus", "text": ""}
{"id": "576607", "revid": "1545", "url": "https://eu.wikipedia.org/wiki?curid=576607", "title": "Amarsipidae", "text": ""}
{"id": "576608", "revid": "105290", "url": "https://eu.wikipedia.org/wiki?curid=576608", "title": "Alopias", "text": "Alopias marrazo lamniformeen generoa da, mundu osoko itsaso epel eta tropikaletan bizi dena. Alopiidae familia monotipikoa osatzen duen bakarra da."}
{"id": "576609", "revid": "15795", "url": "https://eu.wikipedia.org/wiki?curid=576609", "title": "Alopias macrourus", "text": ""}
{"id": "576610", "revid": "1545", "url": "https://eu.wikipedia.org/wiki?curid=576610", "title": "Alopiidae", "text": ""}
{"id": "576611", "revid": "119347", "url": "https://eu.wikipedia.org/wiki?curid=576611", "title": "Alestidae", "text": "Alestidae arrain karaziformeen familia da, Afrikako ur gezetan bizi dena.\nGeneroak.\nFishBaseren arabera, familiak egun 118 espezie ditu, 19 generotan banaturik:"}
{"id": "576612", "revid": "1545", "url": "https://eu.wikipedia.org/wiki?curid=576612", "title": "Alestiidae", "text": ""}
{"id": "576613", "revid": "119347", "url": "https://eu.wikipedia.org/wiki?curid=576613", "title": "Alepocephalidae", "text": "Alepocephalidae arrain argentiniformeen familia da, ur sakonetan bizi dena.\nGeneroak.\nFishBaseren arabera, familiak egun 98 espezie ditu, 19 generotan banaturik:"}
{"id": "576614", "revid": "105290", "url": "https://eu.wikipedia.org/wiki?curid=576614", "title": "Alepisaurus", "text": "Alepisaurus arrain aulopiformeen generoa da, Atlantikoko eta Ozeano Bareko itsasoetan bizi dena. Alepisauridae familia monotipikoa osatzen duen bakarra da."}
{"id": "576615", "revid": "1545", "url": "https://eu.wikipedia.org/wiki?curid=576615", "title": "Alepisauridae", "text": ""}
{"id": "576616", "revid": "119347", "url": "https://eu.wikipedia.org/wiki?curid=576616", "title": "Akysidae", "text": "Akysidae arrain siluriformeen familia da, hego-ekialdeko Asiako ur gezetan bizi dena.\nGeneroak.\nFishBaseren arabera, familiak egun 57 espezie ditu, 5 generotan banaturik:"}
{"id": "576617", "revid": "119347", "url": "https://eu.wikipedia.org/wiki?curid=576617", "title": "Agonidae", "text": "Agonidae arrain eskorpeniformeen familia da, mundu osoko itsaso hotzetan bizi dena.\nGeneroak.\nFishBaseren arabera, familiak egun 46 espezie ditu, 22 generotan banaturik:"}
{"id": "576618", "revid": "17", "url": "https://eu.wikipedia.org/wiki?curid=576618", "title": "Aho-sexu", "text": ""}
{"id": "576619", "revid": "119347", "url": "https://eu.wikipedia.org/wiki?curid=576619", "title": "Achiropsettidae", "text": "Achiropsettidae arrain pleuronektiformeen familia da, Antartiko inguruko itsasoetan bizi dena.\nGeneroak.\nFishBaseren arabera, familiak egun 4 espezie ditu, 4 generotan banaturik:"}
{"id": "576620", "revid": "119347", "url": "https://eu.wikipedia.org/wiki?curid=576620", "title": "Achiridae", "text": "Achiridae arrain pleuronektiformeen familia da, Amerika inguruko itsaso eta ur gezetan bizi dena.\nGeneroak.\nFishBaseren arabera, familiak egun 35 espezie ditu, 9 generotan banaturik:"}
{"id": "576621", "revid": "336", "url": "https://eu.wikipedia.org/wiki?curid=576621", "title": "Acestrorhynchus", "text": "Acestrorhynchus arrain karaziformeen generoa da, Hego Amerikako ur gezetan bizi dena. Acestrorhynchidae familia monotipikoa osatzen duen bakarra da."}
{"id": "576622", "revid": "1545", "url": "https://eu.wikipedia.org/wiki?curid=576622", "title": "Acestrorhynchidae", "text": ""}
{"id": "576623", "revid": "119347", "url": "https://eu.wikipedia.org/wiki?curid=576623", "title": "Abyssocottidae", "text": "Abyssocottidae arrain eskorpeniformeen familia da, Baikal aintzirako endemismo bat dena.\nUr sakonetan, normalean 170 m. baino gehiago, bizi dira. Familiako kideak diren \"Abyssocottus korotneffi\" eta \"Cottinella boulengeri\" ur gezako arrainen artean sakonera handietan bizi direnak dira.\nGeneroak.\nFishBaseren arabera, familiak egun 24 espezie ditu, 7 generotan banaturik:"}
{"id": "576625", "revid": "512", "url": "https://eu.wikipedia.org/wiki?curid=576625", "title": "Klaus Iohannis", "text": "Klaus Werner Iohannis (Sibiu, 1959ko ekainaren 13a -) errumaniar politikaria da. 2014ko abenduaren 21tik, Errumaniako presidentea da\nBizitza.\nAltzairuzko Oihala erori zenean, Alemaniara emigratu zuten Transilvaniako saxoi gehienek, Itzulerarako Legeak erakarrita. Iohannisen gurasoek ere, gauza bera egin zuten 1992an, baina semea jaioterrian gelditu zen, eta ibilbide politikoari ekin zion, FDGR Errumaniako Alemaniarren Bilgune Demokratikoan.\n2000. urtean, Sibiuko alkatetzarako hauteskundeak irabazi, eta 2014ko abendua arte alkatea izan zen, hauteskunde guztiak erraz irabazita \u2014botoen %88raino ere iritsi zen hauteskunde batean, Sibiun alemaniarrak %2 ere ez izan arren\u2014. Jaioterrian izandako arrakastaren ondoren, politika nazionalera jauzi egin zuen, PNL Alderdi Liberal Nazionala alderdira hain zuzen ere. 2014ko uztailean, presidentetzarako hauteskundeak irabazi zituen, botoen %54,6 eskuraturik."}
{"id": "576626", "revid": "336", "url": "https://eu.wikipedia.org/wiki?curid=576626", "title": "Victor Ponta", "text": "Victor-Viorel Ponta (Bukarest, Errumania, 1972ko irailaren 20a -) Errumaniako politikaria da.\nBiografia.\n2012ko ezegonkortasuna erabiliz Victor Pontak sei hilabetetan hirugarren lehen ministroa izan zen.\n2012an Basescu kargutik botatzen saiatu zen, baina hori erabakitzeko erreferenduma baliogabe utzi zuen Auzitegi Konstituzionalak. Eredutzat ditu Tony Blair eta Jose Luis Rodriguez Zapatero."}
{"id": "576627", "revid": "105290", "url": "https://eu.wikipedia.org/wiki?curid=576627", "title": "UCAko martiriak", "text": "UCAko martiriak 1989ko azaroaren 16an Universidad Centroamericanan hil zituzten zortzi pertsonei deitzen zaie.\nGertaerak.\n1979an El Salvadorren gertatutako estatu-kolpea kritikatu zuten Ellacuria eta UCA unibertsitateko jesuitak. Eurek herriaren alde egindako lanaren ondorioz, militarrak eta lur jabe handiak eurekin haserretu egin ziren.\n1989ko azaroaren 16an, El Salvadorreko armadako Atlacatl bataloila unibertsitatean sartu eta sei jesuitak, unibertsitateko langile bat eta bere alaba hil zituzten.\nEpaiketa.\nGaur egun, ez da gertakariengatik epaitua izan. Eloy Velasco Auzitegi Nazionaleko epaileak kasua ikertzen jarritzen du.\n2014ko abenduaren 23an, Ellacuria auziaren epaiketa 'iruzurra' izan zela adierazi zuen Velascok. Bere ustez, epaimahaiko kideek mehatxuak jasan zituzten eta froga \u201cerabakigarriak\u201d ezabatu zituzten, tartean, egun horietako erregistro militarrak esaterako."}
{"id": "576636", "revid": "512", "url": "https://eu.wikipedia.org/wiki?curid=576636", "title": "Indamendi", "text": "Indamendi edota Indamendikogaina Hernioko mendilerroan dagoen tontorra da, Gipuzkoako erdialdean. Urola Kosta eskualdean dago, Zarauzko Elkano auzoaren alboan. Bere gailurrean hormigoizko gurutze handi bat dago eta bertatik Zumaiatik Zarautzera doan kostaldearen ikuspegi bikainaz goza daiteke, gainera gailurrean Aia, Zestoa eta Aizarnazabal udalerrietako lursailek bat egiten dute.\nItsas mailatik 462 metroko garaieran dago eta gailurrak 112 metroko malda du. Indamendi eta alboko Txatxarromendi edo Illarratxo (452 m.) artean Aierdimuxu edo Hirumugarrieta (363 m.) mendilepoa dago.\nIgoerak.\nMendi honetara igotzeko ohiko abiapuntuak Zarautz udalerria eta Elkano eta Urdaneta auzoak dira.\nZarauztik.\nZarauzko herrigunetik autobidearen azpiko tunela iraganez hilerrira doan bidea hartu behar da. Bertan (15 metro), Arbestain baserria (140 metro) eta San Blas baselizara (170 metro) doan asfaltatutako bidean goruntz joan beharra dago, eta Meagatik (120 metro) Elkanora (265 metro) doan errepidean aterako gara. Errepide honetan zenbait metro goruntz egin ondoren Santa Kruz baseliraren (260 metro) parera iritsiko gara. Baseliza dagoen lekuan errepidea laga eta eskuinean marra zuri-gorriz adierazitako bidezidor bati jarraituko diogu, bidezidor honi jarraiki eta malda bat igo ondoren gailurreko gurutze handiaren oinetara iritsiko gara. Igoera honen bete aldaera bat Lertxundi baserritik (155 metro) doana da, Elkano auzora (260 metro) atera eta hemendik ohiko gailurrerako bidezidorra hartuz.\nElkanotik.\nElkanotik (260 metro) Meagara (120 metro) doan errepidea 300 metroz jarraitu eta ezkerretara traktore bie bat hartu behar da. Mendilepo txiki (301 metro) batera iritsi eta bertan gailurrera (462 metro) hurbilduz goazen heinean bidezidor bilakatzen den bide bat hartu behar da. Gaur egungo kartografiaren arabera, tontorraren gunerik garaiena gurutzea, mugarria eta buzoia dauden gunea da, eta ez hegoalderago dagoen gunea (458 metro).\nUrdanetatik.\nUrdanetan (360 metro), sarrerako errepidean dagoeen Indagarate mendilepotik (370 metro) abiatu behar da. Agi\u00f1eta baserrira (310 meetro) doan hormigoizko bidea haru eta eskuineko bidea hartuz Aierdimuxu mendilepora (363 metro) igotzen da, honela Txatxarromendi (452 metro) hegoaldetik inguratzea lortzen da, azken mendi hau ere igo eta mendilepo honetara jeitsi liteke. Orain Indamendiko (460 metro) gailurrera doan bidezidorra jarraitzea besterik ez dago."}
{"id": "576643", "revid": "1712", "url": "https://eu.wikipedia.org/wiki?curid=576643", "title": "Puntu beroak", "text": ""}
{"id": "576645", "revid": "105290", "url": "https://eu.wikipedia.org/wiki?curid=576645", "title": "Santa Kruz baseliza (Elkano)", "text": "Santa Kruz baseliza Gipuzkoako Zarautz udalerriko Elkano auzoan dagoen baseliza da, Aiako lursailen mugetan, Meagatik Elkanora doan errepidearen bihurgune batean eskuinera eta Zarauzko herrigunetik oso urruti dago. XVI. mendeko eraikina da.\nBaselizaren ezkerretara eta errepidea albo batera lagaz, Indamendira doan bidezidorra hasten da, marka zuri-gorri batzuz adierazita dago.\nEraikina.\nOin angeluzuzeneko baseliza da. Bi isurkiko estalkia eta kanpandorre txiki bat ditu. Fatxada erronboide-formako egurrezko balaustre sareta batez osatuta dago (barandek eskubandekin osatzen dituzten zutabe txikiak), eta tailatutako jabaloietan eutsitako hegal handi batek babesten du (pieza bertikal baten eta beste horizontal baten artean muntatutako pieza). Bi burdin hesien artean dagoen elizpeak edo arkupeak barrurantz irekitzen den atal bat du ezkerraldean. Ermitak estalpea ematen dio gonekin estalitako Kristo Santuari."}
{"id": "576654", "revid": "1519", "url": "https://eu.wikipedia.org/wiki?curid=576654", "title": "Maleta", "text": "Maleta edo baliza bereziki bidaia baten kariaz arropa eta beste objektuak, ekipajea alegia, garraiatzeko erabiltzen den poltsa zurruna da, paralelepipedoaren formakoa gutxigorabehera."}
{"id": "576657", "revid": "105290", "url": "https://eu.wikipedia.org/wiki?curid=576657", "title": "Baliza", "text": "Baliza toki edo puntu geografiko jakin bat edo arrisku potentzialeko lekua markatu eta nabarmentzeko objektu bat da. Aktiboa izan daiteke, seinale bat emititzen duenean (argia edo akustikoa); horrela ez bada, baliza pasiboa dela esaten da. Itsasargiak, adibidez, baliza aktiboak dira. Nabigazioan, balizak nabigazioa erraztu eta segurtasuna itsasoan hobetzen duten tresnak dira.\nBalizak eremu askotan erabiltzen dira, topografian, trenbidean, automobilismoan \u2026 eta nabigazioan, baina alor horretan balizak \u201cbuia\u201d hitzarekin ezagutzen dira.\nEtxe orratzek, telebistako edo irratiko antenek eta energia elektrikoko transmisio dorreek ere balizak eraman ditzakete urrutian ikusi ahal izateko. Era honetan, hegazkinetako edo helikopteroko pilotuek, balizak ikusiz gero, istripuak saihets ditzake.\u00a0\u00a0\u00a0\u00a0\u00a0\u00a0\u00a0\u00a0\u00a0\u00a0\u00a0\u00a0\u00a0\u00a0\u00a0\u00a0\u00a0\u00a0\u00a0\u00a0\u00a0\u00a0\u00a0\u00a0\u00a0\u00a0\u00a0\u00a0\u00a0\nBaliza motak.\nBi motatako baliza daude: aktiboa, seinale bat igortzen duena, eta pasiboa, seinalerik igortzen ez duena.\nBaliza aktiboen barruan mota desberdinak daude igortzen duten seinale arabera: irrati seinalea (GPS), argi-seinalea (itsasargiak) eta ultrasoinuaren seinalea (sonar).\nNabigazioren alorrean, balizak erabiltzen dira tokiak markatzeko eta ontziei orientatzeko. Balizak horiek lurrean edo itsasoan jar daitezke, eta sakonera, harkaitzak edo nabigaziorako arrisku puntuak adierazteko erabiltzen dira. Balizaren forma, kolorea, zenbakikuntza, dimentsioa, eta argi-seinaleen ezaugarriak \u201cReglamento de Balizamiento maritimo (AISM)\u201d arautegiak zehazten ditu.\nItsas nabigazioko balizen sailkapena.\n\u201cReglamento de Balizamiento maritimo (AISM)\u201d arautegiaren arabera balizak sailkatzen dira horrela:"}
{"id": "576659", "revid": "17", "url": "https://eu.wikipedia.org/wiki?curid=576659", "title": "Baliza (argipena)", "text": "Baliza hitzak adiera zenbait ditu:"}
{"id": "576661", "revid": "105290", "url": "https://eu.wikipedia.org/wiki?curid=576661", "title": "Kontraste", "text": "Ikusgarritasunari buruz, kontrastea irudi batean dauden argitasun eta kolore aldeak dira, irudiko elementuak bereizi egiten dituztenak."}
{"id": "576663", "revid": "17", "url": "https://eu.wikipedia.org/wiki?curid=576663", "title": "Kontraste (argipena)", "text": "Kontraste hitzak adiera zenbait ditu:"}
{"id": "576665", "revid": "1519", "url": "https://eu.wikipedia.org/wiki?curid=576665", "title": "Laia", "text": ""}
{"id": "576666", "revid": "512", "url": "https://eu.wikipedia.org/wiki?curid=576666", "title": "Lorenzo Arrieta Maskarua", "text": "Lorenzo Arrieta Maskarua Saratxaga (Gue\u00f1es, 1821ko abuztuaren 13 - 1891ko ekainaren 26), politiko eta diputatu tradizionalista bizkaitarra.\nBiografia.\nO\u00f1atin eta Valladoliden Batxilergoa eta Jurisprudentzia estudiatu zuen. Gue\u00f1esen Udalbatzagatiko Gernikako Batzar Nagusietako Ahalduna izan zen hainbat aukeratan. 1872ko altxaldi karlistako parte aktiboa hartu zuen. 1872an Balmasedako barrutitik (bere aitaren familia Enkarterrietatik zetorren) aukeratua izan zen. Kongresuak bere izendapen neokatolikoa baliogabetu zuen. Gerraren ondoren Frantzian erbesteratu zen. 1881an tradizionalista bezala aurkeztu zen, emaitzarik lortu gabe. Gue\u00f1esen hil zen, 1891an."}
{"id": "576667", "revid": "56334", "url": "https://eu.wikipedia.org/wiki?curid=576667", "title": "Zalla Bai (alderdi politikoa)", "text": "Zalla Bai Zallan sortutako alderdi politikoa da.\n2011ko udal hauteskudeetan Aralar alderdiaren siglak erabiliz aurkeztu zen, eta alkatetza lortu zuen Javi Portillo Berasaluze hautagaiak. 2015eko udal hauteskundeetan, berriz, Zalla Bai izenarekin aurkeztu zen, eta Javi Portillok berretsi egin zuen alkatetza.\n2015eko udal hauteskundeetan, ordea, galdu egin zuen eta Javi Portillok ez dio Aginte-makila uzten Zallako alkate berriari."}
{"id": "576668", "revid": "336", "url": "https://eu.wikipedia.org/wiki?curid=576668", "title": "Foru", "text": "Forua lege bilduma da, pertsona, erakunde, udalerri edo eskualde jakin batean aplikatzekoa dena. Tokiko usadio eta ohituretan oinarritua izan daiteke (adibidez, Hego Euskal Herriko foruak edo Zuberoako Kost\u00fcma), edota goi-agintariek hiri edo leku bati emandako exentzio edo pribilegioen multzoa (esaterako, hiribildu foruak).\nEtimologia eta esanahia.\nForu hitzaren jatorria latinezko \"forum\" hitzetik dator, hiriko plaza nagusia izendatzen zuena. Plaza horretan biltzen ziren hiritarrak, beste gauza batzuen artean, salerosketak egin, epaiketak burutu eta politikaz eztabaidatzeko. Latin arruntean \"forus\" bihurtu zen. Gerora, lurralde bati zegozkion arau multzoa adierazteko erabiliko zen, eta azkenik, arau horiek erregulatzen zituen itun gisa, lurraldearen eta goi-boterearen artekoa.\nHala bada, \"foru\" hitzak bi esanahi hartzen ditu: batetik, kolektibo baten ohitura eta arau multzoa adierazten du, eta bestetik, kolektiboari dagokion lege-izaera zehazten du zuzenbide orokorraren barnean.\nEdukia.\nForuak, funtsean, eskualde bateko biztanleen eta erregearen arteko ituna ziren, biztanleen eskubide eta betebeharrak zehazten zituena, baina baita erregearen konpromezuak ere. Kolektibo eta agintariaren arteko akordioa zen, baina kolektiboa gizabanakoek osatzen dutenez, foruen edukia bi ataletan bana daiteke:\nHasierako foruek araudi publikoa zehazten zuten batez ere, baina denbora aurrera joan ahala eskubide zibilak edo pribatuak barnean hartzen hasi ziren.\nForu motak.\nForuak ez ziren beti mota berekoak izan, tokiaren, testuinguruaren, helburuaren eta garaiaren arabera ezaugarri ezberdinak zituzten. Batzuk epe laburrerako ezarri ziren, beste batzuk epe luzerako. Zenbaitzuk nekazaritza soilik erregulatzen zuten, beste batzuk merkataritza ere bai, eta baziren politika eta arlo militarra zehazten zutenak ere. Batzuk foru nagusiak ziren, beste batzuk foru nagusien menpeko zehaztapenak. Batzuetan foruak bertako biztanleen eskubide edo arau sorta aitortzeko eginak ziren, besteetan gune batera biztanleak erakartzeko babes edo pizgarriak.\nForu-eskumenak.\nForuek mota askotako legeak biltzen zituzten beren baitan, baina funtsean honako eskumenak aitortzen zizkion lurralde bati:\nHistoria.\nLehen foruak.\nForuen definizio zabalean, komunitateek aspalditik ukan dituzte beren foruak. Hala ere, zentzu administratibo hertsian, foruak aitortzen dituzten lehen dokumentuak XI. mendekoak dira. Leongo forua da lehenengoetariko bat, 1017an. Nafarroan, 1076koa da lehena: Jakako forua. Sobrarbeko forua aipatzen da lehenagokotzat, baina elezahar kutxua du.\nForuak batez ere Iperiar penintsulako zuzenbidean ageri baziren ere, Pirinioez bestalde ere baziren foruak: Bearnoko foruak 1080an idatzi ziren lehenengoz.\nForu orokorrak.\nForu ezberdinen multzoak biltzeko foru orokorrak sortu ziren. Orduan agertu ziren Nafarroako foru orokorra (1237), Gaztelako eta Leongo foruak (XIII. mendeko testu ezberdinak), Valentziako foruak (1261) eta Aragoiko forua (1283). Antzeko dokumentuak ere baziren, \"foru\" deitu ez bazitzaien ere, Kataluniako lurraldeetan (1283ko Kataluniako konstituzioak).\nForuen bilakaera.\nErdi arotik landa, foruen bilakaera estatu zentralistek baldintzatu zuten. Monarkia autoritarioen eta tokiko botereen arteko lehiak gatazkak sortu zituen.\n1520ko Gaztelako komunitateen gerraren pizgarrietako bat zen bertako foruen defentsa. Monarkiak matxinada zapaltzean foruak desagertu egin ziren.\nAragoien, Teruelgo (1572) Ribagorzako (1581) eta Zaragozako (1592) gatazkek bertako legeak ezereztea edo murriztea ekarri zuen, botere zentralaren mesedetan. XVIII. mendean ia guztiz desagertu ziren Aragoiko eta Kataluniako foruak Oin Berriko Dekretuak indarrean ezarri zirenean, Espainiako Ondorengotza Gerraren ondorioz (1700-1715). Aragoiko eskubide zibil foralak soilik mantendu ziren.\nBearnoko foruek iraupen luzeagoa izan zuten, indarrean mantendu ziren 1789an frantziako iraultzaren ondoren baliogabetuak izan ziren arte.\nForuen bilakaera Euskal Herrian.\nGaztelak Nafarroa konkistatzean foruak mantentzea zin egin zuen monarkiak.\nXVIII. mendean, euskal lurraldeek Ondorengotza Gerran Filipe V.aren alde egin zutenez foruak errespetatu zitzaizkien. Ipar Euskal Herrian, ordea, frantziako iraultzan desagertu ziren foruak, 1789an.\n1812ko Espainiako konstituzioa onartu zuten Espainiako gorteek. Bertan Nafarroak balizko erreinu izaera galdu zuen, baina euskal lurraldeetako foruak berretsi ziren. Ordea, 1814an baliogabetu zen konstituzio hori. Hala, Hego Euskal Herrian foruek indarra atxiki zuten karlistaldiak hasi arte.\nLehen karlistaldiaren amaierako Bergarako Hitzarmenean (1839) hegoaldeko lau lurraldeen foruak mantentzea adostu zen. Ondorioz Foruak Berresteko Legea (1839) onartu zen. Bertan foruak esleitzen ziren, baina Espainiako kontzesio gisa ageri ziren, nafarrek legearen gaineko zituzten eskumenak murriztuz. Handik urte gutxira, Foruak Eraldatzeko Legeak Nafarroako burujabetza politikoa desegin zuen, berezitasun fiskal batzuk kenduta Espainiar Erreinuko beste edozein probintziarekin berdinduz (1841). 1844an berrezarri ziren, baina argi zen foru eskubideak jada ez zirela nafarren eskumena, espainiarrena baizik.\nBigarren karlistaldia bukatu zenean, Araba, Bizkaia eta Gipuzkoako foruen eduki gehiena ezereztu zuen Espainiako Alfontso XII.ak 1876an, Foruen Abolizio Legeaz. Fiskalitatea eta zergen auzian soilik mantendu ziren berezitasunak.\nGaur egun.\nGaur egun Hego Euskal Herriko lurraldeetan soilik aurki daiteke foru-erregimenik. Aitzinako eskumenak aitortuz, Nafarroa Garaiak eta Euskal Autonomia Erkidegoak beren eskumen bereziak dituzte. Nafarroa foru-komunitate moduan antolatua da, eta EAEko hiru probintzietako bakoitzak bere foru aldundiak ditu.\nForuak eta hizkuntza.\nForuak garaiko latinaz edo hizkuntza erromantzeren batean idazten ziren. Gerora berriz kopiatu, aldatu edo itzultzen ziren, garaiko eta tokiko hizkuntza eta hizkeren arabera. Hori dela eta, foru dokumentuak hizkuntzaren aldaketen lekuko dira, eta hizkuntzalariek interesez aztertzen dituzte.\nAdibidez, Avilesko (1085) eta Oviedoko foruak (XII-XIII. mendeak) astur-leones hizkuntzan idatziriko testu zaharrenetarikoak dira, eta Castro Caldelasko forua (1228) galizieraz idatziriko agiririk zaharrena da."}
{"id": "576669", "revid": "448", "url": "https://eu.wikipedia.org/wiki?curid=576669", "title": "Hego Euskal Herriko foru", "text": ""}
{"id": "576672", "revid": "1519", "url": "https://eu.wikipedia.org/wiki?curid=576672", "title": "Laia (argipena)", "text": "Laia terminoak adiera zenbait ditu:"}
{"id": "576673", "revid": "17", "url": "https://eu.wikipedia.org/wiki?curid=576673", "title": "Buia", "text": ""}
{"id": "576674", "revid": "135709", "url": "https://eu.wikipedia.org/wiki?curid=576674", "title": "Buia (nautika)", "text": "Buia itsaso edo ibai batean kokatzen den baliza edo objektu flotatzailea da. Orokorrean itsas edo ibai hondoan aingura dezake eta askotariko helburuak betetzen ditu, batez ere itsasontziak orientatzeko eta urperatuta dauden objektuak seinalatzeko.\nDeskribapena.\nBuiak orokorrean hutsak izaten dira eta sarritan aire edo gas neutro batez beterik daude, baina ohikoa izaten da ura baino material solidoago batez beterik dauden buiak aurkitzea, esate baterako, poliestireno aparrez. Teknika honen helburua edukia urez ez betetzea edo airea ez galtzea da, eraginkortasuna gal ez dadin, zulaketa edo ihesa gertatzen bada itsasontziek\u00a0talka egiten dietenean. \nBuien flotagarritasuna Arkimedesen printzipioaren ondorioa da, bere masa uraren bolumenaren baliokidea baino gutxiago delako. \nBuia motak.\nSeinaleztapen buiak.\nBuiak sarritan itsaspeko objektuen kokapena\u00a0deboraldi baterako\u00a0edo etengabeki markatzeko erabiltzen dira.\nUrpekaritza.\nUrpekariek zenbait buia mota erabil ditzakete:"}
{"id": "576675", "revid": "512", "url": "https://eu.wikipedia.org/wiki?curid=576675", "title": "Balmaceda", "text": "Balmaceda, Coihaique izeneko udalerrian dagoen herrixka da, Txileko Ais\u00e9n eskualdean. Jos\u00e9 Antol\u00edn Silva Orme\u00f1ok 1917ko urtarrilaren 1ean sortu zuen, bere herrikide txiletarrak bizi izateko leku bat ematea nahi izan zuen, leku berean bilduta egon zitezela, Argentinako hego-mendebaldean. Ays\u00e9ngo lehen herria bihurtu zen eta Argentinarekiko mugaren ondoan. Silva-k herria banatu zuen mila lekuko ibilbide batekin eta eskola bat eta estilo espainiarrerako plaza bat eraiki zituen. 1928an, Estatuak Balmaceda ezagutu zuen hiribildu bategatik. 1945an, FACH-ak aerodromo bat eraiki zuen, baina hau gainbeheratu zen Coyhaiquerako eta kokapen pribilegiaturiko bidearen inaugurazioarekin. Gaur egun, herrixka hau eskualdeko nazioarteko aireportua, aduana batez eta Huemules Pausoa deitutako mugako pausoaz gain, daukan bakarra. Balmasedaren hiri senidetua da."}
{"id": "576676", "revid": "105290", "url": "https://eu.wikipedia.org/wiki?curid=576676", "title": "Artxube", "text": "Artxube Enkarterriko auzo bat da, Gue\u00f1es udalerrian kokatuta, Quadra-Lakabextik 7,6 Km-tara eta 4,4\u00a0km-tara Sodupetik.\nEnkarterrietako eskualdean ohikoa den bezala, Gue\u00f1esek arkitektura-garrantzi handiko monumentu eta eraikuntza asko ditu. Elementu gotiko eta errenazentistak nahasten ditu eta modu aberatsean apainduta dago.\nFEVEk bertan geraleku bat du."}
{"id": "576677", "revid": "105290", "url": "https://eu.wikipedia.org/wiki?curid=576677", "title": "Molinar enparantza", "text": "Molinar enparantza Gordexolako herriaren erdialdean dagoen plaza da. Inguruan ditu udaletxea, herriko liburutegia eta eliza. Molinar enparantzan, Gordexolako jaietan ipintzen da agertokia, eta jaietako gune nagusia izaten da. Bizkaibusen geltoki bat du, bai eta Gernikako zuhaitzaren ondorengo bat ere."}
{"id": "576678", "revid": "1545", "url": "https://eu.wikipedia.org/wiki?curid=576678", "title": "Jose Manuel Esnal", "text": ""}
{"id": "576680", "revid": "90523", "url": "https://eu.wikipedia.org/wiki?curid=576680", "title": "Korronte (argipena)", "text": "Korronte hitzak adiera eta erabilera zenbait ditu:"}
{"id": "576681", "revid": "17", "url": "https://eu.wikipedia.org/wiki?curid=576681", "title": "Korronte", "text": ""}
{"id": "576682", "revid": "105290", "url": "https://eu.wikipedia.org/wiki?curid=576682", "title": "Gau-mahai", "text": "Gau-mahaia, ohe-mahaia edo mesanotxea (azken hau Hegoaldean) ohe ondoan egoten den mahai edo antzeko altzari txikia eta baxua da, pertsona batek oheratzean, gauean zehar eta jeikitzean behar dituen gauzak gordetzeko. Maiz, lanpara txiki bat ere jartzen da gainean, ohean irakurri eta beste zereginetarako erabiltzen dena."}
{"id": "576683", "revid": "17", "url": "https://eu.wikipedia.org/wiki?curid=576683", "title": "Ohe-mahai", "text": ""}
{"id": "576684", "revid": "17", "url": "https://eu.wikipedia.org/wiki?curid=576684", "title": "Mesanotxe", "text": ""}
{"id": "576685", "revid": "17", "url": "https://eu.wikipedia.org/wiki?curid=576685", "title": "Psikotiko", "text": ""}
{"id": "576686", "revid": "105290", "url": "https://eu.wikipedia.org/wiki?curid=576686", "title": "Neurosi", "text": "Neurosia psikotikoak izan gabe herstura nabarmena eragiten duten buruko gaitz eta nahasmenduei ematen zaien izen generikoa da, kalte organikorik gabe pertsonaren jarduera normala erasaten dutenak.\nErrealitatearen interpretazio zuzena ez dago erasana, eta pertsonaren oinarrizko nortasuna ez da normaltasunetik gehiegi aldentzen. Sintomak gatazka psikikoaren adierazpen sinbolikoak dira."}
{"id": "576687", "revid": "17", "url": "https://eu.wikipedia.org/wiki?curid=576687", "title": "Neurotiko", "text": ""}
{"id": "576688", "revid": "17", "url": "https://eu.wikipedia.org/wiki?curid=576688", "title": "Kriseilu (argipena)", "text": "Kriseilu hitzak esanahi zenbait dituzte:"}
{"id": "576690", "revid": "71145", "url": "https://eu.wikipedia.org/wiki?curid=576690", "title": "Txatxarromendi", "text": "Txatxarromendi edota Illarratxo Hernioko mendilerroan dagoen tontorra da, Gipuzkoako erdialdean. Urola Kosta eskualdeko Aia udalerrian dago. Pagoeta mendilerroan dago, hau era berean, oraindik zabalagoan den Hernio mendilerroko zati delarik. Itsas mailatik 452 metroko garaieran dago eta gailurrak 82 metroko malda du.\nPagoeta menditik Zarautz eta Urdaneta auzoa (360 metro) elkarlotzen dituen Indagarate mendilepoak (370 m) banatzen ditu, Euskal Kostaldera begira dagoen mendilerroaren gainaldean.\nIndagarate mendilepoareen mendebaldean garaiera apaleko bi mendi daude. Bata Txatxarromendi edo Illarratxo, gailurrean burdinezko gurutz txiki eta artistiko bat du. Bestea, mendebalderago, Indamendi (462 m.), bi gailur hauek Aierdimuxu edo Hirumugarrieta (363 m.) mendilepoak banatzen ditu.\nIgoerak.\nUrdanetatik.\nUrdanetatik (360 m.) Indagarate doan (370 m.) errepidea hartu. Bertan, jada gailurra mendebalderuntz hurbil gelditzen da eta denbora gutxian igotzeko ez du zailtasunik. Aierdimuxu mendilepora (363 m.) jeitsi eta mendilerroan jarraituz Indamendira (475 m.) igotzeko aukera dago.\nElkanotik.\nElkanotik (260 m.) Meagara (120 m.) jeisten den errepidean 300 metroz aurrera egin eta ezkerretara dagoeen bidea hartu. Hau mendiaren ipar-ekialdeko magalean barna doa. Aurrerago, Meaga eta Elkano elkarlotzen dituen errepidean dagoen Santa Kruz baselizatik datorren bidearekin bat egiten du. Bide hau Indamendira (475 m.) igotzen den bidezidorra bilakatzen da, baina aurretik ezkerretara doan bidea hartu eta Aierdimuxu mendilepora (363 m.) iritsiko gara, bertan Txatxarromendira (452 m.) doan igoera hasten delarik."}
{"id": "576691", "revid": "13403", "url": "https://eu.wikipedia.org/wiki?curid=576691", "title": "Illarratxo", "text": ""}
{"id": "576693", "revid": "46380", "url": "https://eu.wikipedia.org/wiki?curid=576693", "title": "Londreseko Ekonomia Eskola", "text": ""}
{"id": "576694", "revid": "13403", "url": "https://eu.wikipedia.org/wiki?curid=576694", "title": "Luis Pe\u00f1a Santiago", "text": ""}
{"id": "576695", "revid": "512", "url": "https://eu.wikipedia.org/wiki?curid=576695", "title": "San Pedro baseliza (Elkano)", "text": "San Pedro baseliza Gipuzkoako Zarautz udalerriko Elkano auzoan dagoen baseliza bat da. Erdi Aroko eraikina da, Pablo Gorosabel historialariak bere Geografia-Historia Hiztegian dioenez, jada 1025an San Salbador Olazabalgo elizari emandako dohaintzaren barnean aipatua da.\nEraikina.\nSarrerako atea ojibala eta XIV. mendean gotiko estiloan eginikoa da. Gaur egun baselizak ez du erretaularik eta bertan hiltzorian dagoen Kristo handi baten irudi eder bat dago. Alboeetara hareharrizko antzinako aldareak eta Gure Amaren eta San Pedroren tailak daude.\nBisitari Nagusiaren idazkien irakurrita 1540ean lau aldare zituela badakigu: nagusia San Pedrori sagaratua, gainontzeko hiruak, Gure Ama, Santa Susana eta Santa Barbararenak. Gotiko estiloko bataio harria ere badu, jatorriz Getariako San Salbador elizan zegoena.\n1989ko uztailaren 9an zaharberritze sakon baten ondoren baseliza berrinauguratua izan zen. Donostiako Elizbarrutiko Museoan jatorriz baseliza honetan zeuden XIV. mendeko bi taila ikusgai daude: San Pedro eta bestea identifikatu gabea.\nMitologia.\nLuis Pedro Pe\u00f1a Santiago etnologoak baselizaren eraikitzearen kondaira jaso zuen. Elkano-Bitarte baserriko Joxe Antonio Manterola kontatutakoaren arabera, hiru gizonezko sorginek gau bakar batean eraiki omen zuten. Sorgin hauetako bat maingua zenez, \u201cKojua\u201d ezizena zuen. Sorgin hauetako batek Garate menditik harriak Arbasta\u00f1aundi kokalekura jaurtikitzen omen zituen, bertan Kojuak jaso eta Elkanora jaurtikiz, han hirugarren sorginak eliza eraikitzen duen bitartean.\nJaiak.\nUrtero ekainaren 29an baselizan ospatu ohi dira."}
{"id": "576697", "revid": "512", "url": "https://eu.wikipedia.org/wiki?curid=576697", "title": "Herbert Blumer", "text": "Herbert Blumer (Saint Louis, Missouri, 1900ko martxoaren 7a - Danville, Kalifornia, 1987ko apirilaren 13a), soziologo estatubatuarra izan zen. George Herbert Mead-en ikasle, psikologia sozialaren ikaskuntzan hezi zen. Soziologiara jo zuen eta eragin garrantzitsua izan zuen Chicagoko Eskolako bigarren belaunaldiaren baitan."}
{"id": "576700", "revid": "105290", "url": "https://eu.wikipedia.org/wiki?curid=576700", "title": "Baltimore Tower", "text": "Baltimore Tower (euskaraz \"Baltimore Dorrea\") Isle of Dogs, Londresen eraikitzen ari den egoitza etxe-orratz bat da. Eraikina London Arena zegoen orubean kokatzen da.\nEzaugarriak.\nEraikitzen ari den etxe-orratz honek 150m-ko altuera eta 45 solairu izango ditu eta \u00a3142m kostatu ditu.\nPlangintzaren aplikazioa.\nBallymore London Arena Ltd-k 2008an, aldaketa baten eskaera egin zuen Tower Hamletsera aldatu nahian."}
{"id": "576701", "revid": "105290", "url": "https://eu.wikipedia.org/wiki?curid=576701", "title": "Arrain urlehortar", "text": "Arrain urlehortarrak uretik at luzaroan egoteko gai diren arrainak dira. Hamaika arrain generok ezaugarri hau dute. Taxonomiaren ikuspegitik urrun daudenez, eboluzio independente jasan dutela uste dute, eboluzio konbergente deritzon prozesu batean. Lurretik ibiltzeko hainbat teknika erabiltzen dute: alboko uhindura, tripode moduko ibilaldia edo saltoka.\nEboluzionatu ez diren arrainek birika moduko organoak dituzte, dipnoiek adibidez. Hauek egungo tetrapodoen arbasoak izan ziren. Eboluzionaturiko espezieek, berriz, igeri-maskuriak dituzte flotagarritasuna kontrolatzeko. Birika antzeko organoak ez dituztenek, eboluzionaturiko arrain urlehortarrek beste metodo erabiltzen dituzte, adibidez azalean zakatzak izatea. Era berean, begiak ere aldatu dituzte airearen argitasunen arazoak ez izateko."}
{"id": "576702", "revid": "1545", "url": "https://eu.wikipedia.org/wiki?curid=576702", "title": "Arrain anfibio", "text": ""}
{"id": "576704", "revid": "119347", "url": "https://eu.wikipedia.org/wiki?curid=576704", "title": "Santa Katalina baseliza (Mundaka)", "text": "Santa Katalina baseliza Bizkaiko Mundaka udalerrian dagoen baseliza bat da. Izen berdineko penintsulan kokatua dago, balio geoestrategiko handiko gunean, izan ere ikuspedi bikaina eta garai batean Urdaibaiko itsas sarbideraren eremuaren defentsa bikaina baizegoen. Bestetik, Izaro eta Ogo\u00f1o ezinegokiago ikus daitezke.\nGaur egungo baseliza 1879. urtekoa da, baina Erdi Arotik biltokia, izurrialdietan ospitalea eta defentsa gotorleku ere izan da.\nBaselizak enbaten ondorioz kalteak izan eta ondorioz berreraikuntza ugari jasan arren, eraikinak bere jatorrizko gotiko eta errenazentista arteko trantsizio estiloa mantendu ahal izan du. Bestalde, historiari dagokionez, eraikina ingurtzen duen harresiari ere so egin behar zaio, hau ere eraikina berreraiki zen garaikoa baita.\nGaur egun, udalerri honetako turismogune nagusienetakoa da, eta horrela adierazten da udal webgunean. Gainera, urtero azaroaren 25ean mundakarrek eraikinaren inguruan eta barnealdean Santa Katalinaren omenezko jaia ospatu ohi dute."}
{"id": "576705", "revid": "201", "url": "https://eu.wikipedia.org/wiki?curid=576705", "title": "Urlehortar arrain", "text": ""}
{"id": "576712", "revid": "201", "url": "https://eu.wikipedia.org/wiki?curid=576712", "title": "Eguzki egun", "text": ""}
{"id": "576713", "revid": "201", "url": "https://eu.wikipedia.org/wiki?curid=576713", "title": "Eguzki-egun", "text": ""}
{"id": "576714", "revid": "96586", "url": "https://eu.wikipedia.org/wiki?curid=576714", "title": "Neuroaniztasun", "text": "Neuroaniztasuna ikaste prozesuetan desgaitasunetara hurbiltzeko era bat da. Neuroaniztasunaren ikuspegia defendatzen dutenek iradokitzen dute hainbat egoera neurologiko eta hainbat jokabide giza genoman posibleak diren eta banaketa normalaren ertzetan ematen diren aldaerak besterik ez direla.\nUrtetan etiketa negatiboekin deskribatu izan diren zenbait jokabide eta zenbait izaera giza genomaren aldaera posibleen arteko batzuk besterik ez direla aldarrikatuz, aniztasun horrek alde onen bat ere izan dezakeela iradokitzen dute.\nPsikologia eta psikiatriaren garai historikoetan pertsona batzuen ezaugarriak etiketa negatiboekin deskribatu izan dira: adimen urritasuna, gaixotasun mentala, ezintasuna, sindromea, mentsa, nahasmendua, arazoa, problema, sintomatologia, terapia, patologia, ahalmen urritasuna, gaitasunik eza, gaixotasun kronikoa, desgaitasuna... Neuroaniztasun kontzeptua defendatzen dutenek etiketa negatibo horien gainean hausnarketa berriak plazaratzen saiatu dira. Pertsona batzuen genomek ezaugarri bereziak dituzte eta giza genomaren banaketa normalaren ertzean daudenak ezaugarri negatiboekin batera beste ezaugarri batzuk ere izan ditzakete. Ezaugarri berezi horiek egoera jakin batzuetan adaptazio posible desberdinak eskaini omen ditzakete. Giza genomaren aldaera posibleen artean bizirik iraun badute adaptazio-abantailaren bat ez ote duten aztertzeko proposamena egiten dute.\nBadago nazioarteko neuroaniztasunaren aldeko higikundea, giza eskubideen aldeko gobernuz kanpoko erakunde batzuen elkarketa, non autisten eskubideen aldeko higikundea azpitalderik eraginkorra izan den beti. Talde horiek defendatzen dituzte autismo edo Arreta Galeragatiko eta Hiperaktibitateagatiko Asaldura bezalako etiketa jaso duten pertsonak eta beste zenbait neuro-tipoko beste hainbat pertsona diren bezalakoak direla, eta bere barne-barneko izaera hori nekez \"senda\" daitekeela. Giza genomaren aniztasun handian banaketa normaletik aldentzen direnak giza arrazaren aberasgarri bezala ikusteko eta etiketa negatiboak erlatibizatzeko gonbitea egiten dute. Adibide positibo eta eredu bezala LGBT higikundea aipatzen dute. Gay, lesbiana eta transexualek, urte luzeetako lanarekin, zientzialarien ikuspegi hegemonikoaren ikuspegia aldatzea lortu egin zuten. Homosexualitatea gaixotasun mentalen zerrendatik atera zuten eta, ondorioz, \"sendatzeko\" ahaleginek zentzua galdu zuten.\nNeuroaniztasuna terminoa XX. mendeko azken hamarkadan hasi zen erabiltzen. Garai hartan psikiatriaren ikuspegi nagusiak kritiko eraginkor asko zituen. Urte haietan dagoeneko kontu jakina zen gaixotasun mentalaren zerrendan sartzen ziren sindrome batzuk oso modu bestelakoan hartzen zirela beste zenbait komunitatetan eta ustezko sindrome edo ustezko gaixotasun batzuk kultura eta munduaren ikuspegi jakin bati oso loturik zeudela. Garai eta leku jakin batean patologikotzat jotako izaera bat beste garai edo leku batean normaltasunaren parametroetan uler zitekeela ikusita zegoen. Ikusita zegoen, baita, zenbait ebaluazio neurologiko egiterakoan pisua izaten zutela aurreiritzi edo ikuspegi ideologikoek. Generoa, jatorri etnikoa, sexu joera iraganean, ebaluazio neurologikoak egiterakoan, gehiegizko pisua izan zuela gauza jakina zen XX. mendeko azken hamarkadan.\nIkerlari batzuek zalantzak plazaratu zituzten: ez ote zen antzekoa gertatzen ari izango beste izaera batzuk ebaluatzerakoan? Autismoarekin esate baterako. Autismo izaera ebaluatzen zuen gizartearentzat pertsonarteko gaitasunak sekulako garrantzia zuen. Gaitasun horretan autismoa diagnostikaturiko pertsonak banaketa normalaren ertz batean egotea, besteak beste, adierazten zuen izaera hori patologikotzat jotzen zuen gizarteak zenbateraino baloratzen zituen giza-harremanak.\nDesgaitasuna ala neuroaniztasuna?\nZenbait arazo desgaitasun bezala ikusten ziren ia beti neuroaniztasuna bezalako ikuspegi berriak indarra hartzen hasi ziren arte. Autismoarekin batera, beste zenbait arazo aipatu ohi dira: desoreka bipolarra, dislexia, Arreta Galeragatiko eta Hiperaktibitateagatiko Asaldura, etab.\nUstezko sindrome edo gaixotasun horiek oso estatistika bestelakoak erakutsi izan dute historian zehar eta egoera sozio-politiko-ekonomikoa-kulturalaren menpe daudela ikusi dute batzuk estatistikei begira.\nDiagnosia noraino den fidagarri eta tratamendua ba ote den eta egotekotan fidagarria ote den ere eztabaidatu egiten da oraindik.\nNormaltasuna zer ote.\nNeuroaniztasunaren ikuspegia zabaldu nahi dutenek giza-normaltasun delakoaren aurrean jarrera kritikoa agertzen dute. Pertsona batzuk normalak bihurtzeko ahaleginak ez dira zertan pertsona horiei laguntzeko erarik onenak izan. .\nNeuroaniztasunaren zortzi hatsarreak.\nGiza garuna ekosistema baten antza du, ez makina baten antza.\nGiza burmuina oso konplexua izanik azken mendeotan, mendebaldeko kulturan, konparazio mekanizisten bidez deskribatu izan da. Burmuina oso makina konplexu legez deskribatu izan da, gutxienez Descartesen garaietatik. Oraindik ere, lagunarteko hizkeran, \"torloju bat falta zaio\" bezalako esapideak erabiltzen dira.\nOndo doituriko makina konplexuaren ereduak ordenagailuen ereduari utzi zion lekua. Giza burmuina hardware + software moduko multzoa irudikatu zen XX. mendeko bigarren zatian.\nNeuroaniztasunaren kontzeptua defendatzen dutenek \"wetware\" hitzari eutsi diote, (\"wet\", ingeles hitzak, \"bustia\"-edo adierazten du). Horrekin burmuina ekosistema konplexu batekin konparatzeko borondatea erakusten dute. Neurona bakoitzean zuhaitz tropikal batean topa daitezkeen \u00f1abardura guztiak topa litezke... Neuronen arteko konexio elektrikoak tximistak baino iragarrezinak omen dira...\nEkosistema batek bezala, giza-burmuinak ba omen du aldaketen aurrean moldatzerik, adaptazioa egiterik. Burmuinak, esate baterako, lesio bati askotan aurre egiten dio, ekosistema batek sute bati aurre egin ahal dion bezalatsu.\nEkosistema batean suteak adaptazio etengabekoaren une bat izan daitekeela esaten bada, \"torloju bat falta\" bezalako uste mekanizista alboratu eta sistemen adaptazio oso bestelakoetan pentsatzera bultzatu nahi du neuroaniztasunaren ikuspegiak.\nMakinak konparatzea ekosistemak konparatzea baino errazagoa da. Zein autok dauka potentzia handiagoa, zein erloju da zehatzago neur daitezkeen kontuak dira. Halaber, ordenagailuen mikroprozesadoreen lastertasuna eta memoriaren ahalmena neurgarriak izaten dira.\nIkuspegi berriarekin nahiko kritikoak dira inteligentzia neurtzeko erabiltzen ziren metodologia klasikoekin.\nGizakiak, giza-burmuinak, gaitasun espektro zabal batean koka daitezke.\nEkosistemen artean mugitzen bagara, nekez topatuko ditugu mugak. Itsaso sakon batetik astiro-astiro lehorrera, hondartzara, mugituko bagina, eta handik, pixkanaka-pixkanaka, mendi aldera, bidean, aldaketa gradualak antzemango genituzke.\nModu berean, pertsonen arteko aldeak sakon aztertuko bagenitu, pertsonen artean antzekotasun eta diferentziak topatuko genituzke baina pertsonak, multzo isolatuetan baino, continuum batean sailkatu beharko genituzke. Argalenetatik gizenenetaraino bezala, giza-burmuinetan \u00f1abardura txiki-txikien aldeak topatuko genituzke multzo oso handietan konparatuko bagenitu.\nHorrela, esate baterako, pertsonek sozializaziorako daukaten gaitasunak aztertuko bagenitu, berezitako multzoetan baino pertsonak espektro batean kokatu beharko genituzke. Ezinezkoa da pertsona \u201cnormalen\u201d eta pertsona autisten arteko muga non dagoen kokatzea.\nBeste adibide bat. Komunikazio gaitasunaren alorrean ere pertsonak multzoetan sailkatzea zaila da. Giza espektroaz hitz egitea errazagoa da. Komunikazio gaitasunaren azpi-gaitasun batzuei erreparatuz gero, idazteko eta irakurtzeko trebetasuna neurtzeko azterketak diseina daitezke. Azterketa horiek pertsona multzo handi-handietan eginez gero, emaitzen banaketa normal bat topatuko genuke. Nekez zehaztu liteke irakurle motelen eta dislexia etiketa jaso dezaketen pertsonen arteko muga.\nAdibideekin jarraituz, Eskizofrenia deskribapenean erabiltzen diren tasunak pertsona \"normalengan\" ere topa daitezkeela defendatzen da. Tasun horien maiztasun handia edo gradu latza eztabaida gabeko eskizofreniaren zantzuak erakusten dute baina tasun horiek maiztasun txikian edo gradu moderatuan topatzea \"normaltzat\" edo \"ez-hain-larritzat\" har daiteke, (eskizofreniaren definizio ia guztietan \"larria\" hitza agertu ohi da). Eskizofreniaren muga zehaztea ere ez omen da batere erraza. (Umoretik harago kokatzen du ikuspegi honek komikietako eroetxeetako letreroetan agertzen zen leloa: \"Dauden guztiak ez dira, diren guztiak ez daude\").\nNeuroaniztasunaren ikuspegia defendatzen dutenek sinesten dute antzeko zerbait gertatuko litzaigukeela beste edozein giza gaitasun aztertzerakoan; azterketen emaitzetan banaketa normalak eta pertsonen arteko continuumak, espektroak eta ez multzoak, topatuko genituzke."}
{"id": "576715", "revid": "119347", "url": "https://eu.wikipedia.org/wiki?curid=576715", "title": "Santa Maria eliza (Mundaka)", "text": "Santa Maria eliza edo Andra Mariaren eliza Bizkaiko Mundaka udalerrian dagoen eliza bat da. Herrigunean bertan dago.\nHistoria.\nParrokia hau XI. mendean ere bazegoen, 1050. urtean I\u00f1igo Lopez de Nu\u00f1o Nu\u00f1ez de Vizcaya Bizkaiko kondeak Santa Maria eliza eta Mundadako herria Aragoiko San Juan de la Pe\u00f1a monasterioari ematen zizkiola jartzen duen 1071ko agiri bat gordetzen baita. Eliza, Munakatarren dorretxearekin batera eraiki zen, Butroetar Gonzalezek, Munakatar Ruiz Sanchez jaunaren etsaia zenak, eraiki zuen bandoen arteko borroken garaian (1446ko ekainaren 24a).\nNahiz eta gaur egun haurrentzako jolas-parkeaz inguratua egon arren, jatorriz alboan Munakatarren dorretxea zegoen, baina 1446ko ekainaren 24an Banderizoen gerratearen garaian Munakatarreen eetsai zen Gomez Gonzalez Butroikoak suntsitu zuen. Ordutik aurrera gaur egun dagoen gune irekia mantendu da.\nHistorian zehar eliza udalerriaren eskutik eraldatu da. Honela, XIX-XX. mendeetan herriko itsasgizonen diru laguntzekin zaharberritu zenean, elizate ere bilakatu zen. XX. mendetik aurrera eraikinak gaur egungo itxura mantendu izan du, udalerriko ikurretako bat bilakatu delarik.\nBarnean, gurtu ohi den San Petri apostuluaren erlikia bat dago.\nEgitura.\nX. mendean eliza erromaniko estiloan proiektatu zen, baina XVI. mendean suntsitua izan zen. XVI. mendeko lehen herenean burututako berreraikitzean gotiko berantiar estiloko oinplanoz eraikiti zen. Eraikuntza lanak mende osoz luzatu ziren, mendebaldeko aldea atari errenazentista eta kapitel jonikoz osatu zelarik. Gainera, XIX. meendean gaur egungo kanpandorrea eta aurrealdeko ataria gehitu zitzaizkion."}
{"id": "576716", "revid": "13403", "url": "https://eu.wikipedia.org/wiki?curid=576716", "title": "Andra Mariaren eliza (Mundaka)", "text": ""}
{"id": "576717", "revid": "13403", "url": "https://eu.wikipedia.org/wiki?curid=576717", "title": "Mundakako eliza", "text": ""}
{"id": "576718", "revid": "13403", "url": "https://eu.wikipedia.org/wiki?curid=576718", "title": "Abrisketako San Pedro baseliza", "text": ""}
{"id": "576719", "revid": "13403", "url": "https://eu.wikipedia.org/wiki?curid=576719", "title": "Zumetxagako San Migel baseliza", "text": ""}
{"id": "576720", "revid": "96586", "url": "https://eu.wikipedia.org/wiki?curid=576720", "title": "Charles Wright Mills", "text": "Charles Wright Mills (Waco, Texas, 1916ko abuztuaren 28a - Nyack, New York, 1962ko martxoaren 20a) soziologo estatubatuarra izan zen.\nColumbia Unibertsitateko irakasle New Yorken, Estatu Batuetako eliteen inguruan egindako hausnarketagatik da ezaguna. Gai hori bi lan hauetan garatu zituen batez ere: \"The Power Elite\" (1956) eta \"White Collar\" (1951). Garai hartan soziologian nagusi zen eta Talcott Parsons gidatzen zuen korrontearen kontra egin zuen. Korronte horren gehiegizko teorizismoa salatu zuen bere \"The Sociological Imagination\" (1961) lanean eta soziologia kritikoaren tradizioaren barruan kokatua izango da.\nGizarte irekiaren ideologia amerikarraren kontra, berak eliteak beste maila sozialekiko duten itxiduraren tesia defendatuko du. Mugikortasun formaren bat garrantzitsua bada Estatu Batuetan, hori, Millsen arabera, hiru botere esparru nagusien inguruan (politikoa, ekonomikoa eta militarra) eliteek beren artean duten zirkulazioa da.\nBotereko elitea Estatu Batuetan.\nMetodologia.\nMillsek bere ikerketan erabilitako metodoak:\nBotereko elitearen osaketa eta dominazioa gizarte amerikarrean.\nBotereko elitea honela definitu zuen: \"ahal diren erabaki garrantzitsu guztiak hartzen dituen pertsona multzoa\". Gizarte modernoaren erakunde handietan giltzarri diren postuak betetzen dituzten pertsonez osatua dago eta jende arruntarentzat \"erabateko ondorioak izan dezaketen erabakiak\" hartu ditzakete.\nXX. mendean botere hiru alorren arteko zentralizazio eta koordinazio prozesu baten gisa ikusten du. Hiru alorretako eliteen elkarren arteko dependentzia geroz eta handiagoa (eliteko politikoa, ekonomikoa eta militarra) \"boterearen triangelua\" osatzera bultzatuko dute.\nMillsen boterearen kontzeptua: botere instituzionala.\nBere boterearen definizioa Weberrenaren antzekoa da: \"Boteretsuak, beren borondatea beste batzuk kontra egonagatik burutu dezaketenak dira\".\nBoterearen iturria erakundetara sarbidea da: \"inor ezin du boteretsu izan ez badu erakunde handien zuzendaritzara sarbiderik, izan ere, boterearen bitarteko instituzionalen oinarriturik gai dira benetan gizaki boteretsuek beren boterea egikaritzen\". Botere indibiduala botere instituzionalean oinarritzen da.\nBoterea instituzioek kontrolatzen dute botere hiru eremu nagusietan (ekonomikoa, politikoa eta militarra).\nKapitalerako, diru-sarreretarako eta aberastasunerako zein prestigiorako sarbidea instituzioek arautzen dute. Botereak eta aberastasunak izaera metagarria dute (gehiago eduki, errazago metatu).\nEzagutzera ematen du boterea eta posizio instituzionalaren arteko harreman estua: boteretsuek beren boterea galtzen dute beren posizioa galtzen dutenean."}
{"id": "576721", "revid": "17", "url": "https://eu.wikipedia.org/wiki?curid=576721", "title": "Generiko (argipena)", "text": "Generiko hitzak adiera zenbait ditu:"}
{"id": "576722", "revid": "17", "url": "https://eu.wikipedia.org/wiki?curid=576722", "title": "Generiko", "text": ""}
{"id": "576723", "revid": "17", "url": "https://eu.wikipedia.org/wiki?curid=576723", "title": "Mezu elektroniko", "text": ""}
{"id": "576724", "revid": "17", "url": "https://eu.wikipedia.org/wiki?curid=576724", "title": "Internet bidezko marketin", "text": ""}
{"id": "576725", "revid": "105290", "url": "https://eu.wikipedia.org/wiki?curid=576725", "title": "Botika generiko", "text": "Botika generikoa markarik gabe merkaturatzen den botika da, gehinetan botikaren printzipio aktiboaren izena daramana, eta markadun pareko botikaren propietate berberak dituena. Aldaketa bakarrak eszipientea eta ontziratzea izaten dira."}
{"id": "576726", "revid": "17", "url": "https://eu.wikipedia.org/wiki?curid=576726", "title": "Printzipio aktibo", "text": ""}
{"id": "576727", "revid": "336", "url": "https://eu.wikipedia.org/wiki?curid=576727", "title": "Eszipiente", "text": "Eszipientea biologiokiko aktiboa ez den botika, kosmetiko edo elikagai baten osagaia da. Horren helburua produktuari trinkotasun, usain edo zapore jakinak ematea da, betiere osagai aktiboari eragin gabe."}
{"id": "576728", "revid": "512", "url": "https://eu.wikipedia.org/wiki?curid=576728", "title": "Lanpa", "text": "Lanpa () edo lanpara () argiztatzeko edonolako gailu eta tresna da. Kriseilua da lanpa-mota zaharrena; elektrizitatea ezarri zenez geroztik, ordea, lanpa elektrikoak (bonbilla, esaterako) dira nagusitu direnak. Gehienetan luminaria izeneko euskarri edo ontzi baten barruan jartzen dira.\nHainbat lanpa-mota daude, eta haien formaren arabera bereiz daitezke:\nGaur egungo lanpak sare elektrikoarekin konektatuta daude eta zati hauek dituzte:"}
{"id": "576729", "revid": "336", "url": "https://eu.wikipedia.org/wiki?curid=576729", "title": "Luminaria", "text": "Luminaria lanpara baten osagaiak bildu, babestu eta horren argia zabaldu, filtratu eta aldatu egiten duen gailua da, maiz apaingarri moduan ere erabiltze dena."}
{"id": "576730", "revid": "105290", "url": "https://eu.wikipedia.org/wiki?curid=576730", "title": "Buzkantz", "text": "Buzkantz hitzak adiera zenbait ditu:"}
{"id": "576732", "revid": "1545", "url": "https://eu.wikipedia.org/wiki?curid=576732", "title": "Kontzertu", "text": "Musikan, kontzertua musika-konposizio baten edo batzuen jendaurreko emanaldia da. Kanpoan egiten daiteke, plaza edo lorategi batean, nahiz eraikin baten barruan, auditorio edo antzerki batean."}
{"id": "576733", "revid": "105290", "url": "https://eu.wikipedia.org/wiki?curid=576733", "title": "Klik", "text": "Informatikan, klika saguaren botoietako bat sakatzea da, erakuslea pantailako puntu jakin batean dagoela. Klik mota zenbait daude, ezker edo eskumako botoiarekin egiten den nahiz sakatzen den aldi kopuruaren arabera."}
{"id": "576736", "revid": "58701", "url": "https://eu.wikipedia.org/wiki?curid=576736", "title": "Pablo Zabalo", "text": "Pablo Zabalo Ballarin (Donostia, Gipuzkoa, 1893ko ekainaren 8a - 1961eko ekainaren 9a) gipuzkoar arkitekto eta margolaria izan zen. John Zabalo \"Txiki\"ren eta Ignacia Zabalo \"Nor-nai\"ren anaia zen."}
{"id": "576737", "revid": "201", "url": "https://eu.wikipedia.org/wiki?curid=576737", "title": "Buzkantz (argipena)", "text": ""}
{"id": "576739", "revid": "105290", "url": "https://eu.wikipedia.org/wiki?curid=576739", "title": "Sofistikazio", "text": "Sofistikazioa manera, gustu, zaletasun finak eta ustezko jakituria duen pertsonaren nolakotasuna da, naturaltasunik gabea, bereziki pertsona arrunt eta apalen aldean. Sofistikazioa duen pertsona sofistikatua dela esaten da. Pertsonez gainera praktika kulturalak ere (sukaldaritza, bidaia, ...) sofistikatuak izan daitezke."}
{"id": "576740", "revid": "17", "url": "https://eu.wikipedia.org/wiki?curid=576740", "title": "Esnobismo", "text": ""}
{"id": "576741", "revid": "448", "url": "https://eu.wikipedia.org/wiki?curid=576741", "title": "Irabazi (alderdi politikoa)", "text": ""}
{"id": "576743", "revid": "1830", "url": "https://eu.wikipedia.org/wiki?curid=576743", "title": "Diru sarrera", "text": "Mikroekonomian, irabazia, irabazkina edo diru-sarrera erakunde batek epe jakin batean lortzen duen kontsumo edo aurrezki-aukera da. Normalean, dirutan adierazten da.\nEtxebizitza eta gizabanakoentzat, diru-sarrerak aldi jakin batean jasotako edozein soldata, onura, interesen ordainketa, alokairua edo bestelako diru-sarrera dira (diru-sarrera gordina ere esaten zaie). Hortik abiatuta, diru-sarrera garbien kontzeptua azaltzen da, diru-sarrera gordinei zergak eta bestelako kenkariak (adibidez, pentsioetarako nahitaezko kontribuzioak) kenduz lortzen dena. Oro har, diru-sarrera garbiak errentaren gaineko zergaren zenbatekoa kalkulatzeko oinarria dira.\nEkonomia publikoaren esparruan, kontzeptuak diru-kontsumoa ere barne hartzen du, eta hori erabiliko da guztizko sarreraren ordezko gisa.\nEnpresen kasuan, diru-sarrera gordinak saldutako ondasunen prezioa dira. Era berean, diru-sarrera garbiak honako kalkulua eginez lortzen dira:\nDiru-sarrera garbiak = Diru-sarrera gordinak \u2013 (saldutako ondasunen kostua + gastuak + balio-galerak + interesak + zergak).\nDefinizio ekonomikoak.\nEkonomian, pertsona batek edo nazio batek metatutako itzulkina da \"diru-sarrera faktoriala\", \"ekoizpen-faktoreetatik\" eratortzen dena eta errenta, lanak sortutako soldatak, kapitalaren interesa eta enpresa ekintzaileen irabaziak barne hartzen dituena.\nKontsumitzaileen teorian, diru-sarrera \"aurrekontu-murrizketa\u201d izendatzeko erabiltzen den beste termino bat da; hau da, hainbat ondasunen kopuruan eta prezioan gastatu behar den zenbatekoa. Hurrengoa da horretarako oinarrizko ekuazioa, non \"x\" eta \"y\" ondasunen kopurua diren eta \"Px\" eta \"Py\" ondasun horien prezioa:\nformula_1\nEkuazio honek bi gauza adierazten ditu. Alde batetik, \"x\" ondasunaren unitate bat gehiago erosteak Y ondasunaren formula_2 unitate gutxiago erostea suposatuko du. Beste alde batetik, \"x\" ondasunaren prezioa jeisten bada \"y\" ondasunaren kopuru eta prezio finkoekiko, prezioa jaistea erlatiboa dela ikusten da. Izan ere, eskari eta eskaintzaren lege orokorrak dioenez, \"X\" ondasunetik eskatutako kopurua handiagoa izango da prezioa txikiagoa den heinean. Ekuazio hau bi ondasun baino gehiagorekin erabili ahal izateko prestatua dago.\nEkuazioa periodo bat baino gehiagorako erabiltzerakoan, diru-sarrera orokorren hazkundea edo murrizketa ekar ditzake. Adibidez, gerta daiteke banako batek errentagarriagoak diren erabakiak hartuz diru-sarrera kopuru handiago bat lortzea, edo alderantziz. \nDiru-sarreren hazkundea.\nPer-capita errentaren zenbatekoa era orokorrean hazi da herrialde guztietan. Diru-sarrera handiagoak izatearen arrazoien artean hezkuntza-maila hobetzea, globalizazioa, egoera politiko onuragarria, askatasun ekonomikoa eta bakea daude. Beraz, garapen handiagoa duten herrialdeetan handiagoak izaten dira diru-sarrerak. \nDiru-sarreretan ezberdintasunak.\nDiru-sarreren ezberdintasunak diru-sarrera hauek modu desorekatu batean banatuak egoteari egiten dio erreferentzia. Desoreka hauek hainbat neurriren bitartez neur daitezke, baina, erabilienak Gini indizea eta Lorenz-en kurba dira.\nHonekin erlazionaturik, hainbat ekonomialariren ustez, ezinbestekoa da diru-sarreren arteko ezberdintasunak egotea ekonomiaren funtzionamendurako; dena den, desoreka handiegi batek bidezkoa eta errentagarria ez den egoera sozioekonomiko batera eramango du ekonomia. Honakoa saihesteko, Nazio Batuen Erakundeak -n lan egiten du. \nKontabilitatea.\nNazioarteko kontabilitate arauen batzordeak, honako definizioa ematen die diru-sarrerei: \"Diru-sarrerak kontabilitatean emandako mozkin ekonomikoen hazkundea dira. Haien artean kapital gehikuntzak eragiten dituzten aktiboen sarrera edo hobekuntzak, pasiboen murrizketak edo kapitalaren partaideen ekarpenak daude\".\nJohn Hicks-en definizioen arabera, diru-sarrera \"denboraldi batean gehienez ere gastatu daitekeen zenbatekoa da, etorkizuneko diru-sarreren kapitalaren balioa (dirutan) bere horretan jarraitzea espero bada\".\nTerminologiaren historia.\nHasieran, John Hicks-ek \u201cI\u201d hizkia erabili zuen diru-sarrerei erreferentzia egiteko. Ondoren, 1937.urtean, hainbat froga egin eta gero, Keynes-ek \u201cY\u201d erabiltzea erabaki zuen. Terminologia horrek gaur egunera arte dirau."}
{"id": "576749", "revid": "58701", "url": "https://eu.wikipedia.org/wiki?curid=576749", "title": "Frantziako Zientzien Akademia", "text": "Frantziako Zientzien Akademia (), Errege Akademia bezala izendatua bere sorkuntzan, 1666an, Frantziako Institutuan bateratutako bost akademietako bat da. Zientziaren izpiritua bultzatzen eta babesten du eta zientziaren aurrerapena eta haren aplikazioa gauzatzen laguntzen du.\nLuis XIV.aren erregealdian sortua Jean-Baptiste Colbert lehen ministroaren babespean, hastapenetan Ren\u00e9 Descartes, Blaise Pascal eta Pierre de Fermat bezalako zientzialariek parte hartu zuten.\nSistema metriko hamartarra sistema unibertsaltzat hartzen lehen erakundea izan zen.\nHistoria.\nHastapenak.\nZientzien Akademiak berak bere historia honela azaltzen du:\nIraultzaren garaian.\nIraultza froga gogorra izan zen Zientzien akademiarentzat. Nahiz eta eztabaida politikotik kanpo geratzeko hainbat saiakera egin, erakundea Nazio Biltzarrarekin lehenik, eta Konbentzioarekin azkenik, harremanetan jartzera behartu zuten. Pisu eta neurriak erreformatzeko elementuak prestatzea eskatu zitzaionean, bost batzorde izendatu zituen lanak burutzeko: Cassini, M\u00e9chain eta Legendre neurri astronomikoez enkargatu ziren ; Meusnier eta Monge lurrazaleko neurriez arduratu ziren zorroztasun handiz ; Borda eta Coulomb segundoaz haratuagoko penduluaren luzera ikertu zuten; Lavoisier eta Ha\u00fcy destilatutako uraren pisua zehaztu zuten ; Tillet, Brisson eta Vandermonde antzinako neurrien sare korapilatsua ordenatu zuten.\nZuhurtzia garai horretan, Akademia presio taldeen eskaeretatik kanpo geratzea lortu zuen. Hala ere, 1792ko abuztuaren 11ean, Tuilerien hartzearen bezperan, Antoine-Fran\u00e7ois Fourcroy kimikariak akademikoen zerrenda berrikustea eskatu zuen kanporaketak egiteko. Eskaera ez zen kontuan hartu, baina zortzi egun geroago, berriro egingo zuen argudiatuz Medikuntza Elkarteak dagoeneko egina zuela gizalegearen aurkakoen garbiketa hori. Honela erantzun zitzaion: \"Akademiak ez du bere kideen printzipioak ezta haien iritzi politikoak aintzat hartzen, zientzien aurrerabidea bere zeregin bakarra baita\".\nGeroratze-jarrera hau gainerako akademiek ere erabili zuten, Frantses Akademiak, Inskripzioa eta arte ederren Akademiak, Margoen eta Musiken Akademiek... Mehatxupean zeuden guztiak.\nBi urte geroago, 1975eko abuztuaren 2an, akademia zientifikoak, literaturakoak eta artistikoak ordezkatuko zituen Institutu Nazionala sortu zen. Institutuaren lehen klasea (fisika zientziak eta matematikak) jendetsuena izan zen (144tik 66 kide). 1805ean, Zientzien eta arteen Institutu Nazionala tokiz aldatzen da eta Coll\u00e8ge des Quatre-Nations-en kokatuko da, gaur egun Institutuaren Jauregi (Palais de l\u2019Institut) bezala ezaguna dena.\nAkademia Modernoa.\n1816k martxoaren 21eko errege aginduaren arabera, Zientzien Akademiak bere autonomia berreskuratuko dut eraberritutako Frantziako Institutuaren baitan. Estatu burua izango da haren babeslea. Zientzien Akademia bi atal nagusitan antolatuko da: \"zientzia matematikoak\" (geometria, mekanika, astronomia, geografia eta nabigazioa, fisika orokorra) eta \"zientzia fisikoak\" (kimika, mineralogia, botanika, landa-ekonomia eta albaitaritza, anatomia eta zoologia, medikuntza eta kirurgia). Era berean, \"akademiko libre\" izaera sortzen da; hamar izango dira eta ordainsaririk ez badute ere, presentzia eskubide osoa izango dute eta gainerako akademikoen moduan aukeratzen dira.\n1835. urtean aurrerapen handi bat emango da: Fran\u00e7ois Aragoren eraginpean, \"Comptes rendus de l\u2019Acad\u00e9mie des sciences\" aldizkariaren lehen alea agertzen da eta Frantziako eta atzerriko lan zientifikoak zabaltzeko funtsezkoa tresna bihurtuko da.\nXX. mendearen hasieran Akademiaren jarduerak eta eraginak gainbehera egingo du, besteak beste, jaitsiera demografikoaren eraginez. Frantzian ematen ari zen ikerketa zientifikoaren hazkundearen aurrean, Akademiak, bere bokazioari zintzo erantzuteko, bere egitura eta helburuak egokitu behar izan zituen. Estatus aldaketa sakon bat abiatuko da, kideengan eta helburuengan eragin zuzena izango duena. Erreforma honen lehen zatiak, maiatzaren 2ko 2002 dekretuaren bitartez, 26 kide berriren hautaketak ahalbidetu zuen. Bigarren zatia urtarrilaren 31ko 2003 dekretuaren bitartez onartu zen.\nFrantziako Zientzien Akademiako kideak.\nA : Serge Abiteboul ~ Yves Agid ~ Claude All\u00e8gre ~ Christian Amatore ~ Sebastian Amigorena ~ Roy M. Anderson ~ Duilio Arigoni ~ Alain Aspect ~ Sir Michael Atiyah ~ Jean Aubouin ~ Pierre Auger\nB : Fran\u00e7ois Baccelli ~ Jean-Fran\u00e7ois Bach ~ George Backus ~ Roger Balian ~ John M. Ball ~ David Baltimore ~ Beatriz Barbuy ~ \u00c9douard Bard ~ Fran\u00e7oise Barr\u00e9-Sinoussi ~ Jean-Marie Basset ~ \u00c9tienne-\u00c9mile Baulieu ~ Pierre Baux ~ Klaus Bechgaard ~ Jean-Paul Behr ~ Alim-Louis Benabid ~ Alain Bensoussan ~ Paul Berg ~ Andr\u00e9 Berger ~ Claude Berrou ~ G\u00e9rard Berry ~ Alain Berthoz ~ Guy Bertrand ~ Mustapha Besbes ~ Giovanni Bignami ~ Jean-Michel Bismut ~ Jacques Blamont ~ Ren\u00e9 Blanchet ~ Nicolaas Bloembergen ~ Jo\u00ebl Bockaert ~ Enrico Bombieri ~ Jean-Louis Bonnemain ~ Jean-Michel Bony ~ Armand Borel ~ Christian Bord\u00e9 ~ H\u00e9l\u00e8ne Bouchiat ~ Marie-Anne Bouchiat ~ Jean Bourgain ~ Pierre Braunstein ~ Yves Br\u00e9chet ~ Catherine Br\u00e9chignac ~ Sydney Brenner ~ \u00c9douard Br\u00e9zin ~ Ha\u00efm Brezis ~ Margaret Buckingham ~ Huy Duong Bui ~ Pierre Buser\nC : Henri Cabannes ~ Michel Caboche ~ Andr\u00e9 Capron ~ Lennart Carleson ~ Curtis Callan ~ Edgardo D. Carosella ~ Alain Carpentier ~ Bernard Castaing ~ Luigi Luca Cavalli-Sforza ~ Anny Cazenave ~ Catherine Cesarsky ~ William Gilbert Chaloner ~ Pierre Chambon ~ Jean-Pierre Changeux ~ Patrick Charnay ~ Bruno Chaudret ~ Yves Chauvin ~ Chen Zhu (sendagilea) ~ Daniel Choquet ~ Yvonne Choquet-Bruhat ~ Joanne Chory ~ Umberto Cordani ~ Philippe Ciarlet ~ Claude Cohen-Tannoudji ~ Claude Combes ~ Fran\u00e7oise Combes ~ Alain Connes ~ Yves Coppens ~ Robert Corriu ~ Riccardo Cortese ~ Pierre Corvol ~ Suzanne Cory ~ Pascale Cossart ~ Georges Court\u00e8s ~ Vincent Courtillot ~ Fran\u00e7ois Cuzin\nD : Jean Dalibard ~ Thibault Damour ~ Ingrid Daubechies ~ Robert Dautray ~ Michel Davier ~ Henri D\u00e9camps ~ Stanislas Dehaene ~ Paul Deheuvels ~ Anne Dejean-Ass\u00e9mat ~ Pierre Deligne ~ Jean-Pierre Demailly ~ Jean D\u00e9nari\u00e9 ~ Jean-Fran\u00e7ois Denisse ~ Derek Denton ~ Jean-Michel Dercourt ~ Bernard Derrida ~ Peter Dervan ~ Pierre Deslongchamps ~ Michel Devoret ~ David Donoho ~ Simon Donaldson ~ Roland Douce ~ Ann Dowling ~ Vladimir Drinfeld~ Denis Duboule ~ Bernard Dujon ~ Catherine Dulac ~ Christian Dumas ~ Henri Duranton ~ Christian de Duve ~ Freeman Dyson\nE : Thomas Ebbesen ~ Gerald Edelman ~ Stuart Edelstein ~ Samuel Edwards ~ Jean-Marc Egly ~ Manfred Eigen ~ Pierre Encrenaz ~ Anne Ephrussi ~ Daniel Esteve\nF : Ludwig Faddeev ~ Anne Fagot-Largeault ~ Olivier Faugeras ~ G\u00e9rard F\u00e9rey ~ Albert Fert ~ Mathias Fink ~ Alain Fischer ~ Philippe Flajolet ~ Patrick Flandrin ~ Jean-Marc Fontaine ~ Maurice Fontaine (biologiste)Maurice Fontaine ~ Marc Fontecave ~ Jacques Friedel ~ Uriel Frisch\nG : Antonio Garc\u00eda-Bellido ~ Susan Gasser ~ Walter Gehring ~ Reinhard Genzel ~ \u00c9tienne Ghys ~ Jacques Glowinski ~ Roland Glowinski ~ Andr\u00e9 Goffeau ~ Marcel Golay (astronome)Marcel Golay ~ Maurice Goldman ~ John Goodenough ~ Howard Green ~ Norman Greenwood ~ Mikha\u00efl Gromov ~ Fran\u00e7ois Gros (biologiste)Fran\u00e7ois Gros ~ Marianne Grunberg-Manago ~ Jean-Pierre Gr\u00fcnfeld ~ Leonard Guarente ~ Robert Guillaumont ~ Roger Guillemin ~ John Gurdon\nH : Erwin Hahn ~ Michel Ha\u00efssaguerre ~ Theodor Hansch ~ Serge Haroche ~ Heisuke Hironaka ~ Friedrich Hirzebruch ~ Jules Hoffmann ~ Gerard 't Hooft ~ Patrick Huerre ~ G\u00e9rard Huet\nI : Jean Iliopoulos ~ Alain Isra\u00ebl ~ Masao Ito\nJ : Fran\u00e7ois Jacob ~ Andr\u00e9 Jaumotte ~ Claude Jaupart ~ Marc Jeannerod ~ Denis J\u00e9rome ~ Pierre Joliot ~ Michel Jouvet\nK : F\u00f3tis Kaf\u00e1tos ~ Henri Kagan ~ Jean-Pierre Kahane ~ Rudolf Kalman ~ Eric Kandel ~ Daniel Kaplan ~ Pierre Karli ~ Richard Karp ~ Masaki Kashiwara ~ Sergiu Klainerman ~ Wilfrid Kilian ~ Mary-Claire King ~ Daniel Kleppner ~ Aaron Klug ~ Paul Knochel ~ Donald Knuth ~ Maxime Kontsevitch ~ Henri Korn ~ Vladimir Kotlyakov ~ Philippe Kourilsky ~ Jean Kovalevsky\nL : Antoine Labeyrie ~ Laurent Lafforgue ~ Anne-Marie Lagrange ~ Jean-Yves Lallemand ~ Kurt Lambeck ~ Yves Laporte ~ Jacques Laskar ~ G\u00e9rard Laumon ~ Guy Laval ~ Peter Lax ~ Michel Lazdunski ~ Guy Lazorthes ~ Gilles Lebeau ~ Denis Le Bihan ~ Jean-Baptiste Leblond ~ Jean-Dominique Lebreton ~ Nicole Le Douarin ~ G\u00e9rard Le Fur ~ Jean-Marie Lehn ~ Pierre Lelong (math\u00e9maticien)Pierre Lelong ~ Yvon Le Maho ~ Michel Le Moal ~ Jean-Louis Le Mou\u00ebl ~ Pierre L\u00e9na ~ Jean-Bernard Le Pecq ~ Xavier Le Pichon ~ Henri L\u00e9ridon ~ Marcel Lesieur ~ Herv\u00e9 Le Treut ~ Claude L\u00e9vi ~ Rita Levi-Montalcini ~ Ta-Tsien Li ~ Albert Libchaber ~ Amable Li\u00f1\u00e1n ~ Pierre-Louis Lions ~ Jacques Livage ~ Rodolfo Llinas ~ Claude Lorius ~ Daniel Louvard ~ Jacques Lucas ~ William Lucas ~ Henry de LumleyHenry de Lumley-Woodyear\nM : Odile Macchi ~ Bernard Mach ~ Bernard Malgrange ~ Bernard Malissen ~ Jean-Louis Mandel ~ Yuri Manin ~ Daniel Mansuy ~ Andr\u00e9 Mar\u00e9chal ~ Ghislain de Marsily ~ Goury Martchouk ~ Fran\u00e7ois Mathey ~ Michel Mayor ~ Marcel M\u00e9chali ~ Matthew Meselson ~ Bernard Meunier ~ Dominique Meyer ~ Yves Meyer ~ Elliot Meyerowitz ~ Jan Michalski ~ Keith Moffatt ~ Luc Montagnier ~ Dino Moras ~ Ren\u00e9 Moreau ~ William Jason Morgan ~ Leonard Mortenson ~ Vernon Mountcastle ~ Teruaki Mukaiyama ~ Arnold Munnich ~ James Murray\nN : Miguel Nicolelis ~ Louis Nirenberg ~ Jean Normant ~ Gustav Nossal ~ Philippe Nozi\u00e8res ~ Christiane N\u00fcsslein-Volhard\nO : Satoshi Omura ~ Luis Antonio Oro ~ G\u00e9rard Orth ~ Ernst-Wilhelm Otten ~ Paul Ozenda\nP : Jacob Palis ~ Giorgio Parisi ~ Lucio Patern\u00f2 ~ Eva Pebay-Peyroula ~ Jean-Claude Pecker ~ Georges Pelletier ~ Christine Petit ~ Richard Peto ~ Emilio Picasso ~ Charles Pilet ~ Olivier Pironneau ~ Gilles Pisier ~ Jean-Paul Poirier ~ Alexander Polyakov ~ Yves Pomeau ~ Michel Pouchard ~ Robert Pound ~ Jacques Pouyss\u00e9gur ~ Frank Press ~ Alain Prochiantz ~ Jacques Prost ~ Jean-Loup Puget\nQ : Yves Qu\u00e9r\u00e9\nR : Michael Rabin ~ Miroslav Radman ~ Tiruppatur Ramakrishnan ~ Jean-Pierre Ramis ~ Norman Ramsey ~ Chintamani Rao ~ Andr\u00e9 Rassat ~ Auguste Rateau ~ Bernard Raveau ~ F\u00e9lix Rey ~ James R. Rice ~ Alexander Rich ~ Rex Richards ~ Daniel Ricquier ~ Giacomo Rizzolatti ~ Herbert Roesky ~ Michel Rohmer ~ Bernard Roques ~ Jean Rosa ~ Maurice Roseau ~ Jean Rossier ~ Daniel Rouan ~ Didier Roux ~ David Ruelle\nS : David Sabatini ~ Jos\u00e9-Alain Sahel ~ Jean Salen\u00e7on ~ Bengt Samuelsson ~ \u00c9variste Sanchez-Palencia ~ Frederick Sanger ~ Philippe Sansonetti ~ Philippe Sautet ~ Jean-Pierre Sauvage ~ Jean-Michel Sav\u00e9ant ~ Jean-Charles Schwartz ~ Eugen Seibold ~ Micha\u00ebl Sela ~ Andr\u00e9 Sentenac ~ Jean-Pierre Serre ~ Arndt Simon ~ Pierre Sina\u00ff ~ Ionel Solomon ~ Susan Solomon ~ Christophe Soul\u00e9 ~ Nils Stenseth ~ Gilbert Stork ~ Pierre Suquet\nT : Michel Talagrand ~ Paul Tapponnier ~ Philippe Taquet ~ Jean-Marie Tarascon ~ Andrzej Tarkowski ~ John Tate ~ Valentine Telegdi ~ Roger Temam ~ Michel Thellier ~ Pierre Tiollais ~ Bernard Tissot ~ Jacques Tits ~ Maurice Tubiana\nV : Alain-Jacques Valleron ~ Gabriele Veneziano ~ Mich\u00e8le Vergne ~ Jacques Villain ~ Jean-Didier Vincent ~ Claire Voisin\nW : Zhen-yi Wang ~ Michael Waterman ~ Robert Weinberg ~ Jean Weissenbach ~ Wendelin Werner ~ Andrew Wiles ~ John Willis ~ George Whitesides ~ Edward Witten ~ Lodewijk Woltjer ~ Kurt W\u00fcthrich\nY : Magdi Yacoub ~ Moshe Yaniv ~ Jean-Christophe Yoccoz ~ Marc Yor\nZ : Andr\u00e9 Zaoui ~ Anton Zeilinger ~ Meinhardt Zenk ~ Ahmed Zewail\nEmakumeen egoera.\nZientzien Akademiako lehenengo korrespontsala Marguerite Perey izan zen 1962an. Hautatutako lehen kidea Yvonne Choquet-Bruhat izan zen 1979an. Kidetza ukatu zien, besteak beste, \u00c9milie du Ch\u00e2teleti (1749an hila), eta Marie Curieri, 1903an Nobel Saria jaso arren."}
{"id": "576751", "revid": "1310", "url": "https://eu.wikipedia.org/wiki?curid=576751", "title": "Gerra-krimen", "text": ""}
{"id": "576752", "revid": "105290", "url": "https://eu.wikipedia.org/wiki?curid=576752", "title": "Aiaraldea (ibarra)", "text": "Aiaraldea Euskal Herriko mendebaldeko haran bat da. Bere barnean hartzen ditu Arabako ipar-mendebaldean dagoen Aiaraldea kuadrillako bost udalerri (Amurrio, Artziniega, Aiara, Laudio eta Okondo) eta Bizkaiko hegoaldean dagoen Arratia-Nerbioi eskualdeko bi udalerri (Orozko eta Urdu\u00f1a)."}
{"id": "576753", "revid": "448", "url": "https://eu.wikipedia.org/wiki?curid=576753", "title": "Aiaraldea ibar", "text": ""}
{"id": "576754", "revid": "336", "url": "https://eu.wikipedia.org/wiki?curid=576754", "title": "Apoteosi", "text": "Apoteosia enperadore/enperatriz, errege/erregina edo beste agintari goren bati jainko edo heroi izaera emateko Antzinaroan ospatzen zen zeremonia da. Jatorrizko adiera horretatik, pertsona bati bere merezimenduak goraipatzeko zeremonia, musika eta antzerki ikuskizunetako une gorena eta une horietan publikoak izaten duen berotasuna izendatzeko ere erabili da. Hortik, une horiek apoteosikoak direla esaten da. Artean maiz irudikatu den gaia izan da."}
{"id": "576756", "revid": "17", "url": "https://eu.wikipedia.org/wiki?curid=576756", "title": "Apoteosiko", "text": ""}
{"id": "576757", "revid": "105290", "url": "https://eu.wikipedia.org/wiki?curid=576757", "title": "Hemodinamika", "text": "Hemodinamika zain, arteria eta hodi baskularretatik odolaren fluxua eta bihotzaren funtzionamendua aztertzen duen biofisikaren adarra da."}
{"id": "576758", "revid": "94547", "url": "https://eu.wikipedia.org/wiki?curid=576758", "title": "Apotegma", "text": "Apotegma (antzinako grekoz: \u1f00\u03c0\u03cc\u03c6\u03b8\u03b5\u03b3\u03bc\u03b1 / \"ap\u00f3phthegma)\" helburu morala duen sententzia laburra da, normalki umore ikutukoa.\nEz da txiste batekin nahastu behar, txisteen helburua ez delako moralista, baizik eta umorea.\nHitzaren hasierako adiera.\nLehen zentzuan, apotegma proposamen argia eta zehatza da, eta oso hitz gutxitan laburbiltzen du kanpo- edo barne-bizitza gidatzeko jarraitu beharreko bideari buruz irismen handiko pentsamendua. Proposamen hori gogoratzea erraza izateaz gain, oroigarria ere dena. Horregatik, adagio moduko bat da, eta autoritate berezi bat ematen zaio, antzinako norbait nabarmeni esleitzen diona, era zuzen edo apokrifoan. Apotegma eta adagioaren arteko aldea, beraz, lehenengoa izenduna dela eta bigarrena anonimoa dela da. Hala, Plutarkok sistematikoki ematen dizkie bere autoreei eta haien testuinguruari \"Errege eta kapitainen apotegme\"tan aipatzen dituen gizon ospetsuen hitzak, edo \"Lazedemoniarren apotegmak\" delakoen hitzak.\nEzagunak dira Greziako Zazpi Jakitunen apotegmak eta hainbatetan erabili izan dira politikan, literaturan edo dialektikan. Bruno Snell filologoaren iritziz, gizon horiek oso ezagunak ziren beraien ahozko irakaskuntzagatik. Zaharrenak eta aipatuenak dira, Ausonioren arabera:\nEsapide gisa, apotegmak silogismoen premisa nagusiak dira, eta, gizaki kultuari egunero ahalbidetzen diote haren existentzia arrazoiz gidatzea, hau da, ongia eta gaizkia diskriminaatzea inguruabar guztietan.\nApotegma eta aforismoa.\nEz dira nahasi behar apotegma eta aforismoa, nahiz eta biek ere gauza handiak hitz gutxitan esan nahi dituzten. Izan ere, lehenik eta behin, ez da beharrezkoa antzinako autoritate izatea aforismo baten autore izateko; bigarrenik, gerta daiteke aforismo baten zentzua ez izatea argia lehen irakurketan, eta, hirugarrenik, aforismo batek ez du nahitaez helburu moral edo espiritualik. Hala, Nietzschek aforismo asko idatzi zituen, eta ez apotegmak, inoiz ez baitzen aurkeztu autoritate gisa. Ondoren, Heraklitoren \"inoiz ez da bi aldiz bustitzen ibai berean\" formula ospetsua ez da apotegma bat, haren zentzuak azalpenak eskatzen baititu ondo ulertzeko, eta ontologikoa edo epistemologikoa baita, eta ez morala edo espirituala. Aforismo horrek ondorio moral nabarmenak izan ditzake, noski, baina ez du jokabide-arau gisa enuntziatzen; beraz, ez du esaera-baliorik, baizik eta behaketa faktikoa soilik.\nHilzorian dagoen baten azken hitzek (batez ere heriotzara kondenatutakoenak) apotegma baten forma hartzen dute batzuetan: azken hitzez hitz egiten da orduan.\nHitzaren zentzuaren bilakaera.\nGero, apotegma hitzaren zentzua pixka bat zabaltzen da \"Basamortuko Gurasoen apotegmekin\"; ez dira soilik inspiratutako sententzia laburrak, baizik eta pasadizo egokiak ere ekar ditzake, jainkotasunerantz daraman bideari buruzko hausnarketa eta gogoeta egiteko. Baina esan daiteke, halaber, epaien inguruko pasadizoak eta kontakizun txikiak testu honek dituen arau espiritualen sarrera edo iruzkinak direla. Oraindik pasarte asko daude aurreko adierazpenekin guztiz bat datozenak, hala nola: \"Aita Mios Beloskoak\", dio: \"Obedientziak obedientziari erantzuten dio. Norbaitek Jainkoari obeditzen dionean, Jainkoak ere obeditzen dio\".\nOraintsuago, terminoaren zentzua are gehiago zabaldu da, ironia izatera iristeko, zentzu gutxiesgarria, jakinduriaren itxura faltsua duen hitz huts. Hala, Victor Hugok hauxe idatzi zuen \"Laurogeita hamahiru\"an: \"Georgettek ez zituen esaldiak egiten. Pentsalaria zen; apogtemekin hitz egiten zuen. Monosilabikoa zen\". Georges Duhamelek, berriz, hau idatzi zuen \"Chronicle des Pasquier\"ren: \"Joseph apogtemen ezkutaria da. Iseka egiten dio Schleiterri: \"Eta dirua?\" erantzun, hortzak argi eta garbi: \"Dirua, dirua, trikimailu bat da. Bai, aurkitzeko trikimailua da. Gero, dena bakarrik doa\"."}
{"id": "576760", "revid": "512", "url": "https://eu.wikipedia.org/wiki?curid=576760", "title": "Agirre Andra Mariren baseliza", "text": "Agirre Andra Mariren baseliza Bizkaiko Gorliz udalerrian dagoen baseliza bat da. Izen berdineko Andra Mari edo Agirre auzoan dago, Gandia auzoa eta Plentziaz gain, Gorlizko badia eta Butroe ibaiaren itssoratzea ikus daitezkeen lekuan, itsas mailatik 52 metroko garaieran.\nBaseliza Edurneko Ama Birjinari sagaratua dago.\nHistoria.\nJada XI. mendean leku honetantxe bazen baseliza bat. Butroe Etxearen lehenengo eliza izan zen. Haren alboan ontziak itsasotik Plentziako portura gidatzeko suak pizten ziren.XX. mendearen amaieran zaharberritu aurretik, baselizan arrantzaleek egindako hitzemateen ondorioz heuren eskeintzak gordetzen ziren, tarte\nan miniaturazko itsasontzik .\nEraikina.\nEkaina ekialde-mndebaldeko norantzan dago. Bere oinplanoa 8,15 x 16,30 metrokoa da. Hormak bistako harri-hormaz eginak daude. Zati nagusian bi uretako teilatua du, bai eta behe-teilatua aurreko atarian eta Evangelioko alboan ere. Kanpai-horma harlanduzkoa da eta bi kanpaientzako lekua du. Iparraldean eta mendebaldean dinteldun ateak ditu, hegoaldean bi leiho dinteldun eta mendebaldeko erdigunean, kanpai-hormaren azpian, leiho zirkularra. Zoladura terrazoz egina du. Hormigoizko korua du, burdinezko balaustradaz. Aurraldean honako gaztelaniazko idazkina duen plaka du: \u00ab\"NTRA. SRA. DE AGUIRRE Y DE LAS NIEVES ANDRA-MARI\u00bb.\nElizkizunak.\nBaselizan igandero meza ospatu ohi da. Bataio-harria eta sagrarioa ditu. Urtero, abuztuaren 5an abestutako meza eta erromeria ospatzen dira, bai eta hurbileko egunetan inguruko zelaietan hainbat jaialdi ere. Otsailaren 3an, San Blas Egunez, kordoi eta karameluak bedeinkatu ohi diren meza ospatzen da, usadioaren arabera, eztarria babasten omen dute. Maiatzaren 15an, San Isidro Laborari Egunez, Abeltzainen Anaitasunak baselizan urte osoko bilera ospatu ohi du, eta hilen aldeko meza burutzen da."}
{"id": "576762", "revid": "105290", "url": "https://eu.wikipedia.org/wiki?curid=576762", "title": "Beharrezkotasun", "text": "Filosofian, zerbait beharrezko dela esaten da beste aukerarik gabe horren esentziari, xedeari edo halabeharrari dagokionean; beharrezkoa da, beraz, ez izatea ezin daitekeena. Logikaren ikuspuntutik, egiazko proposizio bat faltsua ezin denean izan gertatzen da (orobat, proposizio faltsu bat egiazkoa ezin denean izan). Aurkako kontzeptua kontingentzia da. Maiz Jainkoa izate beharrezkoa dela, ezer ez baita bera gabe posible. Termino filosofiko moduan, greziar filosofian sortu zen, \"anank\u00e9\" izenarekin; Aristotelesek sakon aztertu zuen bere \"Metafisika\" liburuan."}
{"id": "576763", "revid": "17", "url": "https://eu.wikipedia.org/wiki?curid=576763", "title": "Beharrezko", "text": ""}
{"id": "576764", "revid": "512", "url": "https://eu.wikipedia.org/wiki?curid=576764", "title": "Ondizko Andra Mariaren baseliza", "text": "Ondizko Andra Mariaren baseliza Bizkaiko Leioa udalerrian dagoen baseliza bat da. Ondiz auzoan dago.\nHistoria.\nEraikina jatorriz Erdi Arokoa zen, gaur egungoa XVI. mendekoa da, eta eraldatze handiak izan ditu. XIX. mendean, karlistaldietan, gotorlekutzat ere erabili zen. Gaur egun oraindik Eliza Katolikoak erabili ohi du.\nEraikina.\n22,90 x 8,20 metroko oinplano laukizuzena du. Hormak bistako hargin-lanez eginak, baina izkina-harriak eta kanpai-horma (kanpai baterako lekuaz) harlanduz eginak daude.\nHegoaldean lau kontrahorma ditu. Iparraldean arku erdiko atari nagusia du. Ekialdean arku karpaneleko leihoa, gezileihoa eta arku zorrotzeko leihoa ditu. Hegoaldean puntadun-arkuzko atea eta arku eskartzanozko atea zituen (gaur egun itsutuak), eta leihoburuak, arku karpaneleko leihoa eta bi gezileiho mantendu ditu. Ekialdean, bi gezileiho ditu. Zurezko zorua du.\nTeilatua bi uretakoa da, iparraldeko atarian garaiera txikiagoa duelarik. Epistolaren alboko antzinako ataria eroria dago."}
{"id": "576765", "revid": "1519", "url": "https://eu.wikipedia.org/wiki?curid=576765", "title": "Kanpai-horma", "text": "Kanpai-horma eraikin baten hormez gain bertikalki altxatzen den arkitektura elementu bat da, pinakuluan amaitzen dena. Kanpaiak jartzeko baoak izaten ditu, eta zenbait eliza eta baselizetan kanpandorre funtzioa ere betetzen du, baina, horiek ez bezala, kanpai-hormek ez dute barnealdeko sarbiderik.\nErromanikoarekin erabiltzen hasi ziren eta estilo honetako soiltasunaren ezaugarrietako bat da.\nEuskal Herrian.\nOso bereziak dira Zuberoako \"Hirutako zeinutegiak\", hiru punta dituzten kanpai-hormak.\nArabako zenbait elizetan, elizaren nabeari itsatsitako horma beregaina dira kanpai-hormak, hala nola Jugoko elizan, edo Olanokoan."}
{"id": "576766", "revid": "9203312", "url": "https://eu.wikipedia.org/wiki?curid=576766", "title": "Kanpandorre", "text": "Kanpandorrea edo ezkila-dorrea kanpai bat edo gehiago dituen dorre bat da, normalean eliza edo eraikin zibil baten parte dena (banandua, atxikia edo osagarria). Kanpaiak sinestunak edota orokorrean hiritarrak bertaratzeko erabiltzen dira.\nEliza batek kanpandorre bat baina gehiago izan ditzake, eta hauek kanpai edo ezkila bat baina gehiago ere bai.\nEuskaraz hainbat izen ditu: \"kanpandorrea\", \"kanpandegia\", \"ezkila-dorrea\", \"ezkilategia\", \"zeinutegia\", \"zein\u00fctz\u00fclia\" eta abar.\nBitxikeriak.\nDonostiako Parte Zaharrean bada \"Kanpandegi\" izeneko kalea, XIX. mendea arte ipar muturrean kanpandorre bat baitzegoen, Santa Maria basilikaren alboan."}
{"id": "576767", "revid": "13403", "url": "https://eu.wikipedia.org/wiki?curid=576767", "title": "Ezkil-dorre", "text": ""}
{"id": "576768", "revid": "13403", "url": "https://eu.wikipedia.org/wiki?curid=576768", "title": "Ezkilategi", "text": ""}
{"id": "576770", "revid": "105290", "url": "https://eu.wikipedia.org/wiki?curid=576770", "title": "Septu", "text": "Anatomian, septu edo trenkada barrunbe bat banatzen duen ehun-paretazko egitura bat da, barrunbe txikiagoak sortzen dituena. Adibidez, sudur-trenkada bi sudurzuloak banatzen ditu."}
{"id": "576771", "revid": "201", "url": "https://eu.wikipedia.org/wiki?curid=576771", "title": "Trenkada (argipena)", "text": "Trenkada hitzak adiera zenbait ditu:"}
{"id": "576772", "revid": "17", "url": "https://eu.wikipedia.org/wiki?curid=576772", "title": "Trenkada", "text": ""}
{"id": "576773", "revid": "512", "url": "https://eu.wikipedia.org/wiki?curid=576773", "title": "Trenkada (arkitektura)", "text": "Trenkada eraikin bateko barne-espazioak banatzeko horma mehea da. Gehienetan, adreiluz egiten dira. Zurezkoa baldin bada, holtz esaten zaio."}
{"id": "576774", "revid": "17", "url": "https://eu.wikipedia.org/wiki?curid=576774", "title": "Tabike", "text": ""}
{"id": "576780", "revid": "336", "url": "https://eu.wikipedia.org/wiki?curid=576780", "title": "Palestinako Estatuaren nazioarteko aintzatespena", "text": "Palestinako Estatuaren nazioarteko aintzatespena Palestinaren Askapenerako Erakundearen helburua da, Palestinako Aginte Nazionalak Algiersen 1988ko azaroaren 15eean Palestinaren Independentzia Aldarrikapenaren bidez Palestinako Estatua aldarrikatu zuenetik.\n \nTestuingurua.\n1992an, Yasser Arafat Palestina Askatzeko Erakundeko buruak eta Yitzhak Rabin Israelgo lehen ministroak Osloko itunak sinatu zituzten. Haren arabera, bi estatu sortuko ziren, 1967ko mugetan oinarrituta: Gazan, Zisjordanian eta Jerusalem ekialdean ezarriko zen Palestinako Estatua; eta beste guztia, Israelgoa.\nEgoera.\nMunduko 130 herrialdek baino gehiagok onartu dute Palestinako estatua. Hala ere, Europa mendebaldean ez da onarpenik egon. Suedia izan zen lehena 2014ean. 2014ko azaroaren 18an, Espainiak onartu zuen.\nPalestinarren iritzia.\nPalestinarren artean oso gutxik babesten dute bi estatu sortzeko akordioa. Izan ere, Osloko itunak Israelen esku uzten ditu Palestina historikoaren lurren %75. Horietatik 800.000 palestinar kanporatu zituzten 1948ko Nakban."}
{"id": "576784", "revid": "58701", "url": "https://eu.wikipedia.org/wiki?curid=576784", "title": "Frantziako Institutua", "text": "Frantziako Institutua () 1795eko urriaren 25ean sortu zuten eta Parisen du egoitza. Ondorengo Frantziako 5 akademia bateratzen ditu:"}
{"id": "576785", "revid": "46380", "url": "https://eu.wikipedia.org/wiki?curid=576785", "title": "Institut de France", "text": ""}
{"id": "576788", "revid": "1545", "url": "https://eu.wikipedia.org/wiki?curid=576788", "title": "Princeton Unibertsitatea", "text": ""}
{"id": "576789", "revid": "56334", "url": "https://eu.wikipedia.org/wiki?curid=576789", "title": "Azitaingo baseliza", "text": "Azitaingo Andra Mariaren Jasokundearen baseliza Gipuzkoako Eibar udalerrian dagoen baseliza bat da. Izen berdineko Azitain auzoan dago, udalerriaren ekialdean eta irteeran, Elgoibarrerako errepide zaharraren ondoan eta Unzueta etxearen beheko aldean. Kultu katolikoko tenplua da, gaur egun parrokia funtzioa ere betetzen duena. Bertan, mundu osoan ezagutzen diren bizarrik gabeko kristoren irudi urrietako bat dago.\nUntzueta jauregitik hurbil dago.\nHistoria.\nJada 1556an \"Gure Andra Jauregikoa\" eta 1571an gaur egungo \"Gure Andra A\u00e7itayngoa\" izenez aipatua da. 1764ko puntuerdiko atea duen ataria du. 1989 eta 1991 artean zaharberritua, hamar urte aurretik ustez balio handia zuten erretaula erretiratu zitzaizkion.\nBertan gorderik dauden imajin interesgarrien artean, XVII. mendeko tamaina naturaleko bizarrik gabeko Kristoren irudia barrokoa eta Ume bat duen Ama Birjinaren irudia daude, azken hau ere zirrenik XVII. mendekoa.\nKonbentzio Gerran zehar (1794) eta baselizako altxorrak Frantziar Gudarostetik salbu jartzeko asmoz bertako piezak leku seguruago batera lekualdatzea pentsatu zen, baina Bergaratik igarotzean frantziarrek konfiskatu zituzten.\n1963an bertako biztaleriaren hazitzea zela eta, baseliza parrokia izendatua izan zen. Urte berean urteen poderioz jasandako kalteak konpontzeko teilatu osoaren zaharberritzea egin zen. Zaharberritze lanak Javier S\u00e1nchez Carril arkitektoak Manuel Lekuona apaiz, historialari eta etnografoaren begiradapean burutu zituen.\n2010ean Jorge Villalba ekuatoriar eskultorearen lanari esker San Joan Bataiatzailearen irudia berreskuratu zen.\nAntzina baseliza honetan santu horri sagaratutako aldarea ere bazegoen. Idazki hauetan honakoa irakur daiteke:\nJaieguna.\nJai eguna, abuztuaren 15ean ospatzen dute (Jasokundeko Andra Mari eguna).\nKondaira.\nKondairak dioenez, gaur egun Azitaingo baseliza dagoen lekuan Arrateko Ama Birjinari sagaratutako eliza eraikitzea eerabaki omen zen, Arrateko auzoa mendi baten gainean baitzegoen. Ama Birjinak aingeru itxuraz lanabesak jaso eta mendi gainera igo men zituen."}
{"id": "576790", "revid": "13403", "url": "https://eu.wikipedia.org/wiki?curid=576790", "title": "Azitain baseliza", "text": ""}
{"id": "576794", "revid": "105290", "url": "https://eu.wikipedia.org/wiki?curid=576794", "title": "Larraitzeko baseliza", "text": "Larraitzeko Ama Birjinaren baseliza Gipuzkoako Abaltzisketa udalerriaren dagoen baseliza bat da.\nKokalekua.\nHerrigunetik kanpo dago, Larraitz auzoan, Abaltzisketatik Zaldibi eta Gaintzarako bidean eta Txindoki mendiaren itzalpean eta magalean.\nBaselizaren inguruan hainbat taberna, janlekua, aisialdigunea eta aparkalekua daude, azken hau Txindoki mendira igotzeko abiapuntu ohikoena, bai eta Aralarko natura parkean barneratzeko ohiko abiapuntuetako bat ere.\nEraikina.\nXVIII. mendean eraiki zen eta barnean ezker besoan haurra duen Ama Birjinaren egurrezko taila gotiko bat dago. Larraitzeko Ama Birjinak inguruko baserritarren artean estimu handia du, usadioz ahalmen miragarriak dituelako ustea baitago.\nEmakume izena.\nBestalde, euskaraz nahiz euskaldunen artean hain ohikoa den \"Larraitz\" emakumezko izenak Ama Birjina eta leku honetan jatorria du."}
{"id": "576795", "revid": "13403", "url": "https://eu.wikipedia.org/wiki?curid=576795", "title": "Larraitzeko Ama Birjinaren baseliza", "text": ""}
{"id": "576799", "revid": "1545", "url": "https://eu.wikipedia.org/wiki?curid=576799", "title": "Kenishi Fukui", "text": ""}
{"id": "576800", "revid": "13403", "url": "https://eu.wikipedia.org/wiki?curid=576800", "title": "Izaskungo Ama Birjinaren baseliza", "text": ""}
{"id": "576801", "revid": "105290", "url": "https://eu.wikipedia.org/wiki?curid=576801", "title": "Izaskungo baseliza", "text": "Izaskungo Ama Birjinaren baseliza Gipuzkoako Ibarra udalerrian dagoen baseliza bat da. Izaskun auzoan eta Uzturre mendiaren magalean dago, herrigunetik urruti. Ziur aski XIII. mendean eraikia, gaur egungo eraikina 1904koa da.\n290 metroko garaieran dago, eta bertatik Tolosako ikuspegi bikainaz goza daiteke. Inguruan jatetxea, bi taberna, zuhaiztia eta aparkalekua dauzka. Ibilgailuz Tolosatik nahiz Ibarratik datozen errepideetatik bertaratzen da; aldiz, oinez joateko, Ibarratik nahiz Tolosatik gora doazen bidezidorrak daude.\nKokaleku hau da Tolosako lurretan dagoen Uzturre (735 m) mendira igotzeko abiapuntu ohikoena.\nIzena eta ospakizunak.\n\"Izaskun\" emakumezko euskal izenak hemen du jatorria. Ama Birjina hau da Tolosako santa zaindaria, eta haren eguna irailaren 9an ospatzen da. Urtero urriaren 30ean Izaskungo erromeria ospatu ohi da.\nKondaira.\nBeste hainbat lekuko baselizen antzeko kondaira du: Ama Birjinaren agerpenaren sinestedunek baseliza gaur egungo kokalekua baina askoz ere egokiagoa zen Arropadi kokalekuan eraikitzea erabaki zuten, baina misteriotsuki materialak desagertu eta Ama Birjinaren agerpena gertatu zen lekuan berragertzen omen ziren, hortaz, azkenean gaur egun Izaskungo baseliza dagoen kokalekuan eraiki zen.\nEraikina.\nNabe bakarreko eraikina da. Haren barnean dago Ama Birjinaren irudia, XIV. mendean landua, eta sabaitik zintzilik miniaturazko itsasontzi bat dago.\nHistoria.\nAita Lizarralderen arabera, Ama Birjinaren irudia XIII. mendearen bigarren erdialdekoa edota XIV. mendearen hasierakoa izan liteke, alegia \u201cSagarraren Ama Birjinen\u201d garaikoa, Arantzazuko santutegiko Ama Birjinaren irudiaren antzera intxaurrondo egurrez egina da eta 36 zentimetroko garaiera du. 1904 urtea ez geroztik landua izan zen bezala ikusgai dago, ordura arte estali zuten estalki eta arroparik gabe, 1929ean zaharberritua izan zen. Irudi honen jatorriari buruz, Mallora monsinoreak adierazten duenez, bere egileak Pirinioetako Eskola edota Leireko monasterioko beneditarrekin lotura luke.\nSebasti\u00e1n Insausti apaizak Tolosako Santa Maria elizako artxiboan topatutako 1691ko Antonio Aldabalde jaunaren idazkien arabera, 1676-1710 artean Antonio zena Izaskungo kaperaua izan zen eta bere eskuizkribuen artean 1418ko Lanzeloto bulari buruzko ezagutzen den lehenbiziko agiria laga zuen, azken hau Karlos III.a Nafarroakoaren semea eta 1408-1420 bitartean Iru\u00f1eko administratzaile apostolikoa izan zen. 1418ko urriaren 5an Lizarran sinatutako dekretuak \"Izaskungo eliza, Tolosako Santa Maria parrokiaren pean, elkartua eta atxikia dagoela\" ezartzen du.\nAgiri honi so eginik, Mallora monsinoreak baseliza XIII. mendean eraikia izango zela kalkulatu zuen, hain zuzen ere, Ama Birjinaren irudi bera landu zen garaikoa, XV. mendean Lanzelotok \"antzinako garaietako landa eliza\" deitzen baitu.\nBai Aldabalde nahiz Aita Larramendik adierazten dutenez, eskualdeko nahiz kanpoko senar-emazte ugari bertaratu ohi ziren, Ama Birjinari haurrak izateko eskean, hark emandako mesedeen truk, senar-emazte horiek Ama Birjinari eskaintzak eman ohi zizkioten, tartean arropa ugari, kamisetatxoak, bai eta jantzi sakratuak ere.\nBaselizak gora-behera asko bizi izan ditu, 1873 eta 1887an suteek kiskaldu zuten, hortaz, 1904ean eraikitako gaur egungo eraikinak itxuraz ezer gutxi du jatorrizko baselizatik, hartatik mantendu izan den gauza bakarra Ama Birjinaren irudia da, auzotarrek sute horietatik behin eta berriz salbatzea lortu baitzuten."}
{"id": "576805", "revid": "512", "url": "https://eu.wikipedia.org/wiki?curid=576805", "title": "Madalena baseliza (Erandio)", "text": "Madalena baseliza Bizkaiko Erandio udalerrian dagoen baseliza bat da. Goierri eramuan dago, izen berdineko Madalena auzoan, Goierrira doan errepidearen alboan eta San Kristobal baselizatik berrogeitamar metro eskasera.\nErandioko baseliza txikiena da, ondorioz ikerle batzuek, baseliza baino apalekua dela ebatzi dute. Baseliza hau limosnera da, paretik igarotzean bidaiariek txanpon bat botazten dute barruna eskabide gisara.\nEz da bere omenez jairik ospatzen.\nEraikina.\n4,20 x 3,70 metroko oinplano laukizuzena du. Ekialde-mendebaldeko norantzan dago.\nFatxada nagusia harlanduzkoa da eta gainontzeko hormak harginlanezkoak. Bi uretako teilatua du, gainaldean harrizko gurutzea duelarik.\nAtea ekialdan du, errepidera begira, egurrezko sarez enmarkatua. Zorua lur egosizko harlauzaz egina du."}
{"id": "576806", "revid": "512", "url": "https://eu.wikipedia.org/wiki?curid=576806", "title": "San Kristobal baseliza (Erandio)", "text": "San Kristobal baseliza Bizkaiko Erandio udalerrian dagoen baseliza bat da. Goierri eremuko Madalena auzoan dago, \"San Kristobaleko Landa\" deritzon lekuan, Madalena baseliza txikitik berrogeita hamar metro eskasera. Santutxuzarra, Santutxubarri baserriak, Meso edo Mesoien baserri multzoa (Mesobarri, Mesoko eta Mesokotorre) eta Iketze baserri multzotik (Iketze, Iketzerdia eta Iketzeatze) hurbil dago. 1957an zaharberritua izan ostean, jatorrizko eraikinetik iparraldeko hormak baino ez dirau. Honi esker baselizaren antzinatasuna 400 urtekoa dela baiezta daiteke.\nSan Kristobali sagaratua dago. Baselizaren aurrean sokatiran jarduteko asfaltatutako lekua dago. Baselizak. Erandio ezagutuz.\nEraikina.\nBere oinplano laukizuzenak 16,54 x 7,19 metroko neurriak ditu. Lau uretako teilatua ditu eta atariko estalpe baxuagoa da -Epistola albokoa (Hegoaldea)-. Atariak harrizko eskailera eta hormari atxikitako harrizko eserlekuak ditu. Hormak bistako harginlanez eginak daude.\nKanpai-hormak kanpai bakar batentzako baoa du, goialdean harrizko gurutzea eta alboetan baoaren altueran bi pinakulu ditu, aldi berean bi akrotera dituztelarik. Hegoaldean erdi puntuko arkudun ate bat du. Mendebaldean dinteldun leihoa, eta beste hiru mendebaldean. Zorua harlanduzkoa du.\nBarnean San Kristobalen irudia dago.\nJaieguna.\nUrtero, uztailaren 10an, San Kristobal Egunez, meza eta erromeria ospatu ohi dira.\nLarunbat eta igandero meza ospatu ohi da."}
{"id": "576811", "revid": "119347", "url": "https://eu.wikipedia.org/wiki?curid=576811", "title": "FARC eta Santosen gobernuaren arteko bake elkarrizketak", "text": "FARC eta Santosen gobernuaren arteko bake elkarrizketak Kolonbiako gatazka amaitzeko 2012an hasitako elkarrizketak dira, Oslon (Norvegia) eta La Habanan (Kuba) burututakoak.\nLau urteko ibilbidearen ostean, emaitza moduan 2016ko irailaren amaieran Cartagena de Indiasen Gobernuak eta FARCek Bake Ituna sinatu zuten. Hala ere, urriaren hasieran antolatutako erreferendumean tarte txikiz irabazi zuten prozesuaren aurkakoek.\nNegoziazio agendako bost puntuak.\nBake elkarrizketetan negoziatu zituzten bost puntuak hauexek izan ziren:\nBake elkarrizketak.\n2012.\nUrriaren 17an, negoziazioak egin zirela adierazi ondoren, gobernuaren eta FARCen negoziatzaileek elkarrizketa mahaia nortzuk osatuko zuten erabaki zuten, Oslon.\nAzaroaren 19an, negoziazioak hasi ziren Habanan. Eztabaidai lehen puntua izan zuten, hau da, lurren jabetzaren inguruko auzia. Zerbait lehenago, FARCek esan zuen hurrengo egunean su-eten bat jarriko zuela indarrean, urtarrilaren 20ra arte. Gobernuari berdina egiteko eskatu zion, baina ez zuen kasurik egin.\n2013.\nUrtarrilaren 20an, FARCen su-etena amaitu zuen.\nMartxoaren 30ean, Santosek adierazi zuen bere nahia zela urte bukaerarako bake akordioa egotea.\nMaiatzaren 26an, Gobernuak eta FARCek lehen puntuaren inguruko akordioa egin zuten.\nUztailaren 2an, Negoziazioen bigarren puntua, parte hartze politikoa, eztabaidatzen hasi ziren.\nUztailaren 6an, ELN Nazioa Askatzeko Armadak negoziazioekin bat egiteko gogoa adierazi zuen.\nAbuztuaren 22an, bake akordio posible batean erreferendum batean bozkatzeko legea egiteko asmoa adierazi zuen Santosek. FARCek horren inguruan erabakitzeko geldialdi bat eskatu zuen.\nUrriaren 20an, Santosek adierazi zuen hitzarmen orokorra ez zutela azarorako lortuko.\nAzaroaren 6an, bigarren puntuaren inguruko hitzarmena egin zuten.\nAzaroaren 28an, hirugarren puntua, drogen ingurukoa, eztabaidatzen hasi ziren.\nAbenduaren 15ean, hilabete bateko su-etena agindu zuen FARCek.\n2014.\nMaiatzaren 16an, drogen auziaren inguruko akordioa egin zuten.\nEkainaren 7an, laugarren puntua, biktimena, aztertzen hasi ziren.\nEkainaren 10ean, Gobernuak eta ELNk esan zuten negoziazio bat hastea pentsatzen ari zirela.\nEkainaren 22an, Santosek hauteskundeak irabazi zituen ezkerreko alderdien laguntzarekin, hala ere, bake akordioen aurkako eskuin muturreko hautagaiari alde txikia atera zion.\nAbuztuaren 6an, erabaki zen FARCeko gerrillariek kargu publikoak hartu ahalko zituztela, baina soilik gizateriaren aurkako krimenik egin ez zutenek. Besteek, deliturik egin ez zutenek edota soilik delitu politikoengatik eta gerra delituengatik zigortuak izan zirenak, horiek izango zuten politikagintzan aritzeko aukera. Horren aurretik, ordea, Kongresuak lege bat adostu behar zuen, gerrillari horiek bete beharreko kartzela zigorra zenbatekoa izango zen zehaztuko zuena. Orduan, gizateriaren aurkako krimenak egozten zitzaizkien FARCeko buruzagi gehienei, ondorioz, Konstituzionalaren erabakiak politikagintzako ateak betirako itxiko zizkien gerrillari buruei. Adituek ohartarazi zuen erabakia oztopo bilaka zitekeela bake elkarrizketetarako.\nAbuztuaren 13an, FARCek eta Kolonbiako Gobernuak biktimen auziari heldu zioten Habanan. Hauteskundeen osteko lehen bake elkarrizketa saila izan zen. Biktima taldeak ere Habanara bildu ziren bi ordezkaritzekin hitz egiteko. Elkarrizketak oztopatzeko saialdiak salatu zituen FARCek. 50 urte baino gehiago irauten duen gatazkak 220.000 pertsona hil zituen, 25.000 desagerrarazi, eta 5,7 milioi iheslari eta 27.000 bahitu, Memoria Historikoaren Zentroaren datuen arabera.\nAbuztuaren 22an, su-etena eta gatazka armatuaren amaiera negoziatzeko azpibatzorde bat izendatu zuen Kolonbiako Gobernuak. Armadako ordezkariek osatzen dute nagusiki, eta FARC Kolonbiako Indar Armatu Iraultzaileek izendatutako beste batzorde batekin negoziatu beharko du. Egun horietan, Habanan bilduta zeuden bi aldeak; Historiaren Batzorde bat ere sortu zuten.\nAbuztuaren 24ean, Juan Manuel Santos Kolonbiako presidenteak Armada kolonbiarrak eta Kolonbiako Indar Armatu Iraultzaileak (FARC) La Habanan egiten ari ziren negoziazioak defendatu zituen, eta \"edozein soldadurentzat eta poliziarentzat bakea garaipena\" zela nabarmendu zuen.\nAbuztuaren 26an, Kolonbiako armadako hiru soldadu hil eta beste lau zauritu zituen FARC gerrillak, Venezuelako mugaldean egindako eraso batean. Borroka Arauquita herrian izan zen, petrolioaren ustiapenetik bizi zen departamenduan.\nIrailaren 25ean, Habanako negoziazioetan lortutako akordioen behin-behineko bertsioa argitaratu zuten Kolonbiako Gobernuak eta FARC Indar Armatu Iraultzaile Kolonbiarrek. Bi urteko elkarrizketa saio \u00abluze eta zailen emaitza\u00bb zen; eta, hasieran jakinarazi zutenez, \u00abezer ez dago adostuta, guztia adostuta egon arte\u00bb. Zurrumurruak uxatzearren, hiru gairi buruzko akordioen berri eman zuten Bogotak eta FARCek.\nUrriaren 20an, ELNk zioen \"elkarrizketa prozesuen bat egitea bilatzea\" adostu zuela FARCekin. Nazioa Askatzeko Armadak jakinarazi zuenez, bi prozesuak batzeak helburu bakarra izango zukeen: bakea.\nUrriaren 21ean, ELNk azaldu zuenez, gerrillek bilerak egin zituzten, \u00abbi elkarrizketa prozesuen bat egitea lortzeko\u00bb. Aitortu zuten zaila zela bi prozesuak batzea \u00abgarapen eta ikuspuntu desberdinak\u00bb zituztelako. Bestalde, Kolonbiako Fiskaltzak ebatzi zuen UP Batasun Patriotikoa alderdiko kide, jarraitzaile eta buruzagien aurkako 34 hilketa gerra krimenak eta gizateriaren aurkako krimenak zirela. Jorge Fernando Perdomo Torres fiskal nagusiak azaldu zuenez, 1986 eta 1996 bitartean talde paramilitarrek, askotan estatuko eragileen laguntzarekin, herritarren aurkako bereizi gabeko erasoak egin zituzten. Fiskaltzak armadako hainbat kide lotu zituen krimenekin. Gizateriaren aurkako krimenak zirenez, 34 kasu horiek ez zuten preskribatuko.\nUrriaren 22an, Kolonbiako Konstituzio Auzitegiak ontzat jo zuen gobernuaren eta FARC gerrillaren arteko balizko bake akordioak herritarrek erreferendum baten bidez berresteko legebiltzarrak onartu zuen legea. Auzitegiak ebatzi zuen herri galdeketa hori hauteskundeekin batera ere egin zitekeela.\nUrriaren 25ean, Luis Adan Hidalgo Cartagena Eduardo FARCeko buruzagia eta haren bizkartzainetako bat hil zuen armadak, Poliziarekin batera eginiko operazio batean. Eduardok ELNrekin aliantzak egiteko ardura zuen.\nUrriaren 30ean, zibilei kalte egin izana aitortu zuen FARCek. Zehaztu zuenez, zibilak sekula ez ziren izan \"ez lehen ez bigarren mailako helburu\", baina hala ere jardun armatuaren eragina pairatu zutela onartu zuen gerrillak.\nUrriaren 31ean, FARC gerrillak proposatu zuen Kolonbiako gizarteak erreferendum batean erabakitzea gerrillarien amnistiaren inguruan, behin gobernuarekin bakea sinatzean. Ricardo Tellez \"Rodrigo Granda\" gerrillako negoziatzaileak eman zuen proposamenaren berri.\nAzaroaren 17an, FARCen eta Kolonbiako Gobernuaren arteko bake negoziazioak bertan behera uzteko agindu zuen Santosek. Horren atzean, jeneral bat eta beste bi lagunen bahiketan zegoen. Azaroaren 19an, bi urte beteko ziren bi aldeek Habanako bake elkarrizketak hasi zituztenetik. Egun berean, Ruben Dario Alzate jeneralak bere burua entregatu zuela adierazi zuen FARCek. Bere ustez, Habanan egiten ari ziren bake prozesuari boikota egin nahi zioten. Sortuk bi aldeei eskatu zien tentsioa baretu eta elkarrizketekiko konpromisoari eusteko.\nAzaroaren 18ko arratsaldean, FARCek elkarrizketen etenari buruzko iritzia eman zuen. Bertan, Alzate jenerala gerrillaren esku zegoela onartu zuen FARCek. FARCek su-etena eskatu zion Santosi. Zioen \u00abbertan behera utzi beharrekoa gerra\u00bb zela, \u00abez negoziazioak\u00bb. Bestalde, gerrillak Bogotari eskatu zion argitzeko zertan ari zen militarra.\nAzaroaren 19an, bake elkarrizketek aurrera egiteko nahia adierazi zuen Santosek. Bestalde, 2012an hasitako negoziazioen balorazio \"baikorra\" egin zuen FARCek. Gerrillaren negoziatzaileek esan zuten Ruben Dario Alzate Kolonbiako armadako jenerala eta bere bi laguntzaileak aske uzteko eztabaida ez zegoela bake elkarrizketetan ari zirenen esku. Kolonbiako presidenteak etenda zituen elkarrizketak, baina espero zuen Alzate jeneralaren kontuagatik sortutako \u00abgeldialdia\u00bb konpontzea.\nAzaroaren 20an, jenerala askatzeko baldintzak hitzartu zituzten FARCek eta Kolonbiako Gobernuak. Bera eta bahitutako gainerako lagunak askatu eta gero negoziazioei berriro helduko zietela esan zuen gobernuak. FARCek ez zuen trukean ezer jasoko armadako jenerala askatzeagati, izan ere, elkarrizketekin jarraitzeko \u00abborondatearen adierazpena\u00bb zela adierazi zuen. Norvegia eta Kuba aritu ziren bitartekari lanetan.\nAzaroaren 21ean jakin zenez, Kolonbiako bake prozesua babesteko nazioarteko topaketa bat egongo zen Donostian.\nAzaroaren 22an jakin zenez, Santosen ustez, FARCek zetorren astean askatuko zuen Alzate jenerala, izan ere, bahituak aske uzteko tokiaren \u00abkoordenatuak\u00bb jaso zituzten. Berarekin batera bahitutako biak eta azaroaren 9an bahitutako bi soldadu utziko zituzten libre.\nAzaroaren 25ean, FARCek bahitutako bi soldaduak askatzeko asmoa zuen. Kuba eta Norvegia egon ziren bitartekari moduan, eta Gurutze Gorriak hartu zuen lan logistikoa. Azkenik, bi soldadu askatu zituzten eta horrela, Jorge Rodriguez kaboa eta Gloria Urrego abokatua askatzea bakarrik falta zen.\nAzaroaren 26an, Santosek esan zuen Alzate jenerala azaroaren 29an askatuko zuela FARCek. Gainera, Ozeano Bareko kostaldeko operazioak bertan behera uzteko ere eskatu zuen, izan ere, horrela FARCen koordenatuei jarraituz jeneralaren askatze prozesua erraztuko zen.\nAzaroaren 27an jakin zenez, Donostian hiru adituk Kolonbiako gatazkaren egoera eta erronkak aztertuko zituzten. Horretarako Kolonbiako Bake Prozesua Babesteko Nazioarteko Topaketa egingo zuten. Egun berean, FARCek su-etenik gabe 'presoak egiteko eskubidea' zuela adierazi zuen eta \u201catzerapenik gabe\u201d Europan Kolonbiako bake prozesua babesteko \u201cbabes adierazgarriak\u201d egotea espero zuela ere adierazi zuen.\nAzaroaren 28an, nazioarteko hainbat pertsonek Kolonbiako prozesuari babesa adierazi zioten eta horretarako, 15 ordezkarik adierazpen bat sinatu zuten Donostian.\nAzaroaren 29an, FARCek baieztatu egin zuen hurrengo egunean jenerala askatuko zuela.\nAzaroaren 30ean, Juan Manuel Santosen arabera, FARCek aske utzi zuen bahitutako jenerala.\nAbenduaren 1ean, Kolonbiak Habanara bere ordezkariak bidali zituen FARCekin negoziatzeko. Azken gertakarietaz hitz egingo zuten hasierako bi egunetan. Bestalde, Alzate jenerala Bogotara iritsi zen.\nAbenduaren 2an, Alzate jeneralak armada utzi zuen eta Kolonbiako Gobernua eta FARC Habanan bildu ziren bertan behera egotetik lehen aldiz. Bake negoziazioetan \u00abeztabaida utzi eta ekintzak egiten hasi\u00bb nahi zuen Bogotak. Horrela bi aldeek bukatutzat eman zuten jeneralaren bahiketak piztutako krisia.\nAbenduaren 10ean jakin zenez, Kolonbiak eta FARCek negoziatzen jarraituko zuten, krisia konpondu ostean.\nAbenduaren 17an, FARCek alde bakarreko su-etena adierazi zuen. Bake elkarrizketak hasi zirenetik lehen aldia zen su-etena mugagabea zela zehazten zuena eta gbernuak ontzat jo zuen. \u201cAldebakarreko su-etena gure egiturak indar publikoen erasoen jomuga baldin badira bakarrik amaituko da\u201d, esan zuen gerrillak agiri batean. Hala ere, Santosen Gobernuak ez zuen onartu borroken etena egiaztatzeko FARCek egindako eskaintza. Santosek FARCen su-eten mugagabea ere ez zuen onartu.\nAbenduaren 19an, martxan hasi zen FARCek iragarritako alde bakarreko su-eten mugagabea. Santos presidenteari eskatu zioten Obamaren eta Kubaren arteko jarrerari jarraitzea kasu honetan eta Kolonbian \u2018\u2019armak isilaraztea\u2019\u2019. NBEk esan zuen ezin zuela su-etena egiaztatu.\nAbenduaren 25ean jakin zenez, FARCek askatu egingo zuen Becerra soldadua, \"bakeari beste keinu bat\" egiteko eta horretarako martxan jarri zuen protokoloa.\nAbenduaren 26an, FARCek bahitutako Kolonbiako soldadua askatu zuen.\n2015.\nUrtarrilaren 6an, FARCekin hasitako bake prozesua ondo zihoala esan zuen Kolonbiako Gobernuak, eta urrats gehiago egiteko asmoa zuela adierazi zuen. Urtarrilaren erdian hasiko ziren negoziaketak berriz Habanan.\nUrtarrilaren 7an, armak uzteko prest agertu zen ELN, Kolonbiako prozesuari laguntzeko. Gerrillak parte hartu egingo zuen gobernuaren elkarrizketetan bere borondatea zein zen ikusteko. Bestalde, Habanako ituna erreferendum bidez onartzeko legea indarrean sartu zen.\nUrtarrilaren 14an, su-eten mugagabea adosteko negoziazioei ekin zien FARCek eta Bogotak. Gerrillak ondo ikusi zuen gobernuaren jarrera, baina adierazi zuen su-etenak bi aldetakoa behar duela izan.\nUrtarrilaren 15ean, bi aldetako su-etena hitzartzearen alde agertu zen Kolonbiako Gobernua eta FARCi ondo iruditu zitzaion erabakia. Horregatik, hitz egiteko prest azaldu zen.\n2016.\n2016ko irailaren 26an Santosen gobernuak eta FARCek Bakearen Ituna sinatu zuten Cartagena de Indias hirian, hainbat agintari atzerritarren aurrean.\nUrriaren 2an erreferenduma antolatu zuten herritarrek ere gobernua eta gerrillaren arteko bake akordioak ontzat emateko, baina aurreikuspenen aurka ezezkoa garailea atera zen oso tarte txikiarekin, Uribe presidente ohiak bultzatutako jarrera alegia. %38a baino txikiagoa izan zen parte hartzearekin, 6.377.464 herritarrek baiezkoa eman zuten (%49.79a) eta 6.431.372k ezezkoa (%50.21a).\nUrriaren 7an, hala ere, Santos presidenteak Bakearen Nobel Saria jaso zuen \"bere herrialdeak pairatutako gerra zibilari 50 urte igaro eta gero amaiera ematen tinko ahalegintzeagatik\"."}
{"id": "576812", "revid": "336", "url": "https://eu.wikipedia.org/wiki?curid=576812", "title": "Nicola Sturgeon", "text": "Nicola Sturgeon (1970ko uztailaren 19a, Iparraldeko Ayrshire) eskoziar politikari eta abokatu bat da. Eskoziako Alderdi Nazionaleko alderdikidea eta Eskoziako Legebiltzarreko biltzarkidea da. 2014ko azaroaren 14ean alderdi horretako buruzagia izendatu zuten, Alex Salmond alderdikidea ordezkatuz.\n2014ko azaroaren 19an Eskoziako lehen ministro izendatua izan zen, kargu horretan ere bere alderdikidea den Alex Salmond ordezkatu zuen."}
{"id": "576814", "revid": "336", "url": "https://eu.wikipedia.org/wiki?curid=576814", "title": "Edmundo Langleykoa", "text": "Edmundo Langleykoa, Yorkeko I. dukea (Kings Langley, Hertfordshire, 1341eko ekainaren 5a - Kings Langley, Hertfordshire, 1402ko abuztuaren 1a) York etxearen sortzailea izan zen.\nIngalaterrako Eduardo III.aren eta Henaoko Feliparen 5. seme-alaba zen.\nBiografia.\nEdmundo Langleykoa Hertfordshiren jaio zen, Ingalaterrako erdialdean dagoen konderrian, 1341eko ekainaren 5ean. Aita Eduardo III.a Ingalaterrakoa izan zuen eta ama, berriz, Filipa Hainautekoa. Garaian egin ohi zen bezala, Edmundori jaioterriaren izena eman zioten ezizen, \"Kings Langley Palace\".\nEduardo III.a Ingalaterrakoaren laugarren semea zen. 1385ean Yorkeko duke izendatu zuten eta York etxearen sortzailea izan zen, baina bere seme gazteena zen Richard Conisburghekoa Anne de Mortimerrekin ezkondu zenean ikusi zuten Ingalaterrako tronua erreklamatzeko aukera. Anne de Mortimer Anberesko Edmund Lionelen anaia zaharrenaren biloba zen, Clarenceko lehen dukea, alegia, Bi Arrosen Gerran. Egungo Lancaster etxea Edmunden anaia zaharrena zen Joanes Gantekoaren ondorengoek egin zuten.\nSurreyko kontea zuen aitapontekoa eta, hau hil zenean, Trento iparraldeko lurrak jaso zituen, Yorkshire bereziki.\n1399an, Rikardo II.a Irlandara gerra egitera joana zela, erregeordetza haren gain geratu zen. Henrike Lancasterkoa, gero Henrike IV.a izango zena, Ingalaterran sartu zelarik, erresistentzia antolatzen saiatu zen, baina laster harekin bat egin zuen.\nEduardo III.a Ingalaterrakoak semea Margarita Flandriakoarekin ezkontzen saiatu zen, Flandriako kondesa eta Brabante eta Limburgeko dukaten oinordekoa zena. Filipe I.a Borgoinakoaren alarguna zen eta Europako printzesa aberatsena zen. Frantziako erresumaren aurka borroka egin ahal izateko lagunak behar zituen Eduardo III.a Ingalaterrakoak, baina plana ez zitzaion ondo atera, ahaideak baitziren elkarren artean eta Urbano VI.a aitasantuak ez baitzien ezkontza burutu ahal izateko dispentsa eman.\nAzkenean, Edmundo Hertfordeko gazteluan ezkondu zen 1372ko martxoaren 1ean. Emaztea Elisabet Gaztelakoa izango zuen, anaia Joanes Gantekoaren emaztea zen Konstantzaren ahizpa. Petri I.a Gaztelakoaren alabak ziren biak.\nBikoteak 3 seme-alaba izan zituen:\nHala ere, beti izan ziren zurrumurruak senar-emazteen inguruan eta azken seme hau Edmundorena ote zen ez zegoen garbi. Ez Edmundo Langleykoak, ezta anaia zaharrena zuen Eduardok ez zioten ezer utzi testamentuetan eta historialari batek baino gehiagok uste du John Hollanden semea zelako dela hori eta ez Edmundorena. Hala ere, Richarden semea izango zen Ricardo Plantagenetek jasoko zuen Yorkeko dukerriaren titulua. Hori gutxi balitz, Ricardo Plantagenet Yorkeko dukeak emango zion hasiera York eta Lancaster etxeen arteko dinastia-arazoari, Bi Arrosen Gerrari, alegia. Eta, horren ondorioz, Ricardo Plantageneten semeetako bik jasoko zuten Ingalaterrako koroa: Eduardo IV.a Ingalaterrakoak eta Rikardo III.a Ingalaterrakoak.\n1392ko azaroaren 23an, Elisabet Gaztelakoa hil egin zen eta, 1393ko azaroaren 24an, Edmundo Langleykoa berriro ezkondu zen, oraingoan, 13 urte besterik ez zituen Juana Hollandekin. Joana Edmundo Hollanden arreba zen, alaba Konstantzaren amorantea, alegia. Ezkontza honek ez zuen ondorengorik izan.\n1402ko abuztuaren 1ean, Edmundo Langleykoa hil egin zen jaio zen toki berean, Hertfordshireko King's Langleyn. 61 urte zituen eta hantxe bertan eman zioten lur."}
{"id": "576815", "revid": "71150", "url": "https://eu.wikipedia.org/wiki?curid=576815", "title": "Eskoziako lehen ministro", "text": "Eskoziako lehen ministroa (Eskozieraz: \"heid meinister o Scotland\"; Eskoziako gaeleraz: \"pr\u00ecomh mhinistear na h-Alba)\" Eskoziako gobernuburua eta Eskoziako Zigilu Handiaren edukitzailea da. Lehen ministroa Eskoziako Kabineteko burua da, eta Eskoziako Gobernuaren politika formulatzeko, garatzeko eta aurkezteko arduradun nagusia da. Lehen ministroaren beste eginkizun batzuk dira Eskozia ofizialki sustatzea eta ordezkatzea, bai Erresuma Batuaren barnean bai atzerrian.\nEskoziako Parlamentuko kideek aukeratzen dute Lehen Ministroa, eta formalki, Erresuma Batuko erreginak izendatzen du. Lehen Ministroak Eskoziako Gobernuko Kabineteko kideak eta ministroak eta Eskoziako zuzenbideko funtzionarioak ere izendatzen ditu. Eskoziako Gobernuko buru den aldetik, lehen ministroa Eskoziako Parlamentuaren aurrean erantzule zuzena da bere ekintzengatik eta, oro har, gobernuaren ekintzengatik.\nGaur egun, Eskoziako Alderdi Nazionaleko Humza Yousaf da Eskoziako lehen ministroa, 2023ko martxoaren 29tik.\nHistoria.\n1997ko erreferendumaren ostean, Eskoziako hautesleek adostasuna emanda, Erresuma Batuko Parlamentuak eta Tony Blair lehen ministroaren gobernuak, Eskoziako Parlamentua eta Eskoziako Exekutiboa (gerora Eskoziako Gobernua) ezarri zituen.\nEskoziako Parlamentu zaharra bertan behera geratu zen Britania Handiko Parlamentua sortu ostean, 1707ko Batasun Aktak indarrean sartzean. XX. mendean, Erresuma Batuak desentralizazio prozesu bat hasi zuen, Eskozian Parlamentua eta Exekutiboa berrezarriz, eta prozesu honen bidez, Eskoziak autogobernua eskuratu zuen, neurri batean, bere barne-arazoetan, hala nola, osasunean, hezkuntzan eta justizian. Autogobernuaren aldeko mugimendua 1970eko hamarkadan hasi zen, Erresuma Batuko Gobernuak Kontituzioari buruzko Batzorde Erreala sortzean, eta 1978ko Eskoziako Legearen ezarpenarekin batera. Lege honen bidez, Eskoziak 'Lehen Idazkari' baten zuzenduko zuen exekutibo autonomo bat ezarriko zen, baina legea inplementatuko zuen erreferendumak porrot egin ostean, 1978ko proiektua baztertu egin zen, 1998ra arte.\nDesentralizazioaren ondorioz, Eskozia gobernatzen zen eran aldaketa administratibo eta legislatiboak burutu ziren, Lehen Ministroaren kargua sortuz, Eskoziako Gobernuaren burua izateko. Ingelesez, \"\"first minister\" terminoa erabiltzen da, Kanadako probintzietako, Australiako estatuetako eta Hegoafrikako probintzietako burutzat erabiltzen den \"premier\"\" hitzaren antzera.\nDesentralizazioaren aurretik, Eskoziako gobernuaren eskumenak Erresuma Batuko Gobernuaren Eskoziarako Sailaren esku zeuden, 1885. urtetik. Saila Eskoziarako Estatu-Idazkariaren esku dago, baina 1998. urtetik Eskoziarako Sailak eginkizun murriztu bat dauka, haren eskumenak Eskoziako erakundeen esku baitaude."}
{"id": "576816", "revid": "13403", "url": "https://eu.wikipedia.org/wiki?curid=576816", "title": "Eskoziako lehen ministroa", "text": ""}
{"id": "576819", "revid": "119347", "url": "https://eu.wikipedia.org/wiki?curid=576819", "title": "Arrospide etxea", "text": "Arrospide etxea edota Allende etxea Bizkaiko Bilbo hiriburuan dagoen jauregi bat da.\nKokalekua.\nIndautxu auzoan dago, Simon Bolivar kalearen 1. zenbakian, Aureliano Valle kalearen izkinan eta Indautxu plazaren alboan.\nHistoria.\n1910. urtean Leonardo Rucabado arkitektoak eraiki zuen Allende familiarentzat eta horregatik \"Allende Txaleta\" izenaz ere ezagutzen da. Geroago Arrospide familiak erosi zuen. XX. mendeko azken hamarkadetan Euskal Herriko Unibertsitateko paraninfoa izan zen. 1994. urtean Eusko Jaurlaritzak Sailkatutako Kultura Ondasun izendatu zuen. Egun behealdean te etxe bat dago eta goiko soilairuaetan etxebizitza pribatu eta bulegoak.\nEraikina.\nXX. mendearen hasieran Indautxu auzoan eraiki ziren jauregi eta txalet ugarien artean geratzen den bakarra da."}
{"id": "576820", "revid": "46640", "url": "https://eu.wikipedia.org/wiki?curid=576820", "title": "Vital eraikina", "text": "Vital eraikina Arabako Gasteiz hiriburuan dagoen eraikin bat da. Vital Kutxaren egoitza ohia, egun European University Gasteiz unibertsitate pribatuaren kanpusa da. Hiriaren ipar-ekialdeko Salburua auzoan dago, Buesa Arena, Baskonia kirol hiria, Ataria eta Salburuko parkearen alboan dago.\nJavier Mozas eta Eduardo Agirre arkitektoek diseinatu eta 2007an eraiki zen.\nEraikina.\nArkitektoen abiapuntua eraikina izaki bizidun batekin identifikatzea izan zen, premisa honek erakunde honen egoitzaren oinplanoa nahiz fatxada diseinatzeko balio izan du. Oinplanoak H itxura du, kromosoma baten egituran oinarritua dago, bizitzaren tamaina txikienaren sinboloa dena. Gainera, eraikinaren lau besoetako bat lurzorutik 26 metro ingurura altxatzen da, 30 milioko eraikina hegan egiteko zorian dagoelako itxura emanez.\nDenera 10.000 m2-ko azalera du. Berrehun pertsonentzako auditorioa, hogeitabost bilera areto, hamalau bulego eta erabilera anitzeko eremua ere badu. Lantokiak eremu argia izateko sortu dira, honela kanpoko argi naturala sartu, energia kontsumoa murriztu eta bilegoak leku atseginak bilakatu daitezen.\nFatxadak gutxi gorabehera hamabost metroko garaiera du eta hurbileko basoa imitatzen du. Izan ere, arkitektoek azpimarratu duten bezala kanpoaldea Gasteiz hiria Salburuako urmaeletatik banatzen duen makaldian oinarritua dago, hegaztiek abia jarri ohi duten eremu basatia. Altzairu herdoilgaitzez estalitako zutabe metaliko pareak kanpoalde osoan bata bestearekin errepikatu gabe konbinatzen dira eta egunaren argia naturan zuhaitzetako hostoen modura islatzen dute. Urtaro guztietan metalezko baso hau bere inguruko kolore gaman integratzen da. Euskal Herriko Osakidetzako Egoitzarekin gertatzen den bezala, bere itxura eguzkiaren kokalekuaren arabera bakarrik aldatzen da. Arkitektura organikoaren joeren aurran amore ematen ez duen lorpena da, eta bizitzaren iragatearen ideia neurri handietako banku konplexu batean islatzea lortzen du."}
{"id": "576821", "revid": "13403", "url": "https://eu.wikipedia.org/wiki?curid=576821", "title": "Vital Kutxa eraikina", "text": ""}
{"id": "576822", "revid": "105290", "url": "https://eu.wikipedia.org/wiki?curid=576822", "title": "Erosketa (argipena)", "text": "Erosketa zerbait prezio bat ordaintzearen truke eskuratu edo jasotzea da. Ikuspuntu desberdinetatik azter daiteke:"}
{"id": "576823", "revid": "448", "url": "https://eu.wikipedia.org/wiki?curid=576823", "title": "Erosi", "text": ""}
{"id": "576824", "revid": "17", "url": "https://eu.wikipedia.org/wiki?curid=576824", "title": "Erosketa", "text": ""}
{"id": "576825", "revid": "1545", "url": "https://eu.wikipedia.org/wiki?curid=576825", "title": "Salerosketa (argipena)", "text": "Salerosketa hitzak adiera zenbait ditu:"}
{"id": "576826", "revid": "17", "url": "https://eu.wikipedia.org/wiki?curid=576826", "title": "Eskari", "text": ""}
{"id": "576827", "revid": "17", "url": "https://eu.wikipedia.org/wiki?curid=576827", "title": "Kanal", "text": ""}
{"id": "576828", "revid": "2241", "url": "https://eu.wikipedia.org/wiki?curid=576828", "title": "Erosi (argipena)", "text": "Erosi aditzak adiera nagusi hauek ditu:"}
{"id": "576829", "revid": "105290", "url": "https://eu.wikipedia.org/wiki?curid=576829", "title": "Barrutegiko monakotza", "text": "Barrutegiko monakotza, labur barrutegia, Ipar Euskal Herrian, kalostra, eta batzuetan kontenplaziozko bizitza ere deitzen dena, kristautasunen ordena erlijioso batzuetako lekaime eta lekaideek egiten dituzten boto handiak dira, non mundutik bereizita bizitzeko konpromisosa hartzen duten. \"Barrutegi\" hitzak ordena hauetako monasterio eta komentuetako egiturari egiten erreferentzia, non kanpoarekiko harremanak neurri handi batean mugatzen diren."}
{"id": "576830", "revid": "17", "url": "https://eu.wikipedia.org/wiki?curid=576830", "title": "Kontenplaziozko bizitza", "text": ""}
{"id": "576831", "revid": "448", "url": "https://eu.wikipedia.org/wiki?curid=576831", "title": "Salerosketa", "text": ""}
{"id": "576834", "revid": "119347", "url": "https://eu.wikipedia.org/wiki?curid=576834", "title": "Dena da ETA", "text": "Dena da ETA politika arloan erabiltzen den esaera bat da. Printzipio honen arabera ETAko kide edo haren kolaboratzaile dira mailaren batean ETAren ideiekin, edo horietako batzuekin, bat datozen edozein talde edo pertsona, nahiz eta pertsona edo talde horiek beren helburu politikoetarako inoiz armarik erabili izan ez. \"Dena da ETA\" ideia batez ere XXI. mendearen hasieratik izan da garrantzitsua, batez ere PPk kontrolatutako Espainiako gobernuak izan direnean eta besteak beste ENAMen aurka erabilia. Ideia honek ondorio nabariak izan ditu Euskal Herriko politikagintzan.\n\"Dena da ETA\" kontzeptuaren garapenean PP eta maila txikiago batean PSOE alderdiak daude. Era berean, terrorismoaren aurkako erakunde batzuek, Terrorismoaren Biktimen Elkartea (\"Asociaci\u00f3n de V\u00edctimas del Terrorismo\") adibidez, edo Covite ideia horren alde egiten dute. Espainiako Gobernuak Espainiako Auzitegi Nazionaleko fiskalen bidez printzipio politiko-judizial hori babestu du.\n\"Dena da ETA\"ren azken gertakari aipagarriena 2016koa da. 2016ko azaroan, zazpi gazte kartzelatu zituzten Altsasuko ferietan bi guardia zibilekin egondako liskarren ondorioz. Carmen Lamela epailearen iritziz gazteek ETArekin harremana zuen ekintza terrorista bat burutu zuten .\nIdeiaren funtsa.\n\"Dena da ETA\"ren ideia ontzat ematen dutenen arabera, ideiaren funtsa hau da: Hego Euskal Herrian aritzen diren alderdi politiko, elkarte, egunkari, sindikatu, komunikabide eta norbanako asko, ETAren partaide direla. Ideia horren ardatzaren arabera, pistolak eta armak erabiltzeak edo izateak ez dira beharrezkoak ETAren partaide izateko. ETAren ideologia (edo gutxi gorabehera antzeko ideologia) duena, edo ETArekin laguntasuna erakusten duena, ETAko partaidea izan ahal da. \nGauzak horrela, euskal abertzale asko jarri dira ETArrak diren susmopean eta askotan akusaziopean. Gehienak Euskal Herrikoak eta abertzaleak dira. Baina badira, baita ere, Euskal Herritarrak ez direnak eta ideologia ezberdina dutenak ere bai, hala nola komunistak, anarkistak eta sozialdemokratak.\nAurrekoaren ondorioz, ETAkoak ziren akusaziopean ipini eta Espainiako Auzitegi Nazionalean lan egiten zuten epaileek (akusaziopean zeudenen aurkako ideia irmoekin), akusatuen aurkako ekintzak bideratzen zituzten.\nBatzuetan era anonimoan egindako salaketa bat besterik ez da izan. Beste batzuetan \"sarekadak\" eta atxiloketak egon dira jende kopuru handi edo erakunde oso baten aurka. Badaude beste batzuk non salaketa jarri, atxiloketa asko egon eta komunikabideetan izugarrizko zalaparta sortu eta gero, azkenean absolbituak izan diren. Azkenik, beste batzuetan torturak eta zigor gogorrak jasan dituzte epaitutakoek.\nAskotan salaketak komunikabide jakin batzuen partetik izan dira. Beste batzuetan, ETAren biktimen erakunde batzuk, AVTk edo Manos Limpias delako sindikatuak adibidez, egin dituzte salaketak behean agertzen diren erakunde eta pertsonen aurka.\n\"Dena da ETA\" indarrean dagoen ideia bat dela aldezten dutenek, laburbilduz, hau salatzen dute: Espainiako gobernuak, izugarrizko boterea duten epaileen laguntasunarekin eta Espainiako komunikabide gehienen laguntzarekin, ideia hau Espaniako Gobernuaren interesen arabera erabiltzen dutela.\nEspainiako komunikabideek behin bakarrik hautsi zuten bere aliantza. 2004ko martxoaren 11ko atentatuak egon zirenean hain zuzen ere. Egun horretan eta hurrengoetan PPren gobernuak ETAri egotzi zien egun horretan egon ziren atentatuak eta sozialistek ez zuten ideia horrekin bat egin.\nGeroago, PSOEk hauteskundeak irabazi eta \"El Mundo\" egunkariak eta beste komunikabide batzuk, ETA eta Al Kaidaren arteko aliantza edota harreman bat bazegoela ziurtatu zuen hurrengo urteetan. \"El Mundo\"k hurrengo urteetan ikerketa bat egin zuen, PSOE, ETA eta Al Kaidaren arteko konexioak baieztatzeko helburuarekin. Askoren iritziz, gezurra izateaz gain, interes elektoralistak zituen.\nETA auto-desegin egin arte, Unidad Editorial (El Mundo), Vocento taldea (ABC) El Correo, Diario Vasco, Grupo Planeta (La Raz\u00f3n), Intereconom\u00eda, Editorial Prensa Ib\u00e9rica eta Espainiako Apezpiku Konferentzia 13TV izan ziren komunikabide ezagunenen artean, \"Dena da ETA\" ideiaren babesle sutsuenak.\nXXI. mendeko \"Dena da ETA\" ideiaren jomuga diren alderdi politiko, egunkari, sindikatu, talde eta elkarte batzuk zerrendatuta ageri dira ondoren. Kasu batzuk kontraesankorrak badirudite ere, hainbeste salaketa egon ziren behean agertzen direnen aurka. Lehenago idatzita dagoen moduan, batzuen aurka salaketa bat besterik ez bazen izan, beste batzuen aurka makrosumarioak izan zituzten eta zigor gogorrak jasan dituzte edo jasaten ari dira. Kasu batzuk oraindik ez dira epaitu.\nIlegalak bihurtu diren talde batzuk ibilbide luzeko erakundeak ziren, hala nola Amnistiaren Aldeko Batzordeak. Beste batzuk nahiz eta epaitu eta ilegalak bihurtu, jadanik auto-desegindako erakundeak ziren, adibidez KAS.\n2000. urtean, Gobernuak egin zuen lege aldaketaren ondorioz, kale borroka egiten zutenak etakide bihurtu ziren legearen aurrean eta etakideen zigor berberak jasotzen hasi ziren.\nArkaitz Bellonen kasua goian idatzitakoarekin harreman zuzena dauka. Izan ere, besteak beste berari, 13 urte eta 3 hilabeteko espetxe zigorra ezarri zioten. Arrazoia: Donostiako kale istiluetan parte hartzea, bertan kutxa-zain automatiko bat, autobus bi eta edukiontzi batzuk erretzea eta baita ere Ertzaintzaren patruila bati Molotov koktel batzuk botatzea. Bera eta berarekin atxilotutako eta kondenatutako Txomin Lesende etakideak ziren bai legearen aurrean, epaileentzat eta baita ere Espainiako (eta Hego Euskal Herriko) komunikabide gehienentzat.\nETAren \"alde\".\n\"Dena da ETA\"ren ideiaren aldaera bat nahiz eta berdina izan ez, ETAren alde egotearen ideia dago. Ideia honen arabera terrorismoaren gorazarre delakoagatik hainbat jende zigortu, mehatxatu eta epaitu dituzte. Besteak beste, kartzela zigorra ETAren alde Interneten idazteagatik (nahiz eta adin txikikoak izan) eta kartelak jartzeagatik. Aldi berean etakideen argazkiak erakusteak, etakideak agurtzea, etakideentzat giza eskubideak eskatzeak edo ETAko presoen hurbilketa eskatzea, ETAren alde egotea dela esan du Espainiako gobernuak (eta beraien iritzia jarraituz epaile asko) eta hainbat pertsona honengatik epaituak izan dira. Salatzaileen arabera, salatutakoak ETAren aldekoak dira edo ETAren historia \"zuritu\" nahi dute.\nBatzuetan, Espainiako Gobernuaren, epaileen eta hedabideen hitzetan, \"ETAren alde egotea\" eta \"etakide izatea\" sinonimotzat hartu dira.\n\"Dena da ETA\"ren aurkako kritika gehientsuenak alderdi abertzaleengandik etorri dira, nahiz eta PSE edo bere alderdikide batzuk, batzuetan zalantzan jarri Espainiako Gobernuaren ekintza batzuk.\n\"Dena da ETA\" ideia izatearen ustezko Espainiako Gobernuaren arrazoiak.\nPolitika hau mantentzeko gobernu espainiarrak arrazoi hauek omen zituen:\nGoian idatzitakoari gehituz, El Pa\u00edsen 2013an argitaratutakoaren arabera, Espainiako polizientzat, hiru egoera kontraesankor hauek zituzten ETAren egoerari buruz:\nEspainiako gobernuaren politika kritikatzen dutenen artean \"Dena da ETA\" ideia indarrean mantentzeko ustezko arrazoiak.\nA) ETAren biktimen erakundeek Gobernu espainiarraren aurka egiten duten presioa.\nB) Aurrekoaren ondorioz, Gobernuak bideratutako ekintzen ondorioz hauteskundeen emaitzetan eragin positibo bat izatearen arrazoia, hau da, kalkulu elektorala.\nC) Euskal presoen defentsan edo bitartekaritzan dabiltzan herritarren aurka presioa egitea eta haiekiko solaskidetza oztopatzea. Egon ahal den bake prozesua elikatu dezakeen edozer oztopatzea.\nD) Espainiako Gobernuaren partetik, mendeku politikoa.\nE) Espainiako Gobernuaren aldetik, beraien arazoak estaltzeko (ustelkeri kasuak adibidez) eta espainiarren arreta beste norabide batean jartzeko estrategia bat.\nHistoria.\nAurrekariak.\nETAren sorreratik gobernuek ahaleginak eta bi egin zituzten ETArekin amaitzeko. Francoren diktadurapean hainbeste sarraski egin zituzten non espero zutenaren aurkakoa lortu zuten. Hau da, ekintza-errepresioa-ekintza moduan ezagutu zena. ETAk egindako ekintza eta gero, Espainiako indar armatuek errepresio bortitza eta orokorra egiten zuten, etakideak zein ziren gutxi axola zitzaiela. Ondorioz, ETAn gero eta jende gehiago sartu zen eta ETAren aldeko gero eta pertsona gehiago zegoen.\nHonen adibide argi bat Burgoseko Prozesua da. Ordurako ETA ahul eta barne liskarren ondorioz zatituta bazegoen ere, indartuta atera zen.\nHistoria.\nFranco hil eta gero, alderdi politikoak sortuz joan ziren eta denborarekin alderdi politiko batzuk indar handia lortu zuten. Horrela ETA politiko-militarraren ideologiaren ingurukoerk Euskadiko Ezkerra sortu zuten. ETA militarra ingurukoek Herri Batasuna.\nFrankismoaren sendi askoren ondorengoek (Aznartarrak, Orejatarrak, Manuel Fraga Iribarne... Alianza Popular alderdia sortu zuten, gaur egungo Alderdi Popularra sortu zuen alderdi nagusienetako bat. Hori gauza ezaguna zen eta beste alderdiek askotan leporatzen zioten Alderdi Popularrari iraganeko ideologia zuela. Adibidez, Alderdi Popularraren aurkakoek \"frankista \" eta \"faxista \" deitzen zieten iraintzeko helburuarekin. Gauzak ez ziren hain sinpleak nahiz eta frankista izandako asko egon Alderdi Popularrean. Hala eta guztiz, legalki Alderdi Popularrekoak ez ziren faxistak edo frankistak, ez eta Herri Batasunekoak etakideak ere.\n1980ko hamarkadan Euskal Nazio Askapenerako Mugimenduak (ENAM, edo MLNV gaztelaniaz) harreman ideologiko estua zuen ETArekin.\nBeranduago Ezker Abertzale deituko zenak, Ezker Abertzale Erradikala edo eta hamarkadak beranduago Aralarren iritziz \"ezker abertzale historikoa\" deitutakoa, hau da, 90. hamarkadararte Herri Batasunaren inguruan batzen zena, harreman ideologiko estuak zituen ETArekin. Hala eta guztiz, harreman horiek ez zituzten etakide bihurtzen, hau da, ez ziren ETAko partaide.\n\"Dena da ETA\" ideiak, legez, etakide bihurtu zituen ETArekiko nolabaiteko lotura leporatu dieten alderdi, sindikatu, erakunde eta pertsona ugari.\nEspainiako Gobernu ezberdinek ETAren aurkako borrokan estrategia ezberdinak erabili zituen. Besteak beste hilketak antolatu zituen: Gerra zikina izen eta estrategia ezberdinekin hau da, (GAL, Triple A, Batallon Vasco Espa\u00f1ol... Guardia Zibilak egiten zituen torturaren aurka neurririk ez ipini...\nETAren aurka, Espainiak garai horietan ematen ziren legeen urraketak babesten zituen Espainiako gobernuak berak. Atxiloketa sarekada orokorrak burutu zituzten eta ETAren aurka besteak beste ZEN plana egin zuten.\nGauzak horrela, 90. hamarkadan, ETAren indar militarra eztabaidaezina zen nahiz eta gobernuek (Espainiarra, Euskadikoa eta Nafarroakoa) behin eta berriro hori ukatu. Hamarkada honetan, Espainiako Gobernu eta komunikabideetan gero eta indar gehiago hartu zuen \"ETAren ingurukoen\" aurka ekin behar zela.\nNahiz eta ilegalizazioaren aldeko mezuak ez esan, gutxienez 1992tik, CESIDek eta Espainiako legediaren aurrean, era ilegal batean Herri Batasuna espiatzen zuen. Herri Batasunako pertsona batzuk horretaz enteratu ziren 1998an, kasualitatez, bertan telefono harietan aldaketa batzuk egin zituztenean. Nahiz eta epaituak izan, CESIDeko inork ez zen kasu honengatik kondenatuta izan.\nBaita ere, nahiz eta ilegalizazioaren aldeko mezurik ez egon \"ETAren ingurua\" (gaztelaniaz askotan erabiltzen zen \"Entorno de ETA\" esakera) sarritan erabiltzen zen komunikabide espainiarretan. Baina esan bezala, ez zen ilegalizaziorik eskatzen ez eta planteatzen.\n1993ko azaroan, ETAk Ertzaintzako sargentua eta jeltzalea zen Joseba Goikoetxea erail zuen. Hemetik aurrera, EAJ eta Herri Batasunaren arteko lizkarrak areagotu ziren eta beraien arteko harremana gaiztotu zen. Besteak beste EGIk honelako kartelak ipini zituen: \"Pepe Rei apunta, Egin escribe, ETA dispara, Herri Batasuna calla\" hau da, Pepe Reik apuntatzen du, Eginek idazten du, ETAk disparatzen du eta Herri Batasuna isilik geratzen da. Ondorioz, giroa ez zen lasaia Euskal Herriko herri askotan.\nGiroa gaiztotuz joan zen eta 1994an, Herri Batasunak barne eztabaida luze bat eta gero Oldartzen Ponentzia onartu eta plazaratu zuen. Estrategia politiko berri honen gauza adierazgarrienetako bat, borroka politikoa Hego Euskal Herriko kaleetan borroka ikusarazi eta zabaltzearena izan zen. Aralar, ENAMen barruko \"korronte\" bat bezela definitua ez zuen honekin bat egin eta honen aurkako kritika zorrotzak egin zituen. Urte batzuk beranduago eta gehienbat bortizkeriari buruzko ikuspuntua zela eta, Aralar alderdia gainerako ezker abertzaletik banatu zen.\nOldartzen Ponentziarekin kointzidituz, ENAMeko hainbat gazte eta batez ere 1995tik aurrera, hasieran oso era inprobisatuan baina denbora aurrera joan ahala leku batzuetan gero eta antolatuagoak, kale borroka deituko zitzaion ekintzak egiten hasi ziren. Ekintza hauen hasierako helburuak askotan kutxazainak ziren baina denbora aurrera joan ahala, jopuntuak gero eta gehiago ziren eta besteak beste alderdi batzuen egoitzak erasoak jasan zituzten hala nola batzokiak edo PSOEren \"Casa del Pueblo\" delakoak.\nNahiz eta Espainiako gobernuak orokorrean ilegalizazioari buruz ezer ez esan, EAJko batzuk ere ez ziren atzean geratu. Juan Maria Atutxak adibidez, orduan Eusko Jaurlaritzako Segurtasun Sailaren burua zela, 1996an \"Egin\" egunkariaren aurkako esaldi gogorrak egin zituen: \"Egunero amosalezko bonba txiki batek egiten du eztanda: \"Egin\" egunkariak\". Artean PPko gobernuburuek ez zeuden Egin iztearen alde: \"Pistolek hiltzen dute ez hitzek\" esan zuen Miguel \u00c1ngel Rodr\u00edguezek, Komunikaziorako arduradunak. Urte berean, Juan Maria Atutxak KAS, Egizan, Jarrai, eta Amnistiaren aldeko batzordeak legez kanpo uztearen alde agertu zen.&lt;ref name=\"#1\"&gt;"}
{"id": "576839", "revid": "448", "url": "https://eu.wikipedia.org/wiki?curid=576839", "title": "Joan Inazio Hartsuaga", "text": ""}
{"id": "576840", "revid": "15795", "url": "https://eu.wikipedia.org/wiki?curid=576840", "title": "Tolosar ezagunen zerrenda", "text": ""}
{"id": "576841", "revid": "78373", "url": "https://eu.wikipedia.org/wiki?curid=576841", "title": "Japoniako futbol selekzio nazionala", "text": " herrialde hartako ordezkaria da. Asiako futbol selekzio indartsuenetakoa da, lau aldiz irabazi baitu Asiako Futbol Kopa eta azken bost Munduko Txapelketatan ere izan da. 2002an Munduko Txapelketa ere antolatu zuen Hego Korearekin batera.\nPalmaresa.\nAmerika Kopa.\nAmeriketatik kanpoko talde bakarra da Amerika Kopan parte hartu duena. Emaitzarik onena 1999an izan zuen, 10. postua.\nJokalari aipagarrienak.\n2022ko azaroaren 22an eguneratua.\nEmakumezkoen selekzioa.\nEmakumezkoen futbolean Munduko selekziorik indartsuenetakoa da.\nHistoria.\n1986an jokatu zuen lehen partida Indonesian eta Indiak 1-0 irabazi zion. Urteekin ordea Asiako talderik indartsuena bihurtu da. Munduko Txapelketa irabazi du eta Olinpiar Jokoetan finalista ere izan da. Homare Sawa da selekzioaren izarra, 1993tik ari da selekzioan jokatzen eta parte hartze gehien eta gol gehien sartu dituena bera da.\nJokalari onenak.\n2015eko martxoko datuak."}
{"id": "576842", "revid": "17", "url": "https://eu.wikipedia.org/wiki?curid=576842", "title": "Lekaide", "text": ""}
{"id": "576843", "revid": "137486", "url": "https://eu.wikipedia.org/wiki?curid=576843", "title": "Arango haranaren inbasioa", "text": "Arango haraneko inbasioa, (kode izenean \"Espainiako Errekonkista Operazioa\"), Espainiar Batasun Nazionalak (Uni\u00f3n Nacional Espa\u00f1ola) 1944an eginiko behin-behineko gobernu errepublikanoa ezartzeko saiakera izan zen, Juan Negr\u00edn buru, espainiar gerrillari talde baten erasoarekin. Gerrillari taldeak Espainiar Errekonkista izena hartu zuen eta Frantziako Erresistentziarekin kolaboratzen zuen.\nGobernu frankistak, Frantziatik eginiko inbasio aliaturen bat aurreikusiz, Armadaren Estatu Nagusiaren buru zen Rafael Garc\u00eda Vali\u00f1oren eskuetan utzi zuen muga franko-espainiarraren defentsa eta Jos\u00e9 Moscard\u00f3 eta Juan Yag\u00fce jeneralek gidatu zuten, 50.000 gizon izan zituztelarik.\nAurrekariak.\nBigarren Mundu Gerraren amaiera Frantzian.\nAliatuek 1944ko ekainaren 6an eginiko Normandiako Lehorreratzeak, Leclerc jeneralaren dibisioak Pariserantz eginiko aurrerapen azkarrak eta Midi-Pyr\u00e9n\u00e9es frantziarraren zati handi bat Wehrmachten okupazio nazitik askatu izanak, Frantziako erbesteratu espainiarren nukleo askotan eragina izan zuen, Jos\u00e9 Riquelme jeneral errepublikanoaren dibisioaren inbasio deialdiak eta Espainiar Batasun Nazionalaren eskuetan zegoen Toulouse Irratitik igorritako aldarrikapenak medio, Francoren diktaduraren gaineko behin betiko garaipena espero baitzuten.\nEspainiako Errekonkista Operazioa.\nJesus Monz\u00f3n, Frantziako PCEko gizon indartsua, Frantzia okupatuko errepublikar erresistentzia gidatu eta alderdiaren gutxieneko azpiegitura bat eraikitzen saiatu zen Espainian. Gerrillariek eginiko nazien aurkako erresistentzia ekintzen arrakastagatik fidakor, Pirinioak zeharkatuz Espainiaren inbasio bat has zitekeela uste izan zuen eta zibilen altxamendu baten sorburu izango zela; egia esan, barruko informatzaileek eta buruzagi eta militar komunista asko iritzi horren aurka zeuden, gerrillari eskarmentatuak beste gerrillari batzuk trebatzeko bidaltzea zela egokiena uste baitzuten eta, oinarri horretatik, erresistentzia gogor bat eratuko zela, partisano jugoslaviarrak kasu, eta ez herri altxamendu baten pean egongo litzatekeen inbasio anbiziotsu hori.\nEra berean, behin-behineko gobernu errepublikano bat ere ezarri nahi zen lurralde espainiarrean, ez erbestean, Bigarren Mundu Gerraren amaieran, errepublino espainiarrei aliatuekin negoziazio eta itunak berehalakoetan egiteko aukera emango ziona.\nInbasioa prestatzeko, gerrillariak, Espainiako Gerra Zibileko eta Frantziako Erresistentziako 13.000 bat beterano, Foix eta Toulouseko erreklutatze puntuetara lekualdatu ziren, horietatik 4.000 eta 7.000 boluntario aurkeztu zirelarik operazioan parte hartzeko xedean. Frantziako Erresistentzia eta Errepublikako Armadako beteranoa zen Vicente L\u00f3pez Tovar koronelak bideratuko zuen, alemaniarren aurkako borrokan, entzute eta kondekorazio zabala lortuta zuena.\nJarraituko zuen estrategiak 102. Dibisioak egingo zituen hainbat eraso aurreikusi zituen Pirinioetako mugan eta kanpainaren helburu nagusiari eginiko erasoa Arango haranean izango zen. 204. Dibisioak burutuko zuen eta behin-behineko gobernua ezarriko zuten bertan, leku seguruenetako bat baitzen; La Bonaigua mendatea zen espainiar lurraldearekin zegoen komunikabide bakarra eta neguko eguraldi gogorrak erregimenaren desmoralizazioa ekarriko zuela uste zuten, herri altxamenduak eta aliatuen inbasioen laguntzak frankismoa amaierara eramango zutelarik.\nArango haranaren hiriburu zen Vielha e Mijarana garrantzi handiko helburua zen, baina L\u00f3pez Tovar koronelak alde egiteko aukerak ere aurreikusi nahi izan zuen, soldaduek ez baitzeuden behar bezain hornituta eta Francoren armadaren aurka porrotaren beldur ziren. \"Brigada\" edo \"dibisio\" deitzen zien indar antifrankistei, baina itxura besterik ez zen, ehunkada gutxi batzuk ez ziren-eta.\nInbasioa.\nLehen arrakastak.\n1944ko urriaren 3an, 102. dibisioaren erasoa hasi zen, UNEren 45. brigada gerrillaria Erronkaribarrean sartu zenean eta Abodiko Portillo de Lazarren eta Nafarroako Uztarrozen polizia armatuarekin aurrez-aurrekoa hasi. Bi polizia eta guardia zibil bat hil ziren.\nUrriaren 5ean, berriz, 153. brigada sartu zen Erronkaribarreko haranean, 400 gerrillariekin. Sarrera gehiago ere etorriko ziren Nafarroako Pirinioetatik, Huescatik eta Lleidatik eta, egun gutxira, Frantziarantz itzultzen ziren. Horren adibide bat urriaren erdialdera gertatu zen, 10, 27 eta 35. brigadak Hendaia eta Donibane Garaziko muga zeharkatu eta 10 egunez idar hartu zutenean. Talka bat baino gehiago izan zuten arerioekin -10. brigadak 21 baja izan zituen!- eta, azkenean, erretiratu beharrean izan ziren. Hala ere, urriaren 8an, armada frankistaren Legazpi XXIII. batailoia Donostiatik Nafarroako Pirinioetarantz mugitu zen, gerrillarien ekintzak geratu nahian.\nVicente L\u00f3pez Tovarrek zuzenduriko gerrillarien 204. dibisio berria batailoi eta konpainiez osatuta zegoen (bakoitzak 30 bat gizon zituen); honek izan zuen operazio nagusia burutzeko ardura. Helburu militarrak 3 izan ziren:\n1944ko urriaren 19ko goizeko 06:00etan, fusil frantses, txekiar eta alemaniarrak eskuan, subfusil Sten eta Bren metrailadoreak hartuta, 81 kalibreko hainbat mortero eta antiaereo bat, 204. dibisioko gizonek aurrera egin zuten, 3 zutabetan banaturik, Viella hegoaldean elkartzeko xedean:\nAran behealdean, makiek azkar aurreratu zuten; 11. brigada Benasquetik sartu zen eta Viellako ospitalerantz bideratu zen errefortzu frankistak gerarazteko.\n551. brigada Era Roquetatik sartu zen eta 3 zutabetan banandu zen: bata Bausen eta Canejanerantz abiatu zen eta goardia zibila ihesian jarri zuen; bigarren zutabea Les aldera joan zen, Porcingles okupatu eta 10 guardia zibil hartu zituzten preso. Eta, hirugarrena, berriz, Estiuera eta Cumatik sartu zen eta Boss\u00f2st aldera abiatu zen, guardia zibilak oso gogor hartu zituelarik. 410. brigada Tavascanen sartu zen, Las Bordas aldera eta, han, Albuera Batailoiaren bigarren konpainiaren erresistentziarekin egin zuen topo.\nFrankisten erantzuna eta zailtasunak.\nNaut Aranen, erresistentzia gogorragoa izan zen. 9. brigada Orlako mendatetik sartu zen, Salard\u00fa bidean, eta Bagergue okupatu zuten batailoietako bat Tremp-Viella kaminoa kontrolatu nahian mendixka batean kokatzen zen bitartean; gainontzekoak Salard\u00faren aurka egin zuten eta herria ezin izan zuten hartu.\nHasiera arrakastatsua izan zuten eta Bausen, Canejanen, Porcingles, Pradell, Les, Bosost, Era Bordeta, Vilam\u00f2s, Ben\u00f2s, B\u00f2rdes, Aub\u00e8rt, Betlan, Vilach, Mont, Montcorbau eta Vilako etxaldeak okupatu eta Bososten ezarri zuten estatu nagusia erretiratu beharrean izan ziren arte. Hala ere, errepublikarrek hartutako herriak, txikiak eta biztanle gutxikoak ziren eta ez honek ez zuen \"herri altxamendua\" ahalbidetzen. Mugako guardia zibilen destakamentu txikiak garaitu zituzten, baina urriaren 23an, geratu beharrean izan ziren, Jos\u00e9 Moscard\u00f3 indartsu baitzegoen han goardia zibil eta armadaren buru eta errepublikanoek ezintasunaz jabetu ziren.\nBorroka garrantzitsuenak Bosost eta Salard\u00fanen izan ziren 19an eta Era Bordeta eta Es B\u00f2rdesen 20an. Hauek izan ziren Santiago Carrilloren hitzak:\nLehen errefortzu frankistak, Mendi Ehiztarien 5. batailoia, Legioa eta erregularrak La Bonaigua mendatetik iritsi ziren urriaren 19an eta makiei ehustea lortu zuten. Gainera, \"herri altxamendua\" ez zen gertatu eta oso jende gutxi erantsi zitzaien antifrankistei. \nMugako indar frankistek hasieran porrot egin bazuten ere, urriaren 20an indar hartzen hasi ziren eta gerrillariek inguratu eta, frankisten 42. dibisioaren erasoak erabat suntsitu zituen. L\u00f3pez Tovar koronelak ondo zaindu zuen Frantziaranzko ihes egiteko bidea, baina porrotaren mehatxua gero eta garbiagoa zen errepublikanoentzat. Urriaren 27ko arratsaldean, L\u00f3pez Tovar koronelak espainiar lurraldetik diskrezioz erretiratzea erabaki zuen eta, hurrengo egunean, Santiago Carrillo eta estatu nagusiarekin bilduta, okupazioa bertan behera utzi eta erretiratzen hasi ziren.\nOndorioak.\n\"Espainiaren Errekonkista Operazioa\"ren porrotak 588 baja ekarri zituen gerrillarien artean datu ofizialen arabera eta PCEri ondorio esanguratsuak ekarri zizkion; Jesus Monz\u00f3nen karrera politikoa hortxe bukatu zen. Bartzelonan harrapatu zuten eta Espainiako kartzelatan egon zen 1959ko indultura arte, Mexikoko erbestera joan eta PCEn izandako protagonismo guztia ezdeusean geratu zelarik. \nBestalde, Charles de Gaullen gobernuak espainiar gerrillarien desarmea agindu zuen, Francorekin ez baitzuen arazorik nahi mugan. 1944ko urriaren 16az gero, Frantziak diktadorearen gobernua errekonozituta zuen. \nMakiak Espainiako lurraldean saiatu ziren bere ekintzekin jarraitzen. Coru\u00f1an, Asturiasen, Aragoin eta beste toki batzuetan ere batasun gerrillariak sortu ziren, baina 1948an, PCEk dena bertan behera uztea erabaki zuen, Stalinek horrela egiteko agindu ziolako. Ez zuen arazorik izan nahi Frantziarekin eta erregimen frankistak ez zuen ematen kolokan zegoenik. \nBizirik geratu ziren gerrillariak, ez baziren Espainian preso, Frantziak Indotxina edo Algerian zituen gerra kolonialetan bukatu zuten derrigortuta. Frantses agintariek, errepublikar espainiarrek estradizioa ez bazuten nahi, guda horietara joatera behartu zituzten."}
{"id": "576844", "revid": "17", "url": "https://eu.wikipedia.org/wiki?curid=576844", "title": "Erlijioso", "text": ""}
{"id": "576845", "revid": "336", "url": "https://eu.wikipedia.org/wiki?curid=576845", "title": "Asiako Futbol Kopa", "text": "Asiako Futbol Kopa (ingelesez \"AFC Asian Cup\") Asiako Futbol Konfederazioak (AFC) antolatzen duen selekzio nazionalen arteko futbol txapelketa da.\nHistoria.\n1956an antolatu zen lehen aldiz eta Amerika Koparen ondoren kontinenteko bigarren txapelketa zaharrena da. Lau urtean behin jokatzen da eta Japonia da garaipen gehien lortu dituen selekzioa.\n2007an Australiako selekzioa sartu zen txapelketan eta 2015ean berak antolatutako txapelketan txapelduna gelditu zen.\nPalmaresa.\n\u2021 Ez zen 3. eta 4. posturako partidarik jokatu."}
{"id": "576846", "revid": "17", "url": "https://eu.wikipedia.org/wiki?curid=576846", "title": "Boto (argipena)", "text": "Boto hitzak adiera zenbait ditu:"}
{"id": "576847", "revid": "512", "url": "https://eu.wikipedia.org/wiki?curid=576847", "title": "Martiartuko San Antonio baseliza", "text": "Martiartuko San Antonio Baseliza Bizkaiko Erandio udalerrian dagoen baseliza katoliko bat da. Goierri auzoan dago, Martiartu dorretxearen alboan, eta Bolue, Martusarri, Gallorta eta Etxebarri baserrietatik hurbil. San Antonio Paduakoari sagaratua dago.\nEraikina.\nAlboko 3,70 metroko abside trapezoidala ez beste, 9,15 x 8,70 metroko oinplano laukizuzena du. Hormak harlanduzkoak dira, izkinarriak berriz harginlanezkoak. Teilatua bi uretakoa da, absidea aldiz hirutakoa, eta ipar-mendebaldeko atearen aurrean ataria du. Ipar-ekialdeko atea itsutua dago. Hego-mendebaldean bi bao ditu. Kanpai-hormak kanpai batentzako baoa du eta gainaldean burdinezko gurutzetxo bat du.\nFatxada nagusian koartelatutako armarri bat du (lehenbiziko koartelean, otsoa eta azpian sotuer eran bost panel eta erdikoa gezi batez zeharkatua daude, hau Asuako armen modalitate bat da; bigarrenean, urratutako zuhaitza eta hari katez loturiko otsoa daude, hauek Getxoko armak dira; hirugarrenean, zuhaitz bati kate batzuz zintzilikatutako bi pertza daude, haren oinean ur-olatuak, hauek Martiartuko armak dira; eta azkenik, laugarrenean, burua biraturik duen otsoa dado, bizkar gainean duen bildots batez elikatua, oinean ur-olatuak dituela. Armarriaren azpialdean honako idazkina dago:\n\u00ab\"Baseliza Hau, On Asva, Guecho eta Martiartu Txit. Goren.-ak Eraikitzea Agindu Zuen, Etxe Horien Jabea, P. Zuz. Gl. De Vic.\u00aa Izanik. 1658 Urtean\"\u00bb\nLurzorua lur-egosizko harlauzez egina dago.\nJaieguna.\nUrtero ekainaren 13an, San Antonio Paduakoaren Egunez, bertan meza eta erromeria ospatu ohi dira."}
{"id": "576848", "revid": "2241", "url": "https://eu.wikipedia.org/wiki?curid=576848", "title": "Jenero (argipena)", "text": "Jenero hitzak esanahi zenbait ditu:"}
{"id": "576849", "revid": "17", "url": "https://eu.wikipedia.org/wiki?curid=576849", "title": "Jenero", "text": ""}
{"id": "576852", "revid": "512", "url": "https://eu.wikipedia.org/wiki?curid=576852", "title": "San Bartolome baseliza (Leioa)", "text": "San Bartolome baseliza Bizkaiko Leioa udalerrian dagoen baseliza katoliko bat da. Basaez auzoan dago (zati bat baita Neguri Ganetik hurbil dagoen Peruri auzoan ere), horregatik maiz Basaez auzoari San Bartolome ere deitzen zaio. Baselizak alboan dituen bi eskola publikoei izen ematen die (San Bartolo Haur Eskola eta Lehen Mailako Heziketa Ikastetxea), bai eta hurbileko bi baserriei ere: San Bartolom\u00e9 eta Ermitazpi.\nSan Bartolomeri sagaratua dago.\nEraikina.\nXVI. mendean eraikitako baseliza da.\n13,2 x 7 metroko oinplano laukizuzena du. Hormak bistako harlanduzkoa ditu eta izkinarriak harginlanezkoak. Kanpai-hormak kanpai bakar batentzako baoa du eta hau ere harladuz eta harginlanez egina dago, gainaldean harrizko gurutze txiki bat duelarik.\nIparraldeko atea dintelduna da eta mendebaldeko fatxadan puntadun arkua du. Ipar nahiz hegoaldeko leihoak arku eskartzanodunak dira. Lurzorua lur-egosizko harlauzez egina dago.\nErgialdeko zatiko teilatua bi uretakoa da, gainera sarbidean eta epistolaren alboan ataria du.\nBarnean, San Bartolomeren irudi bat gordeta dago.\nErabilera.\nHurbileko parrokia eliza eraiki eta ondoren ere, urte luzez antzinako parrokiaren funtzioak bete zituen, honela bada, berezko apaiza eta eguneroko meza izan zituen, baina jada 1983. urterako abestutako meza abuztuaren 24ean ospatu ohi zen, hain zuzen ere, San Bartolome Eguna."}
{"id": "576853", "revid": "15795", "url": "https://eu.wikipedia.org/wiki?curid=576853", "title": "Gaztaina zimel", "text": ""}
{"id": "576856", "revid": "1545", "url": "https://eu.wikipedia.org/wiki?curid=576856", "title": "John G. Thompson", "text": ""}
{"id": "576857", "revid": "1545", "url": "https://eu.wikipedia.org/wiki?curid=576857", "title": "Daniel Grey Quillen", "text": ""}
{"id": "576858", "revid": "1545", "url": "https://eu.wikipedia.org/wiki?curid=576858", "title": "Daniel Gray Quillen", "text": ""}
{"id": "576859", "revid": "1545", "url": "https://eu.wikipedia.org/wiki?curid=576859", "title": "Michael Francis Atiyah", "text": ""}
{"id": "576860", "revid": "1545", "url": "https://eu.wikipedia.org/wiki?curid=576860", "title": "Vladimir Gershonovitx Drinfeld", "text": ""}
{"id": "576862", "revid": "512", "url": "https://eu.wikipedia.org/wiki?curid=576862", "title": "Santi Mami baseliza (Erandio)", "text": "Santi Mami baseliza Bizkaiko Erandio eta Leioa udalerrien arteko mugan dagoen baseliza katoliko bat da. Izen berdineko Santi Mami auzoan dago, Leioa-Erandioko campusera doan errepidearen alboan, Manzine eta Pepene (Leioa) eta Martxikone (Erandio) baserrietatik hurbil. XVII. mendean eraikitako baseliza barrokoa da. Santi Mami Kapadoziakoari sagaratua dago.\nEraikina.\n12,50 x 7,35 metroko oinplano laukizuzena du. Hormak harlanduzkoak eta izkinarriak harginlanezkoak ditu. 1980ko hamarkadan harginlanez eginiriko kanpai-hormako aldea ez beste horma guztiak kareztatuak zeuzkan, kanpai-horma honek kanpai bakar batentzako baoa du, gainaldean harrizko gurutze txiki bat zuelarik. Gaur egun bistako adreiluzko kanpai-horma du. Estalpea bi uretakoa da, mendebaldeko dinteldun atea duen atarian egurrezko lau zutabeetan exekitzen den teilatu elkartzut batekin. Gainera, iparralde eta hegoaldean bao txikiak ere baditu. Lurzorua harlauzez gina dago.\nBarnean Santi Mamiren irudi bat gordetzen da.\nJaieguna.\nUrtero, abuztuaren 17an, Santi Mami Egunez, meza eta erromeria ospatu ohi dira."}
{"id": "576864", "revid": "90523", "url": "https://eu.wikipedia.org/wiki?curid=576864", "title": "Indigaztainondo gorri", "text": "Indi gaztainondo gorria (\"Aesculus \u00d7 carnea\") hosto erorkorreko zuhaitz espezie hibrido artifiziala da, \"A. pavia\" eta \"A. hippocastanum\" (indi gaztainondo arrunta) espezieetatik sortua.\nBere jatorria ezezaguna da, baina litekeena da Alemanian 1820 inguruan sortzea. Landare apaingarri honek hainbat kultibar ditu:"}
{"id": "576865", "revid": "15795", "url": "https://eu.wikipedia.org/wiki?curid=576865", "title": "Aesculus \u00d7 carnea", "text": ""}
{"id": "576867", "revid": "15795", "url": "https://eu.wikipedia.org/wiki?curid=576867", "title": "Aesculus carnea", "text": ""}
{"id": "576868", "revid": "1987", "url": "https://eu.wikipedia.org/wiki?curid=576868", "title": "Ea (udalerria)", "text": ""}
{"id": "576869", "revid": "105290", "url": "https://eu.wikipedia.org/wiki?curid=576869", "title": "Sussex", "text": "Sussex ( ahoskatua, laburdura: Sx) Ingalaterrako 39 antzinako konderrietako bat izan zen. 1974an bi konderri berri egin ziren hura zatituta: Mendebaldeko Sussex (Hiriburua: Chichester. 1.989 km2 eta 692.800 biztanle, 1990) eta Ekialdeko Sussex (Hiriburua: Lewes. 1.795 km2 eta 670.600 biztanle, 1990).\nIzena antzinako Sussex Erresumatik datorkio, 825ean Wessexek inbaditua izan zena. Bere kokapen estrategikoa zela eta, handik pasa ziren uhartearen inbasio nagusiak."}
{"id": "576870", "revid": "103793", "url": "https://eu.wikipedia.org/wiki?curid=576870", "title": "San Joakin baseliza (Oibar)", "text": "San Joakin baseliza Nafarroa Garaiko Oibar udalerrian kokatutako XVIII. mendeko kristiau baseliza bat da. Barroko estiloa ditu.\nEraikina.\nMentsula oso xumeetan amaitzen diren fajoi oso lauez apaindutako lunetadun ganga batez estalia dago, bere mailan edo garaieran inposta lau bat doalarik. Kanpoaldea harlanduz dobeladun erdipuntuko atea eta fatxada gainean kanpaia bat duen kanpai-horma bat ditu.\nBaselizaren barnean, ildokatutako fuste eta pilastraz osaturiko korintoar ordenako zutabeen artean, XVII. mendearen lehen erdialdean eginiriko barroko estiloko San Joakinen erretaula dago. Errematea erdiguneko piramidea duten bolutek hausten duten frontoiaz osatua dago. San Joakinek Santa Anari irakurtzen irakasten ari den margolana erretaularen garaikoa da baina nahiko birmoldatua dago. San Juan Bataiatzailea eta San Antonioren barroko herrikoi estiloko bi taila daude."}
{"id": "576871", "revid": "512", "url": "https://eu.wikipedia.org/wiki?curid=576871", "title": "Paul Cohen", "text": "Paul Joseph Cohen (Long Branch, New Jersey, - Stanford, Kalifornia, ) estatubatuar matematikaria izan zen.\nBiografia.\nBrooklyn Collegeko ikaslea izan zen 1950etik 1953ra. Titulua Chicagoko Unibertsitatean eskuratu zuen, 1954an. Doktoregoa unibertsitate berean egin zuen, eta tesia, trigonometriari buruzkoa, Antoni Zygmunden zuzendaritzapean idatzi zuen. 1961ean, doktoregoa jaso baino lehen, Rochester-eko Unibertsitateko begirale izendatu zuten urtebeterako. Horrela, 1958-59 ikasturtea Massachusettseko Teknologia Institutuan igaro zuen, eta 1959tik 1961era Princetongo Ikasketa Aurreratuetako Institutuko kide izan zen. Urte horretan Standfordeko Unibertsitatera joan zen, eta han irakasle izan zen 1964tik aurrera. 1966ko Moskuko Nazioarteko Matematikarien Kongresuan, Fields domina jaso zuen multzoen teorian egindako lanari esker. Cohenek, Fields domina ez ezik, beste sari garrantzitsuak ere jaso zituen: Amerikar Matematikarien Elkartearen B\u00f4cher Memorial saria (1964), eta Zientziaren Nazio Domina (1967). Zientzietako Nazio Akademian parte hartzeko ere aukeratu zuten. Multzoen teorian egindako lanaz gainera, Cohenek ekuazio diferentzialak eta analisi harmonikoa ere landu ditu."}
{"id": "576872", "revid": "1545", "url": "https://eu.wikipedia.org/wiki?curid=576872", "title": "Paul Joseph Cohen", "text": ""}
{"id": "576873", "revid": "336", "url": "https://eu.wikipedia.org/wiki?curid=576873", "title": "Heisuke Hironaka", "text": " japoniar matematikaria da.\nBiografia.\nLehenengo ikasketak Kiotoko Unibertsitatean egin zituen. Estatu Batuetako Harvard Unibertsitatean jarraitu zituen ikasketak eta bukatu ondoren unibertsitatean bertan aritu zen lanean. 1970ean Fields domina jaso zuen Nizako Nazioarteko Kongresuan; aldaera aljebraikoei buruz egindako lanarengatik eman zioten saria. Beste sari eta ohore askoren artean, Japoniako Kulturako Ordenarena jaso zuen 1975ean."}
{"id": "576874", "revid": "1545", "url": "https://eu.wikipedia.org/wiki?curid=576874", "title": "Pierre Ren\u00e9 Deligne", "text": ""}
{"id": "576876", "revid": "336", "url": "https://eu.wikipedia.org/wiki?curid=576876", "title": "Simon Donaldson", "text": "Sir Simon Kirwan Donaldson (Cambridge, ) britainiar matematikaria da.\nBiografia.\nLehenengo ikasketak Kent-eko Sevenoaks eskolan eta Cambridgeko Pembroke Collegen egin zituen. 1980an lanean jarraitu zuen Worcester Collegen, Oxforden, lehenengo Nigel Hitchenen zuzendaritzapean eta Atiyahrenean gero. 1982an, ikasle zela, Donaldsonek problema zail bat frogatu zuen, mundu osoko matematikariak aho zabalik utzi zituena. Doktoregoa egin eta gero, 1983an, Ikertzaile Gazteen kide egin zuten Donaldson All Souls Collegen, eta 1983-84 ikasturtea Princetonen eman zuen. Oxfordera itzuli zenean Matematikako irakasle egin zuten. 1985ean Junior Whitehead saria jaso zuen Londresko Matematikako Elkartearen eskutik. Hurrengo urtean Errege Elkarteko kide izendatu zuten, eta Berkeleyko Nazioarteko Kongresuan Fields domina jaso zuen. Lau dimentsioko geometria landu du bereziki, eta, lan hori dela-eta, beste sari asko ere jaso du: Sir William Hopkins saria (1991), Errege Elkarteko urrezko domina (1992) eta Crafoord saria (1994)."}
{"id": "576878", "revid": "512", "url": "https://eu.wikipedia.org/wiki?curid=576878", "title": "Gerd Faltings", "text": "Gerd Faltings (Buer, Gelsenkirchen, ) alemaniar matematikaria da.\nBiografia.\nDoktoregorako ikasketak M\u00fcnsterreko Unibertsitatean egin zituen, eta 1978ean lortu zuen titulua. Hurrengo urtea Harvard Unibertsitatean (Estatu Batuetan) eman zuen ikerlanean. 1979an Alemaniara itzuli zen eta Wuppertaleko Unibertsitateko matematika irakasle izan zen. 1985ean Princetongo fakultatean lan egiteko hartu zuten. 1983 urtean zehar, Mordell, Shafarevitx eta Tateren konjeturak frogatu zituen Faltingek. Urte berean Danny Heinemen saria jaso zuen G\u00f6ttingengo Zientzien Akademiaren eskutik, eta 1986an Fields domina jaso zuen Berkeleyko Matematikarien Nazioarteko Kongresuan. Mordell konjetura frogatu izanagatik eman zioten, batez ere, domina hura; horretarako geometria aljebraikoko metodoak erabiliz zituen Faltingsek. Bestalde, Andrew Wilesek frogatutako Fermaten Azkeneko Teorema ere landu zuen."}
{"id": "576879", "revid": "1545", "url": "https://eu.wikipedia.org/wiki?curid=576879", "title": "Richard E. Borcherds", "text": ""}
{"id": "576881", "revid": "336", "url": "https://eu.wikipedia.org/wiki?curid=576881", "title": "Curtis T. McMullen", "text": "Curtis Tracy McMullen (Berkeley, Kalifornia, ) estatubatuar matematikaria da.\nBiografia.\nWilliamstownen, Cambridgeko Unibertsitatean eta Parisen egin zituen lehenengo ikasketak. 1985ean bukatu zuen doktoregoa, Harvarden. Unibertsitate askotan aritu zen, Berkeleyko Kaliforniako Unibertsitateko irakasle izan baino lehen. 1998tik aurrera Harvarden irakasten du. 1998an Ameriketako Arte eta Zientzietako Akademiako kide aukeratu zuten. Geometrian eta dinamika konplexuetan (sistema dinamikoen teoriaren arloa) egindako lanari esker, Fields domina eman zioten. McMullenek beste ekarpen asko egin ditu matematikako alor desberdinetan, besteak beste ekuazio arbitrarioen ebazpenean eta Mandelbroten multzoan."}
{"id": "576882", "revid": "1545", "url": "https://eu.wikipedia.org/wiki?curid=576882", "title": "Curtis Tracy McMullen", "text": ""}
{"id": "576883", "revid": "15795", "url": "https://eu.wikipedia.org/wiki?curid=576883", "title": "Santa Maria la Real eliza (Zangoza)", "text": ""}
{"id": "576884", "revid": "15795", "url": "https://eu.wikipedia.org/wiki?curid=576884", "title": "Andre Maria Erreginaren eliza (Zangoza)", "text": ""}
{"id": "576885", "revid": "103793", "url": "https://eu.wikipedia.org/wiki?curid=576885", "title": "Andre Maria Erregina eliza (Zangoza)", "text": "Andre Maria Erregina eliza Nafarroa Garaiko Zangoza udalerriko Alde Zaharran kokatutako XI. mendeko kristiau eliza bat da. Erromaniko estiloa ditu.\nHerrigunearen mendebaldeko sarreran dago, Karrika Nagusiaren 1. zenbakian, Santa Maria edo Burdinezko zubiak Aragoi ibaia zeharkatzen duen lekuan. 1131ean Alfontso I.a Nafarroakoak Ospitaleko Zaldunei oparitu zien eliza.\nNafarroako Kultura Ondasuna izendatua dago. Bere atari ikusgarriak ospe handia du, bertan Azken Epaia modu harrigarrian irudikatuta baitago.\nEraikina.\nXII-XIV. mendeen artean Karrika Nagusiko mutur batean eraikitzen hasi zen. Jada, 1889an Espainiako Monumentu Nazional izendatua izan zen, bere Atari ikusgarria benetako harrizko erretaula bat da eta Iberiar Erromanikoaren adibide harrigarrienetako bat da. \nItxura dotore eta neurri ertainetako eraikina da, erromanikoa eta gotikoaren arteko iragate garaian eraiki zen. Gurutzaduradun hiru nabez eta dorre oktogonal batez osatua dago, bere barnean beste hainbat gauza erakargarri ere badituelarik: esate baterako, plateresko estiloko erretaula nagusia eta prozesio irudi gotiko aberats ugari ere bai.\nAtaria.\nZangozako atea txaranbeldua da eta bost ar\u00adkibolta puntadunez egitura\u00adtzen da zutabe-estatuen gainean finka\u00adtzen direlarik \u2013hiruna, alde banatan\u2013 eta 1200 baino lehenagokoak ez direnak. Horietan monumentuen hieratikotasuna, adieraz\u00adpide plastiko moduan, bikain uztar\u00adtzen da erritmo eta kontraste zen\u00adtzu on batez.\nEz\u00adkerretako hiru janbetakoak Hiru Mariak adierazten dituzte \u2013Madalena, Jesusen Ama eta Santiagoren eta Joanen ama\u2013 Birjina Mariak eusten dion liburuaren gainean utzi nahi izan zu egileak bere sinadura: \"LEODIGARIUS ME FECIT\". Eskuineko hiru janbetakoak dira San Petri, San Paulo eta apostolu iruzurgilea: JUDAS MERCATOR; idaz\u00adkunaren bitarteko ezagu\u00adtza egileak bilatu duena izan da, agian erromesei lagun\u00adtzen zien mer\u00adkatari lukurreroen meha\u00adtxuen aur\u00adka ohartaraziz.\nAtearen gaineko atala.\nAteburuan, berriro ere hamabi apostoluak ikusten dira Andre Maria buru dutela. Apostoluak, bakoi\u00adtzak berea duen idaz\u00adkunagatik ezagu\u00adtzen dira eta jan\u00adtziak daramatzaten soingainekoek tolesdura txiki eta lerro itxurakoak dituzte.\nTinpanoan, oso gizatiar eta bedeinka\u00adtzailea den Kristo, sorbalda agerian eta belaun gainean liburu bat duela, Az\u00adken Epaiaren irudikapena dago. Suma\u00adtzen da Epaile sagaratuak salbatuko direnengan gehiago pen\u00adtsa\u00adtzen duela \u2013bere ez\u00adkerretan\u2013 ilara estuetan pilatuta, alde batera beren galerara eroriz doazelarik galduko direnengan baino.\nAtariko er\u00adtzetan, hainbat neurritako eta mota askotako edukiak dituzten erliebe sailak txertatu dira mul\u00adtzo askotatik datozenak zalan\u00adtzarik gabe. Ikonoetako nahaspila horrek, atariaren fun\u00adtsez\u00adko zatietan azal\u00adtzen diren tamainarekiko zen\u00adtzu handi horrekin desegoki direlarik, berriro ere sentiberatasun erromanikoaren \"horror vacui\"ari eran\u00adtzuten dio, baina kategoria gu\u00adtxiagoko maisuen esku-hartzea ere susmarazten du.\nEgiletza.\nEsku batek baino gehiagok landua da zalan\u00adtzarik gabe, gu\u00adtxienez bi maisuren zuzendari\u00adtzapean; argi dago, bata XII. mendeko az\u00adken laurdenekoa eta bestea XIII. mendearen hasierakoa denaren ondoz ondoko bi atariei dagoz\u00adkien eskulturak berrerabili egin zirela. Garai honetan\u00adtxe osatua izango zen ataria egun ezagu\u00adtzen dugun bezalaxe; zabartasun handi samarrez, gainera, bi aldeak zentratu gabe gelditu zirela ikusten bada.\nSan Juan de la Pe\u00f1ako Maisutzat ezagu\u00adtzen den egilerik zaharrenak egina har\u00adtzen da goiko aldea, hau da, Pantokratorra buru dela apostolu\u00adtza estal\u00adtzen duen koroaduran dauden bi ar\u00adkuteriak; geldi-geldian dauden irudiak dira, ebakidura soilez\u00adko tolesturak eta begi handietako aurpegi karratuak dituztenak.\nBeste maisua Leodegario da, ez\u00adkerreko janbako zutabe-estatuan sina\u00adtzen duelako ezagutzen da. Aurrekoa baino garatuagoa da maisu hau, fran\u00adtsesa izango da agian, edo Chartreseko Portail Royaleko eskultura bikainen berri bazuena behin\u00adtzat, nahiz eta beste ba\u00adtzuk arte borgoindarrarekin lo\u00adtzen duten.\nSaga nordikoak iruditegiaren artean.\nAtearen goiko aldean, alboetan, Volsunga sagaren pasarteak ikus daitezke. Volsunga saga XIII. mende amaieran prosan idatzitako testu islandiar bat da. Sigurd heroi germaniarraren abenturak kontatzen ditu, eta Nibelungoen kantorean (burgundiarren suntsipena kontatzen duen epopeia bat, goi aleman ertain hizkuntzan idatzia eta Volsunga sagaren antzekoa, baina hitz neurtuan idatzia) jorratzen den gaiaren bertsio zaharrago bat dena.\nSigurden gaia Zangozan aurkitzea ez da arraroa, izan ere Donejakue bidearen Aragoiko bidea bertatik igarotzen da, eta Europako iparraldeko hainbat erromesek kontakizun hori ekarriko zuten. Sigurd herioak udaberria ordezkatzen du, Eguzkia, neguaren dragoia hiltzen eta bere atzaparretatik Lurraren ondasunak askatzen. Kristau ikonografian ere paralelismoak ditu, Kristo eta Satanen arteko borrokan.\nIkus daitezkeen pasarteen artean Sigurd dago, bere zaldia Graneren gainean, Regin errementaria zapaltzen; Sigurd errementaria hil dezan gomendatzen dioten txorien kantua entzuten; kantu hori egiten duten txoriak dauden zuhaitza; eta hainbat eskandinaviar lokarri.\nDorrea.\nDorrea oktogonala da, eta arkitektura gotikoaren adibide bat da. XII. eta XIV. mendeen artean egin zen."}
{"id": "576891", "revid": "59723", "url": "https://eu.wikipedia.org/wiki?curid=576891", "title": "Estibalitz Sasiola", "text": "Estibalitz Sasiola edo Sasiolakoa (Deba, Gipuzkoa, 1550 baino lehen \u2013 1611ko apirilaren 16a), agian, euskal idazle eta olerkaria izan zen; hala izan baldin bazen, euskal idazleen artean lehen emakumezkoa bide da. Egun, Joan Perez Lazarragakoaren eskuizkribuan jasotako hiru olerki harenak diren ala ez ebazteke dago.\nBizitza.\n2004an, hain zuzen ere, euskal literaturarako aurkikuntza itzela gertatu zen, Madrilen, Joan Perez Lazarragakoaren eskuizkribua topatu zutenean. Liburu haren atzeko aldean beste norbaitek idatzitako hiru olerki daude. Lehenaren goiko aldean egileari buruzko azalpen zehatza ematen digute: .\nSasiola Debako etxe noble zaharra zen, gaur oraindik zutik dirauena. Jakin badakigu, geroago, 1340an, Lope Sasiolakoak beste etxe noble bat eraiki zuela Zumaian, eta Zumaiako San Pedro kaperan sasiolatarren armak ezarri zituztela. Haietako batzuk ospetsuak izan ziren: Martin Otxoa Sasiolakoa, Gaztelako kondestablearen idazkaria, 1539ko urriaren 25ean Lizarraten Karlos V.a enperadoreari harrera egin zion berbera: Debako San Anton kapera fundatu zuen eta Aranzibiako jauna ere izan zen; halaber, Paskual Sasiolakoa, Mutrikuko eskribaua eta 1583an Debako alkate izan zena.\nOlerkiak.\nEstibalitz Sasiolakoa, ematen duenez, debarra zen, 1550. urtea baino lehen jaioa eta 1611n zendua. Emakume noblea zenez gero, bazekien irakurtzen eta idazten. Harenak dira, agian, Joan Perez Lazarragaren liburuko bukaeraldean ageri diren maitasunezko hiru olerki hauek:\nLehen olerkian mintzo den pertsonaia emakumezkoa da; bigarrenean, ez da garbi ikusten nor ari zaigun hizketan; eta hirugarrenak gizonezko baten ahoan jarrita dagoela dirudi. Gidor Bilbao eta Ricardo G\u00f3mez euskalariek diotenez, badirudi olerkiok Lazarragak idatzi zituela: beharbada Estibalitz Sasiolakoak idatzi edo kopiatu zituen lehenik, eta gero Lazarragak berriro kopiatu zituen, ezaugarri batzuk mantenduz eta beste batzuk beretuz."}
{"id": "576892", "revid": "448", "url": "https://eu.wikipedia.org/wiki?curid=576892", "title": "Xanpun", "text": ""}
{"id": "576893", "revid": "12788", "url": "https://eu.wikipedia.org/wiki?curid=576893", "title": "Richard Neville Warwick", "text": ""}
{"id": "576894", "revid": "448", "url": "https://eu.wikipedia.org/wiki?curid=576894", "title": "Maria Estibalitz Sasiolakoa", "text": ""}
{"id": "576895", "revid": "448", "url": "https://eu.wikipedia.org/wiki?curid=576895", "title": "Estibalitz Sasiolakoa", "text": ""}
{"id": "576896", "revid": "448", "url": "https://eu.wikipedia.org/wiki?curid=576896", "title": "Emmanuel Sein", "text": ""}
{"id": "576897", "revid": "1659", "url": "https://eu.wikipedia.org/wiki?curid=576897", "title": "Gasteizko harresia", "text": "Gasteizko harresia Erdi Aroan Arabako Gasteiz hiribildua inguratzen zuen harresia da, XI. mendearen amaieraldean eraiki zen. Gasteizko Alde Zaharrean dago.\nGaur egun bere bolumen osoaren erdia mantendu da, XXI. mendearen hasierako lanei esker berreskuratu zen, 2010ean berreskurapen lan horiek Europa Nostra erakundearen saria jaso zuten.\nHistoria.\nErdi Aroko gotorleku harresitua XI. mendearen amaieraldean eraiki zen, 1181ean Antso IV.a Nafarroakoak Gasteiz hiribildua \"Nova Victoria\" izenpean sortu baino mende bat aurretik. Eremu harresi hau jada hiribilduaren sorreraren urte berean emandako foruan ageri da.\nAzken mendeetan zehar Alde Zaharreko eraikinen artean ezkutatuta egon zen, 2001ean Euskal Herriko Unibertsitateko arkeologia ikerketa talde batek Santa Maria Katedralaren lurpean arkeologia indusketa batzuk burutzen ari zela antzinako harresiaren zapaten hondakinak topatu zituen arte.\nHondakin hauek azertu ostean aipatutako zapatak hiribildua inguratzen zuen lehen harresiarenak zirela frogatu ahal izan zen, baita hiribilduaren sorrera aurreko antzinatasuna zuela ere. Honek nolabaiteko ahalmen ekonomikoa eta buruzagitza adierazten zuen, gaur egun arte harresiaren bultzatzaileak nortzuk ziren edota hainbeste baliabide erabiliz nortaz defendatzen ziren ezezaguna da.\nBirgaitzea.\nNahiz eta eremu harresituak denera 900 metroko luzera eta 22 dorreoi izan, gaur egun gutxi gorabehera erdia kontserbatzen da. Katedraleko indusketetan burututako aurkikuntzaren ondoren mendebaldeko hegalean dauden harresiaren hondakinak birgaitzea erabaki zen.\nBisitak.\nSanta Maria Katedrala Fundazioaren bidez aurretik bisita gidatuak hitzartu eta turista nahiz interesa dutenek jada birgaituak dauden bi guneak bisita ditzakete. Hauetan 1960ko hamarkadako estiloan ez oso era zuzenean burututako birgaitzeak, birgaitze konstruktibo ezberdinak, eta garairik onenean harresiaren neurriak birsortzen dituzten gaur egungo zedrozko zursare modernoak ikus daitezke."}
{"id": "576898", "revid": "13403", "url": "https://eu.wikipedia.org/wiki?curid=576898", "title": "BAKH", "text": ""}
{"id": "576899", "revid": "105290", "url": "https://eu.wikipedia.org/wiki?curid=576899", "title": "Bakh", "text": "Bakh edota Baskonia kirol hiria Arabako Gasteiz hiriburuaren ipar-mendebaldean dagoen kirol-instalakuntza bat da. Salburua auzoan dago, Buesa Arena eta Vital eraikinaren alboan.\n2008ko urriaren 20an inauguratu zen eta Saski Baskoniaren kirol hiria da."}
{"id": "576900", "revid": "13403", "url": "https://eu.wikipedia.org/wiki?curid=576900", "title": "Baskonia kirol hiria", "text": ""}
{"id": "576901", "revid": "13403", "url": "https://eu.wikipedia.org/wiki?curid=576901", "title": "Hondarribiko harresia", "text": ""}
{"id": "576902", "revid": "6327", "url": "https://eu.wikipedia.org/wiki?curid=576902", "title": "Santa Maria la Real parrokia (Zarautz)", "text": ""}
{"id": "576908", "revid": "105290", "url": "https://eu.wikipedia.org/wiki?curid=576908", "title": "Nobiziotza", "text": "Erlijioan, nobiziotza pertsona batek, nobizio izenekoak, erlijiozko bizitzan guztiz murgildu aurretik burutu behar duen iniziazio eta proba-aldia da. Hainbat erlijiotan ezartzen den erritu eta araua da; katolizismoan beharrezkoa izaten da komunitate monastiko eta apostoliko bateko kide izateko (moja izateko emakume nobizioak \"mojagai\" dira, eta monje eta fraide izateko nobizioak \"monjegai\" eta \"fraidegai\")."}
{"id": "576909", "revid": "17", "url": "https://eu.wikipedia.org/wiki?curid=576909", "title": "Nobizio", "text": ""}
{"id": "576918", "revid": "44278", "url": "https://eu.wikipedia.org/wiki?curid=576918", "title": "Mendigune", "text": "Mendigunea luzetarako ardatz baten inguruan egituratuta ez dagoen mendi-sistema da, mendikatea ez bezala. Batzuk itsaso azpian daude."}
{"id": "576921", "revid": "23317", "url": "https://eu.wikipedia.org/wiki?curid=576921", "title": "Hego Koreako futbol selekzio nazionala", "text": "Hego Koreako futbol selekzio nazionala herrialde hartako ordezkaria da. Asiako futbol selekzio indartsuenetakoa da, bi aldiz irabazi baitu Asiako Futbol Kopa eta etxean antolaturiko Munduko Txapelketan laugarren izan baitzen.\nJokalari aipagarrienak.\n2022ko azaroaren 24an eguneratua."}
{"id": "576923", "revid": "17", "url": "https://eu.wikipedia.org/wiki?curid=576923", "title": "Mendigunea", "text": ""}
{"id": "576924", "revid": "336", "url": "https://eu.wikipedia.org/wiki?curid=576924", "title": "Ozeaniako Nazioen Kopa", "text": "Asiako Futbol Kopa (ingelesez \"AFC Asian Cup\") Asiako Futbol Konfederazioak (AFC) antolatzen duen selekzio nazionalen arteko futbol txapelketa da.\nHistoria.\n1973an antolatu zen lehen aldiz baina jarraipen handirik ez zuen izan harik eta 1996an bi urtean behin egiteari ekin zioten arte. 2004tik aurrera lau uetetik behin egiten da.\n2006an Australiak Ozeaniako Futbol Konfederazioa (OFC) utzi zuen eta Asiako Futbol Konfederazioan (AFC) sartu zen. Ordutik aurrera Asiako Futbol Kopan aritzen da."}
{"id": "576925", "revid": "105290", "url": "https://eu.wikipedia.org/wiki?curid=576925", "title": "Zeelanda Berriko futbol selekzio nazionala", "text": "Zeelanda Berriko futbol selekzio nazionala (edo All Whites) Zeelanda Berrikoko futbol talde nazionala da. Bost aldiz irabazi du Ozeaniako Nazioen Kopa.\nJokalari aipagarrienak.\n2017ko urriaren 11n eguneratua."}
{"id": "576926", "revid": "119347", "url": "https://eu.wikipedia.org/wiki?curid=576926", "title": "Agustindar Errekoletoen komentua (Iru\u00f1ea)", "text": "Agustinar Errekoletoen komentua Nafarroako Iru\u00f1ea hiriburuan dagoen emakumezko Agustindar Errekoletoen Ordenaren komentu bat da.\nKokalekua.\nIru\u00f1eko Alde Zaharran dago, Errekoleten plaza, Errekoletak kalea, Takonerako aldapa, O-ko Andre Maria plaza, Iru\u00f1eko harresia eta Atari Berriaren artean.\nNafarroako Kultura Ondasuna izendatua dago.\nHistoria.\n1624an Filipe II.a Espainiakoaren idazkaria zen Juan Ziriza eta Catalina de Alvaredoren bultzadaz eraiki zen, Juan G\u00f3mez de Mora Errege Eraikuntzetako Trazatzaile eta Madrilgo Udaleko Maisu Nagusia zenak diseinatu zuelarik. 2009an euren Iru\u00f1eko komunitatearen 375. urteurrena ospatu zutelarik.\nEraikina.\nFatxada nagusia Errekoletoen plazara begira dago, neurri handietako hiri eremua dena, Filipe II.ak sinatutako lur sailaren emate agirian zehaztu zen arabera bertan inongo eraikinek ez altxatzeko agindua eman zen. Fatxada karmeldar arkitekturan ohikoa da, hiru solairuko garaiera duen orden erraldoiko pilastrez mugatutako paramentu bat du, eta goialdean, erdigunean okulu bat duen frontoi triangeluar batek koroatzen du, frai Alberto de la Madre de Diosek Madrilgo Sorkundeko komentuan kodifikatu zuen legez.\nBehe solairuan, almohadilatutako harlanduz erdi-puntuko arkuez osatutako arkupea dago, erdialdekoa gainontzekoak baina handiagoa, beste gainaldeko bi solairuetan eraikuntza material gisa adreilua erabili eta eremu ireki eta itxiak modu orekatuan banatzen dira."}
{"id": "576927", "revid": "512", "url": "https://eu.wikipedia.org/wiki?curid=576927", "title": "Salgai (argipena)", "text": "Salgai hitzak adiera zenbait ditu:"}
{"id": "576928", "revid": "17", "url": "https://eu.wikipedia.org/wiki?curid=576928", "title": "Salgai", "text": ""}
{"id": "576929", "revid": "13403", "url": "https://eu.wikipedia.org/wiki?curid=576929", "title": "Iru\u00f1eko harresia", "text": ""}
{"id": "576930", "revid": "17", "url": "https://eu.wikipedia.org/wiki?curid=576930", "title": "Baloreen merkatu", "text": ""}
{"id": "576931", "revid": "17", "url": "https://eu.wikipedia.org/wiki?curid=576931", "title": "Balore-merkatu", "text": ""}
{"id": "576934", "revid": "119347", "url": "https://eu.wikipedia.org/wiki?curid=576934", "title": "Gobioidei", "text": "Gobioidei arrain pertziformeen azpiordena da, tartean gobidoak dituena. Azpiordenak 2.211 espezie ditu, zazpi familiatan banaturik. Gobioidei azpiordenaren barneko harreman filogenetikoak ikertzeko datu molekularrak beharrezkoak izan ziren. Kide gehienak itsastarrak (eta batez ere bentikoak) izanda ere, %10a ur gezakoa da. Organismo bentiko gehienek moduan, ez dute igeri-maskuririk eta itsas hondoan bizi dira."}
{"id": "576935", "revid": "105290", "url": "https://eu.wikipedia.org/wiki?curid=576935", "title": "Cottoidea", "text": "Cottoidea arrain eskorpeniformeen goifamilia da, Cottoidei azpigenero monotipikoa osatzen duen bakarra. 2006an, goifamiliak 11 familia, 149 genero eta 756 espezie zituen.\nHabitat askotan bizi dira, ozeanotik ur gezaraino.\nFamiliak.\nHona hemen FishBasek proposaturiko sailkapena:"}
{"id": "576936", "revid": "1545", "url": "https://eu.wikipedia.org/wiki?curid=576936", "title": "Cottoidei", "text": ""}
{"id": "576937", "revid": "105290", "url": "https://eu.wikipedia.org/wiki?curid=576937", "title": "Cyprinodontoidei", "text": "Cyprinodontoidei arrain ziprinodontiformeen azpiordena da."}
{"id": "576938", "revid": "105290", "url": "https://eu.wikipedia.org/wiki?curid=576938", "title": "Scorpaenoidei", "text": "Scorpaenoidei arrain eskorpeniformeen azpiordena da."}
{"id": "576939", "revid": "119347", "url": "https://eu.wikipedia.org/wiki?curid=576939", "title": "Caracanthus", "text": "Caracanthus arrain eskorpeniformeen generoa da, Indiako eta Ozeano Bareko itsasoetan bizi dena. FishBasek bere kideak Scorpaenidae barnean sailkatu arren (Caracanthinae izeneko azpifamilia osatuz, hain zuzen ere), beste adituek Caracanthidae familia monotipikoa osatzen duen genero bakarra dela diote."}
{"id": "576940", "revid": "1545", "url": "https://eu.wikipedia.org/wiki?curid=576940", "title": "Caracanthidae", "text": ""}
{"id": "576941", "revid": "105290", "url": "https://eu.wikipedia.org/wiki?curid=576941", "title": "Zoarcoidei", "text": "Zoarcoidei arrain pertziformeen azpiordena da.\nGeneroen bilakaera.\nHona hemen zenbait generoen bilakaera:"}
{"id": "576942", "revid": "105290", "url": "https://eu.wikipedia.org/wiki?curid=576942", "title": "Pleuronectoidei", "text": "Pleuronectoidei arrain pleuronektiformeen azpiordena da."}
{"id": "576943", "revid": "119347", "url": "https://eu.wikipedia.org/wiki?curid=576943", "title": "Psettodes", "text": "Psettodes arrain pleuronektiformeen generoa da, Atlantikoko, Indiako eta Ozeano Bareko itsaso tropikaletan bizi dena. Psettodidae familia eta Psettodoidei azpiordena monotipikoak osatzen duen genero bakarra da."}
{"id": "576944", "revid": "1545", "url": "https://eu.wikipedia.org/wiki?curid=576944", "title": "Psettodidae", "text": ""}
{"id": "576947", "revid": "1545", "url": "https://eu.wikipedia.org/wiki?curid=576947", "title": "Psettodoidei", "text": ""}
{"id": "576949", "revid": "1545", "url": "https://eu.wikipedia.org/wiki?curid=576949", "title": "Psettodes bennetti", "text": ""}
{"id": "576950", "revid": "46640", "url": "https://eu.wikipedia.org/wiki?curid=576950", "title": "2003ko Eurovision Abesti Lehiaketa", "text": "2003ko Eurovision Abesti Lehiaketa urtero ospatzen den Eurovision Abesti Lehiaketaren 48. edizioa izan zen. Rigako Skonto Hall aretoan ospatu zen, Letonian, maiatzaren 24an. Aurkezleak Marie N (aurreko edizioko irabazlea) eta Ren\u0101rs Kaupers (2000ko letoniar ordezkaria, Brainstorm taldeko abeslari bezala) izan ziren.\nGarailea Turkiako Sertab Erener izan zen, \"Everyway That I Can\" abestiarekin. Turkiaren lehen garaipena izan zen.\nHogeita sei herrialde izan ziren partaide, ordungo partaide kopuru errekorra. Ukrainak lehen agerpena egin zuen. Aurreko ediziotik kanpo geratu ziren sei herrialde itzuli ziren: Herbehereak, Irlanda, Islandia, Norvegia, Polonia eta Portugal. Bestalde, aurreko urteko azken bost sailkatuak lehiaketatik kanpo uztea erabaki zuen Europako Irrati-Telebista Batasunak: Danimarka, Finlandia, Lituania, Mazedoniako Errepublika, eta Lituania.\nGau bakar batean jokatu zen azken edizioa izan zen, hurrengo urtean finalerdi bat gehitu zelako."}
{"id": "576951", "revid": "12654", "url": "https://eu.wikipedia.org/wiki?curid=576951", "title": "Errusia Eurovision Abesti Lehiaketan", "text": ""}
{"id": "576952", "revid": "46640", "url": "https://eu.wikipedia.org/wiki?curid=576952", "title": "2002ko Eurovision Abesti Lehiaketa", "text": "2002ko Eurovision Abesti Lehiaketa urtero ospatzen den Eurovision Abesti Lehiaketaren 47. edizioa izan zen. Tallinngo Saku Suurhaal aretoan ospatu zen, Estonian, maiatzaren 25ean. Aurkezleak Annely Peebo eta Marko Matvere izan ziren.\nGarailea Letoniako Marie N izan zen, \"I Wanna\" abestiarekin. Letoniaren lehen garaipena izan zen.\nHogeita lau herrialde izan ziren partaide. Aurreko ediziotik kanpo geratu ziren zazpi herrialde itzuli ziren: Austria, Belgika, Errumania, Finlandia, Mazedoniako Errepublika, Suitza eta Zipre. Bestalde, aurreko urteko azken sei sailkatuak lehiaketatik kanpo uztea erabaki zuen Europako Irrati-Telebista Batasunak. Herbehereak, Irlanda, Islandia, Norvegia, eta Poloniaz gain, Letoniari ere talde honetan egotea zegokion, baina Portugalek borondatez kanpo geratzea erabaki zuenean, Letoniak parte hartzeko aukera berreskuratu zuen, eta irabazi egingo zuen."}
{"id": "576953", "revid": "46640", "url": "https://eu.wikipedia.org/wiki?curid=576953", "title": "2004ko Eurovision Abesti Lehiaketa", "text": "2004ko Eurovision Abesti Lehiaketa urtero ospatzen den Eurovision Abesti Lehiaketaren 49. edizioa izan zen. Istanbulgo Abdi \u0130pek\u00e7i Arena aretoan ospatu zen, Turkian. Finalerdia maiatzaren 12an jokatu zen, eta finala maiatzaren 15ean. Aurkezleak Korhan Abay eta Meltem Cumbul izan ziren.\nGarailea Ukrainako Ruslana izan zen, \"Wild Dances\" abestiarekin. Ukrainaren lehen garaipena izan zen.\nParte hartu nahi zuten herrialde kopuru hazkorra kudeatzeko, lehiaketa bi gauetan banatzea erabaki zuen Europako Irrati-Telebista Batasuna, finalerdi bat gehituz. Horrela, hogeita hamasei herrialde izan ziren partaide, aurreko edizioko errekorra baino hamar gehiago. Albania, Andorra, Bielorrusia eta Serbia eta Montenegrok lehen agerpena egin zuten. Aurreko ediziotik kanpo geratu ziren bost herrialde itzuli ziren: Danimarka, Finlandia, Lituania, Mazedoniako Errepublika eta Suitza. Monako hogeita bost urteko eten baten ostean itzuli zen lehiaketara.\nLehiaketa.\nLehiaketak finalerdi bat eta final bat izan zituen. \"Big 4\" taldeko herrialdeak (Alemania, Erresuma Batua, Espainia eta Frantzia), eta beraiez aparte, aurreko edizioko lehen hamar sailkatuak zuzenki agertu ziren finalean. Gainontzako herrialdeek finalerdian jokatu zituzten finalerako hamar pase.\nFinalerdia.\nTaulan azpimarratutako herrialdeak pasa ziren finalera."}
{"id": "576954", "revid": "448", "url": "https://eu.wikipedia.org/wiki?curid=576954", "title": "Erregeen Andre Mariren eliza", "text": ""}
{"id": "576955", "revid": "448", "url": "https://eu.wikipedia.org/wiki?curid=576955", "title": "Uribarriko Andra Mariren basilika", "text": ""}
{"id": "576956", "revid": "448", "url": "https://eu.wikipedia.org/wiki?curid=576956", "title": "Andra Mari eliza (Galdakao)", "text": ""}
{"id": "576958", "revid": "448", "url": "https://eu.wikipedia.org/wiki?curid=576958", "title": "Andra Mari (argipena)", "text": ""}
{"id": "576959", "revid": "448", "url": "https://eu.wikipedia.org/wiki?curid=576959", "title": "Andra Mari basilika (Portugalete)", "text": ""}
{"id": "576960", "revid": "448", "url": "https://eu.wikipedia.org/wiki?curid=576960", "title": "Andra Mari eliza (Getxo)", "text": ""}
{"id": "576962", "revid": "448", "url": "https://eu.wikipedia.org/wiki?curid=576962", "title": "Andra Mari eliza (Gue\u00f1es)", "text": ""}
{"id": "576963", "revid": "201", "url": "https://eu.wikipedia.org/wiki?curid=576963", "title": "Bar (unitatea)", "text": ""}
{"id": "576964", "revid": "6327", "url": "https://eu.wikipedia.org/wiki?curid=576964", "title": "Jerusalemgo San Joan Ordena", "text": ""}
{"id": "576965", "revid": "56334", "url": "https://eu.wikipedia.org/wiki?curid=576965", "title": "Koldo Losada", "text": "Koldo Losada Atutxa (Getxo, Bizkaia, - Bilbo, ) aktorea izan zen. Batez ere antzerkian jardun zuen, baina baita zineman eta telebistan ere. Hasieran Tanttaka konpainian eta gero Ados Teatroa konpainian aritu zen. Ados Teatroa konpainiaren sortzaileetako bat izan zen. ETB1eko Goenkale telesailean ere parte hartu zuen.\nErdarazko aktore gisa ere oso ezaguna zen bigarren mailako aktore gisa egindako lanengatik, telebistako serie arrakastatsu askotan: \"\u00c1guila Roja\", \"Los Serrano\", \"Amar en tiempos revueltos\" eta \"El secreto de Puente Viejo\". Beste batzuetan ere parte hartu zuen: \"Bea\", \"Polic\u00edas\", eta \"Cu\u00e9ntame\".\n2014ko azaroaren 19an, 23:00 aldera, Bilboko Lertsundi kaleko etxe batean hilda topatu zuten.\nLanak.\nLan hauek antzeztu zituen:"}
{"id": "576966", "revid": "1545", "url": "https://eu.wikipedia.org/wiki?curid=576966", "title": "Cabezako Ama Birjinaren baseliza", "text": "Cabezako Ama Birjinaren baseliza Nafarroako Tutera udalerrian dagoen baseliza bat da. Cabezako Ama Birjinaren karrikan kokatua dago. Gaur egungo eraikina XIX. mendean eraiki zen, XVII. mendean eraikitakoa ordezkatuz. Izen berdineko Cabezako Ama Birjinari sagaratua dago.\nEraikina.\nGaur egungo eraikina Cabezako Ama Birjinaren karrikako beste etxebizitza batzuei atxikitutako nabe txiki bakarreko baseliza da. Kondaira baten arabera, jatorriz Andaluziako Andujar udalerriko elizan zegoen bizantziar ikonografiako San Eufrasioren irudi bat du, irudi hau 711an mairuen inbasioan zehar harpilatua izan ez zedin ezkutatu omen zen, gerora, jada 1227an Sierra Morenako haitzulo batean topatu eta Tuterara ekarria izan omen zen.\nHistoria eta kronologia.\nCabezako Ama Birjinari sagaratutako lehenbiziko baseliza hau 1611an sortua izan zen. Gaur egungo kokalekuan beharrean beste batean zegoen, hain zuzen ere, Tuterako gaztelua dagoen Santa Barbara muinoaren oinetan, Trinitate Santuaren elizaren alboan. 1808an Iberiar Penintsulako Gerran suntsitua izan zen.\nGaur egungo Cabezako Ama Birjinaren baseliza 1816an gaur egun dagoen kokalekuan eraiki zen, 1899an handitu zelarik."}
{"id": "576967", "revid": "103793", "url": "https://eu.wikipedia.org/wiki?curid=576967", "title": "Pluko Andre Mariaren baseliza", "text": "Pluko Ama Birjinaren baseliza Nafarroa Garaiko Aragoiko Erriberako Martzilla udalerrian kokatutako kristiau baseliza bat da. Alde Zaharrean dago, izen berdineko Pluko Andre Mariaren karrikan. Bere izatea jada 1474ean erregistratua dago, hain zuzen ere bere handitzeareen data izan baitzen. XVII. mendean berreraikia izan zen eta gaur egungo arte hainbat eraldaketa jasan izan ditu.\nEraikina.\nLatindar gurutzeko oinplanoa eta hiru zatiko nabea du, bai eta lunetadun kanoi erdiko ganga batek estalitako goialde erdizirkularra ere, gurutzaduran ez beste, linterna eta goialde bat gehitzeko eraldatua izan da, hau esfera laurden modeerno baten bidez lortu da. Arku bikoitzak gai obalu eta serliana itxurazko gai geometrikoez apainduak daude, pilastra bikoitzetan esekiak, haietan tenpluaren perimetroa inguratzen duen erlaitza doa.\nBarnaldea adreiluz edertua agertzen baldin bada, kanpoaldean bistara dago, inguruko etxebizitzekin bat eginez. Sarrera modernoa da, kaleko lurzoruaren mailan, eta lunetadun kanoi erdiz estalitako erdipuntuko arkua duen atari bat du.\nBarnean Pluko Ama Birjinaren irudia (gotikoa), bai eta taila erromaniko bat daude, biak ere oso zaharberrituak eta antzinako irudien aztarnatik oso gutxi gelditzen zaielarik.\n1985-2003 artean Jos\u00e9 Antonio P\u00e9rez Fabo margolariak eraikinaren paramentuak eta sapailak akrilikoz apaindu zituen. Gai alegorikoen kromatismo goxoak multzo guztiari oso erakargarri eta modernoa den argitasun berezin bat ematen dio."}
{"id": "576968", "revid": "105290", "url": "https://eu.wikipedia.org/wiki?curid=576968", "title": "San Emeterio eta San Zeledonio baseliza (Lodosa)", "text": "San Emeterio eta San Zeledonio baseliza Nafarroako Lodosa udalerrian dagoen neurri txikietako tenplu erromaniko bat da, Ebro ibaiaren hegoaldeko ertzean eta herrigunetik kanpo. Lodosako santu zaindariak diren San Emeterio eta San Zeledoniori sagaratua dago.\nJaieguna urtero martxoaren 3an ospatu ohi da, egun horretan udal batzordea baselizara joan meza entzun eta otordua ospatzen da."}
{"id": "576969", "revid": "105290", "url": "https://eu.wikipedia.org/wiki?curid=576969", "title": "Santa Kiteria baseliza (Tutera)", "text": "Santa Kiteria baseliza Nafarroako Tutera udalerrian dagoen baseliza katoliko bat da, San Julian mendietan dago(orain maiz baselizaren omenez Santa Kiteria mendiak izenez deituak). Nahiz eta antzinako zaharragoa izan, gaur egungo eraikina XIX. mendearen hasieran eraiki zen.\nEraikina.\nSanta Kitera baseliza peraltatutako nabe bakar batez osatua dago. Bere aldarearen gainean Santa Kiteriaren irudia dago.\nHistoria eta kronologia.\nBere sorreraren data ezezaguna da, jada 1373an lehenbiziko aldiz aipatua delarik, aipamen honetan San Julian mendietan kokatua zegoela zehazten da, Albeako landa zabalari begira. 1813an Francisco Espozek antzinako baseliza erautsi eta gerora berreraikia izan zen.\nAntzinako baselizaren suntsiketa ondoren, 1816ean berria eraiki zen, hots, gaur egungoa. Baseliza hau 1909 eta 1923an zaharberritua izan zen. 1936 eta 1937 artean, Espainiako Gerra Zibilan zehar, gotoelku bilakatu zen. 1982an oso kaltetua zegoenez erabat zaharberritua izan zen."}
{"id": "576971", "revid": "512", "url": "https://eu.wikipedia.org/wiki?curid=576971", "title": "Egiptoko futbol selekzio nazionala", "text": "Egiptoko futbol selekzio nazionala herrialde hartako ordezkaria da. Afrikako futbol selekzio indartsuena da, zazpi aldiz irabazi baitu Afrikako Nazioen Kopa.\nJokalari aipagarrienak.\n2018ko ekainaren 1ean eguneratua."}
{"id": "576972", "revid": "336", "url": "https://eu.wikipedia.org/wiki?curid=576972", "title": "Richard Hoggart", "text": "Richard Hoggart (Leeds, Erresuma Batua, 1918ko irailaren 24a - 2014ko apirilaren 10a) Erresuma Batuko soziologo eta pertsonai publiko ezaguna izan zen. Bere lan zabalak eremu asko hartzen ditu: soziologia, literatura ingelesa, ikerketa kulturalak, batez ere Erresuma Batuko herri kulturari lotutakoak. Ezaguna da ere Birminghamen dagoen \"Centre for Contemporary Cultural Studies\"-en sortzailetakoa izan zelako."}
{"id": "576973", "revid": "23317", "url": "https://eu.wikipedia.org/wiki?curid=576973", "title": "Kamerungo futbol selekzio nazionala", "text": "Kamerungo futbol selekzio nazionala herrialde hartako ordezkaria da. Afrikako futbol selekzio indartsuenetakoa da, lau aldiz irabazi baitu Afrikako Nazioen Kopa.\nJokalari aipagarrienak.\n2022ko azaroaren 24an eguneratua."}
{"id": "576974", "revid": "23317", "url": "https://eu.wikipedia.org/wiki?curid=576974", "title": "Ghanako futbol selekzio nazionala", "text": "Ghanako futbol selekzio nazionala herrialde hartako ordezkaria da. Afrikako futbol selekzio indartsuenetakoa da, lau aldiz irabazi baitu Afrikako Nazioen Kopa.\nJokalari aipagarrienak.\n2022ko azaroaren 17an eguneratua.\nEuskal Herritarrak.\nI\u00f1aki Williams futbolari bilbotarrak aita ghanarra du eta horren bidez Ghanako selekzioarekin jokatzeko hautua egin zuela adierazi zuen 2022ko uztailean. Debuta 2022ko irailaren 23an egin zuen Brasilen aurka jokaturiko lagunarteko partidan. 2022ko Qatarko Munduko Txapelketan jokatu zuen."}
{"id": "576975", "revid": "105290", "url": "https://eu.wikipedia.org/wiki?curid=576975", "title": "Nigeriako futbol selekzio nazionala", "text": "Nigeriako futbol selekzio nazionala herrialde hartako ordezkaria da. Afrikako futbol selekzio indartsuenetakoa da, hiru aldiz irabazi baitu Afrikako Nazioen Kopa.\nJokalari aipagarrienak.\n2018ko maiatzaren 28an eguneratua."}
{"id": "576981", "revid": "23317", "url": "https://eu.wikipedia.org/wiki?curid=576981", "title": "Saudi Arabiako futbol selekzio nazionala", "text": "Saudi Arabiako futbol selekzio nazionala herrialde hartako ordezkaria da. Asiako futbol selekzio indartsuenetakoa da, hiru aldiz irabazi baitu Asiako Futbol Kopa.\nJokalari aipagarrienak.\n2018ko ekainaren 3an eguneratua."}
{"id": "576982", "revid": "23317", "url": "https://eu.wikipedia.org/wiki?curid=576982", "title": "Irango futbol selekzio nazionala", "text": "Irango futbol selekzio nazionala herrialde hartako ordezkaria da. Asiako futbol selekzio indartsuenetakoa da, hiru aldiz irabazi baitu Asiako Futbol Kopa.\nJokalari aipagarrienak.\n2022ko azaroaren 21ean eguneratua."}
{"id": "576983", "revid": "98220", "url": "https://eu.wikipedia.org/wiki?curid=576983", "title": "La Salv\u00e9", "text": "La Salv\u00e9 hondartza Laredo udalerrian dago, Kantabrian.\n4.250 metro ditu eta herriko zabalgunearen parean kokaturik dago, antzinako kaia (\"El Canto\") eta lur-mihia (\"El Puntal\") artean. Limpiasko itsasadarrean dagoen Regat\u00f3n (3.900 m) hondartzarekin batera Kantabria osoko hareatzarik handiena osatzen du."}
{"id": "576985", "revid": "512", "url": "https://eu.wikipedia.org/wiki?curid=576985", "title": "Andre Mariaren Jasokundearen eliza (Laredo)", "text": "Andre Mariaren Jasokundearen eliza () Kantabriako Laredo udalerrian dagoen eliza bat da.\nEgungo eraikina hiru alditan eraiki zituzten: hiru nabe gotikoak eta portada nagusiak XIII. mendean, gurutzadura barrokoa eta abside XVI.ean eta kapera nagusiak XVII.ean. Erretaula plateresko du eta baita Pieter de Moor flandriarrak egindako beste bat ere."}
{"id": "576986", "revid": "1545", "url": "https://eu.wikipedia.org/wiki?curid=576986", "title": "Limpiasko itsasadarra", "text": "Limpiasko itsasadarra () As\u00f3n ibaiak itsasoratzean sortutakoa da, Santo\u00f1ako badiaren barnealdean izanik. Bi zati ditu:\nZubitik aurrera, Tretoko itsasadarra () izena ere badu. Bere bokalean Santo\u00f1a, Victoria eta Joyeleko Paduretako parke naturala dago.\nLehen, 1618 eta 1699 artean, Colindres inguruan, ontziola bat zegoen bertan, Gaztelako koroarena. Hala ere, itsasadarrean galeoiak uretaratzea zaila zenez, Guarnizora eraman zuten."}
{"id": "576987", "revid": "1545", "url": "https://eu.wikipedia.org/wiki?curid=576987", "title": "Tretoko itsasadarra", "text": ""}
{"id": "576990", "revid": "1545", "url": "https://eu.wikipedia.org/wiki?curid=576990", "title": "Ori\u00f1\u00f3ngo itsasadarra", "text": "Ori\u00f1\u00f3ngo itsasadarra () edo Guriezoko itsasadarra () Ag\u00fcera ibaiak itsasoratzean sortutakoa da, Castro Urdiales eta Guriezo artekoa. 75,3 hektareako azalera eta 7,8 kilometroko ibilbidea du eta A-8k zeharkatzen du.\nPadurazko gunea da, \"Spartina\" eta \"Halimione\" generoko landareak dituena. Erdi Aroan itsasadarrak Laredo eta Castro Urdiales arteko muga ezarri zuen, lehenengokoa izanik."}
{"id": "576991", "revid": "1545", "url": "https://eu.wikipedia.org/wiki?curid=576991", "title": "Guriezoko itsasadarra", "text": ""}
{"id": "576992", "revid": "105290", "url": "https://eu.wikipedia.org/wiki?curid=576992", "title": "Itsas getozka", "text": "Itsas getozka (\"Halimione portulacoides\") Amaranthaceae familiako zuhaixka da. Eurasia epeletan eta Afrikako zenbait eskualdetan jatorria duen landare hau halofitoa da eta normalean itsasgorak estalitako lekuetan hazten da."}
{"id": "576993", "revid": "1545", "url": "https://eu.wikipedia.org/wiki?curid=576993", "title": "Halimione portulacoides", "text": ""}
{"id": "576997", "revid": "336", "url": "https://eu.wikipedia.org/wiki?curid=576997", "title": "Merkataritza-burtsa", "text": "Merkataritza-burtsak edo lehengaien merkatuak bereziki lehengaiak (petroleoa, urrea, zilarra, kobrea, aluminioa, burdina eta beste metalak nahiz garia, artoa, arroza, azukrea eta beste nekazaritza-produktuak) negoziatzen diren burtsa da. Balore-burtsaren antzeko funtzionamendu-arauetan oinarritzen da, baina berezitasunak ditu: gerokoak, esaterako, balore-burtsan baino gehiago negoziatzen dira eta eperako operazioak ohikoak dira. Mundu osoko merkataritza-burtsa garrantzitsunen artean Chicagokoa (nekazaritza produktuetarako) eta Londreskoa (metaletarako) daude."}
{"id": "576998", "revid": "17", "url": "https://eu.wikipedia.org/wiki?curid=576998", "title": "Lehengaien merkatu", "text": ""}
{"id": "576999", "revid": "1491", "url": "https://eu.wikipedia.org/wiki?curid=576999", "title": "Santo\u00f1ako badia", "text": "Santo\u00f1ako badia () Bizkaiko golkoko badia da, Santo\u00f1a eta Laredo artean dagoena. Kantabria osoko bokalerik nagusienetariko bat da, As\u00f3n ibaiaren behe-ibilgunea itsasoak inbaditu zuenean sortua. 28\u00a0km\u00b2-ko azalera du eta bere padurek garrantzi ekologiko handia dute.\nMigrazio-ibilbide bat (mokozabal holandarrarena).\n&lt;mapframe latitude=\"44.964798\" longitude=\"-0.395508\" zoom=\"4\" width=\"243\" height=\"370\" align=\"right\"&gt;\n \"type\": \"FeatureCollection\",\n \"features\": [\n \"type\": \"Feature\",\n \"geometry\": {\n \"type\": \"Point\",\n \"coordinates\": [4.9, 52.38]\n \"properties\": {\n \"prop0\": \"value0\",\n \"marker-size\": \"small\",\n \"marker-color\": \"#F90606\"\n },\n \"type\": \"Feature\",\n \"geometry\": {\n \"type\": \"Point\",\n \"coordinates\": [-3.45889, 43.4347]\n \"properties\": {\n \"prop0\": \"value0\",\n \"marker-size\": \"small\",\n \"marker-color\": \"#F90606\"\n },\n \"type\": \"Feature\",\n \"geometry\": {\n \"type\": \"Point\",\n \"coordinates\": [-6.44, 37.02]\n \"properties\": {\n \"prop0\": \"value0\",\n \"marker-size\": \"small\",\n \"marker-color\": \"#F90606\"\n },\n {\n \"type\": \"Feature\",\n \"properties\": {\"stroke\": \"#F90606\",\"stroke-width\": 2},\n \"geometry\": {\n \"type\": \"LineString\",\n \"coordinates\": [\n [4.9, 52.38], [1.626944, 50.201389], [-0.5, 49.5], [-2.8, 47.6], [-1.7728, 46.5361], [-1.0492, 45.5897], [-1.25, 44.583333], [-1.79, 43.35], [-3.45889, 43.4347], [-4.75, 42.0667], [-5.592585, 41.853906], [-6.44, 37.02]\n ]\n&lt;/mapframe&gt;Mokozabal zuria negua Do\u00f1anako erretserba naturalean ematen du, eta uda Herbeheretan. Amsterdametik Do\u00f1anara joateko egin behar dituen 2.100 kilometro egiteko (gutxi-gora behera) hamabi egun beharko ditu. Egunero sei bat orduz egiten du hegan, batez beste 50 km/h-ko abiaduran, guztira 300km egin ditzake egun bakar batean. Egun guzti horietan jan eta atseden hartu ahal izateko toki egokiak bilatu beharko ditu bidean. Kasu gehienetan Amsterdametik Do\u00f1anarainoko bidea egiteko, hauek izaten dira bidaiako 12 pausalekuak:\nAmsterdam - Sommeko badia - Senaren badia - Morbihango golkoa - Olonneko padurak - Girondako estuarioa - Arcachongo badia - Txingudi (Urdaibai, Mendixur edo Salburua ere izan daitezke) - Santo\u00f1ako badia - La Navako aintzira - Villaf\u00e1filako Gatzaga - Pe\u00f1a del Aguilako aintzira - Do\u00f1ana"}
{"id": "577000", "revid": "17", "url": "https://eu.wikipedia.org/wiki?curid=577000", "title": "Fabrikazio", "text": ""}
{"id": "577001", "revid": "17", "url": "https://eu.wikipedia.org/wiki?curid=577001", "title": "Itsaslabarra", "text": ""}
{"id": "577003", "revid": "105290", "url": "https://eu.wikipedia.org/wiki?curid=577003", "title": "Tours Soci\u00e9t\u00e9 G\u00e9n\u00e9rale", "text": "Tours Soci\u00e9t\u00e9 G\u00e9n\u00e9rale La D\u00e9fense, Nanterren aurkitzen diren bulego etxe-orratz bikiak dira. Soci\u00e9t\u00e9 G\u00e9n\u00e9raleren egoitza izateko ireki zituzten ateak 1995. urtean, Frantziako banku talde handienetarikoa baita. Bi eraikinek 165m-ko altuera dute eta 38 solairu dituzte. Bulegoen espazio erabilgarria handia izan arren, Soci\u00e9t\u00e9 G\u00e9n\u00e9ralek toki gehiago behar zuen eta hirugarren etxe-orratz bat eraiki zuten, Tour Granite dorrea."}
{"id": "577006", "revid": "1545", "url": "https://eu.wikipedia.org/wiki?curid=577006", "title": "Berlingo unibertsitate", "text": ""}
{"id": "577007", "revid": "105290", "url": "https://eu.wikipedia.org/wiki?curid=577007", "title": "Gurutze Santuaren baseliza (Tutera)", "text": "Gurutze Santuaren baseliza Nafarroako Tutera udalerrian dagoen baseliza katoliko bat da. XII. mendean sagiendar fraideek eraiki zuten eta Tuterako Alde Zaharretik kilometro bat iparraldera eta Ebro ibaiaren eskuinaldeko ertzean dago. Lehenbiziko baselizak eliza eta parrokia tituluak ere bazituen. Bertan, 1235an sortutako Ballesteroak izeneko kofradia bat bazen. Gaur egungo eraikina XIX. mendearen erdialdekoa da. Kristoren kofradiaren egoitza da, horregatik Kristoren baseliza deitzen zaio.\nEraikina.\nLehenbiziko baselizak oinplano laukizuzena zuen, gaur egungoa baina handiagoa zen eta bi sarrera ate zituen, nagusia hegoaldean, Tuterara begira, eta bigarrena mendebaldean. Baselizak bost aldare ditu, nagusia Gurutze Santuari sagaratua.\nHistoria eta eraikinaren kronologia.\nLehenbiziko baseliza jada 1145an aipatzen da, ziurrenik bere eraikitzaileak izango ziren sagiendar fraideen jabetzakoa zela esanez.1620ean zaharberritua izan zen. 1734ean On Juan de Mur zenaren eskutik baselizako jaiegun eta erromeriaren usadioari ekin zitzaion. 1808an, Iberiar Penintsulako Gerran zehar, frantsesek suntsitu zuten. 1815 berreraikia izan zen, baina 1857an sute batek kiskaldu zuen.\n1859an antzinako baseliza zegoen kokalekutik hurbil eraikin berria inauguratu zen, hain zuzen ere, gaur egun dagoena, antzinako baselizaren kokalekua eraikitzera zihoan Zaragoza-Altsasu burdinbidearen linean igarobidean baizegoen. 1972an zaharberritua izan zen."}
{"id": "577008", "revid": "512", "url": "https://eu.wikipedia.org/wiki?curid=577008", "title": "Bruselako Unibertsitate Askea", "text": "Bruselako Unibertsitate Askea () Belgikako Brusela hiriburuan dagoen unibertsitatea da. 1970ean, bere nederlanderazko eremuan lan egiteko Vrije Universiteit Brussel sortu zuten.\nErakunde kosmopolita da, bere ikasleen %29a atzerritarrak dira. Bere historian 5 Nobel Sari eta Fields domina bat izan ditu irakasleak."}
{"id": "577010", "revid": "1545", "url": "https://eu.wikipedia.org/wiki?curid=577010", "title": "Universit\u00e9 libre de Bruxelles", "text": ""}
{"id": "577011", "revid": "1545", "url": "https://eu.wikipedia.org/wiki?curid=577011", "title": "Bruselako Unibertsitate Librea", "text": ""}
{"id": "577013", "revid": "1545", "url": "https://eu.wikipedia.org/wiki?curid=577013", "title": "Bruselako Unibertsitate Libre", "text": ""}
{"id": "577014", "revid": "1545", "url": "https://eu.wikipedia.org/wiki?curid=577014", "title": "Bruselako Unibertsitatea Askea", "text": ""}
{"id": "577018", "revid": "59723", "url": "https://eu.wikipedia.org/wiki?curid=577018", "title": "Meza laguntzaile", "text": "Meza laguntzaileak, Ipar Euskal Herrian beretterrak, meza eta beste kristau zeremonietan liturgian laguntzen duten pertsonak dira. Laguntzaileak haurrak eta nerabeak direnean, eliz neska-mutilak edo meza neska-mutilak ere deitzen zaie."}
{"id": "577019", "revid": "6327", "url": "https://eu.wikipedia.org/wiki?curid=577019", "title": "Eliz neska-mutil", "text": ""}
{"id": "577020", "revid": "17", "url": "https://eu.wikipedia.org/wiki?curid=577020", "title": "Eliz neska-mutilak", "text": ""}
{"id": "577021", "revid": "17", "url": "https://eu.wikipedia.org/wiki?curid=577021", "title": "Meza laguntzaileak", "text": ""}
{"id": "577022", "revid": "17", "url": "https://eu.wikipedia.org/wiki?curid=577022", "title": "Beretter", "text": ""}
{"id": "577023", "revid": "119347", "url": "https://eu.wikipedia.org/wiki?curid=577023", "title": "Azurmendi (jatetxea)", "text": "Azurmendi Larrabetzun dagoen jatetxea da, 3 Michelin izar dituena. Bertoko sukaldariburua Eneko Atxa da.\n2007an lehendabiziko izarra lortu zuen, 2011n bigarrena eta 2012tik aurrera 3 izarrak ditu."}
{"id": "577024", "revid": "119347", "url": "https://eu.wikipedia.org/wiki?curid=577024", "title": "Thymallus", "text": "Thymallus Salmonidae familiako genero bat da, Thymallinae azpifamilia monotipikoa osatzen duen bakarra dena. Ur gezakoak dira, Paleartiko eta Neartiko eremu ekologikoetan bizi dena.\nEspezieak.\n\"Catalog of Fishes\"en arabera, \"Thymallus baikalolenensis\" () espeziea ere barnean ditu. Gainera, \"T. flavomaculatus\" onartzen du baina ez du \"T. yaluensis\" espezie ezberdintzat jotzen."}
{"id": "577029", "revid": "8910741", "url": "https://eu.wikipedia.org/wiki?curid=577029", "title": "Grande \u00e9cole", "text": "Grande \u00e9cole (eskola handia), Frantziako Hezkuntza nazionalaren ministerioaren arabera, \"goi mailako ikasketa zentro bat da non ikasleak lehiaketa bitartez sartzen diren eta maila altuko trebakuntza bermatzen den\". Ministerio jakin baten agindupean egoten dira eta ikasketak bost urtekoak izaten dira. Unibertsitateak ez bezala, jakintzaren arlo jakin batean oinarritzen dira.\nGoi funtzio publikorako trebatzen duten Eskolak.\nHistorian gertatu den bezala, \"Grande \u00e9cole\" tradizionalki goi mailako eskola multzo txiki bati dago lotuta. Hauen helburu nagusia estatuaren koadroak lehiaketa prozedura baten bitartez osatuko duten goi funtzionarioak trebatzea da. Hauek dira eskola nagusienak:"}
{"id": "577030", "revid": "512", "url": "https://eu.wikipedia.org/wiki?curid=577030", "title": "\u00c9cole normale sup\u00e9rieure (Paris)", "text": "\u00c9cole normale sup\u00e9rieure (; \"Ulm kalekoa\", ENS, ENS Paris edo Normale Sup. bezala ere ezaguna), Parisen dagoen goi mailako ikastetxe publikoa da. Frantziar Iraultzan sortu zen eta gaur egungo egitura 1820an hartu zuen. \"Grande \u00e9cole\" baten izaera du eta helburu nagusia \"ikerketa zientifiko teoriko edo aplikatura, irakaskuntzara edo Estatuaren administrazioan eta haren egituretan zerbitzu ematera zuzenduko diren ikasleak hezkuntza zientifiko eta kultural baten bitartez prestatzea da\".\nFrantziako eskolarik prestigiosoena kontsideratzen da eta estatuko elite zientifikoa prestatzen du. Bertatik pasa direnen artean 12 Nobel Sari irabazle eta 10 Fields Domina irabazle daude.\nIkasle ohi nabarmenak.\nIkasle gehien-gehienak historikoki gizonezkoak izan dira. Baina hori aldatzen ari da eta azpimarratzekoa da 2019ko Ekononomia Nobel Saria Esther Duflo ikasle ohiak jaso zuela."}
{"id": "577031", "revid": "512", "url": "https://eu.wikipedia.org/wiki?curid=577031", "title": "Hurtado de Andatarren dorrea", "text": "Hurtado de Andatarren dorrea Arabako Gasteiz hiriburuan dagoen dorretxe bat da.\nGasteizko Alde Zaharran eta Gasteizko Santa Maria katedralaren alboan dago, XV. mendean eraiki zen eta hiri guztian mantendu izan den eraikin zaharrenetako bat da. Neurri handiak dituen gotiko estiloko eraikina da. Behealdeak itxura ertsia du eta harlanduz egina dago, goialdea aldiz, egur eta adreiluz.\n1981ean zaharberritua izan ondoren, 1984an Arabako Kultura Ondasuna izendatu zuten. Gaur egun etxebizitza partikularra denez, jendeari itxia dago."}
{"id": "577032", "revid": "105290", "url": "https://eu.wikipedia.org/wiki?curid=577032", "title": "Urbina Basabeko dorrea", "text": "Urbina Basabeko dorrea Arabako Kuartango udalerriko Urbina Basabe herrian dagoen dorretxe bat da. Kuartango Haranean Dorrea izenez ezagutzen da. Erdi Aroan eraiki zen eta denbora igaro ahala eraikin elijioso, gotorleku militar, administrazio eraikin eta egoitza funtzioak bete izan ditu.\nJatorria.\nAntzina monasterioa eta dorretxe batez osatua zegoen. Monasterioa XII. mendearen amaieran Garc\u00eda de Mendoza kondearen aginduz antzinagoko eraikin baten hondakinen gainean eraiki zen eta San Pedrori sagaratua zegoen, antzinagoko eraikin hori erromatar \"villa\" inperial bat izan zitekeen, zimenduetan topatuko aztarna hauei so eginik: erromatar jatorriko lurzoruak, zeramikak, pilotoiak eta hipokaustoko hagak, etab.\nGaur egungo kontserbazio egoera.\nIraganean Arabako Foru Aldundiak zaharberritutako jabetza pribatuko eraikina da, gaur egun Kuartangoko Udalaren zerbitzu bat da eta Urbina Basabeko Enbor-Etxearen Adiskideen Elkarteak kudeatzen du.\nUdalean edota aurrez hitzartutako bisiten bidez Andagosteko guduaren mezan dagoen interpretazio gunea nahiz Kuartangoko Haraneko ohitura eta ondarearen etnografia erakusketa bisita daitezke."}
{"id": "577036", "revid": "1545", "url": "https://eu.wikipedia.org/wiki?curid=577036", "title": "Thymallinae", "text": ""}
{"id": "577037", "revid": "105290", "url": "https://eu.wikipedia.org/wiki?curid=577037", "title": "Neartikoa", "text": "Neartikoa Lurrazaleko zortzi ekozona edo erreinu biogeografikoetatik bat da. Hitz hau ekologia, botanika, zoologia eta biogeografian asko erabiltzen da.\nNeartikoak ia Ipar Amerika osoa hartzen du, tartean Groenlandia eta Mexikoko goi-ordokiak. Ekozona honek klima hotzeko eta epeleko eskualdeak hartzen ditu, baina ez klima tropikalekoak, Hegoaldeko Floridak, Ertamerikak eta Karibeko uharteek Hego Amerikarekin batera Neotropikoa osatzen baitute.\nBai fauna eta bai floraren aldetik, paleartikoak eta neartikoak antzekotasun handiak dauzkate, Beringeko itsasarteak lotuta daudelako. Bi ekozona hauek batera izendatzeko \"Holartikoa\" hitza erabiltzen da.\nMunduko Natura Funtsak lau ekoeskualdetan banatzen ditu Neartikoa:"}
{"id": "577038", "revid": "1545", "url": "https://eu.wikipedia.org/wiki?curid=577038", "title": "Neartiko", "text": ""}
{"id": "577040", "revid": "1545", "url": "https://eu.wikipedia.org/wiki?curid=577040", "title": "Caatinga", "text": ""}
{"id": "577042", "revid": "336", "url": "https://eu.wikipedia.org/wiki?curid=577042", "title": "Ekozona afrotropikala", "text": "Ekozona afrotropikala Lurrazaleko zortzi ekozona edo erreinu biogeografikoetatik bat da. Hitz hau ekologia, botanika, zoologia eta biogeografian asko erabiltzen da. Lehen Etiopiar ekozona izena zuen.\nEkozona afrotropikalak Saharaz hegoaldeko Afrika, Arabiar penintsulako ekialdea eta hegoaldea, Madagaskar, hegoaldeko Iran, hego-mendebaldeko Pakistan eta mendebaldeko Indiako ozeanoko uharteak hartzen ditu barnean.\nMunduko Natura Funtsak bederatzi ekoeskualdetan banatzen ditu ekozona afrotropikala:"}
{"id": "577043", "revid": "1545", "url": "https://eu.wikipedia.org/wiki?curid=577043", "title": "Afrotropikal", "text": ""}
{"id": "577044", "revid": "1545", "url": "https://eu.wikipedia.org/wiki?curid=577044", "title": "Etiopiar ekozona", "text": ""}
{"id": "577045", "revid": "1712", "url": "https://eu.wikipedia.org/wiki?curid=577045", "title": "Apar harria", "text": ""}
{"id": "577046", "revid": "105290", "url": "https://eu.wikipedia.org/wiki?curid=577046", "title": "Indomalaysiar ekozona", "text": "Indomalaysiar ekozona Lurrazaleko zortzi ekozona edo erreinu biogeografikoetatik bat da. Hitz hau ekologia, botanika, zoologia eta biogeografian asko erabiltzen da.\nIndomalaysiar ekozonak Afganistan, Indiako azpikontinentea, hegoaldeko Txina eta Indonesia Java, Bali eta Borneoraino hartzen ditu barnean. Wallace Lerroak Indomalaysiar eta australasiar ekozonak banatzen ditu. Eremu nagusia oihan eta baso tropikalarena da, Dipterocarpaceae familiako zuhaitzez beterik.\nMunduko Natura Funtsak hiru ekoeskualdetan banatzen ditu indomalaysiar ekozona:"}
{"id": "577047", "revid": "1545", "url": "https://eu.wikipedia.org/wiki?curid=577047", "title": "Indomalaysiar", "text": ""}
{"id": "577048", "revid": "1545", "url": "https://eu.wikipedia.org/wiki?curid=577048", "title": "Indomalaysiarra", "text": ""}
{"id": "577049", "revid": "1545", "url": "https://eu.wikipedia.org/wiki?curid=577049", "title": "Afrotropikala", "text": ""}
{"id": "577050", "revid": "105290", "url": "https://eu.wikipedia.org/wiki?curid=577050", "title": "Australasiar ekozona", "text": "Australasiar ekozona Lurrazaleko zortzi ekozona edo erreinu biogeografikoetatik bat da. Hitz hau ekologia, botanika, zoologia eta biogeografian asko erabiltzen da.\nAustralasiar ekozonak Australia, Ginea Berria, ekialdeko Indonesia, Bismarck uhartedia, Vanuatu, Salomon Uharteak, Kaledonia Berria eta Zeelanda Berria hartzen ditu barnean. Wallace Lerroak indomalaysiar eta australasiar ekozonak banatzen ditu."}
{"id": "577051", "revid": "1545", "url": "https://eu.wikipedia.org/wiki?curid=577051", "title": "Australasiar", "text": ""}
{"id": "577052", "revid": "1545", "url": "https://eu.wikipedia.org/wiki?curid=577052", "title": "Australasiarra", "text": ""}
{"id": "577053", "revid": "336", "url": "https://eu.wikipedia.org/wiki?curid=577053", "title": "Ozeaniarra (ekozona)", "text": "Ozeaniarra Lurrazaleko zortzi ekozona edo erreinu biogeografikoetatik bat da. Hitz hau ekologia, botanika, zoologia eta biogeografian asko erabiltzen da.\nOzeaniar ekozonak Mikronesia, Fiji eta Polinesia gehiena (Zeelanda Berria izan ezik) hartzen ditu barnean. Ekozonarik txikiena da eta baita kontinenterik ez duen bakarra ere."}
{"id": "577054", "revid": "1545", "url": "https://eu.wikipedia.org/wiki?curid=577054", "title": "Ozeaniar ekozona", "text": ""}
{"id": "577055", "revid": "1545", "url": "https://eu.wikipedia.org/wiki?curid=577055", "title": "Antartikoa (ekozona)", "text": "Antartikoa Lurrazaleko zortzi ekozona edo erreinu biogeografikoetatik bat da. Hitz hau ekologia, botanika, zoologia eta biogeografian asko erabiltzen da.\nAntartikar ekozonak Antartika eta hegoaldeko Atlantikoan eta hegoaldeko Indiako ozeanoan dauden zenbait uhartedi hartzen ditu barnean.\nMunduko Natura Funtsak lau tundra ekoeskualdetan banatzen ditu Antartikoa:"}
{"id": "577056", "revid": "1545", "url": "https://eu.wikipedia.org/wiki?curid=577056", "title": "Antartikar ekozona", "text": ""}
{"id": "577057", "revid": "46640", "url": "https://eu.wikipedia.org/wiki?curid=577057", "title": "Home from the Hill", "text": "Home from the Hill (euskaraz literalki \"Muinoko Bizilekua\", Ipar nahiz Hego Euskal Herrian frantses nahiz gaztelaniaz \"Berarekin Eskandalua Iritsi Zen\" izenburua jaso zuen) 1960ko Vincente Minnelli estatubatuar zinema zuzeendariaren drama film bat da. William Humphrey idazlearen \"Home from the Hill\" eleberrian oinarritua dago. Robert Mitchum, Eleanor Parker, George Peppard, George Hamilton eta Everett Sloane aktoreek antzeztu zuten.\nArgumentua.\nWade Hunnicutt kapitaina (Robert Mitchum) Texas ekialdeko lurjabe boteretsu eta aberats bat da, ondorioz denen begirunea du. Denena, bere emaztearena izan ezik, Hannah (Eleanor Parker) emakume ziniko eta hotza izateaz gain, bion semea den Theron (George Hamilton) zaintzen du, hura jaiotzean burutu zuen zin baten ondorioz. Bere emaztea mindu asmoz, Wadek Theron semea Hannahren gonapetik atera eta gizon legz jokatzen irakatsiko dio. Baina Hannahk Rafe Copleyren (George Peppard) laguntza izango du."}
{"id": "577059", "revid": "512", "url": "https://eu.wikipedia.org/wiki?curid=577059", "title": "Tonight's the Night (Neil Youngen abestia)", "text": "Tonight's the Night (euskaraz \"Gaurko Gaua, Gaua Da\") Neeil Young kanadar kantautorearen abesti bat da. 1973an grabatu eta 1975eko izen berdineko \"Tonight's the Night\" diskoaren barnean plazaratu zuen."}
{"id": "577060", "revid": "56334", "url": "https://eu.wikipedia.org/wiki?curid=577060", "title": "Moncef Marzouki", "text": "Mohamed Moncef Marzouki (, \"Muhammad al-Mun\u1e63if al-Marz\u016bq\u012b\"; Grombalia, Tunisia, 1945eko uztailaren 7a - ) Tunisiako politikaria da.\nBiografia.\nBera erlijioari garrantzi handia ematen zion familia batean jaio zen. Aita Salah ben Yussefen aldekoa zuenez, Marokon erbesteratu ziren. Ondoren, Frantzian egin zituen medikuntzako, neurologiako, ikasketak.\n1979an lehen erbesteari amaiera eman eta Susako unibertsitatean lana lortu zuen, eta hortik abiatuta militantzia politikoan hasi zen. Tunisiako Giza Eskubideen Ligako lehendakari aukeratu zuten 1989an eta Zine El Abidine Ben Ali presidentearen kritiko nagusienetako bat bihurtu zen orduan.\n1991n, gobernuak Ennahda alderdi islamistaren kontra hasitako erasoen aurka azaldu zen eta horregatik, islamisten gertuko izatea leporatu zitzaion. 1994an presidentegai izaten saiatu zen Ben Aliren aurka, eta handik aurrera Marzoukiren aurkako presioa gogortu egin zuen gobernuak.\n2001ean CPR Errepublikaren aldeko Biltzarra jaio zen, baina politikan ezin zuenez parte hartu, berriro, Frantzian erbesteratu zen. 2011n Tunisiara itzuli zen parlamentuak trantsiziorako presidente aukeratu zuen. Handik aurrera, Ben Aliren ingurukoen ezkerrekoan kritikak jaso zituen islamistekin zuen loturagatik."}
{"id": "577061", "revid": "56334", "url": "https://eu.wikipedia.org/wiki?curid=577061", "title": "Beji Caid Essebsi", "text": "Beji Caid Essebsi (edo el-Sebsi, , transliterazioa \"\") (Sidi Bou Said, Tunisia, 1926ko azaroaren 29a - Tunis, 2019ko uztailaren 25a) Tunisiako politikaria izan zen.\nBiografia.\nIzaera burgesduneko familia batekoa zen, eta, kolonietan bizitako gazte askok bezala, familiak metropolira bidali zuen goi mailako ikasketak egiteko. Horregatik, zuzenbidea ikasi zuen Parisen. Gero, politikan, independentzia aldarrikatzen zuten mugimenduetan hasi zen parte hartzen eta Neo Destour alderdi nazionalistako kideen defentsa ere aritu zen abokatu moduan jardunez.\nTunisiak 1956an independentzia lortu eta gero, Habib Bourguiba Neo Destourko buruzagia izendatu zuten presidente, alderdi bakarreko sisteman. Harez geroztik, Essebsik politikan jardun zuen Bourguibaren aholkulari gisa hasieran, eta 1971ra arte hainbat kargu edukiz: Segurtasun Nazionalerako buru, Barne eta Defentsa ministro, Frantzian enbaxadore...\nBere bizitza politikoan erregimeneko parte izan arren berarekin desadostasunak edukitzeagatik bihurtu zen ezagun. Honen ondorioz, 1970eko hamarkadan politika gorena alboratu zuen eta berriro, 1980ko hamarkadan itzuli zen, Bourguibaren azken urteetan eta Zine el-Abidine Ben Aliren lehenetan. 1990eko hamarkadan berriz politika utzi egin zuen, eta 2011ko matxinadan itzuli zen berriro, erreforma gidatu zezakeela ikusi zuelako. Islamistek eta ezkerrak, hala ere, ez zuten konfiantzarik Essebsirekin."}
{"id": "577062", "revid": "512", "url": "https://eu.wikipedia.org/wiki?curid=577062", "title": "Stephan Schmidheiny", "text": "Stephan Schmidheiny (Balgach, St. Gallen, Suitza, 1947ko urriaren 29a -) Suitzako enpresari diruduna da.\nBiografia.\nBere familiak amiantoaren negozioa kontrolatu izan azken mendean, Eternit eraikuntza enpresaren jabe direlako eta Stephanek aitarengandik jaso zuen enpresa.\nAmianto negozio moduan.\nItalian 3.000 heriotza ingururen errudun izatea leporatzen diote, izan ere, Eterniteko langileak edo fabriketatik gertu bizi zirenak bere erruz hil zirela uste da. Schmidheinyk bazekien pleurako minbizia eragiten zuela amiantoak, hainbat gaixotasunen artean, baina, hala ere, amiantoarekin lanean jarraitu zuen. 2013an Turingo epaitegiak zigorra ezarri zion, \u00abingurumen eta osasun hondamendia\u00bb eragiteagatik. Epaitegiak Hemezortzi urteko espetxe zigorra eskatu zuen.\nBaina 2014ko azaroan, Erromako kasazio epaitegiak baliogabetu egin zuen haren aurkako zigorra. Bere ustez, leporatzen zaizkion delituek preskribatu egin zuten. Horrenbestez, borondatezko homizidioagatik zigor dezakete berriro, baina hasieratik hasi beharko lukete amiantoaren biktimek.\nOndorengo negozioak.\n1990eko hamarkadan albo batera zituen amiantoaren negozioak, Europan debekua ezartzen ari ziren momentuan. Orain, filantropoa da, eta hainbat erakunde eta argitalpen sortu ditu garapen iraunkorraren inguruan, hitzaldiak emanez, eta aholkulari lanak nazioarteko erakundeentzat eginez."}
{"id": "577067", "revid": "1545", "url": "https://eu.wikipedia.org/wiki?curid=577067", "title": "B\u00e9ji Ca\u00efd Essebsi", "text": ""}
{"id": "577068", "revid": "1545", "url": "https://eu.wikipedia.org/wiki?curid=577068", "title": "Moncef Marzuki", "text": ""}
{"id": "577069", "revid": "6950", "url": "https://eu.wikipedia.org/wiki?curid=577069", "title": "Pablo Has\u00e9l", "text": "Pablo Rivadulla Dur\u00f3 (Lleida, 1988ko abuztuaren 9a), artistikoki Pablo Has\u00e9l bezala ezaguna, rap estiloko kantaria da. Bere burua komunistatzat jotzen du eta bere letrak oso polemikoak dira, politikoki ezker muturrean kokatuta. 2014an Espainiako Auzitegi Nazionalak terrorismoa goraipatzeagatik, bi urteko espetxe zigorra ezarri zion; sententzia horren arabera bere kantetan ETA eta GRAPOren aldeko mezuak zabaltzen ditu..\nBiografia.\nUni\u00f3 Esportiva Lleidaren lehendakari-ohiaren semea da, Ignacio Rivadulla enpresaria. Musika munduan bere debuta 2005an izan zen, \"Esto no es el para\u00edso\" demoarekin. Literatura alorrean zenbait lan burutu du, \"Derritiendo icebergs\", bakarka idatzita, eta \"Veinte poemas de odio y dos corazones descuartizados\", \"Dos canallas a sueldo de la habana\" eta \"Con la solidaridad por bandera\" Aitor Cuervo poetarekin batera.\nGartzelara eraman duten esaldietako batzuk.\nBehean agertzen dira berak esandako esaldi batzuk. Gaztelaniaz idatzi zituen esaldi hauek eraman dute gartzelara\u02d0\nKondena baita ere Espainiako erregearen aurka idatzi eta esan zituen gauzen ondorioz izan zen. Besteak beste Espainiako Erregeari buruzko youtubeko bideoa erregea kritikatzen. Bideoa ikusgai dago youtuben."}
{"id": "577070", "revid": "137486", "url": "https://eu.wikipedia.org/wiki?curid=577070", "title": "Asbesto", "text": "Asbestoa edo amiantoa zuntz-itxurako mineral-taldea da. Kate bikoitzeko silikatoez osaturik daude. Asbestozko mineralek zuntz luzeak eta egonkorrak dituzte, banandu daitezkeenak eta elkarri lotuak izateko nahiko malguak direnak. Tenperatura altuak jasotzen dute. Kimikaren ikuspuntutik, silizio atomoek osatzen duten harizpi bikoitzeko kate luzez osatuta daude, silizio atomo horiek oxigeno atomoen bidez konektatuta daude. Silikato estrukturaren karga negatiboa netoa magnesio bezalako katioiek egonkortzen dute. Krisotiloa, Mg3Si2O5(OH)4, asbesto erabiliena da.\nEzaugarri berezi hauek direla medio, asbestoa produktu manufakturatu anitzetan erabilia izan da: eraikuntzako tresnerian (teilatuak estaltzeko teilak, baldosak eta azulejuak, paperezko eta zementuzko produktuak), igurketa produktuetan (automobilen lozagia, balazta, transmisioko osagaiak), ehun termoerresistenteetan, ontzietan, paketeria eta estalduretan, babes pertsonaleko ekipamenduetan, margoetan, talko produktuetan, etab. Gainera elikagai batzuetan kutsatzaile gisa detektatu da.\nMediku agintariek frogatu zuten amiantoarekin erlazionaturiko \u00a0produktuek minbizi eragiten dutela heriotza-tasa handiaz 1906 urtetik. 2000ko hamarkadaren hasieran herrialde garatuetan debekatzen hasi zen eta 2005etik aurrera haren erabilera erabat debekaturik gelditu zen Europar Batasunean, baina garapen bidean dauden herrialde batzuetan erabiltzen jarraitzen da. 2009an oraindik bi milioi tona ustiatu zituzten: Errusia (%50a), Txina, Brasil, Kazakhstan eta Kanada (%9 eta %14 artean).\nMotak eta erlazionaturiko zuntzak.\nAsbestoaren sei mineralak zuntzen motaren arabera sailkatu ahal dira. Sailkapen horren barnean Serpentina motatakoak edo Anfibola motatakoak izan daitezke. Gainera, \u201casbestiformeak\u201d diren amiantoak ere daude.\nSerpentina.\nSerpentina motako zuntzak kizkurrak dira. Krisotiloa serpentina klaseko kide bakarra da.\nKrisotiloa.\nKrisotiloa, CAS No. 12001-29-5, mundu osoan ohikoak diren serpentinitazko arroketatik lortzen da. Bere formula kimiko idealizatua Mg3(Si2O5)(OH)4 da. Solido zuria da eta bere zuntzak kizkurrak dira. Krisotilo amiantoak Anfibolen amiantoak baino malguagoak dira eta ohialean irunduak eta ehunduak izan daitezke. Quebec-en topatzen da nagusiki, eta Ipar Amerikan gehien erabiltzen den asbestoa da. Oso erabilia izan da beroaren aurkako erresistentzia duelako, eta gainera, nahiko merkea delako. Erabilera ohikoena zementuzko teilatu korrugatua izan zen, batez ere kanpoaldeketarako, biltegietarako eta garajeetarako. Sabaietan erabiltzen diren paneletan ere aurki daiteke, eta, batzuetan, hormetan eta zoruetan.\nAnfibola.\nAnfibola motako zuntzak orratzak bezalakoak dira. Amositoa, krokidolita, tremolita, antofilita eta aktinolita anfibolen klaseko kideak dira.\nAmositak.\nAmositak, CAS 12172-73-5, sarritan amianto marroia izenaz ezagutzen dira eta cummingtonita-grunerita nahasteak ditu. Normalean Hegoafrikan topatzen dira. Amositaren formula\u00a0 Fe7Si8O22(OH)2 da. Amositoa mikroskopioaren azpian beirazko zuntz kolore txuri-grisaxka ageri da. Normalean isolamendu termikoko produktuetan agertzen da, suaren aurkako erretxina gisa.\nKrokidolita.\nKrokidolita, CAS. 12001-28-4, askotan asbesto urdina izenaz ezagutzen da. Nagusiki hegoaldeko Afrikan topatzen da, baina Australian edo Bolibian ere aurki daiteke. Krokidolitak hartzen duen formula bat hurrengoa da: Na2FeII3FeIII2Si8O22(OH)2. Krokidolita, mikroskopioan ikustean, zuntz urdinak behatzen dira. Krokidolita nagusiki zutz bigun eta birrinkorrez eratzen da. Dena den, asbestoaren mota batzuk, amosita adibidez, zuntz zuzenagoak dituzte. Asbesto mota guztiak zuntzez eratuta daude. Zuntz hauen diametroa mikrometro bat baino txikiagoak dira. Zuntz oso finez eratutako asbestoa \u201camianto\u201d izenaz ere ezagutzen da.\nBeste asbesto batzuk.\nAnfibol kontsideratzen diren beste hiru asbesto mota daude: Tremolita asbestoa, Ca2Mg5Si8O22(OH)2 ,(CAS 77536-68-6); Aktinolita asbestoa, Ca2(Mg,FeII)5(Si8O22)(OH)2, (CAS 77536-66-4); eta Antofilita asbestoa, (Mg,FeII)7Si8O22(OH)2, (CAS 77536-67-5). Asbesto mota hauek ez dira asko erabiltzen industria arloan. Hala ere, aurkitu daitezke eraikuntza- eta isolamendu-material mota batzuetan, eta zenbait kontsumo-produktuetan erabiltzen dira.\nMineral \u201casbestiforme\u201d-ak..\nBeste mineral asbestiforme natural batzuk, hala nola, Richterita, Na(CaNa)(Mg,FeII)5(Si8O22)(OH)2, eta\u00a0 Winchita, (CaNa)Mg4(Al,FeIII)(Si8O22)(OH)2, ez dira asbesto mineraletan sailkatzen, \u201casbestiforme\u201d bezala ezagutzen dira.\u00a0 Nahiz eta AEB-etako Laneko Segurtasunak eta Osasun-Administrazioak (OSHA) asbesto sailkapenean ez barneratu, NIOSH-ak eta Amerikako Gizarte Torazikoak gomendatu dute sailkapen horretan sartzea osasunerako arriskutsuak izan daitezkeelako.\nEzaugarri fisiko eta kimikoak.\nAsbestoa osatzen duten zuntzak kimikoki geldoak dira. Hau da, ez dira lurruntzen, ez dira erretzen, ez dira disolbatzen eta ez dute erreakzionatzen erreaktibo kimiko gehienekin. pH azido eta neutro urtsuetan krisotiloaren kanpoko geruzan dagoen magnesioa kaltetzen da. Anfibolaren zuntzak egonkorragoak dira baldintza azidoetan eta asbestoa mota batek ere ez du erreakzionatzen base baten aurrean. Hurrengoak dira asbestoaren sei mineralen ezaugarri fisiko eta kimiko batzuk:\n\u25cf \u00a0 \u00a0Hainbat kolore desberdin hartzen dituzte mineral hauek. Zuria, grisa eta berdea koloreak mineral guztietan agertzen dira. Hona hemen mineraletan nagusitzen den kolorea: Krisotiloa zuria da askotan, Amositoa sarritan marroia, Krokidolitoa morea/urdina, Aktinolita berdea, eta Antofilitak eta Tremolitak ez dira kolore bakar batengatik ezagutzen.\n\u25cf \u00a0 \u00a0Sei mineralen egoera fisikoa solidoa da, eta orokorrean, nahiko malguak dira.\n\u25cf \u00a0 \u00a0Disolbagaitzak dira uretan eta disolbatzaile organikoetan. Haien irakite-tenperaturak nahiko altuak dira, 600-1040\u00a0\u00b0C tartean. Amositarena, baxuena da, 600-800\u00a0\u00b0C tartean; Krisotiloarena, 800-850\u00a0\u00b0C tartean; Tremolitarena, altuena, 1040\u00a0\u00b0C-koa; Antofilitarena 950\u00a0\u00b0C-koa eta Krokidolitarena 800\u00a0\u00b0C-koa.\n\u25cf \u00a0 \u00a0Ez dira sukoiak.\nArriskuak.\nSei mineral mota Estatu Batuetako Ingurumena Babesteko Agentziaren () eskutik definiturik daude \"amianto\" bezala: Alde batetik, Krisotiloa dago, Serpentina klasekoa dena; eta beste alde batetik, Amosita, Krokidolita, Aktinolita, Antofilita eta Tremolita, Anfibolen klasekoak direnak, daude. Sei amianto mineral motak giza kartzinogenoak dira. Zuntz ikusgarriak mikroskopikoak diren milioika zuntz txikitxoak osatzen dituzte, abrasioen bidez eta beste prozesu batzuen bitartez askatu daitezkeenak. Hau da, besteak beste, gaixotasunak eratzearen arrazoia.\nArnasten dugun airean \u00abkrisotilo\u00bb izeneko asbesto kantitate oso txikiak daude, beraz, guztiok gaude arriskuan. Eskuarki, lantokiak ez diren lekuetan erregistratu diren atmosferako amianto kantitateak antzekoak dira. Zehaztu da gune industrialen hurbileko bizitegi-zonetako airean aurkitzen diren kantitateak eta hiri-zonetan aurkitzen direnak oso parekoak direla, eta kasu batzuetan hirietan aurkitu diren kantitateak altuagoak izan dira. Asbestoarekiko esposizio naturalak eragiten duen gaixotasunak eta horren erruz eratzen den arazoa neurtezin kontsideratzen dira, asbesto erauzketa dagoen tokietatik gertu dauden populazioen kasuan izan ezik. Gune horietan asbestoarekin erlazionatutako gaixotasun eragin handiagoa egiaztatu da.\nAmiantoak arnastea asbestosia (pneumonia egoera bat), mesotelioma (ehun mesotelialeko tumorea, birikietara loturiko bular barrunbea estaltzen duena) eta bronkioen kartzinoma (biriken aire hodietan sortzen den minbizia) eragin dezake, hau dela-eta amiantoaren erabilera nabarmenki gutxitu egin da, eta eraikuntzetatik material hori kanporatzeko programak garatu dira.\nInhalatutako amiantoaren toxikotasuna ongi ezarrita dago. Zuntzek birikietako ehunean orbanak eragiten dituzte, ondorioz minbizia garatzen da, normalean esposiziotik 20-30 urte pasatzen dira sintomak agertu arte. Ez da ezagutzen amiantoak edateko uran toxikoa denik.\nAmiantoari buruzko kezkarik nagusia Krokidolitarekin loturik dago, amianto urdina dena. Duela bi hamarkada mineral hau minbiziaren errudun gisa inplikatzen zuten ebidentziak ezarri ziren. Zuntz meheko, zuzen eta nahiko laburreko minerala da, birika-hodietan\u00a0 sartzen direnak. Krisotiloa baino kartzinogeno indartsuagoa da . Hego Afrikan eta Austrian erauzten da Krokidolita."}
{"id": "577071", "revid": "1545", "url": "https://eu.wikipedia.org/wiki?curid=577071", "title": "Amianto", "text": ""}
{"id": "577073", "revid": "448", "url": "https://eu.wikipedia.org/wiki?curid=577073", "title": "Muxar (ugaztuna)", "text": ""}
{"id": "577080", "revid": "1712", "url": "https://eu.wikipedia.org/wiki?curid=577080", "title": "Arte abstraktua", "text": ""}
{"id": "577081", "revid": "90523", "url": "https://eu.wikipedia.org/wiki?curid=577081", "title": "Arte eder", "text": "Mendebaldeko Europako tradizio akademikoan, arte ederra (baita pluralean ere, arte ederrak) edo edertia helburu estetikoa duen adierazpide artistikoa da. Arte aplikatuari kontrajartzen zaio, azken horrek funtzio praktikoren bat baitu, estetikoaz gain.\nHistorikoki bost arte eder nagusi izan dira: margolaritza, eskultura, arkitektura, musika eta olerkigintza. Horiei arte eszenikoak ere gehitzen zaizkio, besteak beste antzerkigintza eta dantza. Gaur egun beste hainbat esparrutako formak ere arte ederren adigaian sartzen dira: zinemagintza, argazkigintza, arte kontzeptuala eta irarketa."}
{"id": "577082", "revid": "1712", "url": "https://eu.wikipedia.org/wiki?curid=577082", "title": "Antzerkigintza", "text": ""}
{"id": "577084", "revid": "46380", "url": "https://eu.wikipedia.org/wiki?curid=577084", "title": "Raymond Boudon", "text": "Raymond Boudon (Paris, 1934ko urtarrilaren 27a - 2013ko apirilaren 10a) soziologo frantsesa izan zen. Alain Touraine, Michel Crozier eta Pierre Bourdieurekin batera, XX. mendeko amaiera eta XXI. mendeko hasiera bitarteko Frantziako soziologo garrantzitsuenetakoa izan da.\nEzaguna da gizarte mugikortasunaren eta aukera-desberdintasunaren inguruan egindako ikerketengatik, baita ere indibidualismo metodologikoaren alde egin zuen defentsagatik.\nFrantziako Institutuko kide izan zen (Zientzia moral eta politikoen Akademia) 1990etik."}
{"id": "577085", "revid": "17", "url": "https://eu.wikipedia.org/wiki?curid=577085", "title": "Sirena (argipena)", "text": "Sirena hitzak adiera zenbait ditu:"}
{"id": "577086", "revid": "105290", "url": "https://eu.wikipedia.org/wiki?curid=577086", "title": "Akustika", "text": "Akustika soinua, infrasoinua eta ultrasoinuak aztertzen dituen fisikaren adarra da, hau da, materian zehar (solido zein likido edo gas; ezin dira hutsean hedatu) hedatzen diren uhin mekanikoak, eredu matematiko eta fisikoez baliatuta. Akustikak, praktikan, soinuaren produkzio, transmisio, biltegiratze, hautemate eta erreprodukzioak ikasten ditu. Ingeniaritza akustikoa, akustikako aplikazio teknologikoak lantzen dituen ingeniaritzaren adarra da.\nAkustikak, orokorrean, airean zehar 343 m/s-ko abiaduran (gutxi gorabehera 1 km 3 segundoro) hedatzen den bibraziotzat hartzen du soinua, edo 1235 km/h, presio- eta tenperatura-baldintza normaletan (1 atm y 20\u00a0\u00b0C).\nHistoria.\nLehenbiziko lanak.\nAkustikak Antzinako Grezian eta Erroman du jatorria, K.a VI. mende eta K.o I. mendeen bitartean. Musikarekin hasi zen, dagoeneko milaka urtez arte moduan praktikatzen zena, baina oraindik zientifikoki aztertu gabe zegoena, Pitagoras bitarte musikalen naturaz interesatu zen arte. Bitarte batzuk beste batzuk baino ederragoak izatearen zergatia jakin nahi zuen, eta zenbakizko proportziozko erantzunak lortu zituen. Aristotelesek (384-322 K.a), soinua airearen kontrakzio eta espantsioetan oinarritzen zela konprobatu zuen \u201caire hurbilean erortzen eta kolpatzen\u201d, uhinen mugimenduaren natura adierazteko modu egoki bat dena. K.a 20. urte inguruan, Vitruvio ingeniari eta arkitekto erromatarrak antzokien propietate akustikoei buruzko itun bat idatzi zuen, oihartzun-, interferentzia- eta erreberberazio-gaiak jorratuz; hau, akustika arkitektonikoaren hasiera izan zen.\nProzesu akustikoen fisikaren ulermenak Iraultza Zientifikoan zehar eta ondoren azkar egin zuen aurrera. Galileok (1564-1642) eta Mersennek (1588-1648) hari bibrakorren lege guztiak aurkitu zituzten modu independentean, duela 2000 urte Pitagorasek hasitako lana amaituz. Galileok idatzi zuen \u00abUhinak, airean zehar hedatzen direnak, soinudun gorputz baten bibrazioen ondorioz sortzen dira, belarrian dugun tinpanoa estimulatuz, buruak soinu gisa interpretatzen duena\u00bb, horrela, akustika fisiologiko eta psikologikoaren hasiera finkatuz.\n1630-1680 bitartean, soinuak airean zuen abiaduraren (soinuaren abiadura) neurketa esperimentalak egin ziren, ikertzaile multzo baten bitartez, horien artean Mersenne nabarmenduz. Bitartean Newtonek (1642-1727) solidoentzako uhin-abiaduraren formula lortu zuen, akustika fisikoaren oinarrietako bat dena (\"Principia\", 1687).\nIlustraziotik aurrera.\nXVIII.mendeak akustikaren aurrerapen handiak izan zituen aro horretako matematikari handien esku; izan ere, uhinen hedapen-teoriaren elaborazioari kalkulu teknika berriak aplikatu zizkieten. XIX.mendean, akustikaren arloan ospetsuenak Helmholtz Alemanian eta Lord Rayleigh Ingalaterran izan ziren; lehenengoak, akustika fisiologikoa finkatu zuen; bigarrenak, aurrezagutzak ekarpen propio ugarirekin konbinatu zituen \u00abLa teor\u00eda del sonido\u00bb lan itzelean. Orobat, mende horretan zehar, Wheatstone, Ohm eta Henry-k elektrizitatearen eta akustikaren arteko analogia garatu zuten.\nXX.mendean zehar aurrezagutza zientifikoaren aplikazio ugari agertu ziren. Lehenengoa, Wallace Clement Sabine-n lana izan zen akustika arkitektonikoan, beste lan askoz jarraituta. Urpeko akustika Lehen Mundu Gerran erabili zen itsaspekoak detektatzeko. Soinudun grabazioa eta telefonoa oso garrantzitsuak izan ziren gizarte globalaren eraldaketarako. Soinuaren neurketa eta analisiak zehaztasun eta sofistikazio maila berriak lortu zituzten, informatikaren eta elektronikaren erabileraren bitartez. Maiztasun ultrasonikoaren erabilerak, medikuntza eta industriarako aplikazio mota berriak erabiltzeko aukera eman zituen. Transduktore mota berriak ere sortu ziren (energia akustikoaren sorgailu eta hartzaileak).\nAdarrak.\nFisika akustikoaren adar batzuk:"}
{"id": "577087", "revid": "17", "url": "https://eu.wikipedia.org/wiki?curid=577087", "title": "Akustiko", "text": ""}
{"id": "577088", "revid": "105290", "url": "https://eu.wikipedia.org/wiki?curid=577088", "title": "Musika akustiko", "text": "Musika akustikoa musika tresna elektriko edo elektronikorik eta soinua anplifikatzeko gabe egiten den musika da, gehienetan publiko baten aurrean kontzertu akustikoak egiteko."}
{"id": "577089", "revid": "17", "url": "https://eu.wikipedia.org/wiki?curid=577089", "title": "Kontzertu akustiko", "text": ""}
{"id": "577090", "revid": "17", "url": "https://eu.wikipedia.org/wiki?curid=577090", "title": "Probokazio (argipena)", "text": "Probokazio hitzak pertsona edo erakunde hasiera batena egin nahi ez duen ekintza bat egitera modu artifiazialean bultzatzen duen ekintza adierazten du. Adiera zenbait ditu:"}
{"id": "577091", "revid": "17", "url": "https://eu.wikipedia.org/wiki?curid=577091", "title": "Probokazio", "text": ""}
{"id": "577092", "revid": "336", "url": "https://eu.wikipedia.org/wiki?curid=577092", "title": "Monokulo", "text": "Monokuloa begi baten ikusmena zuzentzeko leiar bakarra da, begi horren aurrean soilik jartzen dena. Lente biribil bat da, normalki kate edo metal batez inguratuta, eta azken hau soka edo kate batekin gorputzera lotuta, galtzea ekidinez. Philipp von Stosch antikuarioak Erroman monokuloa jantzi zuen 1720ko hamarkadan, antzinako objetuak hobe ikertu ahal izateko, baina monokuloa ez zen modan jarri gizonen artean XIX. menderar. 1790ko hamarkadan dandyen goi-mailako moda elementu gisa sartu zen jendartean."}
{"id": "577093", "revid": "336", "url": "https://eu.wikipedia.org/wiki?curid=577093", "title": "Ondasun suntsikor", "text": "Ondasun suntsikorrak edo produktu suntsikorrak horiek kontsumitzean agortzen doazen ondasun eta produktuak dira, klase bereko beste hainbesterekin ordeztu daitezkeenak, hala nola papera eta janaria."}
{"id": "577094", "revid": "17", "url": "https://eu.wikipedia.org/wiki?curid=577094", "title": "Suntsikor", "text": ""}
{"id": "577095", "revid": "448", "url": "https://eu.wikipedia.org/wiki?curid=577095", "title": "Oier Sanjurjo Mat\u00e9", "text": ""}
{"id": "577096", "revid": "1310", "url": "https://eu.wikipedia.org/wiki?curid=577096", "title": "Herrandarren jauregia", "text": ""}
{"id": "577097", "revid": "46380", "url": "https://eu.wikipedia.org/wiki?curid=577097", "title": "Jean-Claude Passeron", "text": "Jean-Claude Passeron (Niza, 1930) soziologo eta epistemologo frantsesa da; \"\u00c9cole des hautes \u00e9tudes en sciences sociales-\"eko zuzendaria, bertan hiru diziplinarteko ikerketa unitate misto bateko kide da (CNRSren barruan): SHADYC (Soziologia, Historia, dinamika kulturalen Antropologia). \"Enqu\u00eates \"aldizkariko zuzendaria da."}
{"id": "577100", "revid": "56334", "url": "https://eu.wikipedia.org/wiki?curid=577100", "title": "Norabide (argipena)", "text": "Norabide hitzak zerbaitek bere ibilbidean duen norakoa edo lerroa. Erabilera zenbait ditu:"}
{"id": "577101", "revid": "17", "url": "https://eu.wikipedia.org/wiki?curid=577101", "title": "Norabide", "text": ""}
{"id": "577102", "revid": "336", "url": "https://eu.wikipedia.org/wiki?curid=577102", "title": "Romanov familiaren hilketa", "text": "Romanov familiaren hilketa Romanov dinastiako kideen eta bere ingurukoen hilketa izan zen, 1918ko uztailaren 17an Jekaterinburgeko Ipatiev Etxean.\nGertaerak.\n1918ko uztailaren 16ko gauean, Ekaterinburgen (Errusia), Armada Gorriak Nikolas II.a Errusiakoa tsarrari eta bere familia osoari jaikitzeko eta janzteko eskatu zien. Tsarraren aldeko Armada Zuria gertu zegoela-eta, lekualdatuko zituztela esan zieten. Sotora eraman zituzten, argazki baten aitzakian. Jakov Jurovskiren gizonak sartu ziren gero, baina ez zeramaten argazki kamerarik.\nJurovskik berak, errebolberra atera eta errusiarrek heriotzara kondenatu zutela esan zion tsarrari eta buruan jo zion tiroa. Ondorengo tiro sortan tsarina eta Olga alaba hil zituzten. Eta beste sorta batek gainerakoak hil zituen, ustez behintzat. Tiroen ostean, tsarraren alaba Anastasia eta Maria bizirik zeuden; biek harribitxiak josi zituzten kortseen barrualdean eta, ezustean, balen kontrako txalekoen lana bete zuten. Baionetaz eta kolpeka hil zituzten.\nHilketen ezagutza eta ikerketa.\nHilketak ez ziren 1989ra arte jakin. Orduan eman zen argitara Jurovski txostena, Jurovskik berak buruzagi boltxebikeentzat idatzitako exekuzioaren deskribapena. Bi urte geroago, 1991n, tsarraren familiaren ustezko arrastoak hobitik atera eta aztertu zituzten. 1979an topatutako hobi komun batean zeuden. Ikerketen emaitzen arabera, Nikolas II.a Errusiakoaren familiako kideak ziren, baina bi falta ziren: Alexei oinordekoa eta Maria.\n2007ko abuztuan, txostenak emandako xehetasunei esker, arrasto berriak topatu zituzten eta AEBetan egindako DNA frogek baieztatu berri dute Alexeiren eta Mariaren arrastoak direla. Beraz, uztaileko gau hartan Tsarraren familia guzti-guztia hil zuten.\nJurovskiren pelotoiko kideek gorpuak azido sulfurikoz busti zituzten, gero granada batez leherrarazi eta, azkenik, banandu egin zituzten. Neurri horiekin, hilobiak tsarraren aldekoen kultu-toki bilaka zitezen saihestu nahi zuten boltxebikeek.\nHala ere ez zen horrelakorik gertatu. Gorpurik eta, beraz, frogarik ezean, legenda gero eta gehiago gizentzen hasi zen. Tsarraren ustezko seme-alabak dozenaka azaldu ziren. Horien artean izarra Anastasia izan zen. Izarra, 1997an animaziozko musikal baten protagonista izateraino."}
{"id": "577103", "revid": "2241", "url": "https://eu.wikipedia.org/wiki?curid=577103", "title": "Noranzko (argipena)", "text": "Noranzko hitzak adiera zenbait ditu:"}
{"id": "577104", "revid": "17", "url": "https://eu.wikipedia.org/wiki?curid=577104", "title": "Noranzko", "text": ""}
{"id": "577107", "revid": "15795", "url": "https://eu.wikipedia.org/wiki?curid=577107", "title": "Erretorika figura", "text": ""}
{"id": "577108", "revid": "15795", "url": "https://eu.wikipedia.org/wiki?curid=577108", "title": "Estilo figura", "text": ""}
{"id": "577109", "revid": "56334", "url": "https://eu.wikipedia.org/wiki?curid=577109", "title": "Immanuel Wallerstein", "text": "Immanuel Wallerstein (New York hiria, - 2019ko abuztuaren 31) soziologo eta gizarte zientifiko historiko estatubatuarra izan zen. Bere obra nagusia lau ataletan banatzen den Mundu-sistema modernoaren analisian datza.\nBiografia.\nImmanuel Wallerstein familia judutar batean jaio zen 1930. urtean. Bere gurasoen jatorria Galitzia izanik, hauek Berlinetik iritsi ziren Estatu Batuetara. Wallersteinek Columbia Unibertsitatean burutu zituen ikasketak (gradua, masterra eta doktoregoa) eta behin hauek amaiturik, unibertsitate honetan hasi zen Soziologia irakasle bezala lanean (1958-1971). Ondoren, McGill Unibertsitatera aldatu zen eta, beraz, Kanadako Montrealera aldatu zen. Lehenengo urte hauetan, Wallersteinen lanaren zati garrantzitsuena periferiako herrialde eta eskualdeetan zentratu zen. Antikolonialismoa ardatz, bereziki India eta Afrika ikertu zituen.\n1976. urtean iritsi zen Wallersteinen bizitza akademikoa aldatuko zukeen lan-aukera. Urte honetatik 2005. urtera arte Binghamton Unibertsitateko (SUNY) Ekonomien, Sistema historikoen eta Zibilizazioen Ikerketarako Fernand Braudel Zentroaren buru bezala aritu zen. Gainera, honekin batera, unibertsitate berberean aritu zen Soziologia irakasle bezala (1976-1999). Ondorioz, hemen hasi zen Wallerstein historia ekonomiko globala ikertzen mundu mailan ezaguna izan arte.\nJarduera hauetaz gain, Wallerstein askotan aritu zen irakasle bisitari bezala eta elkarte, erakunde eta zentro askotan parte hartu zuen. Agian, hauetatik aipagarriena Soziologia Elkarte Internazionalaren presidente bezala aritzea da (1994-1998). Bestalde, jasotako sarien artean Errusiako Natur Zientzien Akademiak emandako Kondratiev Urrezko Domina gogora ekar dezakegu. Bere azken urteetan, Yale Unibertsitatean aritu zen ikerlari lanetan."}
{"id": "577111", "revid": "105290", "url": "https://eu.wikipedia.org/wiki?curid=577111", "title": "Puf", "text": "Pufa bizkarralde gabeko ezerleku zabal eta biguna da. Sofa batean eserita hankak jartzeko ere erabiltzen da."}
{"id": "577113", "revid": "1545", "url": "https://eu.wikipedia.org/wiki?curid=577113", "title": "Maurice Halbwachs", "text": "Maurice Halbwachs ( ahoskatua; Reims, Frantzia, 1877ko martxoaren 11a - Buchenwald, Alemania, 1945eko martxoaren 16a) durkheimdar eskolako soziologo frantsesa izan zen eta Buchenwald kontzentrazio-esparruan hil zen deportaturik. \"La classe ouvri\u00e8re et les niveaux de vie\" (Langile klasea eta bizitza maila) izeneko tesiaren egilea da. Bere obrarik ezagunena \"Cadres sociaux de la m\u00e9moire\" (Memoriaren marko sozialak) da, eta bertan berak sortutako memoria kolektiboaren kontzeptua aztertzen du."}
{"id": "577114", "revid": "119347", "url": "https://eu.wikipedia.org/wiki?curid=577114", "title": "Remontival pilotalekua", "text": "Remontival pilotalekua Lizarrako pilotaleku luzea da, Remontival auzoan kokatua. 2002ko ekainaren 26an inauguratua, Lizarrako Udalaren jabetzakoa da, eta San Miguel pilota klubaren egoitza.\nPilotalekuaren argiztatzeak kritika ugari eragin du pilotariengandik eta pilotazaleengandik: eraikitzean, izan ere, leihoak jarri zizkioten ezker paretaren gainaldean, eta horrek pilota ondo ikustea eragozten die pilotariei eta ikusleei, pilotari argi kontra begiratzen diotenean. Gainera, hasieran, kolore berde ilunez margotu zenez, udan ere argi artifiziala behar zen, eta ondorioz 2010eko abenduan urdinez margotu zuten, argitasun handiagoa izan zezan."}
{"id": "577116", "revid": "58701", "url": "https://eu.wikipedia.org/wiki?curid=577116", "title": "Acad\u00e9mie des sciences morales et politiques", "text": " () Frantziako Institutuko bost akademietako bat da.\n1795ean sortua, 1803an ezabatua eta 1832an Fran\u00e7ois Guizot akademikoaren eraginez berrezarria, giza zientzia eta gizarte zientzien inguruko Frantziako erakunderik zaharrena da. Montesquieuren izpirituari jarraituz, bere zeregina, gizakiek gizartean duten bizitzaren azterketaren zientifikoaren bitartez, gizartearen gobernurako forma hobeagoak proposatzea da.\nAntolakuntza.\nAkademiak kideak beren arteak aukeratzen dira, haien meritu pertsonalen arabera. Akademiak 50 kide ditu eta beren berezitasunaren arabera banatzen dira ondorengo sei ataletan:\nSei atal hauei atzerriko bazkideak eta korrespontsalak gehitu behar zaizkie. 2013an, atzerriko bazkideen artea nabarmentzekoak ziren Karlos Galeskoa, Juan Karlos I.a eta Benedikto XVI.a.\nAkademia diziplinarteko hausnarketarako organo bezala eratua dago."}
{"id": "577118", "revid": "46380", "url": "https://eu.wikipedia.org/wiki?curid=577118", "title": "Zientzia Moral eta Politikoen Akademia", "text": ""}
{"id": "577123", "revid": "65203", "url": "https://eu.wikipedia.org/wiki?curid=577123", "title": "Jean-Claude Juncker", "text": "Jean-Claude Juncker (Redange-sur-Attert, Luxenburgo, 1954ko abenduaren 9a) Luxenburgoko politikaria da eta Herritarren Alderdi Kristau Sozialeko (PCS edo CSV) kide da. 2014ko azaroaren 1etik 2019ra Europar Batzordeko presidentea izan zen. Hainbat alditan izan zen Luxenburgoko lehen ministroa. Europar Batasunaren arloan, Europar Kontseiluko lehendakari bezala aritu zen 1997 eta 2005 bitarte. 2005etik 2013ra Eurotaldeko presidente izan zen."}
{"id": "577124", "revid": "46380", "url": "https://eu.wikipedia.org/wiki?curid=577124", "title": "Jean Claude Juncker", "text": ""}
{"id": "577125", "revid": "1545", "url": "https://eu.wikipedia.org/wiki?curid=577125", "title": "Arte ederrak", "text": ""}
{"id": "577126", "revid": "56334", "url": "https://eu.wikipedia.org/wiki?curid=577126", "title": "Daniel Mat\u00e9", "text": "Daniel Francisco Mat\u00e9 Badenes (Donostia, 1963 - ) gaur egun Suitzan bizi den enpresari gipuzkoarra da.\nDeustuko Unibertsitatean ikasi zuen eta 1988an 1988, Madrilgo Marc Rich &amp; Co enpresan hasi zen lanean. Enpresa lehengaien salerosketan aritzen den Glencore bilakatu zen eta Mat\u00e9 horren akziodun nagusienetariko bat da. Horri esker, Euskal Herriko pertsonarik aberatsena bilakatu zen.\nGaur egun Suitzako Schwyz kantonamenduan bizi da.\n2021ean, aberatsen Forbes zerrendan agertu zen, 2200 miloien jabe gisa. Horren arabera Espainiako 10. fortuna handiena eta Euskal Herriko lehenengoa da."}
{"id": "577128", "revid": "56334", "url": "https://eu.wikipedia.org/wiki?curid=577128", "title": "Javier Ormazabal Etxebarria", "text": "Javier Ormazabal Etxebarria (Bilbo, 1964 - ) enpresari bizkaitarra da.\nDeustuko Unibertsitatean eta London Business Schoolen ikasi zuen. Ekipamendu elektrikoen merkatuan dagoen Velatiako presidentea da, lehengo Ormazabal taldearena. Tecnaliaren presidentea ere bada. Aita Javier Ormazabal Ozerin zuen, Ormazabal taldearen sortzailea, eta 2010ean aita ordezkatu zuen familiako negozioen aurrean."}
{"id": "577129", "revid": "1545", "url": "https://eu.wikipedia.org/wiki?curid=577129", "title": "Louis-Victor de Broglie", "text": ""}
{"id": "577130", "revid": "1545", "url": "https://eu.wikipedia.org/wiki?curid=577130", "title": "Frantziako zientzien akademia", "text": ""}
{"id": "577131", "revid": "1545", "url": "https://eu.wikipedia.org/wiki?curid=577131", "title": "Jean Victor Poncelet", "text": ""}
{"id": "577133", "revid": "52288", "url": "https://eu.wikipedia.org/wiki?curid=577133", "title": "Santana", "text": ""}
{"id": "577134", "revid": "52288", "url": "https://eu.wikipedia.org/wiki?curid=577134", "title": "S\u00e3o Vicente", "text": ""}
{"id": "577136", "revid": "105290", "url": "https://eu.wikipedia.org/wiki?curid=577136", "title": "The Prestige (filma)", "text": "The Prestige (euskaraz \"Ospea\") 2006ko Christopher Nolan estatubatuar zinema zuzendari eta ekoizlearen drama filma bat da. Christopher Priest eleberrigilearen izenburu berdineko \"The Prestige\" eleberrian oinarritua dago. Hugh Jackman, Christian Bale, Michael Caine, Scarlett Johansson, Rebecca Hall, Andy Serkis eta David Bowie aktoreek antzeztu zuten. Bitxikeria gisa, David Bowie musikari eta aktoreak Nikola Tesla asmatzaile ospetsuaren papera antzeztu zuen.\nGaiari dagokionez, urte berdinean estreinatutako \"The Illusionist\" (\"Ilusionista\") filmarekin antzekotasuna du.\nArgumentua.\n1890eko hamarkada, Londres, jendeak magoak idolotzat zituen garaian, bi ilusionista gazteek ospea lortzeko helburua dute. Robert Angier (Hugh Jackman) sofistikatua, artista fina da, aldiz, Alfred Borden (Christian Bale) zakar eta garbizalea, genio sortzailea, baina jendaurrean bere magia ideia berriztatzaileak gauzatzeko ez du trebeziarik. Hasiera batean, bi gazteak adiskideak eta elkarren arteko miresmena dute. Halere, biek sortu eta burutu beharreko truku onenak hutsegitean, elkarren arteko etsai adiskidetuezinak bilakatuko dira: batak bestea nola edo hala gainditzen saiatuko da, bai eta hondamendira eramaten ere. Trukuz-truku, ikuskizunez-ikuskizun, bien arteko mugarik gabeko lehia latza gauzatuz joango da."}
{"id": "577139", "revid": "17", "url": "https://eu.wikipedia.org/wiki?curid=577139", "title": "Puf (argipena)", "text": "Puf hitzak adiera zenbait ditu:"}
{"id": "577141", "revid": "512", "url": "https://eu.wikipedia.org/wiki?curid=577141", "title": "Kanibalizazio (argipena)", "text": "Kanibalizazio hitzak adiera zenbait ditu:"}
{"id": "577142", "revid": "17", "url": "https://eu.wikipedia.org/wiki?curid=577142", "title": "Kanibalizazio", "text": ""}
{"id": "577143", "revid": "56334", "url": "https://eu.wikipedia.org/wiki?curid=577143", "title": "Sangria", "text": "Sangria Espainiako eta Portugalgo edari alkoholdun prestatua da. Errezeta asko dauden arren, ardoa, fruta zatiak, gaseosa, likoreren bat eta azukrea izan ohi dira.\nEspainiako gastronomiako edaririk ezagunenetako bat da, eta herrialde osoko taberna, jatetxe, txosna eta jaialdietan zerbitzatzen da. Nazioartean proiekzio handiena duen edari espainiarra ere bada.\nKoktel gisa hartzen ez den arren, koktel izateko baldintza guztiak betetzen ditu, alkoholik gabeko edari alkoholdunen nahasketa baita. Hala ere, IBAk ez du koktel gisa onartzen; izan ere, koktel komun bat ez bezala, ez zuen bartender batek sortu eta ez du errezeta espezifikorik; aitzitik, Espainiako etxeetan jaio zen eta aldaera ugari daude. Asturiasen, adibidez, ardo beltza erabili beharrean, ardoa erabiltzen da. Ardo zuria duten bertsioak ere badaude (\u00abkoska zuria\u00bb deitua), baita apardunak ere, hala nola cava edo xanpaina. Ardoaz gain, bigarren edari alkoholdun mota bat gehitu ohi da: Jerezko brandy, sec Cointreau hirukoitza, Martini vermua, sagar-likorea, etab.\nEuropar Batasunaren 251/2014 Erregelamenduak arautzen duenez, Espainiako eta Portugalgo ekoizleek bakarrik dei diezaiokete \u00abodolustea/odolustea\u00bb beren produktuari; kanpoko herrialdeek, berriz, \u00abArdoz aromatizatutako edaria\u00bb erabiliko dute (hala ere, \u00abOdolustea/odolustea\u00bb izena ere erabili ahal izango dute osagarri gisa). Odolusteak, ordea, tradizio handia du Perun, Uruguain, Venezuelan eta Ekuadorren."}
{"id": "577144", "revid": "105290", "url": "https://eu.wikipedia.org/wiki?curid=577144", "title": "Porroi", "text": "Porroia kono itxura eta kanporantz bi tutu luze dituen kristal edo plastikozko ontzi bat da, edaria, bereziki ardoa, bertatik edateko, ezpainek ontzia ukitu gabe, erabiltzen dena. Tutu zabala ontziaren gainaldetik ateratzen da eta edaria sartzeko erabiltzen da. Beste tutua edaria edateko erabiltzen da eta albo batetik atera eta estutzen joaten da."}
{"id": "577145", "revid": "512", "url": "https://eu.wikipedia.org/wiki?curid=577145", "title": "Bahiketa (argipena)", "text": "Bahiketa hitzak adiera zenbait ditu:"}
{"id": "577146", "revid": "17", "url": "https://eu.wikipedia.org/wiki?curid=577146", "title": "Bahitua", "text": ""}
{"id": "577148", "revid": "512", "url": "https://eu.wikipedia.org/wiki?curid=577148", "title": "Bonu (argipena)", "text": "Bonu hitzak adiera zenbait ditu:"}
{"id": "577149", "revid": "17", "url": "https://eu.wikipedia.org/wiki?curid=577149", "title": "Bonu", "text": ""}
{"id": "577150", "revid": "336", "url": "https://eu.wikipedia.org/wiki?curid=577150", "title": "Irango programa nuklearra", "text": "Irango programa nuklearra Estatu Batuak eta bere aliatuen eta Iranen artean harremana garraztu izan duen gai bat da. Honako kronologia izan du.\nKronologia.\n2002.\nNatanz eta Arak hirietan ezkutuko zentral nuklearrak zeudela erakusten zuten irudiak argitaratu ziren.\n2003.\nIAEAk bi hiri horietako zentral nuklearrak aztertu zituen lehen aldiz eta Iran uranio aberastua sortzen hasia zela esan zuen.\n2004.\nIranek bere asmoak bertan behera utzi zituen eta Frantzia, Alemania eta Erresuma Batuarekin programa nuklearraren inguruan negoziatzen hasi zen.\n2005.\nIranen eta Europako herrialde horien arteko negoziazioak eten egin ziren.\n2006.\nIAEAk NBEren Segurtasun Kontseiluan Iran salatu eta lehen zigorrak jaso zituen.\n2007.\nEB Europako Batasunak zigorrak jarri zizkion Irani eta Segurtasun Kontseiluak ere bereak jarri zizkion.\n2008.\n5+1 Taldearekiko negoziazioak eten egin ziren eta horren aurrean, 6.000 zentrifugagailu gehiago jarri zituen Iranek.\n2010.\nNazioarteko zigorrak indartu egin ziren, arma enbargoa jartzeraino. Bitartean, Iran eta 5+1 Taldea negoziatzen ari ziren.\n2011.\nNegoziazioekin jarraitu zuten Istanbulen, baina ez zuten urratsik eman.\n2012.\nEuropako Batasunak Irango petrolio inportazioari zigorrak jarri zizkion.\n2013.\nTeheranek eta 5+1 Taldeak konponbiderako orria hitzartu zuten Genevan.\n2014.\nBeste bilera txanda bat egon zen. Uztailean beste sei hilabetez elkarrizketak luzatzea erabaki zuten.\nIrailaren 5ean, IAEA Energia Atomikoaren Nazioarteko Agentziak berretsi zuen Iranek deuseztatu zituela %20ra uranio aberastuko erreserbak, baina gainerakoan ezkor agertu zen Teheranek programa nuklearraren inguruan zeukan jarrerarekin. IAEAk eta Iranek \u00abkonfiantza sortzeko\u00bb bost neurri aplikatzea adostu zuten maiatzean, eta, IAEAren arabera, Teheranek bi ez zituen aplikatu. Akordio bat egiteko urte amaierara arteko epea adostu zuten Teheranek eta nazioarteko potentziek.\nUrriaren 17an, azaroaren 24a hurbiltzen ari zen eta Irango programa nuklearrari buruzko negoziazioak \u00abfase kritikoan\u00bb sartu zirela jakinarazi zuen Europako Batasunak. Teheranek eta 5+1 taldeak \u2014AEB, Errusia, Txina, Frantzia, Erresuma Batua eta Alemania\u2014 ordurako lortu nahi zuten ituna.\nAzaroaren 18an, Irango auzi nuklearrari buruzko negoziazio saio erabakigarriak hasi zituzten.\nAzaroaren 21ean, 5+1 Taldearen eta Iranen ordezkariak Vienan elkartu ziren, programa nuklearrari buruz hitz egiteko eta horrenbestez, azken txanpan sartu ziren negoziazioak.\nAzaroaren 22an, Iranen eta 5+1en negoziazioak blokeatu egin ziren.\nAzaroaren 24an, 5+1 Taldeak eta Iranek akordiorik ez zuten lortu baina jarrerak hurbildu zituzten. Horregatik, negoziazioak beste zazpi hilabetez luzatuko ziren.\nAzaroan 2015eko uztail arte luzatzea erabaki zuten.\n2015.\nUrtarrilaren 6an zabaldu zenez, Iranek eta 5+1 Taldeak urtarrilaren 18an ekingo zien negoziazioei."}
{"id": "577151", "revid": "119347", "url": "https://eu.wikipedia.org/wiki?curid=577151", "title": "Eurotalde", "text": "Eurotaldea euroguneko Finantza ministroek hilero egiten duten bilera informalari deitzen zaio eta helburu nagusia beren politika ekonomikoa koordinatzea da. Ministroez gain, Europar Banku Zentraleko lehendakariak eta Moneta eta Ekonomia gaietarako Komisario Europarrak ere parte hartzen dute Eurotaldean.\nEuropar Kontseiluak 1997an sortu zuen Eurotaldea eta \"de facto\" hustu egin ditu haren biharamunean biltzen den Ekonomia eta Finantza Ministroen Kontseiluaren (ECOFIN) edukiak; azken honek Eurotaldearen erabakiak berresten ditu. Lehendakariak bi urte eta erdiko agintaldia du, Lisboako tratatuaren arabera.\n2013ko urtarrilaren 21ean Jeroen Dijsselbloem herbeheretarra aukeratu zuten Eurotaldeko lehendakari."}
{"id": "577154", "revid": "688", "url": "https://eu.wikipedia.org/wiki?curid=577154", "title": "Marignanoko gudua", "text": "Marignanoko gudua, 1515eko irailaren 13 eta 14an, Marignanotik hurbil (Milandik 16 km hego-ekialdera) gertatu zena, Frantzisko I.a buru zuen Frantziako Erresumaren eta Suitzako Konfederazio Zaharraren armaden arteko borrokaldia izan zen. Milanerria kontrolatzeko helburuz, 1494an hasi ziren Italiako Gerren baitako bataila izan zen. Frantziarrak, askoz armada handiagoa zutenak, nagusitu ziren eta, horren ondorioz, Milanerria berreskuratu zuten. 1515eko azaroaren 7an Ginebrako bake ituna sinatu zen."}
{"id": "577155", "revid": "336", "url": "https://eu.wikipedia.org/wiki?curid=577155", "title": "Araciel", "text": "Araciel edo Araziel Tuterako merindadean dagoen herri hustua da. Egungo Corellatik ipar-ekialdean zegoen, Alhama ibaiaren ibarrean.\nHistoria.\nBurdin Aroko kastro gotortu baten inguruan eraikia, Antzinako Erromako hiri baskoia izan zen. Merobaudesek bagaudak garaitu zituenean aipatzen den \"Aracellinatorum frangit insolentiam Bacaudarum\" horretako \"Aracellinatorum\" izango litzateke.\n1119an Alfontso I.a Nafarroakoako konkistatu eta Cornagoko forua eman zion. Fortun Gartzez Caxal bere tenentea izan zen (1135).\nEpeka-epeka biztanleria galdu zuen eta izurri beltza eta gero, 1350 inguruan, 14 familia besterik ez zituen. XV. mendearen hasieran husturik geratu zen baina gazteluak bere goarnizioa mantendu zuen. 1416an bere lurrak Corellara eman zizkioten."}
{"id": "577156", "revid": "1545", "url": "https://eu.wikipedia.org/wiki?curid=577156", "title": "Araziel", "text": ""}
{"id": "577157", "revid": "105290", "url": "https://eu.wikipedia.org/wiki?curid=577157", "title": "Hida mendiak", "text": " edo Japoniako mendigunea da, Honshu uhartean. Japoniako mendialderik zabalena eta garaiena (3.000 metroz gorakoa askotan). \u201cJaponiako Alpeak\u201d izenez ere ezagutzen dira. Sumendi ugari dago. Ekialdetik, Japoniako itsasora ematen duten labar handietan amaitzen da; mendebaletik, berriz, malda leunez jaisten da itsasora."}
{"id": "577159", "revid": "1545", "url": "https://eu.wikipedia.org/wiki?curid=577159", "title": "Hotaka mendia (Nagano, Gifu)", "text": ""}
{"id": "577160", "revid": "119347", "url": "https://eu.wikipedia.org/wiki?curid=577160", "title": "Zuri-beltzeko argazkiak", "text": "Zuri-beltzeko argazkiak Arantxa Urretabizkaiak 2014ean argitaratutako liburua da.\nArgumentua.\nLiburu honetan kontatzen denak, 1947an du hasiera eta 1960aren inguruan bukaera. Kontakizunaren osagai nagusia Arantxa Urretabizkaiaren haurtzaroa da, baina ez da hori kontatu nahi duena. Are gehiago, haurtzaro zehatz horren gauza asko ez ditu kontatu nahi eta ez ditu kontatuko. Beste batzuk, berriz, ahaztu egin zaizkio, garbitu egin ditu memoriak burmuinaren bazterretatik. Azken batean, gauzak geure modura oroitzen ditugu, norberaren burmuinaren gutizien arabera. Horixe da bere asmoa: bere haurtzaroan kokatutako tresnaz, argazkiak hartu dizkio iraganari eta argazki horiekin kontatu nahi du nola izan zen hezia gaur zahartzaroaren atarian dagoen belaunaldia, nolakoa zen bizitza, sasoi hartan, urte haietan, Donostiako bazterreko auzo apal batean bizi zen familia euskaldun, euskaltzale, antifrankista, kristau eta langile baten inguruan."}
{"id": "577163", "revid": "56334", "url": "https://eu.wikipedia.org/wiki?curid=577163", "title": "Kenneth Arrow", "text": "Kenneth Joseph Arrow (New York, - Palo Alto, Kalifornia, 2017ko otsailaren 21a) estatubatuar ekonomialaria izan zen.\nBiografia.\n1953-1968 bitartean Stanford Unibertsitatean irakasle egon zen, eta 1968-1974 bitartean Harvard-en; 1972an Ekonomiako Nobel saria jaso zuen oreka ekonomiko orokorraren teoria proposatu zuelako. Gizarte arazoak azaltzeko erabili du Arrow-ek teoria ekonomikoa."}
{"id": "577164", "revid": "1545", "url": "https://eu.wikipedia.org/wiki?curid=577164", "title": "K. J. Arrow", "text": ""}
{"id": "577165", "revid": "1545", "url": "https://eu.wikipedia.org/wiki?curid=577165", "title": "Kenneth Joseph Arrow", "text": ""}
{"id": "577167", "revid": "512", "url": "https://eu.wikipedia.org/wiki?curid=577167", "title": "The National (Eskozia)", "text": "The National Eskozian 2014an sortutako egunkaria da. Eskoziaren independentziaren alde egiten du. Richard Walker da bere zuzendaria eta lehen editorialean adierazi zuenez, ez da SNP Eskoziako Alderdi Nazionalaren eta gobernuaren organo bat.\nEzaugarriak.\nEgunkariak 32 orrialde ditu, tabloide formatua du, eta bere prezioa 50 zentimokoa da. Lehen egunetan 50.000 ale inguru argitaratu zituzten hasieran."}
{"id": "577170", "revid": "1545", "url": "https://eu.wikipedia.org/wiki?curid=577170", "title": "Merton Howard Miller", "text": ""}
{"id": "577171", "revid": "1545", "url": "https://eu.wikipedia.org/wiki?curid=577171", "title": "Robert William Fogel", "text": ""}
{"id": "577172", "revid": "98220", "url": "https://eu.wikipedia.org/wiki?curid=577172", "title": "Chicken Run", "text": "Chicken Run () 2000ko Peter Lord eta Nick Park britainiar zinema zuzendarien stop-motion komedia filma bat da. Pertsonaien ahotsak Julia Sawalha, Mel Gibson, Timothy Spall, Phil Daniels, Tony Haygarth eta Miranda Richardson aktoreek ipini zituzten.\nIngalaterrako baserri batean girotua egon arren, Bigarren Mundu Gerrako alemaniar kontzentrazio-esparru batean girotutako 1963ko \"The Great Escape\" (\"Ihesaldi Handia\") filma ospetsuan oinarrituta dagoela oso argi ikus daiteke, bien arteko antzekotasunak oso nabariak direlarik: baserria eta kontzentrazio-esparruan nahiz presoak eta oilasko eta abreen antzekotasuna, baserritar eta alemaniar zaindarien antzekotasuna, Mel Gibsonek ahotsa ipintzen dion Rocky oilarraren pertsonaiaren izaera eta ibilera harroxkoa Steve McQueen aktoreak antzeztutako pertsonaiaren berdinak dira, animazio filma honetako pertsonaia batek \"Mac\" ezizena du eta 1963ko filmean Gordon Jackson aktoreak antzeztutako \"Mac\" ezizena zeraman eskoziar ofizialaren aipamen argia da, etab.\nArgumentua.\n1961, Ingalaterrako Yorkshire konderria. Tweedy senar-emazte zitalek (Miranda Richardson eta Tony Haygarth) oiloek bizitza laburra eta atsekabetua daramaten baserri bateko jabeak dira: etengabe arrautzak errutera derrigortuak daude, bestelakoan jai eta igandetako bazkari goxo gisa baserriko mahai gainean zerbitzatuta amaituko baitute.\nBaina Rocky (Mel Gibson) estatubatuar oilar harroxkoa baserrira ailegatzean gauzak aldatuko dira, gainera ordura arte bizitza hobeago bati ekiteko asmoz ihesaldi ugari antolatu dituen izaera borrokalaria duen Ginger (Julia Sawalha) izeneko oilarrarekin maitasun harremana bati ekingo dio."}
{"id": "577174", "revid": "51002", "url": "https://eu.wikipedia.org/wiki?curid=577174", "title": "J\u00e1nos Richter", "text": ""}
{"id": "577175", "revid": "6327", "url": "https://eu.wikipedia.org/wiki?curid=577175", "title": "Elche FC", "text": ""}
{"id": "577176", "revid": "12654", "url": "https://eu.wikipedia.org/wiki?curid=577176", "title": "Granada FC", "text": ""}
{"id": "577182", "revid": "512", "url": "https://eu.wikipedia.org/wiki?curid=577182", "title": "The World in His Arms", "text": "The World in His Arms (euskaraz \"Mundua Bere Eskuetan\") 1952ko Raoul Walsh estatubatuar zinema zuzendariaren abenturazko filma bat da. Rex Beach idazlearen izenburu berdineko eleberrian oinarritua dago. Gregory Peck, Ann Blyth eta Anthony Quinn aktoreek antzeztu zuten.\nArgumentua.\n1850. urtea. Jonathan Clark (Gregory Peck) kapitain kementsua, ezizenez \"Bostongo gizona\", foka ehiztaria eta Salemgo \"Pilgrim\" edo \"Erromesa\" izeneko itssontziaren jabea da. Alaska errusiarrei erosteko asmoa ausarta du, horretarako San Frantziskoko bankari batzuekin tratua egingo du. Behin, Alaskara iritsita bere egitasmoa burutzen saiatzen ari dela, Marina Selanova (Ann Blyth) errusiar kondesaren agerpenak gauzak aldatuko ditu, Jonathanek Marina neskame arrunt bat delako ustez hartaz maiteminduko delarik."}
{"id": "577184", "revid": "105290", "url": "https://eu.wikipedia.org/wiki?curid=577184", "title": "Blue Collar", "text": "Blue Collar (euskaraz \"Lepoko Urdin\") 1978ko Paul Schrader estatubatuar zinema zuzendariaren drama filma bat da. Sydney A. Glass-en artikulu batean oinarritua dago. Richard Pryor, Harvey Keitel eta Yaphet Kotto aktoreek antzeztu zuten.\nAEBtako Erdoilaren gerrikoa delako industria eremuan girotua dago, zehazkiago Michigan estatuan, bertako sindikatueen jardueraren kritika eta langile klasearen bizimodua erakusten ditu.\nBerez, \"Blue Collar\" edo \"Lepoko Urdin\" izendapena, AEBtan industria jarduerako langileak izendatzeko erabiltzen den ezizen edo izendapena da, hortik filma honen izenburua eta gaia.\nArgumentua.\nMichigango Detroit aldeko automobilgintza industriako hiru langileek heuren sindikatuko egoitzan lapurreta burutzea erabaki dute: Zeke Brown (Richard Pryor), Smokey James (Yaphet Kotto) eta Jerry Bartowski (Harvey Keitel). Baina diru-kutxan espero zuten dirua beharrean erakundea estualdian jar dezaketen agiri batzuk topatuko dituzte, hortaz, sindikatuak agiriak berreskuratzeko asmoz edozer egiteko prest azalduko da."}
{"id": "577185", "revid": "17", "url": "https://eu.wikipedia.org/wiki?curid=577185", "title": "Rubikon igaro", "text": ""}
{"id": "577186", "revid": "17", "url": "https://eu.wikipedia.org/wiki?curid=577186", "title": "Rubikoia igaro", "text": ""}
{"id": "577187", "revid": "17", "url": "https://eu.wikipedia.org/wiki?curid=577187", "title": "Soldata-pizgarri", "text": ""}
{"id": "577188", "revid": "512", "url": "https://eu.wikipedia.org/wiki?curid=577188", "title": "Bonus (argipena)", "text": "Bonus hitzak adiera zenbait ditu:"}
{"id": "577189", "revid": "17", "url": "https://eu.wikipedia.org/wiki?curid=577189", "title": "Bonus", "text": ""}
{"id": "577190", "revid": "17", "url": "https://eu.wikipedia.org/wiki?curid=577190", "title": "Bale", "text": ""}
{"id": "577192", "revid": "17", "url": "https://eu.wikipedia.org/wiki?curid=577192", "title": "Omnibus (argipena)", "text": "Omnibus hitza latinetik dator eta \"denontzat\" esan nhai du. Zenbait erabilera ditu:"}
{"id": "577193", "revid": "17", "url": "https://eu.wikipedia.org/wiki?curid=577193", "title": "Omnibus", "text": ""}
{"id": "577194", "revid": "17", "url": "https://eu.wikipedia.org/wiki?curid=577194", "title": "Tresna Elektriko eta Elektronikoen Hondakinak", "text": ""}
{"id": "577195", "revid": "17", "url": "https://eu.wikipedia.org/wiki?curid=577195", "title": "TEEH", "text": ""}
{"id": "577196", "revid": "17", "url": "https://eu.wikipedia.org/wiki?curid=577196", "title": "Segmentazio", "text": ""}
{"id": "577197", "revid": "2241", "url": "https://eu.wikipedia.org/wiki?curid=577197", "title": "Txerpolari (argipena)", "text": "Txerpolari hitzak adiera zenbait ditu:"}
{"id": "577198", "revid": "17", "url": "https://eu.wikipedia.org/wiki?curid=577198", "title": "Txerpolari", "text": ""}
{"id": "577199", "revid": "117144", "url": "https://eu.wikipedia.org/wiki?curid=577199", "title": "Konzern", "text": "Konzern alemanieraz enpresa, enpresa mota berezi bat da. Gehienbat Europar kontinentean dagoen enpresa mota hau, Alemaniak sortutako eredu berri bat izan zen eta izena alemanieraz da ezaguna.\nHasiera batean, Alemaniako enpresen patzuergoa edo enpresen taldea zen. Kontzentrazio modalitate bat zen: enpresen talde batek ekoizpenaren sektore bat kontrolatzen zuen edo ekoizpen-prozesu osoa hala nola, altzairuarena (meatzeak, labe garaiak, siderurgia eta metalurgia).\nTalde independienteen batasunaren ondorioz, eta gidaritza baten pean, \"Talde\" handia eratzen da eta batzuetan finantza eta enpresa kontzentrazio prozezuari esker, botere ekonomiko (eta batzuetan politiko) handia lor lezake, Alemaniaren kasuan gertatu zen bezala."}
{"id": "577200", "revid": "105290", "url": "https://eu.wikipedia.org/wiki?curid=577200", "title": "Kaleko saltzaile", "text": "Kaleko saltzaileak kalean, azpiegiturarik gabe eta modu informalean gehienetan, noizean behin edo jarduera iraunkor moduan eta beste saltzaileekin elkartu gabe jarduten duten saltzaileak dira. Gehienetan saltzen dituzten produktuen kalitatea urria denez eta hirietako toki publikoetan nabarmenki hedatuta daudenez, gaizki ikusiak daude gizarteko zenbait sektoreen aldetik."}
{"id": "577201", "revid": "336", "url": "https://eu.wikipedia.org/wiki?curid=577201", "title": "Maquila", "text": "Maquila edo maquiladora Hirugarren Munduan dauden industria modalitate bat da. Mexikon sortua, funtsean, manufaktura-produktuak muntatzen edo egiten dituzten lantegiak dira, eta lan-esku intentsiboa dute.\nTransnazionalentzat aduana-zerga gabeko eremuak paradisu fiskalak dira, baina milaka langilerentzat benetako infernua baino ez dira. Maquilak esplotazio intentsiboko guneak dira, eta haietan irabazi nahiak eta jendearen eskubide txikiak batera doaz. Gune hauetan, kapitalismoa eta lan eskubideak ez dira ondo uztartu.\nMaquilak egiten diren herrialdeetako gobernuek ekonomia-garapena sustatzeko irrikaz daudenez, zenbait abantaila ematen dizkiete, eta maquilek abantaila guztiak erabiltzen dituzte. Horrez gainera, ia gatazkarik eragiten ez duen lanesku merkea dute. Maquilek nazioarteko kapitala izan ohi dute, ia beti AEBkoa eta Asiakoa.\nArazoak ere sortu dira: Maquila horietan aplikatzen dituzten lan-metodoak, askotan Europan et Estatu Batuetan XIX. mendean eta XX. mendearen hasieran langileek nozitzen zituzten esplotazio-metodoen ia parekoak dira. Maquila horietako asko Latinoamerikan eta Asian hedatu dira, batik bat. Europako, Estatu Batuetako et Japoniako multinazionalek azpikontratatzen dituzte lan egiteko. Izan ere, multinazional horiek fabrikazio-ekoizpena herrialde horietara lekualdatu dute, ekoizpen-gastuak murrizteko.\nMultinazional horiek, produktuak Lehen Munduko herritarrei saltzen dizkiete eta sarritan, \"ahaztu\" egiten zaie maquilei laneko segurtasunerako gutxieneko arauak betetzeko eskatzea; hau da, multinazionalak ez dute saiakera argirik egiten maquiletan Nazioarteko Lan Erakundeak onartutako lan-baldintzak izateko eta soldata duinak ordaintzeko.\nMaquila eta maquiladora hitza gaztelaniatik dator eta \"errotariaren zati\" esan nahi du; garia norberarena ez zen errotan txikitzeko antzinako sistemari erreferentzia da, errotariak besteren aleak bere errotan txikitu ondoren, irinaren zati bat hartzen zuen ordaintzat."}
{"id": "577202", "revid": "1545", "url": "https://eu.wikipedia.org/wiki?curid=577202", "title": "Florian Znaniecki", "text": "Florian Witold Znaniecki (\u015awi\u0105tniki, Polonia, 1882ko urtarrilaren 15a \u2013 Champaign, Illinois, 1958ko martxoaren 23a) Polonia jaiotako baina Estatu Batuetan lan egin zuen soziologo eta filosofoa da.\nIbilbide akademikoa.\n1902 eta 1903 bitarte filosofia eta soziologia ikasi zituen Varsoviako Unibertsitatean, baina 1903an tsarraren agintariek (Errusiar Inperioa) bota egingo dute askatasun akademikoa mugatzearen aurkako manifestaldietan parte hartzeagatik.\n1903 eta 1909 bitarte, Genevako, Zurichko eta Pariseko (Sorbona) Unibertsitateetan jarraituko ditu ikasketak eta bertan garai hartako jakintsu handiak topatuko ditu, besteak beste, Henri Bergson eta \u00c9mile Durkheim.\n1909 eta 1910 bitarte, bere ikasketak amaituko ditu Krakoviako Jegellonne Univertsitatean, eta bertan doktore titulua eskuratuko du \"balioen auzia filosofian\" izeneko tesiarekin.\nChicagoko Soziologia Eskolako partaide izan zen. 1914tik aurrera Estatu Batuak eta Polonia artean aldizkatzen zuen bizitza. Soziologia modernoaren sortzailetako bat bezala kontsideratzen da, bai Europan bai Estatu Batuetan. Poznan Unibertsitateko soziologia saila sortu zuen, Europako lehenetakoa.\nWilliam I. Thomasekin batera, Estatu Batuetako soziologian oso garrantzitsua den lan saila egin zuen, \"Poloniar baserritarra Europan eta Estatu Batuetan\" (\"The Polish Peasant in Europe and America\"). Lan honen bost tomoak 1918 eta 1920 bitarte argitaratu ziren. Znaniecki metodo kualitatiboen zalea zen, eta hala, bere lanetan zenbait zuzeneko elementu topatu daitezke, hala nola, metodo iruzkinak, gutunez osatutako material bibliografikoa. Garrantzia ematen dio batez ere \"bizitzaren kontakizunei\", eta ondoren, gizartearen antolakuntza eta aukeratutako taldeak gizarte horretan izango duen garapena ikertzen ditu."}
{"id": "577208", "revid": "336", "url": "https://eu.wikipedia.org/wiki?curid=577208", "title": "Arraza indarkeria Ameriketako Estatu Batuetan", "text": "Arraza indarkeria Ameriketako Estatu Batuetan oso ohikoa izaten da. Jarraian, segregazio legeak bukatu ondorengo (1964) istilu larrienak aipatzen dira.\nDatuak.\nNAACP eskubide zibilen aldeko elkarteak argitaratu zuenez, 1999 2014ra 76 pertsona hil zituen poliziak. Denak arma gabe zeuden, eta gutxiengo etniko baten kide ziren, batez ere, beltzak."}
{"id": "577209", "revid": "336", "url": "https://eu.wikipedia.org/wiki?curid=577209", "title": "Pi", "text": ""}
{"id": "577210", "revid": "1545", "url": "https://eu.wikipedia.org/wiki?curid=577210", "title": "Bertil Gotthard Ohlin", "text": ""}
{"id": "577211", "revid": "105290", "url": "https://eu.wikipedia.org/wiki?curid=577211", "title": "Ferguson (Missouri)", "text": "Ferguson AEBetako erdi-mendebaldeko Missouri estatuaren ekialdean dagoen Saint Louis konderriko hiri bat da. Missourik sei milioi biztanle inguru ditu eta horietatik zuriak %84 dira eta beltzak, berriz, %12. Saint Louis konderrian, zurien dentsitatea txikiagoa da, %68 baitira. Beltzak, berriz, %23 dira.\nDemografia.\n2010eko erroldaren arabera, hiria 21.000 biztanle ditu. Biztanle horien %67 beltza da, eta zuriak, berriz, %29 dira.\nEkonomia.\nAzken hamarkadetan hiriko egoera ekonomikoa asko okertu da. Izan ere, 2000. urtean, langabezia %7koa zen (egungo AEBtako bataz bestekoa) baina, orain, berriz, %13koa da. Lan Estatistiken Bulegoak emandako datuen arabera, beltzen artean langabezia %16koa den bitartean, zuriena erdia da. 2012ko datuen arabera, Fergusonen 5.000 biztanle baino gehiago, hau da, biztanleria guztiaren %25 baino gehiago bizi da pobrezia mailatik behera. Hau da, urtean 23.850 dolarreko diru sarrera baino txikiagoa du.\nHistoria.\nLehen bizilekua William B. Ferguson lur-jabeak eraiki zuen, 1855ean. 1894an udal izaera hartu zuen bizilekuak. 1990eko hamarkadara arte biztanle gehienak zuriak ziren baina 2000. urtean aldaketa gertatu zen. Izan ere, erroldaren arabera historian lehen aldiz beltzak nagusi ziren.\nHurbilen dauden herriak.\nJarraian ageri den diagramak hurbilen dauden herriak erakusten ditu."}
{"id": "577212", "revid": "336", "url": "https://eu.wikipedia.org/wiki?curid=577212", "title": "W. Arthur Lewis", "text": "Sir William Arthur Lewis (Castries, Santa Luzia, \u2013 Saint Michael, Barbados, ) santaluziar ekonomialaria izan zen. Londresen egin zituen ekonomia ikasketak. Hirugarren Munduko ekonomia hazkundearen plangintzaz idatzi zuen batez ere. Princetongo unibertsitateko irakasle da 1963az geroztik. Obra nagusiak: \"The Principles of Economic Planning\" (1949, Ekonomia plangintzaren hatsapenak), \"The Theory of Economic Growth\" (1955, Ekonomia hazkundearen teoria), \"Development Planning\" (1966, Garapenaren plangintza), \"Tropical Development 1880-1913\" (1971, Ekonomia garapena herri tropikaletan, 1880-1913) eta \"Growth and Fluctuations 1870-1913\" (1978, Hazkundea eta gorabeherak). Ekonomiako Nobel saria jaso zuen 1979an T. Schultzekin batera."}
{"id": "577213", "revid": "1545", "url": "https://eu.wikipedia.org/wiki?curid=577213", "title": "Princenton Unibertsitatea", "text": ""}
{"id": "577214", "revid": "1545", "url": "https://eu.wikipedia.org/wiki?curid=577214", "title": "William Arthur Lewis", "text": ""}
{"id": "577217", "revid": "512", "url": "https://eu.wikipedia.org/wiki?curid=577217", "title": "George Stigler", "text": "George Joseph Stigler (Seattle, Washington, \u2013 Chicago, Illinois, ) estatubatuar ekonomialaria izan zen.\nBiografia.\nChicagoko Unibertsitateko irakasle zela, ekonomia politikoko egunkaria zuzendu zuen 1973. urteaz geroztik. Merkatu ekonomiaren aldeko eta estatuaren parte hartzearen kontrakoa zen Stigler. Mikroekonomian baztertu egiten zuen kontsumitzailea era arrazional eta independentean bere lehentasunak sailkatzeko gauza dela onartzen duen hipotesia. Lehentasunen osaerari buruzko bere teoriak onartzen du jokabide aldaketek lotura dutela salneurri erlatiboekin eta aukerazko kostuekin. Makroekonomian, berriz, industria egiturei, merkatuen funtzionamenduari eta estatuaren parte hartzeari buruzko ikerketak egin zituen. Informazioak merkatuaren eta prezioen bilakaeran duen garrantzia azpimarratu zuen. Ekonomiako Nobel saria eman zioten 1982an."}
{"id": "577218", "revid": "1545", "url": "https://eu.wikipedia.org/wiki?curid=577218", "title": "George Joseph Stigler", "text": ""}
{"id": "577219", "revid": "336", "url": "https://eu.wikipedia.org/wiki?curid=577219", "title": "Richard Stone", "text": "Sir John Richard Nicholas Stone (Londres, \u2013 Cambridge, ) britainiar ekonomialaria izan zen.\nIkasketak amaituta, broker gisa lan egin zuen Lloyd's konpainiarentzat, 1936tik 1939ra. 1940-1945 bitartean Gerra ministroari lagundu zion ekonomista gisa. Orduan ondu zuen kontabilitate nazionalen sistemei buruzko bere teoria. Gerra amaitzean, unibertsitatera itzuli zen, Cambridgeko Unibertsitateko ekonomia aplikatuko sailaren zuzendari gisa, 1945etik 1955era. Gero, finantza eta kontabilitate irakasle izan zen, unibertsitate horretan bertan, 1955etik 1980ra. Ekonomiako Errege Akademiako lehendakari izan zen 1978-1980 bitartean. 1984ko urrian, Ekonomia Zientzietako Nobel Saria eman zion Suediako Errege Akademiak, kontabilitate sistema nazionalei buruz egindako lanengatik, azterketa ekonomiko enpirikoaren oinarriak errotik hobetzen laguntzen dutelako. Britainia Handira Bigarren Mundu Gerran zabaldu zen teknika hori, John Maynard Keynes ekonomia irakasle handiaren eraginpean. Gerra bukatu zenean, Nazio Batuen zuzendaritzapean, nazioarteko aditu talde baten buru izendatu zuten, kontabilitate nazionalen ereduak prestatzeko eta beste herrialde batzuetan aplikatzeko. Lanik aipagarrienak: \"The role of Measurement in Economics\" (1951, Neurketaren papera ekonomian); \"Social Accounting and Economic Models\" (1966, Kontabilitate soziala eta eredu ekonomikoak); \"Mathematical Models of the Economy and other essays\" (1970, Ekonomiaren eredu matematikoak eta beste zenbait saiakera); \"Aspects of Economic and Social Modelling\" (1980, Ekonomia eta gizarte ereduak)."}
{"id": "577220", "revid": "1545", "url": "https://eu.wikipedia.org/wiki?curid=577220", "title": "John Richard Nicholas Stone", "text": ""}
{"id": "577221", "revid": "96586", "url": "https://eu.wikipedia.org/wiki?curid=577221", "title": "John Harsanyi", "text": "John Charles Harsanyi (; Budapest, Hungaria, \u2013 Berkeley, Kalifornia, ) estatubatuar ekonomialaria izan zen.\nEkonomiako Nobel saria eman zioten 1994an (J. Nash eta R. Seltenekin batera). Bere ekarpen nagusia elkarreragin estrategikoaren teoria izan zen."}
{"id": "577222", "revid": "1545", "url": "https://eu.wikipedia.org/wiki?curid=577222", "title": "Robert Lucas", "text": ""}
{"id": "577223", "revid": "512", "url": "https://eu.wikipedia.org/wiki?curid=577223", "title": "Otto Heckmann", "text": "Otto Hermann Leopold Heckmann (Opladen, egungo Leverkusen, \u2013 Regensburg, ) alemaniar astronomoa izan zen.\nBonneko Unibertsitatean ikasketak amaitu ondoren, G\u00f6ttingen-eko Unibertsitatean lan egin zuen 1937-1941 bitartean, eta Hanburgoko Behatokiko zuzendari izan zen 1941-1962 bitartean. Azkeneko urte horretan Txileko Hego Behatoki Europarreko zuzendari izendatu zuten. Berak eta bere taldeak Praesepe taldeko izar ahulenen kokalekua zehaztu zuten. Bera izan zen hirugarren \"Astronomishe Gesellschaft\" katalogoa egiteko bultzatzaile nagusia, 180.000 izarren mugimendu egokia ezagutzeko helburuarekin. Halaber, balio handiko ekarpenak egin zizkion kosmologiari: irtenbidea bilatu zion Einstenen unibertso homogeneo isotropikoaren eremu ekuazioari, eta biraka dabilen unibertsoaren aukera proposatu zuen. Kosmologiari eta erlatibitate orokorraren ondorioei buruzko liburu bat argitaratu zuen."}
{"id": "577224", "revid": "56334", "url": "https://eu.wikipedia.org/wiki?curid=577224", "title": "Robert F. Engle", "text": "Robert Fry Engle III (Syracuse, New York, ) estatubatuar ekonomialari eta unibertsitate-irakaslea da.\n2003an Ekonomiako Nobel Saria jaso zuen, Clive W. J. Grangerrekin batera, analisi tenporaleko metodoak garatzen egindako lanagatik."}
{"id": "577225", "revid": "1545", "url": "https://eu.wikipedia.org/wiki?curid=577225", "title": "Robert Engle", "text": ""}
{"id": "577226", "revid": "1545", "url": "https://eu.wikipedia.org/wiki?curid=577226", "title": "Robert F. Engle III", "text": ""}
{"id": "577227", "revid": "1545", "url": "https://eu.wikipedia.org/wiki?curid=577227", "title": "Arthur Lewis (ekonomilaria)", "text": ""}
{"id": "577228", "revid": "336", "url": "https://eu.wikipedia.org/wiki?curid=577228", "title": "Clive Granger", "text": "Sir Clive William John Granger (Swansea, Gales, - San Diego, Kalifornia, ) galestar ekonomialaria izan zen.\n2003an Ekonomiako Nobel Saria jaso zuen, Robert F. Englerekin batera, analisi tenporaleko metodoak garatzen egindako lanagatik."}
{"id": "577229", "revid": "1545", "url": "https://eu.wikipedia.org/wiki?curid=577229", "title": "Clive W. J. Granger", "text": ""}
{"id": "577230", "revid": "1545", "url": "https://eu.wikipedia.org/wiki?curid=577230", "title": "Clive William John Granger", "text": ""}
{"id": "577232", "revid": "119347", "url": "https://eu.wikipedia.org/wiki?curid=577232", "title": "Mundua baloi batean", "text": "Mundua baloi batean Patxi Zubizarretak 2014ean argitaratutako liburua da.\nArgumentua.\nKirolean trebea ez delako adarra jotzen dioten mutikoa da Nikolas, \u00abeskasa eta ahula\u00bb. Futbolak duen garrantzia ikusita baina, atzean gelditu nahi ez eta baloiari kolpea emateko prestatzen da. Indarra hartzeko atzerapausoak ematen ditu Nikolasek, \u00abgero eta atzerago joanda indar gehiagorekin emango diolakoan\u00bb. Atzera eta atzera, munduari bira emateraino. Bidelagun ditu hiru aingeru, gorriak eta beltzak ikusiko dituztenak mutikoari laguntzen.."}
{"id": "577233", "revid": "56334", "url": "https://eu.wikipedia.org/wiki?curid=577233", "title": "Vernon L. Smith", "text": "Vernon Lomax Smith (Wichita, Kansas, ) estatubatuar ekonomialari eta unibertsitate-irakaslea da.\n2002an Ekonomiako Nobel Saria jaso zuen, esperimentazioa analisi ekonomiko enpirikoaren tresna gisa ezartzeagatik, merkatu alternatiboen mekanismoen azterketan batez ere. Daniel Kahnemanekin banatu zuen saria.\nEkonomia klasiko berriari atxikituta dago.\n2005an Asperger sindromea zuela adierazi zuen,"}
{"id": "577234", "revid": "1545", "url": "https://eu.wikipedia.org/wiki?curid=577234", "title": "Vernon Smith", "text": ""}
{"id": "577235", "revid": "46380", "url": "https://eu.wikipedia.org/wiki?curid=577235", "title": "Ana Mato", "text": "Ana Mato Adrover (Madril, Espainia, 1959ko irailaren 24a -) Espainiako politikaria da eta osasun ministroa izan zen 2014ra arte.\nBiografia.\n1959ko irailaren 24an jaio zen, Madrilen. Zientzia Politikoetan eta Soziologian lizentziatu zen. Jorge Verstringeren laguntzarekin politikan hasi zen 1983an.\n2014ko urri eta azaroan, ebolaren krisiagatik kritika ugari jaso zituen, baina G\u00fcrtel aferan ustez izandako inplikazioak dimisioa ematera behartu zuen. Horrela, 2014ko azaroaren 26an, Ruz epaileak ez zuen Mato inputatu, baina G\u00fcrtel sareak Jesus Sepulveda senarrari emandako opariekin aberastu zela uste zuen eta ondorioz, dimisioa eman zuen."}
{"id": "577236", "revid": "58701", "url": "https://eu.wikipedia.org/wiki?curid=577236", "title": "Kyshtymeko ezbeharra", "text": "Kyshtymeko ezbeharra () 1957ko irailaren 29an, Mayaken gertatu zen istripu nuklearra izan zen.\nSarrera.\nTxernobilgo hondamendiaren ondoren, batez ere komunikabideetan izan zuen hedaduragatik, kezka handia sortu zen mundu osoan Sobietar Batasunean, segurtasun nuklearraren alorrean, sortzen ari ziren arazoei buruz. Hala ere, hura ez zen herrialde hartan gertatzen zen lehenengo istripu edo arazo nuklearra. Istripu horien ondorioak, gainera, ez ziren eta ez dira soilik inguru horretan antzeman; ozeanoetako uretan eta espazioan ere ondorio larriak izan ditu.\nKyshtymeko ezbeharra.\nKyshtymeko istripu nuklearra Sobietar Batasun ohian izan den larrienetako bat izan zen; istripu haren ondorioak historiako larrienetakoak izan dira. Mayak industria gunean hainbat eta hainbat istripu eta erradioaktibitate barreiatze gertatu dira, eta Kyshtymekoa beste bat besterik ez da izan. Hala ere, 1957an Kyshtymetik hurbil gertatu zen hura izan zen guztietan latzena.\nInguru horretan, urteetan sortutako hondakinak Tetcha ibaira isuri ziren zuzenean, ingurumenari egiten zitzaion kaltea kontuan hartu gabe. 1952. urtetik aurrera, inguru horretako hainbat aintziratan sendimentazio arroak prestatu ziren hondakin aktiboenak bertan pilatzeko eta biltegiak antolatu ziren altzairuzko ontziak gordetzeko; ontzi horiek 2,5 m-ko hormigoizko egiturek estaltzen zituzten. Bestalde, hozteko sistema zuten, ezinbestekoa hondakin erradioaktiboek ematen duten beroa bideratzeko. Baina ontzi horien hozteko sistemetan akatsak sortu ziren 1956. urtetik aurrera, eta handik urtebetera eztanda bat izan zen (eztanda aurretik tenperatura 350\u00a0\u00b0C-koa zen).\nEztanda haren ondoren hedatu zen erradioaktibitatea 5 milioi curiekoa izan zen. Istripu hura isilpean gorde zen hogeita hamar urtez baino gehiagoz. 1.000 kilometro koadroko lur eremua hustu behar izan zen. Berrehun eta berrogeita hamar mila lagun inguruk erradioaktibitate dosi oso handiak jasan zituen, baina ez bakarrik 1957ko istripuaren ondorioz, baita Mayak gunearen beraren funtzionamenduagatik ere.\nOndorioak.\nLantegi horietako langileen % 85ek osasun arazoak izan ditu.\nIkerketak.\nIkerlarien azterketen arabera, inguru horretako arriskua Txernobilekoa baino hamar aldiz handiagoa da, eta arrisku horrek luzaroan iraungo du, izan ere, bertako instalazioen egoerak txarrera egingo duten arriskua baitago. Lurburuko eskualde guztiak arriskuan daude, Tetcha ibaiak Karako itsasora isurtzen baitu ura. Itsaso horren oreka ekologikoa, hala ere, dagoeneko arriskuan dago beste hondakin batzuen ondorioz, bai Siberian egindako eztanda nuklearren ondorioz, bai Zeelanda Berrian egindako arma saioen ondorioz."}
{"id": "577237", "revid": "336", "url": "https://eu.wikipedia.org/wiki?curid=577237", "title": "Sobietar Batasunaren itsas armada", "text": "Sobietar Batasuneko itsas armada () 1918an sortu eta 1991n desagertu zen Sobietar Batasunaren itsas armada izan zen.\nHistoria.\nUrpekariak.\nBigarren Mundu Gerraren ondoren, Siberiako iparraldea indartzea izan zen Sobietar Batasunaren helburu nagusietako bat. Helburu horri asko lagundu zion Artikoko ontzidiak izotza hausteko ontzi izugarriekin. Asmo itxuraz baketsu horien atzean, Estatu Batuekiko segurtasun estrategia zegoen ezkutaturik. Baina Kolako penintsula eta Alaska artean dauden 2.700 miliak zeharkatzeko urpekari nuklearrak behar ziren, Iparburuko izotz geruzaren azpitik igaro ahal izateko.\nK3 urpekariaren istripua.\nBehar hori gainditzea lehentasuna izan zen Sobietar Batasunarentzat, eta 1954an lehen urpekari nuklearra eraikitzeko erabakia hartu zen. Lehenengo urpekaria (\"K3\") 1957an jaurti zen, eta 1958an hasi zituen bere saioak itsasoan. Saio haietan hainbat matxura izan ziren erreaktoreen zirkuituetan; kontuan hartu behar da erreaktore haien oinarri fisikoa Txernobileko erreaktoreen antzekoa zela.\nHainbat arazoren ondoren, 1967an, \"K3\"an (Leninski-Komsomol izena eman zioten) izugarrizko istripua izan zen: irakiten zegoen olioa isuri zen urpekariko zulo batetik. Hogeita hemeretzi lagun hil ziren.\nNorvegiako itsasoko istripua.\nInguru horretako urpekarietan egin diren saioen ondorioz, istripu ugari izan dira urteetan; aipagarrienetako bat Norvegiako itsasoan gertatu zen 1989an. Hainbat marinelek salbatzea lortu zuten, baina berrogeita bi lagun hil ziren. Dena dela, norvegiarren laguntza onartu izan balute hildako gutxiago izango ziren.\nSobietar Batasunak eraiki dituen berrehun urpekari nuklearretan izan diren istripuetatik, hogeitik gora larriak izan dira. Eta horiez gainera, izotza hausteko ontzien istripuak hartu behar dira kontuan. Bestalde, ezin ahantz dateizke urpekarietako misilak jaurtitzeko zeregina duten misilen biltegietan izan diren istripu larriak. Jaurtigailu horiek misilen buruetatik bereiztuta badaude ere, biltegi horietako eztandak garrantzi handikoak izan dira.\nMourmanskeko istripua.\nHorien artean aipatzekoa da 1984. urtean izan zena, Mourmansketik 16 kilometrora. Istripu haren ondorioz, hainbat eraikuntza desegin ziren, berrehun lagun inguru hil ziren eta beste horrenbeste zaurituta geratu.\nAzken istripuak.\n1983. urteaz geroztik beste sei eztanda izan dira. Azkena 2000. urtearen abuztuaren 20an Barentseko itsasoan hondoratu zen Kursk urpekariak izan zuen. Ontzi horrek 24 misil garraiatzeko ahalmena zuen, eta 130 lagunentzako lekua; istripuan 118 pertsona hil ziren."}
{"id": "577239", "revid": "119347", "url": "https://eu.wikipedia.org/wiki?curid=577239", "title": "Les Mis\u00e9rables (2012ko filma)", "text": "Les Mis\u00e9rables (euskaraz \"Doilorrak\" edo \"Miserableak\") 2012ko Tom Hooper britainiar zinema zuzendariaren epika eta amodiozko drama musikal filma bat da. Claude-Michel Sch\u00f6nbergenen \"Les Mis\u00e9rables\" musikala eta Victor Hugo idazlearen \"Miserableak\" eleberrian oinarritua dago. Hugh Jackman, Russell Crowe, Anne Hathaway eta Amanda Seyfried aktoreek antzeztu zuten.\nArgumentua.\n1815, Frantzia. Jean Valjean (Hugh Jackman) Toulongo espetxean hemeretzi urtez egondako presoa baldintzapeko askatasunean gelditu berri da, hamarkadetan zehar Javert (Russell Crowe) polizia gupidagabeak jarraituko du. Valjeanek Fantinen (Anne Hathaway) alaba txikia den Cosettez (Isabelle Allen) arduratzea erabakitzen duen unetik aurrera hiruon bizitza betirako aldatuko da."}
{"id": "577243", "revid": "105290", "url": "https://eu.wikipedia.org/wiki?curid=577243", "title": "Hodeitza", "text": "Hodeitza leku eta denbora jakin batean hodeiek estaltzen duten zeruaren zatia da. Lurretik begiratuta, hodeitza \"okta\" izeneko unitateaz neurtzen da, horretarako, zerua zortzi zatitan egin eta zati horietako bakoitzean hodeiz estalita dauden zatiak zenbatzen dira. Hizkuntza arruntean, zerua guztiz \"lainotuta\" dagoela, \"hodeiarteak\" daudela edo \"oskarbi\" (batere hodeirik gabe) dagoela esaten da. Hodeitza bereko eskualdeak bereizten ditizten lerroak mapetak \"isonefak\" dira."}
{"id": "577246", "revid": "17", "url": "https://eu.wikipedia.org/wiki?curid=577246", "title": "Isonefa", "text": ""}
{"id": "577247", "revid": "42829", "url": "https://eu.wikipedia.org/wiki?curid=577247", "title": "Alfred Louis Kroeber", "text": "Alfred Louis Kroeber (Hoboken, New Jersey, 1876ko ekainaren 11 - Paris, 1960ko urriaren 5a) pertsonai ospetsuenetakoa izan zen XX. mende hasierako Estatu Batuetako antropologian. Ipar Amerikako populazioetan espezializatu zen, batez ere Kaliforniako indioen ezagutzan.\nHobokenen, New Jerseyn, jaio zen. Franz Boasen ikasle izan zen Columbiako Unibertsitatean eta bertan doktoregoa eskuratu zuen 1901ean Arapaho indioen inguruko tesi bati esker. Bere ibilbide akademikoaren gehiengoa Kaliforniako unibertsitatean emango zuen, Berkeleyn. Intelektual liberala izanik, Kaliforniako indioen aldeko lan egin zuen beren lur-eskubideen onarpenaren inguruan. Theodora Kracaw-ekin ezkondu zen eta bi haur izan zituen, Ursula eta Karl. Parisen hil zen 1960an.\nEtnologiaren inguruan egin zituen lanak ospea eman zioten. Era berean, ekarpen nabariak egin zituen arkeologia, antropologia fisikoa eta etnolinguistikaren inguruan; antropologo bat izan zen, hitzaren zentzurik zabalenean. Alta, bere garaiko antropologo ezagunak ez bezala, ez zuen sekula gizarte baten monografia handi bat eraiki.\nAipagarria da Ishi-rekin batera egin zuen lana, Kaliforniako azken Yahi indiarra deitua izan zena. Bere bigarren emazteak, Theodora Kroeber, zabalkunde handia izan zuen Ishi-ri buruzko biografia bat idatzi zuen, \"Ishi in Two Worlds\"."}
{"id": "577250", "revid": "58701", "url": "https://eu.wikipedia.org/wiki?curid=577250", "title": "Estela (Rikardo Ugarte)", "text": "Estela Rikardo Ugartek 1960ko hamarkadan sortutako burdinazko eskultura bat da. Donostiako Nazioarteko Eskultura Bienalaren I. edizioan saritua, 1970eko urtarrilaren 20an inauguratu zen. Donostiako Mendeurrenaren plazan dago. Zinkez metalizatutako burdinaz eginiko hamar metroko egituran zehar, tamaina desberdinetako kubo hutsen arteko oreka-jokoan oinarritzen da eskultura.\nHistoria.\nJose Ramon Andaren \"Zeharki\" eta Nestor Basterretxearen \"Barojaren oroimenez\" eskulturak bezalaxe, hiru urtez (1969tik 1971era) antolatu zuen Nazioarteko Eskultura Biurtekoaren emaitza izan zen. 1970 urteko Donostia egunean (urtarrilaren 20an) inauguratu zen.\nIrudi delikatuak eta estatua erromantikoak gogoko zituzten donostiar askorentzat, \"Estela\" izan zen eskulturaren abangoardiarekin izan zuten aurreneko harremana. Jarri zutenean, polemika biziak piztu zituen."}
{"id": "577251", "revid": "15795", "url": "https://eu.wikipedia.org/wiki?curid=577251", "title": "Estela eskultura", "text": ""}
{"id": "577252", "revid": "688", "url": "https://eu.wikipedia.org/wiki?curid=577252", "title": "Kolonbiako futbol selekzio nazionala", "text": "Kolonbiako futbol selekzio nazionala (\"Los cafeteros\") Hego Amerikako selekzio ezaguna da.\nJokalari aipagarrienak.\n2021eko ekainaren 20an eguneratua."}
{"id": "577255", "revid": "65203", "url": "https://eu.wikipedia.org/wiki?curid=577255", "title": "Ultzera peptiko", "text": "Ultzera peptikoa urdailaren (urdaileko ultzera) edo duodenoaren (ultzera duodenala) mukosaren lesioa da, urdaila edo duodenoa babesten duten barne-geruzetan orbaitzen ez duten zauriak agertzen direnean sortzen dena.\nHerrialde garatuetan (Europan eta Ipar Amerikan) populazioaren %10 inguruk ultzera peptikoa du edo inoiz izan du. Duodenoko ultzera urdailekoa baino ohikoagoa da (%80a lehena, %20a bigarrena).\nHiru dira, batez ere, ultzera peptikoaren eragileak: urin gastrikoaren gehiegizko jariaketa (gogoratu urin horrek azido klorhidriko duela, urdailaren edo duodenoaren mukosak kaltetzen dituena), botika batzuen ohiko kontsumoa (antiinflamatorio ez esteroideoak -aspirina, ibuprofeno...-, mukosari ere eraso egiten diotena) eta \"Helicobacter pylori\" izeneko bakterioak eragindako infekzio kronikoa.\nSintomak.\nSintoma nagusia urdailaren ahoan agertzen den mina da, min epigastriko deritzona. Bihotzerrea ere ohikoa da. Errefluxu gastroesofagikoa, pirosia, goragaleak eta okadak, eta astuntasun gastrikoa ere ager daitezke.\nUrdaileko mina otorduen ondoren agertzen da (2-3 ordu jan ondoren), eta baita gauerdian ere. Bihotzerreak eta pirosiak hobekuntza nabarmena dute bikarbonato edo botika antiazidoak hartuz.\nKonplikazioen artean, gaizki tratatuz gero, digestioko hemorragia eta zulaketa eta peritonitisa daude.\nDiagnostikoa.\nOhiko sintomek lehenengo susmoa piztuko dute medikuarengan. Diagnostikoa baieztatzeko, gehien erabiltzen den prozedura gastroskopia da, hots, aho bidetikeko endoskopia: gaixoari lasaigarri bat eman ondoren, sendagileak endoskopioa ahotik sartzen du, hestegorritik jaisten dena urdail eta duodenoraino. Modu horretan sendagileak hestegorri, urdail eta duodenoaren mukosak ikusten ditu, eta baita balizko zauriak edo ultzerak ere.\nUrdaila eta duodenoa ere erradiologiaren bidez ikus daitezke, gaixoak barioa duen ahia hartu ondoren.\nUltzera peptiko gehienak \"Helicobacter pylori\"k sortzen dituenez, gaur egun bakterio hori antzemateko probak erabiltzen dira usu. Proba serologikoez gain (antigorputzak detektatzen dituenak) oso erabilia da arnasaren testa: \"Helicobacter pylori\"k ureasa izeneko entzima du, urea deskonposatzen duena, karbono dioxidoa (CO2) eta amoniakoa agertuz; gaixoak urea markatuta hartu ondoren, botatako arnasean CO2 markatuta agertzen bada ureasa (eta bakterioa) egotearen zantzu garbia izango da.\n\"Helicobacter pylori\".\n1990. urtearen aurretik inork gutxik uste zuen ultzera peptikoa infekzio baten ondorioa izan zitekeenik. 1981ean Robin Warren eta Barry Marshall ikerlari australiarrek Helicobacter pylori bakterioa isolatu zuten urdaileko mukosetatik, eta ohartarazi zuten gastritis eta ultzera peptiko askoren atzetik mikrobio hori egon zitekeela. 2005. urtean bi zientzialari australiarrek Medikuntzako Nobel Saria jaso zuten aurkikuntza horregatik.\nUltzera peptikoa jasaten duten gaixoen %90ak \"Helicobacter pylori\"a dutela badakigu egun. Era berean, pertsona osasuntsuen artean %20ak ere bakterioaren eramaileak dira sintomarik izan gabe. Ez dakigu zergatik bakterio horrek ez du beti ultzera peptikoa eragiten pertsona guztiengan. Badirudi bakterio horretaz gain beste faktore batzuek ere parte hartu behar dutela ultzera peptikoa garatzeko.\nUrdailaren ingurugiroa oso azidoa da (pH=2), eta ez du inongo mikrobioren hazkuntza errazten. \"Helicobacter pylori\"a salbuespena da. Bakterioak amoniakoa sortzen du urea erabiltzerakoan, eta substantzia horrek inguruko pH azidoa aldatzen du, aldeko ingurugiro bat sortuz.\nZiurtasun osoa ez egon arren, ematen du \"Helicobacter pylori\"a janari edo ur kutsatuaren bidez harrapatzen dela. Halaber, txistuaren bidez ere transmititu daitekeela; horrek esan nahi du pertsonen arteko kontaktuan kutsapena egon daitekeela .\n\"Helicobacter pylori\"ak urdail edo duodenoaren mukosari atxikitzen zaio zelula epitelialen bidez. Bertan kalteak eragiten ditu, gastritis, ultzera peptikoa eta -kasu batzuetan- urdaileko minbizia sortuz.\nTratamendua.\nUltzera peptikoak sendatzeko tratamenduak bi lerrotan jardun behar ditu: azidotasunaren aurkako botiken erabileran, alde batetik, eta Helicobacter pyloria desagerrarazteko antibiotikoen hartzean, bestetik.\nAntiazidoen artean (urin gastrikoaren jarduera neutralizatzen dutenak) protoien bonbaren inhibitzaileak erabiltzen dira: omeprazol, lansoprazol edo esomeprazol.\n\"Helicobacter pylori\"aren aurkako tratamenduan bi antibiotiko batera erabiltzen dira, eraginkorragoa delako (amoxizilina, metronidazol eta tetraziklina, adibidez; hiru horietatik bi).\nGaur egun, beraz, terapia hirukoitz deritzona ezartzen da ultzera peptikoari aurre egiteko: bi astetan bakterioak hiltzeko bi antibiotiko hartzen dira, eta horiekin batera botika antiazidoa..\nTratamendu konbinatuak \"Helicobacter pylori\"aren infekzioa deuseztatzen du eta ultzera gehienak sendatzen ditu.\nAsko hitz egin da estresaren eraginaz ultzera peptikoaren sorreran. Sorreraren atzean infekzio mikrobiarrak pisu handia badu ere, egia da estresak ultzera peptikoaren sintomak oker ditzakeela, bi mekanismoen bidez: nerbio bagoren bidez, estresak urin gastrikoaren jariaketa areagotzen du, urdaileko azidotasuna handituz (hipotalamo-nerbio bago-urin gastriko zirkuitua aktibatzen denean). Bestalde, estresak giltzurrungaineko guruinen gain jarduten du, kortisolaren askapena eraginez; kortisolak, bere aldetik, jariaketa gastrikoa ere areagotzen du."}
{"id": "577256", "revid": "56334", "url": "https://eu.wikipedia.org/wiki?curid=577256", "title": "Finn E. Kydland", "text": "Finn Erling Kydland (\u00c5lg\u00e5rd, ) norvegiar ekonomialari eta unibertsitate irakaslea da. 2004an Ekonomiako Nobel Saria jaso zuen, Edward C. Prescottekin batera, makroekonomia dinamikoaren alorrean egindako ekarpenengatik."}
{"id": "577257", "revid": "1545", "url": "https://eu.wikipedia.org/wiki?curid=577257", "title": "Finn Erling Kydland", "text": ""}
{"id": "577258", "revid": "1545", "url": "https://eu.wikipedia.org/wiki?curid=577258", "title": "Finn Kydland", "text": ""}
{"id": "577259", "revid": "65203", "url": "https://eu.wikipedia.org/wiki?curid=577259", "title": "Edward C. Prescott", "text": "Edward Christian Prescott (Glens Falls, New York, - Paradise Valley, Arizona, 2022ko azaroaren 6a) estubatuar ekonomialari eta unibertsitate irakaslea izan zen. 2004an Ekonomiako Nobel Saria jaso zuen, Finn E. Kydlandekin batera, makroekonomia dinamikoaren alorrean egindako ekarpenengatik."}
{"id": "577260", "revid": "1545", "url": "https://eu.wikipedia.org/wiki?curid=577260", "title": "Edward Christian Prescott", "text": ""}
{"id": "577261", "revid": "1545", "url": "https://eu.wikipedia.org/wiki?curid=577261", "title": "Edward Prescott", "text": ""}
{"id": "577262", "revid": "56334", "url": "https://eu.wikipedia.org/wiki?curid=577262", "title": "Robert Aumann", "text": "Robert John Aumann (hebreerazko izena: , \"Yisrael Aumann\"; Frankfurt, Weimarko Errepublika ) israeldar matematikari eta unibertsitate irakaslea da. 2005ean Ekonomiako Nobel Saria jaso zuen, Thomas Schellingekin batera, joko-teoriaren analisiaren bitartez gatazka eta lankidetza hobeto ulertarazten egindako lanarengatik."}
{"id": "577263", "revid": "1545", "url": "https://eu.wikipedia.org/wiki?curid=577263", "title": "Robert J. Aumann", "text": ""}
{"id": "577265", "revid": "56334", "url": "https://eu.wikipedia.org/wiki?curid=577265", "title": "Thomas Schelling", "text": "Thomas Crombie Schelling (Oakland, Kalifornia, - Bethesda, Maryland, 2016ko abenduaren 13a) estatubatuar ekonomialari eta unibertsitate irakaslea izan zen. 2005ean Ekonomiako Nobel Saria jaso zuen, Robert Aumannekin batera, joko-teoriaren analisiaren bitartez gatazka eta lankidetza hobeto ulertarazten egindako lanarengatik."}
{"id": "577266", "revid": "56334", "url": "https://eu.wikipedia.org/wiki?curid=577266", "title": "Leonid Hurwicz", "text": "Leonid \"Leo\" Hurwicz (Mosku, Errusiar Inperioa, - Minneapolis, Minnesota, ) estatubatuar ekonomilaria izan zen, jatorriz errusiar-poloniarra. 2007an Ekonomiako Nobel Saria jaso zuen, Eric Maskin eta Roger Myersonekin batera, mekanismo-diseinuaren teoriaren oinarriak ezartzeagatik."}
{"id": "577267", "revid": "56334", "url": "https://eu.wikipedia.org/wiki?curid=577267", "title": "Roger Myerson", "text": "Roger Bruce Myerson (Boston, Massachusetts, ) estatubatuar ekonomialari eta matematikaria da. 2007an Ekonomiako Nobel Saria jaso zuen, Eric Maskin eta Leonid Hurwiczekin batera, mekanismo-diseinuaren teoriaren oinarriak ezartzeagatik."}
{"id": "577268", "revid": "1545", "url": "https://eu.wikipedia.org/wiki?curid=577268", "title": "Roger Bruce Myerson", "text": ""}
{"id": "577269", "revid": "1545", "url": "https://eu.wikipedia.org/wiki?curid=577269", "title": "Roger B. Myerson", "text": ""}
{"id": "577270", "revid": "56334", "url": "https://eu.wikipedia.org/wiki?curid=577270", "title": "Eric Maskin", "text": "Eric Stark Maskin (New York, ) estatubatuar ekonomialari eta matematikaria da. 2007an Ekonomiako Nobel Saria jaso zuen, Roger Myerson eta Leonid Hurwiczekin batera, mekanismo-diseinuaren teoriaren oinarriak ezartzeagatik."}
{"id": "577271", "revid": "1545", "url": "https://eu.wikipedia.org/wiki?curid=577271", "title": "Eric S. Maskin", "text": ""}
{"id": "577272", "revid": "1545", "url": "https://eu.wikipedia.org/wiki?curid=577272", "title": "Eric Stark Maskin", "text": ""}
{"id": "577274", "revid": "1545", "url": "https://eu.wikipedia.org/wiki?curid=577274", "title": "Phyllis Dorothy James", "text": ""}
{"id": "577275", "revid": "336", "url": "https://eu.wikipedia.org/wiki?curid=577275", "title": "Billy McKinlay", "text": "William Alexander \"Billy\" McKinlay (Glasgow, Eskozia, 1969ko apirilaren 22a-) futbol entrenatzailea da.\nFutbolari ibilbidea.\nHamilton Thistleen harrobian hasi zen eta 1985ean Dundeek sinatu zuen. Dundeerekin 222 partida jokatu zituen. 1995ean, Dundee bigarren mailara jaitsi ondoren Ingalaterrako Blackburn Roversek sinatu zuen McKinlay. 2000 eta 2005 arte hainbat klubetan, eskoziar bezain ingeles, ibili zen. 2005ean erretiratu zen. Eskoziako futbol selekzio nazionalarekin 29 partida jokatu zituen.\nEntrenatzaile ibilbidea.\n2007an Fulhamen bigarren entrenatzailea bilakatu zen baina 9 egun beranduago ordezkatuta zuten. McKinlay Fulhamen bigarren taldeaz arduratu zen. 2012an Ipar Irlandako futbol selekzio nazionalaren entrenatzaile laguntzailea bilakatu zen. Postu hau utzi gabe Fulham entrenatu zuen 2 Premier League partidetan. 2014ean Ipar Irlanda entrenatzen utzi zuen eta zortzi egunez Watford F.C. entrenatu zuen. 2014ko azaroan McKinlay Errealaren lehen taldeko staff-era batu zen."}
{"id": "577280", "revid": "144445", "url": "https://eu.wikipedia.org/wiki?curid=577280", "title": "Daily Record", "text": "Daily Record Eskozian 1895ean sortutako egunkaria da. Laborismoaren alde egiten du. Glasgowen egoitza duen arren, Londresko Trinity Mirror taldearena da. Urte askotan zehar, Eskoziako salduena izan da baina 2014an \"Scottish Sun\"ek ordezkatua izan zen Asteko sei egunetan argitaratzen dute, igandea izan ezik. Orduan \"Sunday Mail\"ek hartzen du bere postua."}
{"id": "577282", "revid": "201", "url": "https://eu.wikipedia.org/wiki?curid=577282", "title": "Izotzezko erraldoi", "text": ""}
{"id": "577285", "revid": "336", "url": "https://eu.wikipedia.org/wiki?curid=577285", "title": "Old Firm", "text": "Old Firm edota Auld Firm (euskaraz \"Enpresa Zaharra\") Eskoziako Glasgow hiriko Celtic FC eta Rangers FC taldeen arteko derbi edo norgehiagokak jasotzen duen izena da. Bi talde hauek Glasgow hiriko bi futbol talde nagusiak izateaz gain, Eskozian txapelketa gehien irabazi dituztenak dira.\nLehia historikoa izateaz gain kirolaz haratago doa, erlijioa eta politika ere nahasten baitira. Lehia honen jatorria Eskoziako katoliko eta protestanteen nahiz Ipar Irlandako errepublikar eta loialisten arteko lehia eta ezinikusian datza, XVII-XVIII. mendeetan Ipar Irlandan eskoziar kolono protestante ugari ezartzeaz gain, XIX-XX. mendeetan Eskozia nahiz Glasgowra irlandar etorkin ugari lan egitera joan baitziren, Celtic FC taldearen sortzailea bera Anai Kerins irlandar apaiza izan zen.\nLehenbiziko derbia, 1888ko maiatzaren 28an jokatu zen, Celtic 5 - Rangers 2 emaitzaz amaitu zelarik.\nBestalde, 1980ko hamarkadatik aurrera New Firm izendapenaz Aberdeen FC eta Dundee United FC taldeeen arteko lehia edo derbia ere izendatzen da."}
{"id": "577287", "revid": "1491", "url": "https://eu.wikipedia.org/wiki?curid=577287", "title": "ELiburutegia", "text": "eLiburutegia 2014an Eusko Jaurlaritzak martxan jarritako liburu digitalak mailegatzeko sistema da.\nEzaugarriak.\nHasieran, 2014an sortu zutenean, 1.500 titulu inguru zeuden eLiburutegian. Maileguak 21 egunekoak izaten dira eta liburuak bi modutan lor daitezke: deskargatuta eta \"streaming\" bidez. Aurrikuspenen arabera 2014 bukaeran 3.000 egongo ziren, eta 2015ean 15.000.\nLiburuak ordenagailuetan, smartphoneetan, liburu irakurgailuetan eta tabletetan deskarga daitezke. Bestalde, plataforma digitala dutenek NA zenbakia eta Euskadiko Irakurketa Publikoko Sareko erabiltzaile pasahitza sartu beharko dituzte liburua lortzeko.\nLiburuzainek aukeratu zituzten eLiburutegira igo ziren tituluak. 1.500 liburu horietatik 129 euskarazkoa dira Elkar etxekoak.\nDatuak.\n2014ko abenduaren 30erako, ELiburutegiak 1.696 liburu eman zituen maileguan."}
{"id": "577288", "revid": "16772", "url": "https://eu.wikipedia.org/wiki?curid=577288", "title": "Bistri\u0163a-N\u0103s\u0103ud konderria", "text": ""}
{"id": "577289", "revid": "1545", "url": "https://eu.wikipedia.org/wiki?curid=577289", "title": "Berokuntza", "text": "Berokuntza etxe bat edo lokal bat berotzeko erabiltzen diren aparatuen multzoa da. Berogailua kanpoan hotz egitean, leku itxiak berotzeko tresna bat da. Gasa edo elektrizitatea erabiltzen dute gaur gehienetan etxeetako berogailu gehienek berogailu edo bero iturritzat, garai bateko egurra eta ikatza ia baztertu direnean.\nBerogailu sistemak.\nOhiko sistemak.\nElektrizitatea erabiltzen duten berogailuak dira kutsagarrienak eta erabilienak. Gero daude ikatza, diesela eta gas naturala, erabiltzen dituztenak.\nBestelako sistemak.\nBiomasa.\nOso sistemka ekologikoa da. Bi motakoak daude: egurra edo pelleta errez ibiltzen direnak. Berogailu honen bidz, ura berotu eta etxebizitza berotu liteke. Egurra eskuz sartu behar da. Pelletak ez du ordea hainbeste lana, gas galdaran bezala sar baitaitezke.\nEguzki plakak.\nGuztiz ekologikoa da baina bera bakarrik ezinda erabili. Hotz handiko egunetan eguzki gutxi dagoelako. Horrelako egoeretan beste sistema bat behar da.\nGeotermia.\nSistema nahiko ekologikoa da. Lur azpiko hodien bidez bertako beroa hartzen da (10-15 gradura dago 10 metrora). Elektrizitatea eta lurraren beroa erabiltzen ditu, izan ere, elektrizitate kilowatt ordu bat eta lur azpitik lortutako hiru kilowatt ordu bero bihurtzen ditu. Ura 35 graduan berotzen du baina 50 gradutik gora eraginkortasuna galtzen du.\nKogenerazioa.\nEz da berriztagarria baina ez da hain kaltegarria ingurumenerako, oso eraginkorra baita. Elektrizitatea sortzeko gasa edo diesela erreta geratzen den beroa erabiltzen du. Beraz, erregaiaren ustiapena handia da.\nBarruti berokuntza.\nElektrizitatea sortzeko fabrikak hirietatik gertu daudenean hauen bero soberakinak hiriaren zati handiak berotzeko baliagarriak dira. Fabrikak eta hiriak hodien bidez lotzen dira beroa erabili egiten denez, ingurumenerako ere hobea da.\nBerogailuak Euskal Herrian.\nEuskal Herrian egurra da gehien erabiltzen dena, beraz, biomasa. Geotermiak geroz eta indar handiagoa Araban, Bizkaian eta Gipuzkoan."}
{"id": "577294", "revid": "13403", "url": "https://eu.wikipedia.org/wiki?curid=577294", "title": "Rangers FC", "text": ""}
{"id": "577295", "revid": "1491", "url": "https://eu.wikipedia.org/wiki?curid=577295", "title": "New Firm", "text": "New Firm (euskaraz \"Enpresa Berria\") 1980ko hamarkadatik aurrera Eskoziako Aberdeen FC eta Dundee United FC taldeen arteko derbi edo lehiak jasotzen duen izendapena da. Bi taldeak Eskoziako ekialdeko kostaldean dauden Aberdeen eta Dundee hiritako taldeak dira, bai eta herrialde hartako hirugarren eta laugarren hiririk handienak ere.\nBerez, ez da Celtic FC eta Rangers FC taldeen arteko Old Firm bezalako usadio handiko edo historia luzeko derbia, baina denborarekin mendebaldeko bi talde horietatik kanpo, Eskoziako ekialdeko taldeen derbia bilakatu da. Usadioz, Dundee United taldeak hiri berdineko Dundee FC taldearekin lehia estuagoa izan du."}
{"id": "577296", "revid": "56334", "url": "https://eu.wikipedia.org/wiki?curid=577296", "title": "Ihinztagailu", "text": "Ihinztagailua modu mekanikoan eta inork maneiatu gabe denbora batez inguruko labore, landare eta belarrak ureztatzeko erabiltzen den gailu bat da. Tenporizaturik egoten dira aldian ur-zurrusta, eta jario mota desberdinak egiteko.\nAspergailuen ureztatzea ura modu kontrolatuan aplikatzeko metodoa da euriteen antzera. Ura ponpak, balbulak, hodiak eta aspergailuak izan ditzakeen sare baten bidez banatzen da.\nUreztatzeko aspergailuak etxebizitza, industria eta nekazaritzako erabilerarako erabil daitezke. Ur nahikoa ez dagoen lur irregularretan erabilgarria da, baita lur hondartsuetan ere. Hodi perpendikularrak, gainean toberak birakariak dituztenak, hodi nagusiarekin lotzen dira tarte erregularretan. Hodi nagusitik ura presioa egiten denean, biraka egiten duten toberetatik ihes egiten du. Laborantza hautseztatu egiten da. Aspertsioetan edo aireko ureztatzean, ura eremuaren erdiko kokapen batera bideratzen da eta aireko presio handiko ihinztagailu edo pistolen bidez banatzen da.\nUreztatzeko aspergailuak etxebizitza, industria eta nekazaritzako erabilerarako erabil daitezke. Ur nahikoa ez dagoen lur irregularretan erabilgarria da, baita lur hondartsuetan ere. Hodi perpendikularrak, gainean toberak birakariak dituztenak, hodi nagusiarekin lotzen dira tarte erregularretan. Hodi nagusitik ura presioa egiten denean, biraka egiten duten toberetatik ihes egiten du. Laborantza hautseztatu egiten da. Aspertsioetan edo aireko ureztatzean, ura eremuaren erdiko kokapen batera bideratzen da eta aireko presio handiko ihinztagailu edo pistolen bidez banatzen da."}
{"id": "577297", "revid": "17", "url": "https://eu.wikipedia.org/wiki?curid=577297", "title": "Jet (argipena)", "text": "Jet hitzak adiera zenbait ditu:"}
{"id": "577298", "revid": "17", "url": "https://eu.wikipedia.org/wiki?curid=577298", "title": "Jet", "text": ""}
{"id": "577300", "revid": "105290", "url": "https://eu.wikipedia.org/wiki?curid=577300", "title": "Amiloplasto", "text": "Amiloplastoak landareen zeluletan almidoia metatzen duten plastoak dira."}
{"id": "577301", "revid": "512", "url": "https://eu.wikipedia.org/wiki?curid=577301", "title": "Biscaya (James Lasten abestia)", "text": "Biscaya James Last alemaniar konposatzailearen abesti bat da. 1981an konposatu eta 1982. urtean argitaratu zuen. Akordeoi soinua nagusi den doinu patsadatsuaz osatutako abestia da. Euskal Herrian maiz ETBko dokumental eta saioetan nahiz Euskadi Irrati nahiz Radio Euskadiko irratsaioetan jarri izan da, ondorioz jende askok abestia entzutean maiz euskal konposatzaile baten lana dela uste du, horrela ez izan arren."}
{"id": "577303", "revid": "512", "url": "https://eu.wikipedia.org/wiki?curid=577303", "title": "Richard Sennett", "text": "Richard Sennett (Chicago, Illinois, 1943ko urtarrilaren 1a) Estatu Batuetako soziologo eta historialaria da. Irakasle bezala aritzen da London School of Economics-en eta New Yorkeko Unibertsitatean. Era berean, idazlea eta musikaria ere bada. Hannah Arendt-i esker gerturatu zen soziologiara eta bere lanean Michel Foucaultek eragina izan duela onartzen du.\nSaskia Sassen soziologoaren senarra da."}
{"id": "577304", "revid": "46380", "url": "https://eu.wikipedia.org/wiki?curid=577304", "title": "Londresko Ekonomia Eskola", "text": ""}
{"id": "577305", "revid": "512", "url": "https://eu.wikipedia.org/wiki?curid=577305", "title": "Gregorio Billalabeitia", "text": "Gregorio Billalabeitia Galarraga (Barakaldo, Bizkaia, 1951ko otsailaren 26a -) finantza-arloan adituan den bankaria da, 2014ko azaroaren 28tik Kutxabankeko zuzendaria dena.\nBiografia.\nDeustuko Unibertsitateko Ekonomia eta Enpresa Zientzien Fakultatean Ekonomia Zientzietan eta Deustuko Unibertsitatean Zuzenbideko ikasketak egin zituen.\n1977an Bizkaiko Aurrezki Kutxan hasi zen lanean eta 1988an bertako zuzendari bilakatu zen. Urte horietan, nazioartean aritu zen, tartean, Londresko bulegoko zuzendariordea izan zen eta gero Valentziako eta Madrilgo zuzendariorde ere izan zen izan zen.\n1990ean, Banco Cooperativo Espa\u00f1oleko zuzendari nagusi bilakatu zen eta 1993an Argentariara joan zen.\n1998ko martxoan, handizkako bankuan zuzendari lanetan jarri zuten eta 1999an, Argentaria eta BBV batzean inbertsiozko bankuko (BBVA) zuzendari nagusi bilakatu zen.\nAzken urteetan, zenbait enpresatako administrazio kontseiluetan parte hartu du eta Seeliger y Conde abokatu-langelako bazkidea ere bada.\n2014ko azaroaren 27an, Kutxabankeko presidente bilakatu zen."}
{"id": "577306", "revid": "119347", "url": "https://eu.wikipedia.org/wiki?curid=577306", "title": "Iazko hezurrak", "text": "Iazko hezurrak Unai Elorriagak 2014ean argitaratutako liburua da.\nArgumentua.\nNobelako protagonista, Irene Arrias, kezkaz eta obsesioz bizi da: erasoa, tortura, hilketa, bortxa, atentatua, jazarpena, sarraskia, exekuzioa, krimena, gerra hurbil sentitzen ditu bere inguruan. Joera du indarkeriari erreparatzeko, eta arakatu ere egiten du liburuetan, egunkarietan, interneten, baladetan, sehaska kantetan."}
{"id": "577307", "revid": "512", "url": "https://eu.wikipedia.org/wiki?curid=577307", "title": "Edvard Westermarck", "text": "Edvard Alexander Westermarck (Helsinki, Finlandia, 1862ko azaroaren 20a - Tenhola, 1939ko irailaren 3a) soziologo eta antropologo sozial finlandiarra izan zen. Filosofoa heziketaz, ezaguna da batez ere ezkontzaren, exogamiaren eta intzestuaren inguruko bere teoriengatik. Bere intzesturen teoria \"Westmarck efektua\" deitu zitzaion eta ez zetorren bat Freudek proposatzen zuen teoriarekin."}
{"id": "577308", "revid": "46380", "url": "https://eu.wikipedia.org/wiki?curid=577308", "title": "Edward Westermarck", "text": ""}
{"id": "577309", "revid": "17", "url": "https://eu.wikipedia.org/wiki?curid=577309", "title": "Rikardo Bastida", "text": ""}
{"id": "577310", "revid": "512", "url": "https://eu.wikipedia.org/wiki?curid=577310", "title": "Senide (argipena)", "text": "Senide hitzak adiera zenbait ditu:"}
{"id": "577311", "revid": "17", "url": "https://eu.wikipedia.org/wiki?curid=577311", "title": "Senide", "text": ""}
{"id": "577312", "revid": "17", "url": "https://eu.wikipedia.org/wiki?curid=577312", "title": "Senideak", "text": ""}
{"id": "577313", "revid": "512", "url": "https://eu.wikipedia.org/wiki?curid=577313", "title": "Filiazio (argipena)", "text": "Filiazio eta seme-alabatasun hitzek guraso baten seme-alabek duten senidetasunezko eta zuzenbidez araututako harremana da. Ikuspuntu zenbaitetik azter daiteke:"}
{"id": "577314", "revid": "17", "url": "https://eu.wikipedia.org/wiki?curid=577314", "title": "Filiazio", "text": ""}
{"id": "577315", "revid": "17", "url": "https://eu.wikipedia.org/wiki?curid=577315", "title": "Seme-alabatasun", "text": ""}
{"id": "577316", "revid": "17", "url": "https://eu.wikipedia.org/wiki?curid=577316", "title": "Seme-alaba", "text": ""}
{"id": "577317", "revid": "17", "url": "https://eu.wikipedia.org/wiki?curid=577317", "title": "Seme-alabak", "text": ""}
{"id": "577319", "revid": "17", "url": "https://eu.wikipedia.org/wiki?curid=577319", "title": "Enegarren (argipena)", "text": "Enegarren eta n-garren hitzek adiera eta erabilera zenbait dituzte:"}
{"id": "577320", "revid": "17", "url": "https://eu.wikipedia.org/wiki?curid=577320", "title": "N-garren", "text": ""}
{"id": "577321", "revid": "17", "url": "https://eu.wikipedia.org/wiki?curid=577321", "title": "Enegarren", "text": ""}
{"id": "577322", "revid": "105290", "url": "https://eu.wikipedia.org/wiki?curid=577322", "title": "Expansi\u00f3n", "text": "Expansi\u00f3n informazio ekonomiko egunkari espainiar salduena da. 1986an sortua, 2008an 160.000 ale saldu zituen. Euskal Autonomia Erkidegorako edizioa du."}
{"id": "577324", "revid": "512", "url": "https://eu.wikipedia.org/wiki?curid=577324", "title": "Pedro J. Ram\u00edrez", "text": "Pedro Jos\u00e9 Ram\u00edrez Codina (Logro\u00f1o, ) \u2014Pedro J. Ram\u00edrez izenaz ezaguna\u2014 espainiar kazetari eta idazlea da.\nNafarroako Unibertsitatean kazetaritza ikasi zuen eta 1975ean \"ABC\" egunkarian hasi zen lanean. 1980an, 28 urte besterik ez zituela, \"Diario 16\"ko zuzendari bilakatu zen. 1989an bota zuten eta \"El Mundo\" sortu zuen. 25 urtez bere zuzendaria izan zen.\n\u00c1gatha Ruiz de la Prada diseinatzailea bere bikotekidea da."}
{"id": "577325", "revid": "1545", "url": "https://eu.wikipedia.org/wiki?curid=577325", "title": "Pedro Jos\u00e9 Ram\u00edrez", "text": ""}
{"id": "577326", "revid": "105290", "url": "https://eu.wikipedia.org/wiki?curid=577326", "title": "Diario 16", "text": "Diario 16 informazio orokorreko egunkari espainiarra izan zen. \"Cambio 16\" aldizkariko editoreek sortua, laster Espainiako trantsizioaren ikur bilakatu zen. 1990eko hamarkadan arazo ekonomikoak izan zituen eta azkenean 2001ean desagertu zen.\nEspainiar kazetari ezegun askok bertan lan egin zuten, tartean Juan Tom\u00e1s de Salas, Miguel \u00c1ngel Aguilar, Gregorio Mor\u00e1n, Francisco Cerecedo, Pedro J. Ram\u00edrez, Justino Sinova, Gonz\u00e1lez Urbaneja edo Jos\u00e9 Luis Guti\u00e9rrez"}
{"id": "577327", "revid": "58701", "url": "https://eu.wikipedia.org/wiki?curid=577327", "title": "Hadrianoren oroitzapenak", "text": "Hadrianoren oroitzapenak eta eranskin gisa Hadrianoren Oroitzapenei buruzko ohar-bilduma Marguerite Yourcenar idazle frantsesaren nobela ezagunetariko bat da. Liburua, aldi berean, eleberri, historia eta olerki liburua da. Joxe Austin Arrietaren itzulpena, bestetik, euskal itzulpengintzaren gailur bat bezala ikusi izan da. Hadriano erromatar enperadore handiaren oroitzapenak irudikatuz eta birsortuz, egilearen asmoa zera izan zen: \"XIX. mendeko arkeologoek kanpotik egin zutena barnetik berregitea\". Liburu hau kultura hizkuntza gehienetara izan da itzulia.\n1948. eta 1950. urteen artean idatzi zen eta aleka argitaratu zen \"La Table Ronde\" aldizkarian. Lortu zuen arrakasta zela eta, liburu gisa argitaratu zen 1951n Librairie Plon argitaletxean.\nEleberria sei kapitulutan dago banatuta:\n\"Ene Marko maitea\" esaldiarekin hasten da liburua eta gutun luze baten itxura hartzen du. Hadrianok Marko Aurelio bere bilobatzakoari idazten dio. Izan ere, Hadrianok Antonino Pio hartu zuen ondorengotzat adopzioaren bidez, eta Marko Aurelio haren semetzat hartuarazi zion Antonino Piori, beronen ondorengoa izateko.\nGutunean enperadoreak gai askori buruz oldozten du: bere agintaldia eta garaipen militarrak, maitasuna, adiskidetasuna, poesia, musika, artea, bidaiak, bakea eta Antinoo bere maitalea, baita sortu zitzaion samin handia ere, Antinook bere burua hil zuenean.\nKanpo estekak.\n[[Kategoria:Eleberri historikoak]]\n[[Kategoria:Frantziako eleberriak]]\n[[Kategoria:Frantsesezko eleberriak]]\n[[Kategoria:LGBT narratiba]]\n[[Kategoria:Marguerite Yourcenarren eleberriak]]\n[[Kategoria:1985eko liburuak]]\n[[Kategoria:Euskaratutako liburuak]]\n[[Kategoria:Eleberri biografikoak]]"}
{"id": "577330", "revid": "89260", "url": "https://eu.wikipedia.org/wiki?curid=577330", "title": "Black Friday (erosketa)", "text": "Ostiral Beltza Esker Ematearen egunaren ondorengo eguna da, eta Eguberrien hasierako eguntzat hartzen da.\nJatorria.\nTerminoa Filadelfian sortu zen 1960ko hamarkadaren hasieran. Herritar asko, Esker Ematearen eguna familiarekin pasa ostean, etxera itzultzen ziren ostiralean, eta beste asko Eguberritako erosketak egiten hasteko baliatzen hasi ziren egun hura. Horrenbestez, zirkulazio arazo larriak sortzen ziren Filadelfiako hirigunean eta bertako polizia \"Ostiral Beltza\" izena erabiltzen hasi zen.\nBada gezur bat Interneten, terminoaren jatorria eta Estatu Batuetako esklabo beltzen salmenta erlazionatzen dituena. Gezur hori dagoeneko baztertu da. Uste horren arabera, \"Black Friday\" esklabotza-garaietatik dator. Esklabo beltzak prezio baxuan saltzen ziren Esker Ematearen eguna igaro eta gero, haietatik atera eta Gabonetarako beste batzuk ekartzeko.\n\"Black Friday\" terminoa ez zen Euskal Herrira iritsi 2012ko udara arte. Ezin izango zen lehenago gertatu, merkealdiak legeak arautzen baitzituen, Espainian, data hori baino lehen. Frantzian, 2013an hasi ziren egun hori ospatzen. Helburua saltoki txikiak saltoki handietatik babestea zen, eta debekaturik zegoen Gabonetako merkealdia ezarritako datan baino lehenago hastea, ez baitzen inoiz \"\u00abostiral beltza\u00bb\", gero baizik. 2015ean, Gobernuak neurri protekzionista hori kendu zuen, eta merkealdiaren hasierako erantzukizun guztia saltzaileen esku utzi zuen.\nZabalkundea.\n2000ko hamarkadan ordua aurreratuz joan zen, 2011n saltoki nagusiek gauerdian zabaltzea erabaki zuten arte. 2012an, Wallmart kateak Esker Ematearen egunean iluntzeko 20:00etan zabaldu zituen ateak. Zenbait estatutan (Kalifornian, esaterako) ostirala jai eguna da funtzionarioentzat.\nEstatu gehienetan lan egun ofiziala izan arren, ordea, ikasleek zubia egin ohi dute eta enpresa pribatu gero eta gehiagok jai ematen diete langileei (saltokietan lan egiten dutenei ezik, jakina). 2013ko Black Fridayko asteburuan, AEBetan soilik, 248 milioi erosle izan ziren eta, guztira, 57.400 milioi dolar xahutu zituzten.\nLanaren inguruko ikuspegia: langileak, ekonomia eta merkatua.\nEstatu Batuetan \"Ostiral beltza\" ez da ofizialki jaieguna, baina enpresari askok jaiegun gisa ikusten dute egun hori Esker Ematearen egunarekin batera, eta egun librea ematen diete langileei; izan ere, erosle potentzialen kopuruak gora egiten du. Izan ere, 2005. urtetik izan da urte osoko mugimendu komertzial handieneko eguna. 2013. urtean, gutxi gorabehera 141 milioi pertsonak erosi zuten Estatu Batuetan ostiral beltzean, eta, guztira, 57.400 milioi dolar gastatu zituzten. Sareko salmentak 1.200 milioi dolar izan ziren.\n\"\u201cOstiral Beltza\u201d\", gaur egun enpresarentzat zerbait positibo gisa ikusten dute. Egun horretan, prezioak behera egitean, erosle kopuruak igotzen dira eta enpresek lortutako diru-sarrerak handiagoak dira. Hortaz, eragin positiboa dauka ekonomia-rentzat.\nEnpresa mota desberdinak daude. Enpresa txikiak eta enpresa handiak. Hortaz, enpresa txikiei nola eragiten dien egun honek ikertuko dugu.\nEspainiako biztanleen % 50ek garrantzitsutzat jotzen dute \"Black Friday\" eta \"Cyber Monday\" egunetan negozio txikietan erostea, Kantarrek Ebayrentzat egindako azterlan baten arabera. Azterlanaren arabera, adinaren arabera, milenialek (% 54) ematen diote garrantzi handiena enpresa txiki eta ertainei (ETE) laguntzeari. Erkidegoen arabera, Madril (% 29), Kanariak (% 29), Extremadura (% 28) eta Nafarroa (% 27) dira sailkapenaren buru.\nJos\u00e9 \u00c1ngel L\u00f3pez EBayko Espainiako zuzendari komertzialak adierazi zuenez, \u00ab2018ko Black Friday-a izan zen azken lau urteetan eBayn saldutako artikulu-kopuru handiena\u00bb. \u00abHain zuzen, % 52 hazi zen, eta, aldi berean, salmenta-bolumen osoa hirukoiztu egin zen\u00bb, erantsi zuen, eta, ondoren, honako hau adierazi zuen: \u201chorrek erakusten du urte-sasoi horrek ETEentzat duen aukera handia; izan ere, EBayn ahalegin handiagoa egiten dugu enpresa txiki eta ertainen irudia hobetzeko eta salmentak sustatzeko\u201d.\nHala ere, Espainiako Merkataritza Konfederaziotik (CEC) uste dute establezimendu txikiek bat egiten dutela \"Black Fridayrekin\". Hala, bada, HKZren arabera, deskontu-kanpaina horrek bost urte daramatza etengabe hazten, baina Gabonak eta beherapenak ez ezik, urte osoko kontsumo-dinamika ere erabat aldatu ditu.\nMerkatari txiki eta ertainek, beraz, deskontu-maratoi bati egin behar diote aurre Interneten eta beste formatu komertzial batzuetan ; \"Black Fridayrekin\" hasi eta \"Cyber Monday\"rekin jarraitzen du, Gabonetako eta Erregeetako kanpaina ahuldu batekin lotuz, eta, azkenik, neguko merkealdi batzuk, duela urte batzuetako emaitzetatik urrun, adierazi zuen CECek urriaren amaieran.\nSaltoki txiki eta ertainen %40 inguruk bat egin zuen \"Black Fridayrekin\" 2018an, eta kopuru hori antzekoa izango da 2020an ere.\nDena ez da pozgarria kontsumo festa honetan. Alderdi ezkutuak daude. Hasteko, txikizkako merkataritza tradizionalak gero eta zailtasun gehiago ditu Internetetik jasotako kanpainekin bat egiteko. Merkatariak kexu dira mundu digitalean dagoen ordutegi-askatasunaz, hiriek merkataritza-ordutegiekin ezartzen dituzten murrizketen aurka. Alde horretatik, sarea gaindiezina da, 24 orduetan saltzen baitu asteko zazpi egunetan. Gainera, hilabeteetan ez dute deskonturik egiten, eta, kasu batzuetan, markatutako merkealdietara itzultzeko eskatzen dute. Hala, marka handiak dira onura gehien lortzen dutenak, gihar gehien dutenak, hau da, Amazon, Media Markt, El Corte Ingl\u00e9s edo Fnac, eta presentzia handiagoa dute bai sarean bai onlinen.\nBaina, aldi berean, Interneteko enpresa handiak, batez ere Amazon, dira gehien sufri dezaketenak. Correos-eko, plataforma logistikoetako eta banatzaileetako langileek baliatu dute arreta guztia grebak egiteko, beren lan egoera salatuz. Baliteke operadoreak gainezka egitea.\nBezeroen artean ere arazoak daude. Benetako saturazioa dago: \"Ezkongabeen Eguna\", \"Black Friday\", \"Astelehen Zibernetikoa\", Gabonak, Errege Magoak\"... poltsikoa erdizka geratzen da kasu askotan. Hala, \"black friday\" gertaera ez da gauza hain bakartua asetasun-puntu bat sortzen baita beste hainbeste deskontu-egunekin, Pedro Reyk (ESADEko Ekonomia, Finantza eta Kontabilitateko irakasleak) dioenez. \u201cEgunero merkealdiak badaude, inoiz ez dago beherapenik\u201d, dio.\nHorren guztiaren ondorioz, azkenean ez da gehiago erosi behar, \"black friday\"-an erosten duenak agian gero ez baitu Gabonetan erosten. Hala, gastu bera egiten da, eta, azkenean, erosketak sustatzeko hainbeste egun geratzen dira indarrik gabe.\nOstiral Beltza Europan.\nOhitura estatubatuarra Europara iristen ari da. Hainbat saltoki eta frankiziek (Apple, Media Markt, El Corte Ingl\u00e9s, Toys \"R\" Us) beherapen eta ordutegi bereziak eskaini zituzten, baita interneteko hainbat salgunek ere.\nEuskal Herrian.\nEuskal Herrian, munduan bezala, azaroko laugarren ostegunaren biharamunean izaten da Ostiral Beltza.\nEAEn luzatu egiten da ekitaldi hori. Izan ere, Estatu Batuetan ostiral horretako 24 orduetan bakarrik egiten da baina EAEn erraza da aste osoan Ostiral Beltza eskaintzen duten saltokiak aurkitzea, baita hurrengo astelehenean egiten den Cyber Mondayrekin bat egiten dutenak ere. Horrek aukera gehiago ematen ditu telebista, smartphone edo ordenagailu eramangarri ekonomikoak aurkitzeko, adibidez.\nZaila da Euskal Herrian urtero sortzen den \"Black Friday\"aren negozio-bolumena kuantifikatzea. Hala ere, zenbait azterketa kontuan hartuta, denden ia % 80k adierazi dute irabaziak bikoiztu egiten direla egun horretan, kasu askotan.\nBestalde, gutxi gorabehera, Gabonetako erosketen % 25 egun horretan egiten direla (\"Black Friday\"-ren eskaintzak aprobetxatuz) kalkulatzen da. Zalantzarik gabe, saltokiek egindako sustapen interesgarriak eta Erregeen Eguna baino lehen egitea, urtarrileko merkealdiekin ez bezala, funtsezkoa da.\nEsan beharra dago, halaber, \"Black Friday\"n lokal komertzialen batez besteko deskontua %20 ingurukoa dela, nahiz eta askotan artikulu jakin batzuetan %50etik gorakoa izatera iristen den.\nEspainian.\n2012an Madrilgo Salamanca auzoko saltokiek hainbat ekimen antolatu zituzten Black Friday eguna medio. Baina 2013an ez zuten halakorik egin, antolatzaileen esanetan, ekimenek arrakastarik izan ez zutelako.\n2014ean ere, kontsumoa bultzatzeko, AEBko ohitura jarraitu zuten zenbait marka ezagunenek, deskontuak eta sustapen bereziak eginez.\nFrantzian.\nFrantzian 2013an hasi ziren Black Friday ospatzen, modu xumean. 2016ra arte ez zen masibo bihurtu.\nPublizitatearen garrantzia.\nBaina hau hobeto ulertu ahal izateko, \u200bpublizitate terminoa ondo azaltzea beharrezkoa ikusten dugu. Gizarteari produktuak eta zerbitzuak ezagutarazteko estrategia-multzoa da publizitatea. Hala ere, kontua ez da pertsonek existitzen zarela jakitea bakarrik, eskaintzen denari nolabaiteko ospea ematea ere bada. Babestutako komunikazio hori erabili gabe, oso zaila litzateke kontsumitzaileen buruan kalitate oneko zerbait gisa kokatzea. Publizitateari buruz ari garenean, kontuan hartu behar dugu hori egiteko modu eta ikuspegi asko daudela. Garrantzitsua da haren helburua eta gure enpresaren emaitzetan nola lagunduko digun ulertzea.\nPublizitatea enpresek ordaindutako komunikazio-formula gisa uler daiteke, merkatuan dauden hedabideetan iragarkiak jartzeko. Hala ere, negozioak iragartzeko baliabide asko daudenez, publizitate-mota asko daude. \"Publizitatea\", bi multzo nagusitan banatzen da:\nEnpresa-helburuen arabera, publizitate-formatu batzuk edo beste batzuk erabili behar dira. Bitartekoen plana erabakitzea fase estrategiko garrantzitsuenetako bat da publizitate-kanpaina bat sortzean. Hori izango da, neurketarekin batera, markaren irudia, nabaritasuna eta salmenta sustatzeko erabaki egokienak hartzeko giltza.\n\"Marka\" batek argi duenean publizitatean inbertitu nahi duela, ez da nahikoa estrategia jakin batean komunikatu beharreko mezua argi izatea. Sorkuntza-estrategiaren barruan kodetze-prozesu garrantzitsuak egiten dira, enpresa-proposamenak komunikaziorako edukia duten istorio bihurtzen dituztenak.\n\"Publizitate-hizkuntza\" oso garrantzitsua da jendearekin konektatzeko. Inori ez litzaioke bururatuko \u201cErosi niri\u201d dioen iragarkia egitea. Nahiz eta hori izan helburu korporatiboa. Proposamen hori aldatu egin behar da merkaturatu aurretik.\nKritikak Black Friday-ri buruz.\nBlack Friday-k eta antzeko merkataritza-ekimenek kritikak eragin dituzte. Alde batetik, kontsumitzaileek eta kontsumitzailearen defendatzaileek diote zorpetzean eta erosketa oldarkorretan oinarritutako bizimodu kontsumista sustatzen dela.\nBestalde, hainbat saltokiri prezioak egun batzuk lehenago puztu izana leporatu diete, gero \"Black Friday\"-n jaitsi ahal izateko. Horrela, \"Black Friday\"-n aplikatutakoak ez dira, berez, deskontuak , edo iragarritakoa baino askoz txikiagoak dira, eta hori publizitate engainagarria izango litzateke.\nBeste kritika bat \"Black Friday\"-n sortzen diren hondakinen, paketeen, bilgarrien eta gainerako bilgarrien kopurua da. Baita autoen garraioan sortzen den kutsadura ere.\nLangileen munduan ere kritika handiak egiten zaizkio \"Ostiral Beltzari\"; izan ere, aldi baterako laneko enpresek (ABLE) langile asko kontratatzen dituzte egun horietan.\n\"Black Friday\" eguna gerturatzen denean,bezero askok diote enpresa askok tranpak ezkutatzen dituztela, hala nola produktu zehatz batzuen prezioaren oszilazio misteriotsuak. Adibidez, zenbait enpresak, Black Friday izan baino lehen, prezioak igotzen dituzte, gero merketu direla bezeroei pentsarazteko. Egoera honen aurrean zenbait bezerok diote, haserre bizian, ez dela bidezkoa enpresek modu horretan aprobetxatzea. Kontsumitzaileen eta Erabiltzaileen Erakundeak (OCU) ohartarazi du praktika horiek ohikoak direla egun hauetan. Tamalez, establezimendu batzuek ez dituzte kontsumitzaileak errespetatzen eta jokabide zigorgarriak dituzte. OCUren bozeramaile Ileana Izverniceanuk dioenez, \u201cPrezioak egun batzuk lehenago igotzea da jokabide horietako bat\u201d. Arriskutsua da, hori egiten duten enpresen irudiak sufritu eta galdu egiten baitu kontsumitzaile leialen konfiantza\u00bb. Tovarrek, ordea, zalantza egiten du ustezko ospe gabezia horrek eragina izango ote duen azalera handi horien onuretan."}
{"id": "577331", "revid": "51144", "url": "https://eu.wikipedia.org/wiki?curid=577331", "title": "Ostiral Beltza", "text": ""}
{"id": "577332", "revid": "12788", "url": "https://eu.wikipedia.org/wiki?curid=577332", "title": "Mittelland", "text": ""}
{"id": "577333", "revid": "336", "url": "https://eu.wikipedia.org/wiki?curid=577333", "title": "Futbola Olinpiar Jokoetan", "text": "Futbola Udako Olinpiar Jokoetan ohikoa izan den kirol olinpikoa da. Gizonezkoetan Hungariako futbol selekzio nazionala da ekitaldi gehien irabazi dituena eta emakumezkoetan Estatu Batuetako futbol selekzio nazionala.\nHistoria.\n1900eko Udako Olinpiar Jokoetan jokatu zen lehenengo aldiz, historiako bigarren Jokoetan. Dena dela lehen bi ekitaldietan hiru futbol taldek hartu zuten parte eta beraien arteko ligaxka osatu zen. Hasiera batean Britainia Handia izan zen nagusi baina 20. hamarkadan talde hegoamerikarrak agertu ziren.\n1930an Munduko Futbol Txapelketa jokatu zen eta txapelketa hura bultzatu nahian 1932an futbola Olinpiar Jokoetatik atera egin zen. 1936an ordea Berlingo Jokoetan futbola itzularazi zuten alemaniarrek.\nBigarren Mundu Gerraren ondoren profesionalismoa futbolera iritsi zen eta Olinpiar Jokoetan amateurrek baino jokatzen ez zutenez Munduko Futbol Txapelketa Olinpiar Jokoei nagusitu zitzaien. Herrialde komunistek ordea emaitza bikainak lortu zituzten Olinpiar Jokoetan.\n1984tik aurrera FIFAk Konfederazio ahulei talde indartsuenak aurkezteko baimena eman zien eta UEFA (Europa) eta CONMEBOL (Hego Amerika) konfederaziotako herrialdeek ordutik gazteen taldeak (21 urtez azpikoak) aurkeztu dituzte. Kontutan hartu behar da Europako Futbol Txapelketa urte berean ere jokatzen dela eta UEFAk honi eman nahi diola garrantzia.\n1996an izan zen emakumezkoen lehenengo txapelketa."}
{"id": "577334", "revid": "23317", "url": "https://eu.wikipedia.org/wiki?curid=577334", "title": "Joko Olinpikoetako Futbol Txapelketa", "text": ""}
{"id": "577335", "revid": "12788", "url": "https://eu.wikipedia.org/wiki?curid=577335", "title": "Appenzeller", "text": "Appenzeller gazta mota da, Suitzako Appenzell eskualdean ekoizten dena. Behi esne gordinez egina da, trinkatua, ore gogorrekoa eta egosi gabea. Lehenbiziko aipamen idatzia 1282koa da.\n1992tik \"Appenzeller Switzerland\" jatorri izendapen babestua da. Appenzell Ausserrhoden eta Appenzell Innerrhoden kantonamenduetan, eta Sankt Gallengo eta Turgoviako herri batzuetan baino ez da ekoizten."}
{"id": "577340", "revid": "56334", "url": "https://eu.wikipedia.org/wiki?curid=577340", "title": "Josep Ferrer", "text": "Josep Ferrer Bujons (Sant Mart\u00ed de Ma\u00e7ana, Rubi\u00f3, 1959ko maiatzaren 12a) olerkari, linguista eta irakasle katalana da.\nIrakasle izandakoa, \"El Peri\u00f3dico\"ren katalanezko ediziorako hizkuntzalari moduan lan egiten du."}
{"id": "577341", "revid": "119347", "url": "https://eu.wikipedia.org/wiki?curid=577341", "title": "Aza-arbi", "text": "Aza-arbia (\"Brassica rapa\" subsp. \"oleifera\"; sin. \"Brassica campestris\") Brassicaceae familiako azpiespeziea da. Aza hau lehorteetan jasanbera da, era berean, ez du hezetasuna jasaten. Eurasiako eskualde epeletatik, Argentinatik, Txiletik eta Uruguaitik hedatuta dago."}
{"id": "577342", "revid": "1545", "url": "https://eu.wikipedia.org/wiki?curid=577342", "title": "Brassica rapa subsp. oleifera", "text": ""}
{"id": "577343", "revid": "1545", "url": "https://eu.wikipedia.org/wiki?curid=577343", "title": "Brassica rapa oleifera", "text": ""}
{"id": "577344", "revid": "1545", "url": "https://eu.wikipedia.org/wiki?curid=577344", "title": "Brassica campestris", "text": ""}
{"id": "577346", "revid": "1545", "url": "https://eu.wikipedia.org/wiki?curid=577346", "title": "Ziape beltz", "text": "Ziape beltza (\"Brassica nigra\") Brassicaceae familiako espeziea da. Aza hau bere haziak ustiatzeko landatzen dute, sukaldaritzan espezia moduan erabiltzen dituztelako.\nHegoaldeko Mediterraneon edo hegoaldeko Asian jatorria du."}
{"id": "577347", "revid": "1545", "url": "https://eu.wikipedia.org/wiki?curid=577347", "title": "Brassica nigra", "text": ""}
{"id": "577349", "revid": "58701", "url": "https://eu.wikipedia.org/wiki?curid=577349", "title": "Aza-tximeleta", "text": "Aza-tximeleta (\"Pieris brassicae\") Pieridae familiako tximeleta da. Zuria da, Linnaeusek 1758an aurkitua.\nLepidoptero honen larba Brassicaceae familiako hostoetaz elikatzen da. Artropodo honen harrak kalte handiak eragiten dizkio azari, laborantzan izurrite garrantzitsua delarik.\nEuropa, iparraldeko Afrika eta Asiatik hedatuta dago, baita Himalaiaz haratuago ere.\nKontserbazio egoerari dagokionez, ez da IUCNren Zerrenda Gorrian aurkitzen.\nBanaketa area.\nIa Paleartiko osoan agertzen den lepidopteroa da, Europa, Afrika iparraldea eta Asian agertzen da, Himalaia, Txina, Errusia eta Japonian adibidez. Ipar Amerikan oso ale gutxi aurkitu dira eta ez da bertan finkaturiko animaliatzat hartzen. Zeelanda Berrian arazo larriak sortzen ditu nekazaritzan, plaga potentzial gisa hartzen da.\nDeskripzioa.\nAle helduek (imagoek) 50-60 mm luze dira, arrak emeak baino txikiagoak direlarik. Zuriak dira batez ere, kosta apikaletan ilunak diren arren. Emeen kasuan, aurreko hegoetan bi puntu beltz ageri dira. Atzeko hegoen aurreko zatian ere puntu beltz bat ageri zaie. Alde bentralean, kolore berde zurbila hartzen dute, sastraka artean mimetizatzeko.\nArrautzak luzexkak eta horiak dira, gehienez 1,5 mm-ko luzera eta 0,5 mm-ko zabalera izaten dute. Larbek jaiotzean kolore grisa izaten duten arren, denborarekin kolore horiko hiru marra longitudinal agertzen dira, bat bizkarraldearen erdian eta beste biak espirakuluen gainean. Gorputzean zehar setak aurkezten dituzte. Itxura, usai nazkagarriarekin batera, harrapakariak uxatzeko erabiltzen dute.\nBizi zikloa.\nAza-tximeletek bi errunaldi izaten dituzte urteko. Ugalketa garaia udaberrian hasten da -lehen errunaldia- eta uda osoa irauten du -bigarren errunaldia-. Emeak 20-100 arrautza erruten ditu brasikazeoen hostoetan. Bi aste baino lehen arrautzek eklosionatu egiten dute.\nGainontzeko tximelen kasuan ez bezala, larbak taldean bizi dira. Lehen mudaren ostean, larbek landare osoa okupatzen dute, talde txikiagoetan banatuta. Muda bakoitzean, tamaina emendioa gertatzen da, elikagai beharrak ere hala egiten duelarik.\nLarbak, beldar izenez ere ezagunak, uda hasieran parekatzen dira. Beldar hauek udazken hasiera arte elikatzen dira, ondoren krisalida bihurtu eta negua pasatzen duelarik."}
{"id": "577350", "revid": "1545", "url": "https://eu.wikipedia.org/wiki?curid=577350", "title": "Pieris brassicae", "text": ""}
{"id": "577354", "revid": "1545", "url": "https://eu.wikipedia.org/wiki?curid=577354", "title": "Brassica napus napobrassica", "text": ""}
{"id": "577356", "revid": "6327", "url": "https://eu.wikipedia.org/wiki?curid=577356", "title": "Brassica oleracea capitata", "text": ""}
{"id": "577358", "revid": "1545", "url": "https://eu.wikipedia.org/wiki?curid=577358", "title": "Josep Ferrer Bujons", "text": ""}
{"id": "577359", "revid": "58701", "url": "https://eu.wikipedia.org/wiki?curid=577359", "title": "Arnold Gehlen", "text": "Arnold Gehlen (Leipzig, 1904ko urtarrilaren 29a - Hanburgo, 1976ko urtarrilaren 30a) antropologo eta soziologo alemaniarra izan zen. Max Scheler filosofoaren eta soziologoaren eta Helmuth Plessner filosofoaren eta antropologoaren azken lanetan garatzen den antropologia filosofikoaren ordezkari nagusia da. Alderdi naziko kidea izan zen eta bere teoriek gaur egungo neokontserbadorismo alemaniarrean eragina izan dute.\nBizitza.\nGizakia \"kultur izaki\" bezala ikusten zuten metafisika tradizionalaren kategoriekin hautsiko zuen antropologia bat garatu zuen. Gehlenen lanek gai hauek hartzen dituzte aintzat: teknikaren nozioa, erakundeaketa gizarte industrializatuak gizakiarengan dituen ondorioen azterketa (berak psikosoziologikoak deitzen dituenak.\nBeren lanek arrakasta esanguratsua izan zuten 1950-60 hamarkadetan eta eztabaidetarako hizpide izan dira, batez ere Frankfurteko eskolako ordezkariekin. Nahiz eta giza zientzietan Gehlenek egindako ekarpenenaren inguruko zalantzarik ez egon, Bigarren Mundu Gerran erregimen naziarekin izan zuen atxikimenduak hainbat tirabira sortu ditu.\nErakundeen inguruko bere teoriak eragin handian izan du Helmut Schesky, eta orainago, Niklas Luhmann bezalako soziologoengan, konplexutasunaren teoriaren baitan."}
{"id": "577360", "revid": "105290", "url": "https://eu.wikipedia.org/wiki?curid=577360", "title": "Ehuntari", "text": "Ehuntari edo zenturioi (; , \"hekatontarchos\") erromatar gudarostean, ehun soldaduren buru zena. \nAginte taktiko eta administratibo zuten ofizialak ziren, 80 lagunez osaturiko zenturia zuzentzen zutenak. Lehenengo kohorteak izan ezik, kohorte bakoitzak 6 zenturia zituen. Ehuntari batzuk kohorteak ere zuzentzen zituzten eta erromatar legioaren barneko zenbait postu zituzten.\nKohorte baten barnean, hierarkia gogorra zen. Ehuntarien gradu hierarkikoak hauexek ziren: \"hastatus posterior\", \"hastatus prior\", \"princeps posterior\", \"princeps prior\", \"pilus posterior\" eta \"pilus prior\". Azkena, \"de facto\", kohorteen komandantea zen, ehuntarien artean beteranoena zelako.\nZenturioiek ofizialorde laguntzaileak zituen, \"optio\", \"signifer\" edo \"tesserarius\" hain zuzen ere."}
{"id": "577361", "revid": "1545", "url": "https://eu.wikipedia.org/wiki?curid=577361", "title": "Zenturioi", "text": ""}
{"id": "577362", "revid": "336", "url": "https://eu.wikipedia.org/wiki?curid=577362", "title": "Espainiar Legioa", "text": "Espainiar Legioa () Espainiako Lurreko Armadako unitatea da. BRIPAC brigada airegarraiatuarekin batera, Espainiar armadako elitezko unitatea da. Jos\u00e9 Mill\u00e1n-Astrayk 1920an sortua, hasieran Frantziako Atzerritar Legioaren antzeko atzerritar tertzio moduan sortu zuten. Rifeko gerran eta Asturiasko Iraultzan parte hartu ondoren, Gerra Zibilean matxinoen alde egin zuen.\nLegioak lau tertzioz osaturik dago: \u00abGran Capit\u00e1n\u00bb (1.a), \u00abDuque de Alba\u00bb (2.a), \u00abDon Juan de Austria\u00bb (3.a) eta \u00abAlejandro Farnesio\u00bb (4.a)."}
{"id": "577363", "revid": "1545", "url": "https://eu.wikipedia.org/wiki?curid=577363", "title": "Espainiako Legioa", "text": ""}
{"id": "577366", "revid": "1545", "url": "https://eu.wikipedia.org/wiki?curid=577366", "title": "America 66 erregimentua", "text": "America 66 erregimentua () Espainiako Lurreko Armadako unitatea da, Aitzoainen kuartela dutena.\n1764an sortua, Hirugarren Karlistaldia amaitu zen Nafarroan kuarteleratu zuten. Gerra Zibilean matxinoen alde egin zuen, Nafarroako Brigaden barnean. Bere portaera krudela zen oso batez ere Villaviciosako Valdediosko hilketengatik. 1937ko urriaren 26an, hamazazpi pertsona hil zituen erregimentu horrek. Medikuak eta erizainak ziren gehienak. Emakumeak bortxatu egin zituzten, hil baino lehen.\n2014an Espainiako Defentsa Ministerioak Iru\u00f1eko Ziudadelan bere omenezko erakusketa antolatu zuen, Memoria Historikoaren Elkarteak gogor kritikatu zuena."}
{"id": "577367", "revid": "1545", "url": "https://eu.wikipedia.org/wiki?curid=577367", "title": "Armiarmaren haitzuloak", "text": "Armiarmaren haitzuloak () Valentziako Bicorp herrian dauden haitzuloak dira.\nEzaugarriak.\nPintura batean gizakiak eztia biltzen agertzen dira, erleak inguruan biraka dabiltzala. Horregatik jakin da Historiaurrean gizakiek jakiak eztiz gozatzen zituztela, Neolitora arte erlezaintza garatu ez zen arren."}
{"id": "577369", "revid": "6327", "url": "https://eu.wikipedia.org/wiki?curid=577369", "title": "Nobela poliziako", "text": ""}
{"id": "577372", "revid": "512", "url": "https://eu.wikipedia.org/wiki?curid=577372", "title": "Ahaide (argipena)", "text": "Ahaide hitzak adiera zenbait ditu:"}
{"id": "577373", "revid": "17", "url": "https://eu.wikipedia.org/wiki?curid=577373", "title": "Ahaide", "text": ""}
{"id": "577374", "revid": "9094293", "url": "https://eu.wikipedia.org/wiki?curid=577374", "title": "Jane Addams", "text": "Jane Addams (Cedarville, Illinois, 1860ko irailaren 6a - Chicago, 1935eko maiatzaren 21a) Estatu Batuetako gizarte erreformatzailea, soziologoa, filosofoa eta idazlea izan zen.\nGizarte laguntza publikoaren sortzailea izan zen Estatu Batuetan. 1889an, \"Hull House\" izeneko gizarte ekintzarako zentro bat sortu zuen Chicagon Europako etorkinentzat. 1923an munduari bira eman zion hitzaldiak emanez. Era berean, emakumeentzako botoa aldarrikatzen duen mugimenduan inplikatu zen.\nBakearen Nobel Saria lortu zuen 1931ean, Nicholas Butler-ekin batera, hezkuntzan, osasun prebentzioan, eta emakumeen lan baldintzen eta hezkuntzaren hobekuntzaren alde egindako lanagatik.\nBakea eta askatasunaren aldeko nazioarteko emakumeen ligako (BANEL-WILFP)lehendakaria izan zen 1915 eta 1935 bitarte. Errekontziliazioaren aldeko Nazioarteko Mugimenduko atal amerikarreko lehendakari ere izan zen.\nFamilia eta bizitza pribatua.\nJane Addamsen gurasoak John Huy Adams (1822-1881), errota baten jabea eta Illinoisko senadore errepublikarra 16 urteetan zehar eta Sarah Weber (1817-1867) izan ziren. Anai-arreben artetik txikiena zen. Lau ahizpa eta hiru anai izan zituen:\n1863an, ama hil egin zen, bederatzigarren umeaz haurdun zegoela. Hortik aurrera, Jane bere ahizpa nagusiek zaindu zuten. \nLau urtekin bizkarrezurreko tuberkulosia izan zuen. Horrek, bizkarrean kurbatura bat izatea eragin zion, bizitza osorako izan zuena. Kurbak errena izatea eragin zion eta bere adineko beste umeekin harremanak zailtu zituen. \nAddamsek zortzi urte zituenerako, lau anai-arreba hil zitzaizkion. 1868an, bere aita berriro ezkondu zen Anna Hostetter Haldeman alargunarekin. Bi ume izan zituzten, Henry Winfield Haldeman (1848-1905) eta George Bowman Haldeman (1861-1909).\nEskolaren ondoren, Janek Smith Collegen medikuntza ikasi anhi zuen, baina bere aitak ez zion utzi, urrunegi zegoelako. Azkenean Rockfor Female Seminaryra joan zen, Rockford, Illinoisen. Han ikasketak bukatu zituen udan, bere aita bat-batean hil zen. Udazken horretan, Addams, haren ahizpa Alice, Harry, ahizparen senarra, eta Anna Haldeman Addams amaordea Filadelfiara joan ziren, hiru gazteak medikuntzan has zitezen. Baina ikasketak utzi beharr izan zituen bere bizkarreko arazoak zirela eta. Honen ondorioz, depresioa eta neurastemia diagnostikatu zioten.\n1882an bere anaiordeak ebakuntza egin zion bizkarreko arazoak konpontzeko. Honek gomendatu zion ikasketak albo batera uztea eta bidaiatzea. Eta 1883ko abuztuan, europatik bi urteko bidaia bat hasi zuen bere amaordearekin. Bidai horretan ohartu zen ez zela medikua izan behar besteak laguntzeko. \n1890ean Mary Rozet Smith ezagutu zuen eta erlazio erromantiko bat hasi zuten, hau 1933an hil zen arte.\n1889an Hull House-ren sortzailea izan zen, Estatu Batuetako inmigranteentzako lehen harrera etxea izan zena.\n1935eko maiatzaren 21ean hil zen minbiziaren ondorioz."}
{"id": "577375", "revid": "201", "url": "https://eu.wikipedia.org/wiki?curid=577375", "title": "Cocido monta\u00f1\u00e9s", "text": "Cocido monta\u00f1\u00e9s (euskaraz: menditar eltzeko) Kantabriako sukaldaritzan plater nagusienetariko bat da. Babarrun zuria eta aza (galego-aza) ditu osagai nagusiak eta baita txerribodatik ateratako produktuak ere."}
{"id": "577376", "revid": "512", "url": "https://eu.wikipedia.org/wiki?curid=577376", "title": "Ernest Gellner", "text": "Ernest Gellner (Paris, 1925eko abenduaren 9a - Praga, 1995eko azaroaren 5a) filosofo eta antropologo soziala izan zen.\nBohemiako judu alemaniar hiztun bikote baten seme, London School of Economicseko eta Cambridgeko Unibertsitateko irakasle izan zen. Gizarte zientzietan eragin handienetako izan duen pentsalarietakoa da. Nazionalismoaren inguruko teoria originaletako baten sortzailea da, \"Though and Change\"-n azaldua. Haren arabera, nazionalismoa modernitatearen halabeharrezko produktua da, izan ere, modernotasunak hiritarren gizarte homogeneoak sortzeko kultura idatziak behar baititu. Ondoren idatzi zuen \"Nations and Nationalism\" lanean, kultura literario eta gizarte industriala bitarteko trantsizioaren oinarri materialak aztertu zituen.\nFilosofo gisa, gaur egungo gizartearen arrazionaltasun kontzeptua garatu zuen eta bertan egungo kapitalismoak duen irrazionaltasuna maila altua azpimarratu zuen. Horrez gain, gizakien historia hiru atal handitan banatzen zuen: gizarte ehiztari-biltzailea; nekazale gizartea eta gizarte industriala). Banaketa hori bi iraultzan handiren bidez egin ziren haren ustez: Iraultza Neolitikoa eta Iraultza Industriala. Hala, gizarte bakoitzari mentalitate mota bat egotziko dio, nahiz eta bere analisia konplexuagoa egingo den gizarte mota bakoitza baldintzatzen duten ekoizpen, kognizioa eta koertzio faktore anitzak sartzen dituenean.\nNazionalismoa.\n1983an \"Nations and Nationalism\" argitaratu zuen. Gellner-en iritziz, nazionalismoa oinarrian printzipio politiko bata da zeinaren arabera batasun politikoa eta batasun nazionala elkarren artean kongruenteak izan behar diren. Gellner-ek dio, nazionalismoaren agerpena eta behar soziologiko bezala bilakatzea mundu modernoan baino ez zela eman. Aurreko garaietan (Historiako fase \"agroalfabetizatuan\"), agintariek haien menpekoen artean homogeneotasun kulturala ezartzeko pizgarri gutxi zuten. Baina gizarte modernoan lana tekniko bilakatzen da. Gizakiak makinekin batera lan egin behar du eta ikasi egin behar du. Komunikazio inpertsonal baten beharra dago, testuinguru gabea eta kultur estandarizazio maila altukoa."}
{"id": "577377", "revid": "119347", "url": "https://eu.wikipedia.org/wiki?curid=577377", "title": "Ca\u00e7olet", "text": "Ca\u00e7olet ( ahoskatua; , ahoskatua) Languedoceko sukaldaritzan plater nagusienetariko bat da. Babarrun zuriez egindako jakia da, txerrikia, saltxitxak, urdaia eta ahate-urinekoa dituena.\nLanguedoceko hiru udalerrik, Tolosa Okzitaniakoak, Carcasonak eta Castelnaudaryk errezetaren jatorria aldarrikatzen dute."}
{"id": "577378", "revid": "6327", "url": "https://eu.wikipedia.org/wiki?curid=577378", "title": "Cassoulet", "text": ""}
{"id": "577379", "revid": "105290", "url": "https://eu.wikipedia.org/wiki?curid=577379", "title": "Bullionismo", "text": "Bullionismoa, batzuetan krisohedonismo ere deitua, herrialde baten aberastasuna biltzen duen urre, zilar eta beste metal preziatuetan oinarritzen dela baieztatzen duen teoria ekonomikoa da. XVI. mendean sortu zen Inglaterran, garai hartan herrialdeak metal preziatuen metaketari esker mnudu zabalean zuen nagusigoa ikusita."}
{"id": "577380", "revid": "17", "url": "https://eu.wikipedia.org/wiki?curid=577380", "title": "Krisohedonismo", "text": ""}
{"id": "577381", "revid": "105290", "url": "https://eu.wikipedia.org/wiki?curid=577381", "title": "Gatzunetako antxoa", "text": "Gatzunetako antxoa edo antxoa gazitua antxoak gazituta prestatzen den kontserbako elikagaia da. Antxoak garbitu, haria eman, gazitu eta landare-olioan murgiltzen dituzte.\nJada 1250ean Alfontso XI.a Gaztelakoak Laredori arrainak gatzunetan jartzeko eskubideak eman zizkion. Baina 1880ko hamarkadan italiarrek Kantaurin industria bat ezarri zutenean prestaketa jendarteratu zen."}
{"id": "577382", "revid": "6327", "url": "https://eu.wikipedia.org/wiki?curid=577382", "title": "Antxoa gazitu", "text": ""}
{"id": "577383", "revid": "15795", "url": "https://eu.wikipedia.org/wiki?curid=577383", "title": "Laborismo", "text": ""}
{"id": "577385", "revid": "448", "url": "https://eu.wikipedia.org/wiki?curid=577385", "title": "Antxoa gatzunetan", "text": ""}
{"id": "577386", "revid": "201", "url": "https://eu.wikipedia.org/wiki?curid=577386", "title": "Lowell behatoki", "text": ""}
{"id": "577387", "revid": "448", "url": "https://eu.wikipedia.org/wiki?curid=577387", "title": "Gazitu", "text": ""}
{"id": "577391", "revid": "512", "url": "https://eu.wikipedia.org/wiki?curid=577391", "title": "Ernest Burgess", "text": "Ernest Watson Burgess (Tilbury, Ontario, Kanada, 1886ko maiatzaren 16a - 1966ko abenduaren 27a) jatorri kanadarreko Estatu Batuetako hiri soziologoa izan zen. Chicagoko Soziologia Eskolako kide izan zen.\nKanadan jaio arren, oso gazte zelarik joan zen Estatu Batuetara. Oklahomako Kingfisher Collegen ikasi zuen lehenik, eta ondoren, bere soziologia ikasketak Chicagoko Unibertsitatean burutu zituen. Azken unibertsitate honetako irakasle bezala arituko da 1916tik aurrera.\nGaraiko soziologoen artean aintzatespen handia zuen eta Amerikako Soziologia Elkarteko (\"American Sociological Association\", ASA) 24. lehendakaria izan zen.\nIkerketak.\nSoziologia modernoaren sortzailetako bat kontsideratzen da, batez ere Estatu Batuetan. Robert E. Park-ekin batera \"ekologia soziala\" sortzen du, Chicagoko Soziologia Eskolaren babespean.\nInteresa handia jarri zuen aldagai estatistikoetan oinarritutako giza portaera aurreikusteko aukeran. Hala, 1929tik aurrera Illinois estatuko baldintzapeko askatasunaren \"arrakasta tasa\" ikertua zuen. \"Burgess metodoa\" ospetsu bilakatuko da segituan eta Illinoiseko espetxe sistemak bere gain hartu zuen.\nZentzu honetan, 1939an, ezkontzaren arrakasta baldintzatzen zuten faktoreak ikertzen zituen lan bat publikatu zuen: \"Predicting Success or Failure in Marriage\" (Ezkontzaren arrakasta ala porrotaren aurreikuspena). Leonard Cottrell-ekin batera idatzi zuen eta hainbat eztabaida sortu zuen ikerketaren agerpenak, besteak beste, aurreikuspen kalkulua egiterakoan ez zuelako inondik inora kontuan hartzen maitasun sentimendua.\nGune kontzentrikoen eredua.\nRobert E. Park-ekin batera, hiria bost gune kontzentrikoen arabera azaldu eta kontzeptualizatu zuen (\"Concentric ring model\"):\nHiria, eboluzioan eta etengabe aldatzen zegoen zerbaiten moduan aztertu zuen, zentzu darwinistan."}
{"id": "577392", "revid": "13403", "url": "https://eu.wikipedia.org/wiki?curid=577392", "title": "Lo chiamavano Trinit\u00e0", "text": ""}
{"id": "577393", "revid": "105290", "url": "https://eu.wikipedia.org/wiki?curid=577393", "title": "Lo chiamavano Trinit\u00e0...", "text": "Lo chiamavano Trinit\u00e0 (euskaraz \"Trinitate Deitzen Zuten\", ingelesez \"They Call Me Trinity\") 1970ko E.B. Clucher italiar zinema zuzendariaren umorezko western filma bat da. Terence Hill, Bud Spencer, Steffen Zacharias eta Farley Granger aktoreek antzeztu zuten.\n\"...continuavano a chiamarlo Trinit\u00e0\" (\"...Trinitate deitzen jarraitzen zuten\", 1971) izeneko jarraipena izan zuen.\nArgumentua.\nBasamortua zeharkatu ondoren, Trinitatek (Terence Hill) bere anaia Bambino (Bud Spencer) topatu eta herrixka bateko sheriffa dela jakingo du. Trinitatek atseden hartu eta jateko bertan gelditzea erabakiko du. Bere anaiak handik joateko eskatuko dio, baina Trinitatek bere laguntzailea izaten uzteko erregutuko dio, honela bi anaien artean herrixkako alkate zitala geldiarazteko."}
{"id": "577394", "revid": "13403", "url": "https://eu.wikipedia.org/wiki?curid=577394", "title": "They Call Me Trinity", "text": ""}
{"id": "577395", "revid": "46380", "url": "https://eu.wikipedia.org/wiki?curid=577395", "title": "Ernest Watson Burgess", "text": ""}
{"id": "577396", "revid": "46380", "url": "https://eu.wikipedia.org/wiki?curid=577396", "title": "Ernest W. Burgess", "text": ""}
{"id": "577397", "revid": "17", "url": "https://eu.wikipedia.org/wiki?curid=577397", "title": "Ahaideak", "text": ""}
{"id": "577398", "revid": "336", "url": "https://eu.wikipedia.org/wiki?curid=577398", "title": "Jean-Pierre Chev\u00e8nement", "text": "Jean-Pierre Chev\u00e8nement (Belfort, ) Frantziako politikaria da. Frantziako Alderdi Sozialistako (PSF) kide egin zen 1964an, eta 1973az geroztik etengabe hautatu izan dute diputatu. Belforteko alkate ere bada 1983az geroztik. Mitterrand agintera heldu zenean (1981) Ikerkuntza eta Teknologia ministro izendatu zuen lehenbizi, eta Ikerkuntza eta Industriakoa (1982-1983), Hezkuntzakoa (1984-1986) eta Defentsakoa (1988) ondoren. Golkoko Gerra hasi zenean (1991) dimititu egin zuen, ez baitzetorren bat gai horretan Frantziako gobernuarekin. 1997an Barne ministro izendatu zuen Lionel Jospinek. Jakobino sutsua da, eta dimititu egin zuen 2000ko abuztuan, ez baitzetorren bat Korsikari autonomia legegilea ematearekin. Halaber, Iparraldean Euskal Departamendua sortzearen aurka azaldu izan da beti."}
{"id": "577399", "revid": "336", "url": "https://eu.wikipedia.org/wiki?curid=577399", "title": "Claude Chevalley", "text": "Claude Chevalley (Johannesburgo, - Paris, ) frantses matematikaria izan zen. Bourbaki taldearen sortzaileetako bat izan zen. Irakasle aritu zen Estatu Batuetan (Princeton eta Columbia) eta Frantzian (Parisko Zientzietako Fakultatea, Vincennesko Unibertsitatea). Chevalleyk lan nagusiak multzoen teoriaren inguruan egin zituen, batez ere, multzo aljebraikoen inguruan, baina baita zenbakien teoriaren eta geometria aljebraikoaren inguruan ere. Garrantzizko lana egin zuen aljebra modernoan, eta Lieren multzoen eta aljebren inguruan egin zituen lanengatik nabarmendu zen. Izan ere, Chevalleyk Lieren multzoen inguruan egin zituen lanak lagungarri izan dira gaur egungo aljebra metodoen garrantzia eta eraginkortasuna neurtzeko. Chevalleyren \"Fundamental Concepts of Algebra\" (1956) lana ezinbestekoa izan da aljebraren gaur egungo kontzeptuak ulertzeko."}
{"id": "577400", "revid": "1545", "url": "https://eu.wikipedia.org/wiki?curid=577400", "title": "G. K. Chesterton", "text": ""}
{"id": "577401", "revid": "96586", "url": "https://eu.wikipedia.org/wiki?curid=577401", "title": "Jacques Chessex", "text": "Claude Chevalley (Payerne, - Yverdon-les-Bains, ) idazle suitzarra izan zen. Poemak \u2013\"Le jour proche\" (1954, Biharamuna), \"Bataille dans l\u2019air\" (1959, Gudua airean)\u2013 eta eleberriak \u2013\"La confession du pasteur Burg\" (1967, Burg artzainaren aitorpena), \"Carabas\", 1971\u2013 idatzi ditu, betiere familia eta gizarte barruko gorabeherak gaitzat hartuta."}
{"id": "577402", "revid": "56334", "url": "https://eu.wikipedia.org/wiki?curid=577402", "title": "Don Cherry", "text": "Donald Eugene Cherry (Oklahoma City, - M\u00e1laga, ) estatubatuar jazz musikagilea izan zen. Tronpeta-jotzailea eta musikagile izan bazen ere, gehienbat flauta, perkusioa eta pianoa jotzen zituen. Gaztetan hasi zen pianoa eta tronpeta jotzen.\nBiografia.\n1951. urtetik aurrera Red Mitchell, Wardell Gray eta Dexter Gordonekin jo zuen. 1957an orkestra txiki bat sortu zuen James Clay saxofoi-jotzailearekin. Atlantic diskoetxeko presidenteak beka bat eman zion John Lewisekin ikasteko Lenox-eko jazz eskolan (1959, Massachusetts). Garai horretakoak ditu lehenengo grabazioak, Sonny Rollins, John Coltrane eta Ornette Colemanekin eginak. 1963an \"New York Contemporary Five\" bostkotearekin bira bat egin zuen Eskandinavian zehar. 1964an Europan hartu zuen bizilekua, eta Europako hainbat hiritan egin zituen kontzertuak. 1960ko hamarraldiaren bukaeran, \"Jazz Composers Orchestra\" eta \"Liberation Music Orchestra\" orkestretako kide izan zen. 1980-1984 urteen bitartean \"Trio Codona\" taldea osatu zuen Nana Vasconcelos eta Colin Walcottekin batera. Heroinak ahalmen fisikoak kendu zizkion poliki-poliki.\nSeme alabak.\nSeme alaba musikariak izan ditu, Neneh Cherry (ezagunena), Eagle-Eye Cherry eta Titiyo."}
{"id": "577403", "revid": "1545", "url": "https://eu.wikipedia.org/wiki?curid=577403", "title": "Txongjin", "text": ""}
{"id": "577404", "revid": "1545", "url": "https://eu.wikipedia.org/wiki?curid=577404", "title": "Andr\u00e9 de Ch\u00e9nier", "text": ""}
{"id": "577405", "revid": "58701", "url": "https://eu.wikipedia.org/wiki?curid=577405", "title": "Chenab", "text": "Chenab (, , , , hitzez hitz: 'ilargi (\"Chan\") \u0a1a\u0a28, \u091a\u0928, ibaia (\"aab\") \u0a06\u0a2c, \u0906\u092c, ') Kaxmirren sortzen den Pakistango ibaia da, Punjabeko bost ibai nagusietako bat, Chandra eta Bhaga ibai txikiek osatua. Ura Indus ibaian isurtzen du."}
{"id": "577406", "revid": "1545", "url": "https://eu.wikipedia.org/wiki?curid=577406", "title": "Chenab ibaia", "text": ""}
{"id": "577410", "revid": "17", "url": "https://eu.wikipedia.org/wiki?curid=577410", "title": "Ukiezin (argipena)", "text": "Ukiezin hitzak uki ezin daitekeena adierazten du adiera arruntean. Erabilera zenbait ditu:"}
{"id": "577411", "revid": "17", "url": "https://eu.wikipedia.org/wiki?curid=577411", "title": "Ukiezin", "text": ""}
{"id": "577412", "revid": "17", "url": "https://eu.wikipedia.org/wiki?curid=577412", "title": "Ukiezina", "text": ""}
{"id": "577413", "revid": "17", "url": "https://eu.wikipedia.org/wiki?curid=577413", "title": "Ukiezinak", "text": ""}
{"id": "577415", "revid": "58701", "url": "https://eu.wikipedia.org/wiki?curid=577415", "title": "Pariak", "text": "Paria, dalit edo ukiezinak Indiako kasta izeneko egitura sozialetik kanpo dauden pertsona baztertuak dira. Historian eta egun ere, gizartean mespretxatzen diren lanbideak dituzte, hala nola, estolderia-garbitzaile, eskale, ehorzle, harakin, arrantzale eta ehiztari. Nagusiki India hegoaldeko Tamil Nadu eta Kerala estatuetan bizi dira.\nIkuspegi hau bereziki hinduismoan sustraitua dago, baina beste erlijio eta kultureetan ere ntzeko taldeak ere badaude. Apartheid edota arrazakeriarekin ez bezala, ukiezintasuna larruazal kolore, arraza edo erlijio berdineko gizasemeen artan ematen da, ezberdintasun nagusia talde hau gainontzeko ustezko goi mailako taldeetatik marginatua izatean datza.\nBerez, ukiezintasuna munduaren \"berezko orden\" batean oinarritzen diren siniskera espiritual eta erlijiotsuetan jatorria izan arren, praktikan diskriminazio, marginazio, txirotasun, analfabetismo eta talde honen aurkako bortizkeria dakartza, eta beste hainbat alboratutako talde askotan jazotzen den legez, emakumeak eta umeak kaltetuenak izan ohi dira.\nErakundeek fenomenu honen aurka burutzen duten borroka oraindik ez da behar adinekoa, jazotzen den herrialdeetako pentsakeran sakonki errotua dagoeen kontzeptua baita.\nDalit etniako haurren egoera Indian.\nHaurrak hazten dira jakinda beste herritarrak baino traba gehiago gainditu behar izango dituztela : Orduero, hiru dalit dira delituen biktima; egunero, hiru dalit emakume bortxatuak izaten dira, bi dalit hiltzen dituzte, bi etxebizitza dalit erretzen dituzte eta hamahiru dalit gutxienez kolpeka erabiliak izango dira; eta astero, sei dalit bahituak izango dira.\nIndian, 70 milioi haur dalit baino gehiago bizi dira, eta askok 50 zentimo baino gutxiagorekin egunero. Diskriminazio ekonomikoaz gain, gizarte eta hezkuntza bereizkeria ikaragarria jasaten dute. Haurren %54 desnutrizio egoeran bizi da, % 21 pisu urritasun egoeran eta %12 bost urte bete baino lehen hiltzen dira.\nGehienak ez dira eskolara joaten, eta baldin badoaz, urte gutxi batzuetan joaten dira eta distantzia ikaragarri luzeak ibili behar dituzte joan ahal izateko. Landatar zonetan bizi den umeen laurdena bakarrik doa eskolara, eta han, haien irakasleen eta taldekideengandik ahozko abusua eta abusu fisikoa jasaten dute.\nDalit etniako emakumeen egoera Indian.\nEmakumeek hiru diskriminazio mota jasaten dituzte; klase, genero eta kasta diskriminazioak. Mila bortxaketa baino gehiago daude urtero eta neskato asko sexualki esplotatzen dituzte \"devadasi\" \u201c Jainkoaren neskame \u201c gisa. Ohitura erlijioso bat da non, milaka eta milaka neskato dalit, tamalez, ezkontzea debekatuta dute eta tenplu batean prostituta gisa aritzera behartuta daude. Neskatila devadasien %93 dalitak dira.\nIzendapenak.\n\"Paraiyar\" (\"kastatik kanpokoa\") direlakoek honako izendapen hauek jasotzen dituzte:"}
{"id": "577416", "revid": "17", "url": "https://eu.wikipedia.org/wiki?curid=577416", "title": "Paria", "text": ""}
{"id": "577417", "revid": "105290", "url": "https://eu.wikipedia.org/wiki?curid=577417", "title": "Mexikoko demografia", "text": "Jarraian, Mexikoko demografia datu batzuk ageri dira:\nBiztanleria eta pobrezia.\n2014ko datuen arabera, Mexikon 118.397 milioi pertsona bizi dira eta horietatik 53,3 milioi (%45,5) pobrezia egoeran bizi dira eta 11,5 milioi (%9,8) muturreko pobrezian.\nPoliziak eragindako torturak eta tratu txarrak.\n2013an, 1.500 pertsonek salatu zuten Polizia tratu txarrak emateagatik. 2003az geroztik %600 ugaritu dira tortura salaketak eta horregatik, biztanleriaren %64k beldurra du torturatua izateko arriskuagatik. 2005 eta 2013 bitartean, 123 tortura kasu epaitu\ndira baina 7 zigor besterik ez dira jarri.\nAEBtara migrazioa.\nHogei milioi mexikar daude AEBtan, hau da, bertako biztanleriaren %6,5. 2007-2013 bitartean 47.000 migratzaile hil zituzten talde antolatuek AEBetarako bidaia egiten ari zirela. Bestalde, desagertuak gutxienez 70.000 migratzaile Mexikon 2007-2012 bitartean eta 40.000 gorpu daude identifikatu gabe.\nPreso kopurua.\nMexikoko 419 kartzeletan 240.000 preso daude, hau da, 206 preso daude 100.000 biztanleko (preso gehien duen munduko zazpigarren herrialdea da). AEBak dira preso gehien duten herrialdea, 2.267.000 preso daude han, hau da, 730 pertsona 100.000 biztanleko.\nNarkotrafikoa.\nNarkotrafikoak 85.000 hildako eta 22.000 desagertu utzi ditu. 2006an, narkotrafikoaren aurkako gerra Mexikon hasi zen Felipe Calderon presidentearekin.\nEmakumeen aurkako indarkeria.\n15 urte baino gehiago duten emakumeen %47k jasan dute noizbait erasoren bat bikotekidearen eskutik. 2012an, 2.764 emakume hil zituzten eta 2007-2012 bitartean %155 hazi da kopurua.\nBahiketak.\n2013an, Mexikon 120.000 pertsona bahitu zituzten eta 1.698 (%1,4) bakarrik jarri zuen salaketa.\nHilketak.\n2013an, 22.732 hilketa salatu ziren, hau da, 21,5 hilketa 100.000 biztanleko. AEBtan hilketa salaketa kopurua baxuagoa da, 4,7 hilketa 100.000 biztanleko eta Hondurasen, berriz munduko tasa handiena, 90,4 hilketa 100.000 biztanleko. Bortxa bidezko hilketa dira gizon gazteen heriotzaren jatorri ohikoena.\nKrimenak.\n2013an, 10,7 milioi mexikarrek jasan zuten krimenen bat eta Mexikoko familien %40tan egon zen horrelako gertaeraren bat. Krimenen %90 salatu gabe gelditu zen."}
{"id": "577418", "revid": "512", "url": "https://eu.wikipedia.org/wiki?curid=577418", "title": "Zurrunbilo", "text": "Zurrunbiloa haize, ur, gas edo beste jariakin baten biraketa mugimendu azkarra da. Meteorologian, bereziki traganarru, tornado eta urakanetan gertatzen da. Egunerokoan, berriz, maiz ikus daiteke ur-masa bat isurbide batetik sartzean. Haizea denean, eta bakarrik haizea denean, zirimola ere deritzo."}
{"id": "577419", "revid": "6327", "url": "https://eu.wikipedia.org/wiki?curid=577419", "title": "Cagot", "text": ""}
{"id": "577420", "revid": "15795", "url": "https://eu.wikipedia.org/wiki?curid=577420", "title": "Elektriko", "text": ""}
{"id": "577421", "revid": "17", "url": "https://eu.wikipedia.org/wiki?curid=577421", "title": "Arranpa (argipena)", "text": "Arranpa hitzak adiera zenbait ditu:"}
{"id": "577422", "revid": "17", "url": "https://eu.wikipedia.org/wiki?curid=577422", "title": "Arranpa", "text": ""}
{"id": "577423", "revid": "512", "url": "https://eu.wikipedia.org/wiki?curid=577423", "title": "Infantilizazio (argipena)", "text": "Infantilizazio hitzak adiera zenbait ditu:"}
{"id": "577424", "revid": "17", "url": "https://eu.wikipedia.org/wiki?curid=577424", "title": "Infantilizazio", "text": ""}
{"id": "577425", "revid": "105290", "url": "https://eu.wikipedia.org/wiki?curid=577425", "title": "Azoreetako antizikloi", "text": "Azoreetako antizikloia () normalean iparraldeko Atlantikoko erdialdean, Azoreen parean, dagoen antizikloi dinamikoa da. Europan eta, batez ere, Iberiar penintsulan klima lehor, eguzkitsu eta beroa sortzen du udan zehar. Ohiz kanpokoz, udazkenean edo udaberrian, eta batzutan baita neguan ere, bere eragina nabari dezake. Orduan antizikloiaren erdialdea Bizkaiko golkoaren erdian kokatzen da eta negu lehor eta epelak sortzen ditu, behe presioko guneak desagerraraziz."}
{"id": "577426", "revid": "1491", "url": "https://eu.wikipedia.org/wiki?curid=577426", "title": "Anamari Martinez", "text": "Anamari Martinez Urreiztieta (Santurtzi, Bizkaia, 1932 - Hondarribia, Gipuzkoa, 2014ko azaroaren 29a) Martin Ugalderen bikotekidea izan zen.\nBiografia.\n1932an jaio zen Santurtzin (Bizkaia).3 urte zituenetik erbestean ibili zen. Venezuelan zegoela Martin Ugalde ezagutu zuen 1953an. Berarekin familia sortu zuen eta gero Euskal Herrira itzuli zen.\n2003eko otsailean, Euskaldunon Egunkariaren itxiera eta arduradunak atxilotu zituztenean, Martin Ugalde pattal zegoen eta ez atxilotu arren, kontuak blokeatu egin zizkieten, eta osasun txostenak aurkeztu behar izan zituen epailearen aurrean Madrilera ez eramateko. 2004an hil zen senarra."}
{"id": "577427", "revid": "6327", "url": "https://eu.wikipedia.org/wiki?curid=577427", "title": "Goi presioko gune", "text": ""}
{"id": "577428", "revid": "17", "url": "https://eu.wikipedia.org/wiki?curid=577428", "title": "Zubiaurre anaiak", "text": "Zubiaurre anaiak bi anaia margolari hauek dira:"}
{"id": "577429", "revid": "336", "url": "https://eu.wikipedia.org/wiki?curid=577429", "title": "Uda min", "text": "Uda mina hezetasun gehien duen uda egun da. Ipar Hemisferioan uztailean edo abuztuan gertatzen da eta Hego Hemisferioan, berriz, urtarrilean edo otsailean.\nAntzinako Erroman edo \"txakurren egunak\" zieten egun haiei, txakurrekin lotzen zuten Sirius izarra egun haietan agertzen zelako."}
{"id": "577430", "revid": "9343248", "url": "https://eu.wikipedia.org/wiki?curid=577430", "title": "Jos\u00e9 Javier Esparza", "text": "Jos\u00e9 Javier Esparza Abaurrea (Iru\u00f1ea, Nafarroa Garaia, 1970eko uztailaren 20a) politikaria da, UPN alderdikoa. 2014ko azaroaren 29an, Nafarroa Garairako UPNren zerrendaburu izendatu zuten.\nBizitza.\nPolitikari izan aurretik futbolari izan zen. 1995ean hasi zen politikan, Agoitzen, zinegotzi. Herri hartako alkate izan zen 1999 eta 2007 bitartean. Gainera, 2011 arte, Nafarroako Kirol Institutuko zuzendaria izan zen. Gero, Nafarroako Foru Erkidegoko Gobernuko Tokiko Administrazio kontseilaria izan zen.\n2015eko maiatzean, UPNko buruak zeharka adierazi zuen Agoitzeko udal hauteskundeetan PSN (edo EH Bildu) bozkatu zuela, \"UPNrentzat eta Nafarroarentzat onena\". Agoitzeko bere alkatetzan, ia bi milioi euroko zorra utzi zion udalari, erabilera urriko eraikuntza handietan gastatuak."}
{"id": "577431", "revid": "336", "url": "https://eu.wikipedia.org/wiki?curid=577431", "title": "Clonezilla", "text": "Clonezilla NCHC Free Software Labsek garatutako informatika programa da. Aplikazio librea da, beraz printzipioz edonork lagundu lezake bere bilakaeran. GNU GPL bigarren bertsioko lizentziarekin argitaratu zen.\nErabilpena.\nDisko gogorren klonak egiteko erabiltzen da. Esate baterako, USB arkatz auto-abiarazle batean disko gogor handi baten irudia egin daiteke. Irudi horrekin, geroago, disko gogor hori irudia egin zen unean zegoen bezala utz daiteke.\nBateragarri.\nHonako formatuekin erabil daiteke: ext2, ext3, ext4, reiserFS, reiser4, xfs, jfs, btrfs (GNU / Linux), FAT12, FAT16, FAT32, NTFS (MS Windows), HFS + (Mac OS), UFS (FreeBSD), NetBSD, OpenBSD, minix (Minix), vmfs3 (VMFS5) VMWare ESX.\nKlonatu daitezke GNU/Linux, MS Windows, Mac OS (Intel oinarrikoa), FreeBSD, NetBSD, OpenBSD, Minix eta VMWare ESX.\n32 bit (x86) eta 64 bit (x86-64) sistemetan erabil daiteke."}
{"id": "577432", "revid": "4733053", "url": "https://eu.wikipedia.org/wiki?curid=577432", "title": "Islamdar Estatua", "text": ""}
{"id": "577433", "revid": "105290", "url": "https://eu.wikipedia.org/wiki?curid=577433", "title": "Magic in the Moonlight", "text": "Magic in the Moonlight (euskaraz: \"Magia ilargipean\") 2014ko amodiozko komedia filma da, Woody Allen estatubatuar zinema zuzendari eta ekoizleak zuzendutakoa. Colin Firth, Emma Stone, Hamish Linklater, Marcia Gay Harden, Jacki Weaver, Erica Leerhsen, Eileen Atkins eta Simon McBurney aktorek antzeztu zuten.\nArgumentua.\n1920eko hamarkada, Frantziako Kosta Urdina, jazzaren urrezko aroa. Ingeles mago batek (Colin Firth) emakumezko medium bat (Emma Stone) gezurrezkoa dela frogatzeko asmoa du. Honekin batera, bi protagonisten bizitzak aldatuko dituen gertaera magiko saila jazoko da."}
{"id": "577436", "revid": "96586", "url": "https://eu.wikipedia.org/wiki?curid=577436", "title": "Garbi Losada", "text": "Garbi Losada (Getxo, Bizkaia, 1959 - ) antzerki-zuzendaria, idazlea eta aktorea da. Batez ere antzerkian jardun du, baina telebistan eta zineman ere ibili izan da. Hasieran Tanttaka konpainian eta gero Ados Teatroa konpainian aritu izan da. Ados Teatroa konpainiaren eta Gaupasa S.L. ikuskizun-banatzailearen sortzaileetako bat izan zen. \nTanttaka taldean hasieratik egon zen. Donostiako Zorroagan ikasten ari zela antzerkia egiten zuen. Ez zuen antzerki ikasketa berezirik izan, autodidakta da. \u00abKarrera ikasten ari nintzela eta beste hainbeste urte antzerki eskola batetara sartzeko pazientziarik ez nuen. Nik nahi nuena antzeztea zen\u00bb esan zuen. Hernaniko antzerki tailerrean gaztetxoekin zuzendari lanetan ibilia zen, baina 1991ean Tanttaka taldeak plazaratu zuen \"'Hansel eta Grettel bezala\"\u2019 antzezlana izan zen lehen aldia jende aurrerako antzezlan bat zuzendu zuela. Tanttaka taldeak, antzezlan horretaz gain \u2018\"Flaminio\"\u2019 eta \u2018\"Kontuz, maite zaitut\"\u2019 ere eskaintzen zituen. Azken bi horietan antzeztu eta kantatu ere egiten zuen.\nLanak.\nBeste batzuen artean antzezlan hauek antzeztu, idatzi edo zuzendu ditu:"}
{"id": "577440", "revid": "17", "url": "https://eu.wikipedia.org/wiki?curid=577440", "title": "Zeruharraskari", "text": ""}
{"id": "577441", "revid": "17", "url": "https://eu.wikipedia.org/wiki?curid=577441", "title": "Zeruorratz", "text": ""}
{"id": "577442", "revid": "336", "url": "https://eu.wikipedia.org/wiki?curid=577442", "title": "Salbamendu-jaka", "text": "Salbamendu-jaka, batzuetan igeri-jaka ere deitua, ur gainean larrialdian dagoen pertsona bat flotatzen mantentzeko prestaturik dagoen jaka moduko objektu bat da, bere baitan larrialdiari aurre egiteko beste obejktu batzuyk izan ditzakeena."}
{"id": "577443", "revid": "17", "url": "https://eu.wikipedia.org/wiki?curid=577443", "title": "Igeri-jaka", "text": ""}
{"id": "577444", "revid": "336", "url": "https://eu.wikipedia.org/wiki?curid=577444", "title": "Kostazaintza", "text": "Kostazaintza herrialde batek bere inguruko itsaso edoa aintzira eremuan ezartzen duen polizia, segurtasun eta laguntzarako erakundea eta zerbitzua. Zerbitzu hori egiten duten pertsona nahiz ontziei kostazain deritze."}
{"id": "577445", "revid": "17", "url": "https://eu.wikipedia.org/wiki?curid=577445", "title": "Kostazain", "text": ""}
{"id": "577447", "revid": "336", "url": "https://eu.wikipedia.org/wiki?curid=577447", "title": "Mari Karmen Alzueta", "text": "Mari Karmen (edo Karmele) Alzueta Beneite (Donostia, Gipuzkoa, 1928ko maiatzaren 4a; Donostia, Gipuzkoa, 1983ko abenduaren 27a), euskal irakasle eta hezkuntza-arduraduna izan zen.\nBiografia.\nHaur txikia zelarik, Elbira Zipitriaren ikastolara joan zen Donostian, eta gero, gerra piztu zenean, Amezketan. Tolosako monja-ikastetxe batean jarraitu zituen ikasketak. Kimika ikasketak egin zituen Madrilen eta Salamankan. Gizarte Zientziak ere ikasi zituen. 1948an Misiolari Sekularren Institutuko kide egin zen, eta bertako Batzorde Nagusiko buru izatera iritsi zen. Donostiako Gizarte Laguntzaileen Eskola sortzeko lanetan aritu zen, eta aurreneko zuzendaria izan zen.\n1969an Santo Tomas Lizeoa ikastolan hasi zen irakasle lanean. Handik urtebetera zuzendari kargua hartu zuen. Ikastola honen zabakunde eta sendotze-garaia izan zen hura.\n1978an Eusko Kontseilu Nagusian hasi zen, Carlos Santamariaren agindupean. Geroxeago, Gernikako Autonomia Estatutua onartu zenean, Eusko Jaurlaritza bihurtu zen erakunde hura, eta Karmele Alzuetak zuzendari lanean jarraitu zuen Erkidegoko hezkuntza-sistema eraikitzen, Pedro Migel Etxenike sailburuaren ekipoan, Javier Retegi sailburuorde zelarik.\nDonostian hil zen, 1983ko abenduaren 27an, istripuz, motor batek harrapatuta."}
{"id": "577448", "revid": "6327", "url": "https://eu.wikipedia.org/wiki?curid=577448", "title": "Cherburgo", "text": ""}
{"id": "577450", "revid": "448", "url": "https://eu.wikipedia.org/wiki?curid=577450", "title": "Berritzegunea", "text": ""}
{"id": "577452", "revid": "512", "url": "https://eu.wikipedia.org/wiki?curid=577452", "title": "Norbert Elias", "text": "Norbert Elias (Breslau, Alemaniar inperioa, 1897ko ekainaren 22a \u2013 Amsterdam, 1990eko abuztuaren 1a) idazle eta soziologo alemaniarra eta judutarra izan zen. Soziologiaren historian mugarritzat hartzen den \u201cZibilizatze prozesuari buruz\u201d (\"\u00dcber den Proze\u00df der Zivilisation. Soziogenetische und psychogenetische Untersuchungen\") lanaren egilea da. Bere atentzioa boterea, portaera, emozioa eta ezagutzaren arteko harremanean finkatu zuen eta \u201csoziologia figurazionala\u201d deritzonari itxura eman zion. 1970an \u201cberraurkitua\u201d izan arte nahiko ezezaguna zen arlo akademikoan. Soziologia historiko baten aldeko bere lanari esker, gizarte egitura konplexuen eta gizabanakoen portaeren inguruko azalpenak uztartzeko ahalmena izan zuen.\nBizitza.\nMerkatari judutar aise familia batean jaioa, seme bakarra izan zen. Alemaniako Silesia eskualdean jaio zen, Breslau-en, gaur egun Polonia (Wroclaw).\n1907 eta 1915 bitarte Breslau-ko Johannes-Gymnasium ikastetxean ikasi zuen.\nLehen Mundu Gerran deitu zuten 1915ean eta sei hilabete pasa zituen ekialdeko frontean transmisio zerbitzuan. Ondoren mendebaldeko frontera mugitu zuten, \u201cseguruen 1916ko irailean, Somme-ko bigarren bataila deitutakoa gertatu zenean. Frontean hil arte ahaztuko ez zuen urtebeteko esperientzia traumatikoaren ondoren, bere herrira itzuli zen eta gerrako zaurituak laguntzeko erizain laguntzaile bezala aritu zen. Bitartean, 1918an, medikuntza ikasketak hasi zituen Breslauko Unibertsitatean. Paraleloki, filosofia ikasketak hasi zituen Breslau, Heildelberg eta Friburgoko Unibertsitateetan eta soziologia alemaniarraren ezagutza egiten du. Garai hartan, Freuden psikoanalisia puri-purian zegoen. Nahiz eta mugimendu psikoanalistatik urrundu, onartzen zuen Freudenganako zorra, izan ere, \u201chark egin zuen gizabanakoaren modelorik argiena eta aurreratuena\u201d. Medikuntza ikasketak bazterrean utzi zituen baina hartu zituen ikaspenak oso gogoan izango zituen bere ondorengo ibilbidean.\n1924an filosofia doktoretza eskuratu zuen \u201cIdeia eta gizabanakoa. Nozio historikoaren azterketa kritikoa\u201d tesiarekin (\"Idee und Individuum. Eine kritische Untersuchung zum Begriff der Geschichte\"), nahiz eta Richard H\u00f6nigswald bere zuzendariaren, ikuspegi neokantiarrarekin bat ez etorri. 1929an Davos-eko bigarren ikastaro unibertsitarioetan parte hartuko du auditore gisa Frantziako eta Alemaniako beste hainbat intelektualekin batera. Heilderbergo Unibertsitatean Alfred Weber-ekin batera, Max Weber-en anaia, egin behar zuen habilitazio proiektua bertan behera utzi ondoren, 1930ean Frankfurtra doa bertako Institut f\u00fcr Sozialforschung-en habilitazioa prestatzera Karl Mannheim-en eskutik. Habilitazioa 1933an erregistratu zuen baina ez zuen sekula defendatu; nazional-sozialistak boterean jarri ziren urte hartan, eta ondorioz, bere habilitazio memoriaren argitalpena debekatu egin zen. 1969a arte ez zen publikatu eta \"Gorteko Gizartea. Monarkiaren soziologia eta gorteko aristokraziaren inguruko ikerketa\" izena izan zuen. Alemania nazitik ihesi, Suitzara erbesteratu zen lehenik 1933an, eta ondoren, Parisera, non postu bat lortzen saiatu zen, alperrik.\nAlexandre Koyr\u00e9-ren laguna egin zen, ideien historiako espezialista handia, eta azkenean Londresen ezarriko du egoitza 1935ean. Bertan Zibilizatze prozesua liburuaren idazketan buru belarri jarriko da judutar errefuxiatuen laguntzarako batzordearen babesari esker. Lan hori azkenean Basilean argitaratuko da bere aitari esker 1939an. Bere ama atxilotua eta Auschwitzera deportatua izango da eta bertan hilko da, 1941ean seguruen. Hortik aurrera behin-behineko irakasle ibilbidea hasiko du Ingalaterran zehar. Judutar errefuxiatu gisa Man uhartean zortzi hilabetez barneratua egon ondoren, ikerketa laguntzaile kontratu bat lortuko du London School of Economics-en. Gerra ondoren ikastaro partikularrak eta hitzaldiak emanez atertzen du bizimodua. 1954an, azkenik, 57 urte zituela, irakasle-ikerlari postu bat lortuko du Leicester-eko Unibertsitatean eta 1962an hartu zuen erretreta. Badoa orduan Ghanako Unibertsitatera, bi urtez bertako soziologia saila zuzentzera.\nApurka-apurka, 1969an Alemanian bere \"Zibilizatze prozesua\" lanaren berrargitalpenari esker, ezaguna bilakatzen hasten da. Theodor-W.-Adorno saria 1977an eta Amalfi-ko sari europearra 1987an jaso zituen. Urte horretan Honoris Causa dotore egingo dute Estrasburgoko Letren eta Giza Zientzien Unibertsitatean.\n1979tik 1984ra Bielefeleko Unibertsitatean arituko da. 1975ean Amsterdamen ezarriko da. Hainbat ikerketa argitaratu ondoren, besteak beste, \"Alemanenei inguruko Ikerketak\", 1990eko abuztuaren 1ean hil zen Amsterdamen.\nPentsamendua.\nHistoriaren gorabeherek erabat baldintzatu zuten Eliasen lanaren harrera: hirurogeigarren hamarkadaren bukaera arte ez zen bere lanik itzuli. Gai nagusiak, biolentziaren autokontrolaren historia eta emozioen barneratzea (oso esparru desberdinetan: kirola, musika, sexuen arteko harremanak edo heriotza), eta elkarren menpekotasun harremanen berdefinizioaren ondorioak (denborarekin, erreferentziazko taldearekin edo egoerarekin loturik). \"Zibilizatze prozesua\" liburuarekin bere pentsamenduaren originaltasuna agerian geratzen da; objektu berriak asmatzen jakiteaz gain, ikerketa soziologikoari ekiteko modu berriak ekarri zituen.\nElkarren menpekotasunaren nozioa Eliasen teoriaren muina da. Berak honela azaltzen zuen:\nEliasek gizabanako eta gizartearen arteko (itxurazko) dikotomia gainditu nahi du eta horretarako liburu bat idazten: \"Gizabanakoen gizartea\" (\"Die Gesellschaft der Individuen\"; 3 artikulu dira, 1939an, 50. hamarkadan eta 1987an idatziak). \"Bi soziologien\" arteko eztabaida kontzeptual eta ideologikoa gainditu nahi izango du, eta horretarako, elkarren menpekotasunaren eta epe luzeko prozesuen analisia aldarrikatuko du. Gizabanakoak badu berezko identitatea, baina harreman inguru batean txertatzen da, eta inguru horrek baloreak, portaera jarraibideak eta ohitura sozialak transmitituko dizkio. Bera \"hura\" da, bere izenordaina, baina baita ere \"haiek\" da (eta erakundeak) zeinekin hezi egin den,; non bere izenak adierazkortasuna duen; eta zeinengan dependitzen duen (eta alderantziz). Indibidualizazio prozesua, paradoxikoki, inguru sozialaren kontrol estuagoarekin batera gertatzen da, \"gizarte\" deitzen dugun hori (tribu, herri, nazio) hazten denean, espezializazioak koordinazio, automatismo eta autokontrol gehiago eskatzen duenean, eta elkarren menpekotasuna katea konplexuagoa egiten den heinean. Liburu honen lehen artikulua jatorrian \"Zibilizatze prozesua\"ren ondorioa izan behar zuen. Norbert Eliasek gogorazten du haur baten hezkuntza, mendeetan zehar gizarteak eraiki dituen autokontrol mekanismo guztiak urte gutxi batzuetan barneratzean datzala.\nNorbert Elias mikro eta makro nozioen \"a priori\"zko definizioen inguruan zuhurtzia eskatzen zuen: nozio erlatiboak dira: harreman nazional bat mikroa izango da harreman internazional baten aurrean, baina makro izango da tokiko 4 katuren arteko joko batekin erkatzen badugu. Horrez gain, ikuspegi eboluzionistak eta teknologiaren historiari loturikoak baztertuko ditu.\nGarrantzitsua da ere aipatzea Eliasen \"Zibilizatze Prozesua\" Europako mendebaldeko gizarteen azteketa sakonean oinarritzen dela, batez ere bertako estatuen osaketan, eta beraz, klase aristokratikoen eta burgesen arteko menpekotasunean. Stephen Mennell-ek agerian uzten du Eliasen kontzeptuak gaizki egokitzen direla Iparramerikako gizartearen osaketa analizatzeko.\n\"Zibilizatze prozesuari buruz (\u00dcber den Proze\u00df der Zivilisation)\".\nLiburua 1939an publikatu zen. Eliasek mendebaldeko zibilizazioren analisia instintuak eta desioak maneiatzeko, eta oinarrizko eta sakoneko giza pultsioen otzantzeko prozesu baten gisa ikusten zuen. Haren ustez, gorteen gizarte-antolakuntzak zerikusi handia izan zuen gizartearen eboluzio mantso honetan.\nProzesu hori Norbert Eliasek \"gortetze\" efektu baten antzera ulertzen zuen, hau da, gortearen azturak gizartean zabaltzea: gortea, bereziki Versailleseko Luis XIV.arena, gorte europarraren eredua izan zena hauen garai klasikoan, bere kideei ohituren baketzea (horietatik, dueluaren debekua da adibide nagusia) eta norbere buruaren muturreko kontrola inposatzen zien, bereziki pultsio agresiboen kontrola. Norbere kontrol guzti honen ondorio bezala bi fenomeno gertatu ziren: jarreren aurrean aldentze intelektuala (ezeren irudia ez ematea, indiferentzia itxura) eta hitza ematearen garrantzi berria, hizkera \"noble\", \"fin\", \"berezitu\" baten garrantzia (zeinaren apaindura eta preziosismoa karikaturaren tankera izango duen). \"Gorte-gizarteak\", beraz, norberari buruzko hausnarketa erraztu du, bereziki pultsio eta emozio eutsi eta erreprimituen inguruan, eta analisi psikologiko horren inguruan zenbait idazlek hausnartu dute, beteak beste, La Rochefoucauld (\"R\u00e9flexions ou sentences et maximes morales\" 1665) eta Louis de Rouvroy Saint-Simongoa. XIX. mendean zibilizatze prozesua eten egingo da burgesiaren, eta ondoren, klase herrikoien igoerarekin.\nHans-Peter Duerr-en \"Nudit\u00e9 et pudeur. Le mythe du processus de civilisation\" lanak Norbert Eliasen tesia zalantzan jartzen du eta antzinako zibilizazioek araudi-sistema normatiborik eta garaturik ez zutela azpimarratzen du.\nKirolaren inguruan ere(\"Sport et civilisation : la violence ma\u00eetris\u00e9e\"), Eliasen tesiaren arabera, eten nabarmena dago antzinako praktika oso bortitzen eta kirol moderno arautuaren artean."}
{"id": "577453", "revid": "448", "url": "https://eu.wikipedia.org/wiki?curid=577453", "title": "Nekrologia", "text": ""}
{"id": "577454", "revid": "336", "url": "https://eu.wikipedia.org/wiki?curid=577454", "title": "Imanol Alguacil", "text": "Imanol Alguacil Barrenetxea (Orio, Gipuzkoa, 1971ko uztailaren 4a) futbolari profesional ohia eta futbol entrenatzaile euskalduna da. Gaur egun Real Sociedad-eko gizonen lehen mailako taldea zuzentzen du. Jokalari bezala, talde berean eta Villarreal CF-n eskuineko hegalekoa izan zen 1990eko hamarkadan, 9 denboralditan 121 partidu jokatu izanik goi-mailan.\nIbilbide profesionala.\nJokalari bezala.\nImanol beti eskuineko hegaleko bezala nabarmendu da, honi esker zelaiaren erdialdean jokatzeko aukera edukiz. Errealean jokalari ezaguna izan zen 1990ko hamarkadaren hasieran, baina inoiz ez zen guztiz taldean integratu eta Villarreal CF taldera abiatu zen. Geroago, bigarren mailako talde ugaritan aritu zen, erretiratu aurretik.\nBere ibilbidea bere herriko Orioko Futbol Taldean hasi zen. Bere azken urtean, Real Sociedad taldeak erosi egin zuen, eta 1989. urtean bigarren taldearekin jokatzen hasi zen bi denboraldiz. 56 partidu egin zituen.\nImanolek 1990ko irailaren 29an egin zuen bere debuta lehen mailan, Oviedoko (Asturias) Carlos Tartiere estadioan. Hala ere, hau behin-behineko erabakia izan zen, eta 1991ko amaierara arte ez zuen lehen mailako partidarik jokatu. Urte hartan, John Toshack entrenatzaileak lehen mailako taldera igo zuen, Bittor Alkiza, Luis P\u00e9rez eta Andoni Imaz bezalako jokalariekin batera.\nErrealeko lehen taldearekin lehen denboraldietan arrakasta izan zuen Imanolek, lehenengoan 23 partidutan jokatuz, eta 30 hurrengoan. Hala ere, lesioekin arazoak edukitzen hasi zen eta geroz eta partidu gutxiago jokatzen hasi zen, bere azken denboraldian (1997-1998) 4 partidu soilik jokatuz.\n7 denboraldiz izan zen Errealeko lehen taldeko jokalaria, eta haietan zehar 131 partidu ofizial jokatu zituen, horietako 113 Ligako lehen mailan izan zirelarik. 7 gol sartu zituen: haietako nabarmenena Real Madril taldeari sartutako bat izan zen Santiago Bernab\u00e9u zelaian, Errealari garaipena emanez. Bera jokalaria zen bitartean Erreala bi aldiz sailkatu zen UEFAko Koparako, 1991-1992 denboraldian eta 1997-1998 denboraldian, hain zuzen ere.\n1997-1998 denboraldia amaitzean Erreala utzi egin zuen eta Villarreal CF taldera joan zen. Garai hartan talde hau lehen aldiz igo zen Ligako lehen mailara, eta bere taldea indartu egin nahi zuen esperientzia zeukaten jokalariekin. Hala eta guztiz ere, Jos\u00e9 Antonio Irulegui entrenatzaileak ez zuen Imanol ia kontuan hartu eta 8 partidutarako bakarrik aukeratu zuen 1998-99 denboraldian. Amaieran Villarreal CF bigarren mailara jaitsi zen. Hurrengo denboraldian, Imanolek minutu gehiago jokatu zituen eta taldea lehen mailara berriz igotzea lortu zuen, baina hurrengo urtean taldetik bota egin zuten.\n2000. urtean Real Ja\u00e9nera joan zen, bigarren mailara igo berria. 30 partidu jokatu zituen talde horrekin, gehienbat ordezko izanik. 2001-02 denboraldian FC Cartagenak erosi zuen, bigarren mailan baita ere. Azkenik, Burgos CF taldera joan zen, eta bertatik erretiratu zen 2002-03 denboraldian, 32 urte betetzera zihoala.\nEuskal Selekzioarekin hiru partidu jokatu zituen: 1994an Errusiaren aurka, 1995ean Paraguaien kontra, eta 1997an Jugoslaviaren kontra. Ez zuen inoiz Espainiako selekzioan parte hartu.\nEntrenatzaile bezala.\n2011n sartu zen Zubietako harrobiko futbolera. Erreleko bi talde jubenilak gidatu zituen eta 2013/2014 denboralditik Sanseko bigarren entrenatzaile bezala aritu zen. 2014ko azaroan Real Sociedad B taldearen entrenatzailea bilakatu zen. 2014/2015 denboraldia amaitzean, Alguacilek entrenatzaile lanetan jarraitzea erabaki zuen Errealak."}
{"id": "577456", "revid": "98220", "url": "https://eu.wikipedia.org/wiki?curid=577456", "title": "Hidazio", "text": "Hidazio (c. 400 - c. 469) Aquae Flaviaeko apezpiku eta hispano-erromatar historialaria izan zen.\nBiografia.\nLemica inguruan, egungo Ourenseko Xinzo de Limiatik gertu, familia aberats batean jaioa, umea zela Palestina bisitatu zuen eta Betleemen Jeronimo Estridongoa ezagutu zuen.\n427an Aquae Flaviaeko, egungo Chavesko, apezpiku izendatu zuten, suebiarrak Gallaeciara ailegatu ziren bitartean.\n431ra Galiara joan zen talde bat zuzendu zuen Flavio Aezioren laguntza eskatzeko asmotan. Aeziok ezin izan zuen Hispania lagundu eta eta 433an Hidazio bitartekaria izan zen Rekilaren aurrean.\nPriszilianismoren jarraitzailea, 460an Frumario suebiar errege berriak hiru hilabetez preso izan zuen. Bere bizitzaren azken urteetan idazteari ekin zion eta kronikari bilakatu zen."}
{"id": "577457", "revid": "336", "url": "https://eu.wikipedia.org/wiki?curid=577457", "title": "Gallaecia", "text": "' edo ', baita Hispania Gallaecia ere, ipar-mendebaldeko Hispanian, egungo Galizian, Portugalgo iparraldean, Asturiasen eta Le\u00f3nen, zegoen erromatar probintzia izan zen. Erromatar hiri nagusiak Cale (Porto) portua eta Bracara Augusta (Braga), Lucus Augusti (Lugo) eta Asturica Augusta (Astorga) hiriak izan ziren, azkenak Conventus bracarensis, Conventus lucensis eta Conventus asturicensis barrutietako hiriburuak zirelarik."}
{"id": "577458", "revid": "1545", "url": "https://eu.wikipedia.org/wiki?curid=577458", "title": "Callaecia", "text": ""}
{"id": "577459", "revid": "1545", "url": "https://eu.wikipedia.org/wiki?curid=577459", "title": "Hispania Gallaecia", "text": ""}
{"id": "577461", "revid": "105290", "url": "https://eu.wikipedia.org/wiki?curid=577461", "title": "Jauzia ofizialtasunera", "text": "Jauzia ofizialtasunera 2014ko azaroan Euskal Herriko kirol selekzioen ofizialtasunaren aldeko mugimendua da.\nEzaugarriak.\n\"Ikuspegi transbertsala\" duen eta \"identitate anitzeko pertsonek\" osatzen duten mugimendua da. \"Kirolaren baloreetatik\" lortzeko asmoa dute, \"elkarlana, elkartasuna, komuneko esfortzua, errespetua eta enpatia ardatz hartuta\".\nEkimenak.\n2014ko abenduaren 28an, Bilbon, Euskal Herriko eta Kataluniako futbol selekzioen partidaren harira zenbait ekimen egiteko asmoa zuten."}
{"id": "577462", "revid": "119347", "url": "https://eu.wikipedia.org/wiki?curid=577462", "title": "Roberto G\u00f3mez Bola\u00f1os", "text": "Roberto G\u00f3mez Bola\u00f1os (Mexiko Hiria, 1929ko otsailaren 21a - Canc\u00fan, Quintana Roo, 2014ko azaroaren 28a), ezagunagoa \"Chespirito\" ezizenez, mexikar aktore, idazle, gidoilari, musikagile, zuzendari eta telebista ekoizlea izan zen. Besteak beste, \"El Chavo del Ocho\" eta \"El Chapul\u00edn Colorado\" pertsonaiak sortu eta antzeztu zituen."}
{"id": "577463", "revid": "105290", "url": "https://eu.wikipedia.org/wiki?curid=577463", "title": "Astelehen Zibernetikoa", "text": "Astelehen Zibernetikoa (ingelesez, \"Cyber Monday\") \"Thanksgiving Day\" edo Esker Oneko Egunaren ondorengo astelehenean ospatzen da.\nJatorria.\nAEBtan du jatorria. Ostiral Beltza egunean AEBko saltokietan ilara eta jendetza zegoelaz ohartuta, astelehenean eskaintzak sarean egitea erabaki zuen Shop.org webguneak 2006an, eta harez geroztik, zabaldu egin zen Ameriketako Estatu Batuetan. Espainiako Estatuan oso denbora gutxi igaro da dendak ohitura honekin bat egin zutenetik.\nParte hartu ohi duten dendak.\n2014.\nAmazon, Media Markt, Decathlon, El Corte Ingl\u00e9s eta Grupo Cortefiel taldeek eskaintzak egin zituzten euren webguneetan. Halaber, eDay webguneak eta KLM, Airfrance, Kiabi, Fnac, Desigual, Conforama, Asos, Kiehl's, El Ganso, Microsoft, Textura, Leksport, Famosa, C&amp;A, HP eta Toys'R'us taldeek ere egin dituzte euren eskaintzak."}
{"id": "577464", "revid": "51144", "url": "https://eu.wikipedia.org/wiki?curid=577464", "title": "Cyber Monday", "text": ""}
{"id": "577465", "revid": "105290", "url": "https://eu.wikipedia.org/wiki?curid=577465", "title": "Mirandaolako Santikutz baseliza", "text": "Santikutz baseliza Legazpin dagoen baseliza da, Telleriarte auzoan kokatua. 1952an eraiki zen izen bereko olaren ondoan.\nEzaugarriak.\nBere barnean, aldarean, Soler Blasco margolariak leku horretan 1580ko maiatzaren 3an gertatu zen miraria erakusten duen pintura ikus daiteke; egun horretan \"ikatz eta mearen hamalau zama\" baino gehiagotik oraindik aldare nagusian gurtzen den burdinazko gurutze txiki bat besterik ez zuten atera. Esan ohi da hala gertatu zela olagizonek maiatzeren 3an, Santikutz egun hartan, jaieguna gorde ez zutelako."}
{"id": "577466", "revid": "17", "url": "https://eu.wikipedia.org/wiki?curid=577466", "title": "Bapore (argipena)", "text": "Bapore hitzak adiera zenbait ditu:"}
{"id": "577467", "revid": "17", "url": "https://eu.wikipedia.org/wiki?curid=577467", "title": "Bapore", "text": ""}
{"id": "577468", "revid": "448", "url": "https://eu.wikipedia.org/wiki?curid=577468", "title": "Hiribildu foru", "text": ""}
{"id": "577471", "revid": "119347", "url": "https://eu.wikipedia.org/wiki?curid=577471", "title": "Transatlantiko", "text": "Itsasontzi transatlantiko bat, izenak esaten duenez, Ozeano Atlantikoa zeharkatzeko gai den ontzi bat da; hau bidaia ezaguna da Atlantikoaren itsas bidaia izenarekin. Lehen transatlantikoak lurrunezko motorrekin bultzatzen ziren eta lurrun baporak izenarekin ezagutzen ziren. \nTrasatlantikoak ez du zerikusirik kabotaje-ontziekin; hau da, transatlantikoak gurutzaontzi handiak dira, hainbat egun edo aste itsasertzera hurbildu gabe egon daitezkenak. Itsasoak eta ozeanoak zeharkatzen dituzten erraldoiak dira, halaber, itsasontzi hauek hego-hedadura zabalak dituzte haien tripulatzaile kopuruarentzako. Normalean, bai aisialdirako bai objektu edo pertsonak garraiatzeko erabiltzen dira.\n1960. hamarkadan, lineako lehen hezgazkinak sortzen hasi zirenean, adibidez Boeing 707-a, fama asko hartu zuten eta jendea garraiobide hau erabiltzen hasi ziren, beraz, nabigazio transatlantikoak zuzentzen zituzten enpresek kolpe handi bat jasan zuten, gehienek porrot egin zuten eta beste ontzi asko ferry-zerbitzurako erabili ziren, nahiz eta\u00a0 handiak eta luxu handikoak izan, edo desmontatuta bukatu zuten.\nGaur egun, ontzi transatlantiko gehienak turismo-gurutzaldietarako erabiltzen dira, baina beste erabilera batzuk ere badituzte, adibidez, janaria edo materialak garraiatzea.\nSarrera.\nMende batean zehar garraio interkontinentalak egiteko funtsezkoak ziren ontzi transatlantikoak, XIX. mendearen erdialdetik 1960. hamarkadararte, hamarkada honetan hegazkinengatik ordezkatuak izan ziren. Bidaiariak, posta eta kargak garraiatzen zituzten ontzi transatlantikoek, gainera urrea eta balio handiko beste merkantzia batzuk garraiatzeko bide egokiena zen. Ontzi batzuk britaniar Erregearen posta eramateaz arduratzen ziren eta hauek RMS akronimoa erabiltzen zuten izenpe moduan.\nTrasatlantikoak gehien erabiltzen zituzten bideak Iparralde Atlantikoan zeuden, eta ontzi europarrak edo ipar amerikakoak ziren bertatik gehien igarotzen zirenak eta transatlantiko handi, arin eta aurreratuenak erabiltzen zituzten. Nahiz eta jende gehienek uste duen itsasontzi trasatlantiko guztiak erraldoiak direla, ez da egia, historikoki gehienak neurri ertaina dute eta jendea eta merkantziak nazio desberdinen edo metropoli eta kolonien hartean garraiatzeko erabiltzen ziren, hegazkinak sortu aurretik, noski.\nOntzi-enpresak bidaiarien eta kargen garraiora dedikatzen dira, normalean aurretik adostutako ibilbide eta ordutegietan. Ibilbide zehatz batean antolatutako bidaiak ibilbide erregularra izenarekin ezagutzen dira eta ibilbide berdinetik egutegi zehatz batekin ibiltzen diren merkataritza ontziak (bidaiariak edo kargak) ibilbide erregularreko itsasontziak edo transatlantiko izenarekin ezagutzen dira. Transatlantiko hitza sinonimo bezala erabili izan da \u201cbidaiarien ontzia\u201d-rekin, nahiz eta bi garraio desberdinetarako erabiltzen den, bai pertsonak garraiatzeko eta bai kargak garraiatzeko. \u00a0\nHegazkina sortu zenean, itsasontzien erabilpenak behera egin zuen, eta iragate-ontziak gurutzaldi-ontziak bihurtu dira, eta gaur egun horrela jarraitzen dute. Transatlantikoak probetxuzkoak izaten jarraitzeko, gurutzaldi-enpresak haien ontzi batzuk aldatu zituzten hobeto funtzionatzeko gurutzaldi ibilbideetan, adibidez \"RMS Queen Elizabeth 2-a\" edo \"SS France-a\". Transatlantiko batzuk ezin izan ziren bidaiak egiko erabili, zeren eta ontzi zaharrak zirenez ezaugarri batzuk desegokiak ziren, adibidez, erregai gehiegi kontsumitzen zutela, sakoneragatik portu batzuetan ezin ziren sartu edo bidaiarientzako gelek ez zuten leihorik, horrela, jende gehiago sartzen zen baina erosotasun gutxiago zuten.\nItsasontzi italiarrak, \"SS Michelango\" eta \"SS Raffaello\", Altlantikoko bidaietan erabiltzeko sortu ziren azken ontziak izan ziren , gainera ezin izan zuten gurutzaldi bidaietan erabili modu merke batean, beraz, bidai gutxi egiteko erabili ziren.\nHistoria.\nKliper-etik lurrunezko itsasontzira (1800 - 1838).\nLehenengo transatlantikoak.\nLehenengo trasantlantikoak XVII. mende erdialdean sortu ziren. Itsasontzi hauek posta garraiatzen zuten Britainia Handia eta Amerikar kontinentearen artean eta batzuetan bidaiari batzuk eramaten zituzten itsasontzian. Garai horretan, britainiar armada munduko boteretsuena zen eta munduan zehar merkataritza ibilbide askotan lan egiten zuten material exotikoak inportatzen, horregatik, Ipar itsasoa eta itsaso Baltikoa merkataritza ibilbide garrantzitsuak bihurtu ziren. Hala ere, XIX. mendearen lehen erdialdean, posta itsasontzi transatlantikoen bidez garraiatzeko zerbitzua desagertu zen.\nXIX. mendearen hasieran, industria-iraultza eta kontinentearteko merkataritza (nagusiki, kolonien hartekoa) metropolia eta kolonien arteko ibilbide seguruak aurkitzea ezinbestekoa egiten du. Britainia Handiak ibilbide egonkorrak behar zituen bere inperioaren leku desberdinak lotzeko, hala nola, India, urruneko ekialdea, Australia, etab. XVIII. mendetik itsasoko potentzia handiak orekan daude eta Hugo Grocio holandarraren ametsa egia bihurtzen da, ozeanoak guztienak izaten hasten baitira. \u201cNazioarteko urak\u201d kontzeptua sortzen da eta geroko erreibindikazio faltak nabigazioa soiltzen du. XIX.mendearen hasieran Kliper-aren garaia da, gaitasun handiko belaontziak, batzuetan 20 korapilo-ko abiaduratik gora har ditzakeenak. Distantzia luzeko itsasontzi hauek nagusiki Estatu Batuetatik datoz eta hainbat ibilbide lotzen dituzte; adibidez Macao eta Nueva York lotu ditzakete 70 egunetan.\n1818. urtetik aurrera, \"Black Ball Line\" ontzi-enpresak lehen bidaiarien lan erregularra eman zuten, Erresuma Batutik Estatu Batuetara belaontziz eratutako flota batekin, nagusiki garrantzi handia ematen bidaiarien erotasunean. Jarraian, hainbat enpresak berdina egin zuten eta haien lanak mundu guztian zehar eskaini zituzten.\nLehenengo lurrunezko itsasontziak.\nXIX. mendearen hasieran, itsasontzietan lurrunezko makinak agertzen hasi ziren baina hasieran ez ziren eraginkorrak belaontziekin konparatuz. 1807. urtean, \"Robert Fulton-ek\", Estatu Batuetako ingeniari batek, teknologia berri honekin egindako lehen itsasontzia sortu zuen, \"Clemont\" izenekoa, Nueva York eta Albany batzeko gai zena, bi hirien harteko zerbitzu ohiko bat sortu zen arte. Jarraian, beste itsasontzi batzuk teknologia hau jarri zuten haien itsasontzietan. 1816an \"Elise\" izeneko lurrunezko itsasontzi bat, lehena izan zen Mancha-ko ubidea zeharkatzen. 1819an garapen garrantzitsu bat gertatu zen: \"Savannah\" lurrunezko itsasontzia lehena izan zen Ozeano Atlantikoa lehen aldiz zeharkatzen, Savannah izeneko hiritik irtenda, Liverpool porturarte 27 egun behar izan ziren. Hala ere, belaontziarekin zeharkatu zuten ia bidaia osoa, lurruna 72 orduz besterik ez zen erabili. Bidaiarien erantzuna ez zen ona izan, 32 bidaiarik gorde baitzuten lekua itsasontzian eta batek ere ez zuen Savannah itsasontzia hartu. Momentu hartan, lurrunezko nabigazioak ez zuten profesionalek espero zutena bete, kuriositate moduan hartzen baitzuten, eta 1820an Savannah itsasontziaren jabeak lurrunezko makina kendu zion bere itsasontziari."}
{"id": "577473", "revid": "336", "url": "https://eu.wikipedia.org/wiki?curid=577473", "title": "Karl Mannheim", "text": "Karl Mannheim (; Budapest, 1893ko martxoaren 27a - Londres, 1947ko urtarrilaren 9a) jatorri hungariarreko soziologoa izan zen. Familia judukoa izanik, nazional-sozialismoaren gorakadak Londresera emigratzera behartuko zuen, eta bertan, London School of Economics-en emango zituen klaseak."}
{"id": "577475", "revid": "23317", "url": "https://eu.wikipedia.org/wiki?curid=577475", "title": "Ur Joko", "text": ""}
{"id": "577476", "revid": "105290", "url": "https://eu.wikipedia.org/wiki?curid=577476", "title": "Kimo", "text": "Kimoa (grezieratik: \u03c7\u03c5\u03bc\u03cc\u03c2 [\"khym\u00f3s\"], zuku) urdailetik duodenora pasatzen den gai oretsu, gris eta azidoa da, janarien liseriketa gastrikoaren ondorioz sortzen dena.\nElikagaiek, urin gastrikoak eta urdailak isuritako beste substantzia batzuek osatzen dute kimoa. Beraz, azido klorhidrikoa (ClH), pepsina eta beste entzima batzuk ditu. Azido klorhidrikoak, hain zuzen, azidotasuna ematen dio kimoari.\nKimoaren jariakortasuna hainbat faktore menpe dago:\nKimoa urdailetik heste meharrera pasatzen da. Heste-paretak sortzen dituen mugimendu muskularren ondorioz kimoa duodenoaren zehar mugitzen da. Bertan, behazuna (gibelak ekoiztua), pankreako urina (pankreak sortutakoa) eta heste-urinaren (heste-guruinek ekoiztua) jardueraren ondorioz kimoa kilo bihurtzen da."}
{"id": "577478", "revid": "65203", "url": "https://eu.wikipedia.org/wiki?curid=577478", "title": "Michel Rouche", "text": "Michel Rouche (Paris, - \"ibidem\", 2021eko abenduaren 5a) Frantziako historialari eta irakaslea izan zen, Galiako historia aditua.\n1976an doktoretza lortu eta Charles-de-Gaulle - Lille III Unibertsitatean irakatsi zuen 1969 eta 1989 artean. Euskal Herriko historia ondo ezagutu zuen eta, bere ustez, zibilizazio komun bat zabaltzen zen Pirinioetako katearen bi aldeetan."}
{"id": "577479", "revid": "58701", "url": "https://eu.wikipedia.org/wiki?curid=577479", "title": "Justin C\u00e9nac-Moncaut", "text": "Justin \u00c9douard Mathieu C\u00e9nac-Moncaut (Saint-\u00c9lix, - ) Frantziako idazle eta historialaria izan zen, Gaskoinia eta Pirinioetako historian eta folklorean aditua."}
{"id": "577481", "revid": "1545", "url": "https://eu.wikipedia.org/wiki?curid=577481", "title": "Jean Espagnolle", "text": "Jean Espagnolle abadea (Ferri\u00e8res, - Arthez-d'Asson, ) frantziar apaiza izan zen.\nBiografia.\nBetharramgo apaiztegian ikasi eta 1853an Baionan apaiz bilakatu zen. Betharramgo apaiz laguntzailea 1856an, 1860an Arudyko bikario izendatu zuten. Oloroen erretorika ikasi zuen eta Parisko liburutegietan ikasi zuen. Helenista ospetsua izan zen."}
{"id": "577483", "revid": "119347", "url": "https://eu.wikipedia.org/wiki?curid=577483", "title": "Los Chikos del Ma\u00edz", "text": "Los Chikos del Ma\u00edz rap politikoa jorratzen duen musika talde valentziarra da, MCs Nega, Toni El Sucio eta Bokah DJak osatutakoa. Abestien letretan hainbat gai ezberdin darabiltzate: egoera politiko-soziala, terrorismoa, monarkia, lan baldintzak, estatuko hip-hopa eta abar.\nEstilo garratz eta zuzena izateagatik nabarmendu dira; literatura, zinea, politika edota kulturaren munduari erreferentzia eginez. Taldeko kideak marxista zientifikotzat eta antifaxistatzat aurkezten dute haien burua beren abestietan edota eskainitako elkarrizketetan. Sarkasmoz beteriko beren letrek mugimendu komunistaren inguruko gazteriaren arreta sortu zuen hasiera batean, nahiz eta mugimendu eta pentsaera ezberdinetako jendea ere erakarri dituen beren letretan erabilitako umore beltz eta mezu konprometituengatik.\nTaldearen izena Stephen Kingen liburu baten izenburutik hartua da, \"Children of the Corn\".\nBiografia.\nTaldea 2004. urtean sortu zen El Toni, La Nota M\u00e1s Alta taldeko kide garai haietan, eta El Nega, 13 Pasos taldeko partaidea, elkartu zirenean. Aurrerago, \"messenger\"-en bidez errimak elkarri bidaltzen hasi eta antzeko pentsaerak zituztela ohartu ziren. Hala, 2005. urtean \"Miedo y asco en Valencia\" (izenak \"Miedo y asco en Las Vegas\" izeneko filmari erreferentzia egiten dio) maketa kaleratu zuten. Maketa honen bitartez beren buruak ezagutzera eman eta Valentziako probintzian lehen kontzertuak antolatzen hasi ziren. Bi urte geroago \"A D10s le Pido\" maketa kaleratu zuten Diego Maradona futbolariari eskeinia. Bigarren maketa honen ondoren estatu mailan kontzertuak ematen hasi ziren eta beren izena geroz eta ezagunagoa egiten hasi zen.\n2008an, Negak \"Geometr\u00eda y Angustia\" izeneko bakarkako album bat kaleratu zuen, Interneteko deskargetan arrakasta handia izan zuena. Maketa horretako \"Vais a tragar saliva\" abestiaren oinarri instrumentala Madonnaren \"Die Another Day\" abestiaren sampler bat da. 2009an Negak diskoetxe batekin sinatu zuela jakinarazi zuen eta \"Pasi\u00f3n de Talibanes\" lanaren prestaketa abiatu zuen\".\"\nUrte hortan bertan, Segiko kideen atxiloketen ostean, Los Chikos del Ma\u00edz-ek manifestu bat helarazi zuten atxilotuei beren elkartasuna adieraziz.\nDiskoak.\nLos Chikos del Ma\u00edzek hainbat maketa disko kaleratu ditu, taldekideen bakarkako diskoez gainera. 2011ko maiatzaren 31n beren lehen erreferente diskografikoa den \"Pasi\u00f3n de Talibanes\" lana kaleratu zuten, BOA diskoetxearen eskutik. Hona hemen taldearen lanen zerrenda:"}
{"id": "577484", "revid": "83407", "url": "https://eu.wikipedia.org/wiki?curid=577484", "title": "Claude Labat", "text": "Claude Labat (Ortheze, 1947) Baionako historialari eta mitologoa da, euskal mitologian aditua dena. Fisika-kimikako eraskasle erretretaduna da.\nLauburu elkartearen sortzailea, gaur egun elkarteko idazkaria da. Claude Labat Euskal Herriko arkitektura, historia eta etnografia ondarearen begiratzearen alde lan egiten du, besteak beste CPIE Euskal Itsasbazterra eta Izturitze eta Otsozelaiako leizeekin lan eginez.\nHistorialari gisa, talde irudimenak maiz eraldatzen duen historia zuzentzera bermatzen da, 1609ko sorgin auziei buruz idatzi zuen liburuak erakusten duen bezala. Euskal mitologiari esker Euskal Herria ezagutarazten du."}
{"id": "577485", "revid": "105290", "url": "https://eu.wikipedia.org/wiki?curid=577485", "title": "Moviment d'Esquerres", "text": "Moviment d'Esquerres, \"MES\" akronimoz ezaguna, 2014ko azaroan sortutako Kataluniako alderdi politikoa da.\nSorrera.\nPSC Kataluniako Alderdi Sozialistatik bereizitako bi korrontek sortu zuten alderdia: Ernest Maragall kontseilari ohiaren Nova Esquerra Catalana (NECat) eta 2014an PSCko zuzendaritzatik banatu ziren diputatuek sortutako Moviment Catalunya plataformak.\nHistoria.\n2015eko urtarrilaren 24an formalizatzeko asmoa zuten udal hauteskundeetara aurkezteko."}
{"id": "577486", "revid": "51144", "url": "https://eu.wikipedia.org/wiki?curid=577486", "title": "MES", "text": ""}
{"id": "577488", "revid": "105290", "url": "https://eu.wikipedia.org/wiki?curid=577488", "title": "Mediabask", "text": "Mediabask 2014ko azaroan Ipar Euskal Herrian sortutako hedabidea da. Paperezko edizioa frantsesez du eta webgunea euskaraz eta frantsesez.\nHistoria.\n\"Le Journal du Pays Basque - Euskal Herriko Kazeta\" egunkarian lanean egon ziren batzuek sortutako hedabidea da. Babesa eman zioten 500 lagunek jarri zioten Mediabask izena hedabideari.\nAbenduaren 22an jakin zenez, urtarrilean hasiko zen Mediabask argitaratzen eta lehen artikuluak Internet bidez zabalduko zituzten. Otsailean edo martxoan argitaratuko zuten paperezko astekaria, batez ere frantsesez."}
{"id": "577489", "revid": "17", "url": "https://eu.wikipedia.org/wiki?curid=577489", "title": "Abrasio plataforma", "text": ""}
{"id": "577490", "revid": "17", "url": "https://eu.wikipedia.org/wiki?curid=577490", "title": "Abrasio-plataforma", "text": ""}
{"id": "577491", "revid": "17", "url": "https://eu.wikipedia.org/wiki?curid=577491", "title": "Sistema periodiko", "text": ""}
{"id": "577492", "revid": "2241", "url": "https://eu.wikipedia.org/wiki?curid=577492", "title": "Periodiko (argipena)", "text": "Periodiko hitzak periodoari dagokion zerbait da:"}
{"id": "577493", "revid": "17", "url": "https://eu.wikipedia.org/wiki?curid=577493", "title": "Periodiko", "text": ""}
{"id": "577494", "revid": "448", "url": "https://eu.wikipedia.org/wiki?curid=577494", "title": "Marina (argipena)", "text": "Marina izenak adiera zenbait ditu:"}
{"id": "577495", "revid": "17", "url": "https://eu.wikipedia.org/wiki?curid=577495", "title": "Marina", "text": ""}
{"id": "577496", "revid": "336", "url": "https://eu.wikipedia.org/wiki?curid=577496", "title": "Fei Xiaotong", "text": "Fei Xiaotong (txinatar idazkeraz \u8d39\u5b5d\u901a, pinyineraz \"F\u00e8i Xi\u00e0ot\u014dng\", W.-G. \"Fei Hsiao-t'ung\"; Wujiang, Jiangsu, Txina, 1910eko azaroaren 2an - Beijing, 2005eko apirilaren 24an) Txinako soziologo eta antropologoa izan zen. Txinako talde etnikoak ikertu zituen eta aktibista soziala ere izan zen. Ikerketa soziologiko eta antropologikoen bultzatzaile izan zen Txinan, eta era berean, Txinako gizarte eta kultur gertakarien berriemailea izan zen nazioartean.\n1920ko hamarkadaren amaieran Suzhouko eta Quinghuako Unibertsitateetan ikasi zuen. Bere ama kristautasunera bihurtu eta konfuzianismoa ez bezalako baloreetan hezi zuen. Kutsu kultural berri honi esker soziologia ikasten hasiko da Chicagoko Eskolako testuak erabiliz. 1935ean badoa London School of Economics-era Txinako nekazari herrixka batean landa lana egin ondoren. Bronislaw Malinowskirekin zuen asmo tesia egiteko, baina azkenean Raymond Firth-ekin egingo du. Txinara bueltatu, eta alderdi komunistak 1952an \"zientzia burgesaren\" bazterketa pairatuko du. Irakaskuntza galaraziko zaio lehenik, eta ondoren, \"berreziketa\" batetik pasa ondoren, 1970ean berragertuko da Beijingeko zientzien akademiako soziologia atala berregiteko.\nOrdutik, Txinako gizarten zientzien berritze bat ematen ari da, batez ere, Qinghua Unibertsitatea non soziologia saila berriro ireki zen 2000. urtean."}
{"id": "577497", "revid": "512", "url": "https://eu.wikipedia.org/wiki?curid=577497", "title": "Axel Honneth", "text": "Axel Honneth (Essen, Alemania, 1949ko uztailaren 18a) filosofo eta soziologo alemaniarra da. Frankfurteko Eskolako hirugarren belaunaldiko pentsalari garrantzitsuenetakoa da eta errekonozimenduaren teoriarengatik ezaguna da. Gizartearen Teoria Kritikoaren jarraitzailea da. J\u00fcrgen Habermasen oinordeko kontsideratzen du bere burua.\n2011tik New Yorkeko Columbiako Unibertsitateko irakaslea da."}
{"id": "577506", "revid": "90609", "url": "https://eu.wikipedia.org/wiki?curid=577506", "title": "Zaporizhiako zentral nuklearra", "text": "Zaporizhiako zentral nuklearra edo ZAES ( edo \u0417\u0410\u0415\u0421) edo Ukrainan dagoen Europako zentral nuklearrik handiena da, bai eta munduko bosgarren handiena ere.\nZentrala Ukrainaren erdialdean kokatuta dago, Enerhodar hiritik gertu, Kakhovkako urtegiaren ondoan, Dnieper ibaian. 6 VVER-1000 ditu, presurizatutako ur arineko errekatore nuklearrekin, bakoitzak 1,000 MWe sortuz; guztira, beraz, 6,000 MWe ekoizten ditu. Lehenengo bostak martxan jarri ziren 1985 eta 1989 artean, eta, seigarrena, 1995an gehitu zen. Zentralak Ukrainan sortzen den energia nuklearraren erdia sortzen du, bai eta Ukraina osoan behar den elektrizitatearen bostena.\n2014ko abenduaren 3an istripu bat izan zuen."}
{"id": "577507", "revid": "336", "url": "https://eu.wikipedia.org/wiki?curid=577507", "title": "Julio", "text": ""}
{"id": "577510", "revid": "137486", "url": "https://eu.wikipedia.org/wiki?curid=577510", "title": "Heinz von Foerster", "text": "Heinz von Foerster (Viena (Austria), 1911ko azaroaren 13a - Pescadero, Kalifornia (AEB), 2002ko urriaren 2a) filosofo eta fisikari austro-amerikarra izan zen. Zibernetikaren alorrean aritu zen eta ezinbestekoa gertatu zen konstruktibismo erradikalaren eta bigarren mailako zibernetikaren garapenean.\nEzaguna da, era berean, ordenagailu bidezko musika eta eszenatoki gaineko magiaren inguruan zuen zaletasunagatik.\nBiografia.\nHeinz von Foerster Vienan jaio zen, Austrian, 1911ko azaroaren 13an. Heinz von F\u00f6rster zen bere izena eta Emil Ritter von Foerster austriar arkitektoaren hiloba zen. Ludwig Wittgenstein, Erwin Lang eta Hugo von Hofmannsthal ere bere familiakoak izan ziren, Ludwig F\u00f6rster haien birraitona izan baitzen.\nFisika ikasi zuen Vienako Unibertsitate Teknikoan eta Breslauko Unibertsitatean eta hementxe lortu zuen doktoretza fisikan 1944an.\n1949an, Illinoisen (AEB) jarri zen bizitzen eta bertako unibertsitatean egin zuen lan, John von Neumann, Norbert Wiener, Humberto Maturana, Francisco Varela, Gregory Bateson, Margaret Meadekin, beste batzuen artean. Ingeniaritza elektrikoko irakasle izan zen 1951-1975 artean.\nBiofisikako irakasle ere izan zen (1962-1975) eta baita Informatika Biologikoko Laborategiko irakasle ere (1958-1975).\nWenner-Gren-Fundaci\u00f3n taldean ere egin zuen lan 1963-1965 artean ikerketa antropologikoaren esparruan.\nPescaderon hil zen, Kalifornian (AEB), 2002ko urriaren 2an.\nDoomsday Equation.\n\"Science\" aldizkariaren arabera, Foersterren artikulu batek zioenez, giza-populazioa infinitora iritsiko zen 2026ko azaroaren 13an eta zeuden datu historiko guztiak azaldu eta populazioaren etorkizuneko igoera aurreikusteko\nformula proposatu zuen. Formula horrek, 1960an, munduko populazioa 2.700 miliokoa izango zela esan zuen eta, 2026ko azaroaren 13an, ostiralean, infinitora iritsiko zen. \"Doomsday Equation\" deitu zitzaion iragarkiari, \"Azken Epaiketaren Egunaren Ekuazioa\")\nUrteetan, telebistako serie bat baino gehiagok 26 kapitulu zeuzkaten, astean bat emititu nahi baitzuten, urte erdian zehar (Urteak 52 aste ditu). Zer gertatuko da 26 zenbakiarekin etorkizunean? Heinz von Foersterrek populazioa, oraingo abiaduran haztzen jarraituko balu, 2026ko azaroaren 13an, infinitora iritsiko litzateke. Honi deritzo \"Doomsday Equation\", \"Azken Epaiketaren Egunaren Ekuazioa\".\nFoersterren aktibitate nagusia den zibernetika, inteligentzia artifizial motaren batekin erlazionatzea da konspirazioaren aldekoen istorioetan errepikatzen den ametsa.\nLanak.\nEhun bat argitalpen egin zituen Heinzek."}
{"id": "577514", "revid": "6327", "url": "https://eu.wikipedia.org/wiki?curid=577514", "title": "Adimen gaitasun handiko haur", "text": ""}
{"id": "577515", "revid": "448", "url": "https://eu.wikipedia.org/wiki?curid=577515", "title": "Adizki", "text": ""}
{"id": "577516", "revid": "512", "url": "https://eu.wikipedia.org/wiki?curid=577516", "title": "Joakin Gorrotxategi", "text": "Joakin Gorrotxategi Txurruka \u2014erdal testuetan, \"Joaqu\u00edn Mar\u00eda Gorrochategui Churruca\"\u2014 (Eibar, Gipuzkoa ) euskararen historian espezializatutako euskalaria da, eta bereziki aitzineuskara ikertzen nabarmendu da. Filologia Klasikoan doktorea (Salamancako Unibertsitatea), Euskal Herriko Unibertsitateko (EHU) Indoeuropar Linguistikako katedraduna eta EHUren Antzinaroko Zientzien Institutuko burua da. Euskaltzain urgazle izendatua 2006ko maiatzaren 26an.\nBizitza.\n1982an Salamancako Unibertsitatean Hizkuntzalaritza Klasikoaren ikasketak bukatu zituen, Koldo Mitxelenak zuzendutako \"Estudio sobre la onom\u00e1stica ind\u00edgena de Aquitania en relaci\u00f3n con la de las zonas vecinas\" tesia argitaratuz. Gero, Frantzian (Tolosan) eta Alemanian (Bonnen) ikasi zuen. Jean-Baptiste Orpustanek bere lana goraipatu zuen.\nEuskaltzaindiaren eta Jakiunderen kidea, Iru\u00f1a-Veleiako grafitoak berraztertu zituen batzordean izan zen."}
{"id": "577517", "revid": "9407836", "url": "https://eu.wikipedia.org/wiki?curid=577517", "title": "Jean-Baptiste Orpustan", "text": "Jean-Baptiste Orpustan (Ortzaize, 1934ko urriaren 3a-) onomastikan espezializatutako euskalaria da, eta bereziki lexikografia eta hizkuntzalaritza historikoa ikertzen nabarmendu da. Euskal Ikasketetan doktorea da (Bordele III Unibertsitatea). Itzultzaile lan nabarmena ere egin du, frantses literaturako hainbat lan euskarara ekartzen, eta euskal literaturako zenbait lan frantsesera eramaten. Besteak beste, Marcel Prousten \"Aro galduaren bila\" obra erraldoia euskaratu du.\nMichel de Montaigne Bordele III Unibertsitatearen ohorezko irakaslea, 1990ean CNRSrako lan egiten zuen talde bat zuzendu zuen.\nPierre Bidart baigorritar antropologoarekin batera, Izpegi argitaletxea sortu zuen. IKER UMR5478k argitaraturiko \"Lapurdum\" aldizkaria ere sortu zuen.\nOrpustan ohorezko euskaltzaina da, Euskaltzain urgazle izendatua 1996ko maiatzaren 31n, eta ohorezko 2004ko azaroaren 26an."}
{"id": "577519", "revid": "15251", "url": "https://eu.wikipedia.org/wiki?curid=577519", "title": "Lapurdum (aldizkaria)", "text": "Lapurdum urtero argitaratzen duten aldizkari zientifikoa, euskal gaiak eta, batez ere, euskara ikertzen nabarmendu dena. 1996an Jean-Baptiste Orpustanek sortu zuen.\nIKER UMR5478k argitaratzen du, Paueko eta Aturrialdeko Unibertsitateak lagunduta. Egungo zuzendaria Xarles Bidegain, idazkariak Ur Apalategi, Urtzi Etxeberria eta Aritz Irurtzun, administratzailea Jon Casenave eta maketatzaileak In\u00e8s Secondat eta Jean-Philippe Talec dira."}
{"id": "577520", "revid": "119347", "url": "https://eu.wikipedia.org/wiki?curid=577520", "title": "Ricardo Etxepare", "text": "Ricardo Etxepare Igi\u00f1iz (Irun, 1968) sintaxian espezializatutako euskalaria da, eta bereziki morfosintaxia ikertzen nabarmendu da.\n2009an Be\u00f1at Oihartzabal ordezkatu zuen Baionako IKER UMR5478ren ikerketa-taldeko zuzendaritzan.\nSintaktikoki Etiketatutako Euskarazko Corpus Historikoa.\nSintaktikoki Etiketatutako Euskarazko Corpus Historikoa osatzen ari den BIM proiektuko zuzendaria da Etxepare, . Humanitate digitalak arloaren barruan, corpus historikoak biltzea, etiketatzea, aztertzea eta kontsultagarri jartzea nahitaezkoa da hizkuntzaren eta kulturaren eboluzioa modu kuantitatiboan ikertu ahal izatea. Hizkuntzalaritza, historia eta teknologia arloen arteko lankidetza beharrezkoa da aipatutako prozesuak arrakastatsuak izango badira. Nazioartean hainbat proiektu ari dira egiten ildo horretan.\nHorregatik bildu dira hainbat ikerlari BIM proiektu horretan (BIM, Basque In the Making). Parte hartzen dute honako ikertoki hauek:\nCorpus historikoak aukera ematen du euskal gramatikaren ezaugarri nagusien inguruan azterketa diakroniko sistematikoak egiteko, egitura gramatikal jakin batzuen bilakaera ezagutzeko eta gaur egungo sintaxi diakronikoaren eta hizkuntzalaritza teorikoaren alorretan egin diren aurkikuntza teorikoekin alderatzeko. Sintaxi-mailan etiketatutako corpus historikoak egitura sintaktikoak mendez mende nola aldatzen joan diren erakusteko balio du.\nEuskal Sintasiaren Datu-Basean (Basyque) kontsultatu daiteke corpus historiko hori.\nArgitalpenak.\nEhunka artikulu argitaratu ditu. Inguma datu-baseak euskarazko 20 argitalpen jasotzen ditu.\nLiburuko kapituluak.\nEhunka artikulu argitaratu ditu, horien artean hauek"}
{"id": "577521", "revid": "1491", "url": "https://eu.wikipedia.org/wiki?curid=577521", "title": "IKER euskara eta euskal testuen ikerketa-zentroa", "text": "IKER euskara eta euskal testuen ikerketa-zentroa edo IKER UMR5478 (ofizialki ) ikerketa gune mistoa da. Ikerketa Zientifikoaren Erakunde Nazionalaren (CNRS), Bordele-Montaigne Unibertsitatearen eta Paueko eta Aturrialdeko Unibertsitatearen (UPPA) gerizpean sortua, Frantziako Gobernuak sortutako euskara eta euskal testuak ikertzen dituen zentro bakarra da.\nUrtero eta, 1996an Jean-Baptiste Orpustanek sortu zuenetik, \"Lapurdum\" aldizkaria argitaratzen du.\nKideak.\n2021ean azpitalde hauek bereizten dira Iker barruan:"}
{"id": "577522", "revid": "1545", "url": "https://eu.wikipedia.org/wiki?curid=577522", "title": "IKER UMR5478", "text": ""}
{"id": "577523", "revid": "82059", "url": "https://eu.wikipedia.org/wiki?curid=577523", "title": "FC Astana", "text": "FC Astana (kazakhera\u200ez \u0410\u0441\u0442\u0430\u043d\u0430 \u0424\u0443\u0442\u0431\u043e\u043b \u041a\u043b\u0443\u0431\u044b) Kazakhstango futbol taldea da, Astana hiriburukoa. 2009an sorturikoa den arren dagoeneko Kazakhstango liga bat eta bi kopa eskuratu ditu.\nHistoria.\nTaldea 2009an hiriburuko FC Alma-Ata eta FC Megasport taldeek bat egitean sortu zen \"FC Lokomotiv Astana\" izenarekin eta lehenengo urtean ligako bigarren postua eskuratu zuen.\n2009an hiriko talde nagusia zen FC Astanak kiebra jo zuen eta haren izena hartu zuen talde berriak. Ordutik maila bikainean aritu da, bi kopa eskuratu baititu. 2014an iritsi zen lehenengo liga titulua eta beste bost jarraian eskuratu zituen, 2019 arte."}
{"id": "577524", "revid": "448", "url": "https://eu.wikipedia.org/wiki?curid=577524", "title": "IKER zentroa", "text": ""}
{"id": "577526", "revid": "512", "url": "https://eu.wikipedia.org/wiki?curid=577526", "title": "Jasone Salaberria", "text": "Jasone Salaberria Fuldain (Ermua, Bizkaia, 1952ko uztailaren 18a - Baiona, Lapurdi, 2021eko apirilaren 8a) euskal linguista eta irakaslea izan zen. Euskara irakasle izan zen Seaskan eta urte anitzetan IKER Euskara eta euskal testuen ikerketa-zentroko ikerketa-proiektuetan partaide (HIPVAL, Norantz, Iparrahotsa, ACOBA, Hiruele). Zuberera eta nafar-lapurtar euskalkien ahoskera aztertu zuen eta ahoskera lantzeko programa informatikoak sortzeko proiektutan ere kide izan zen.\nEuskara irakaslea izan zen Seaskan eta euskara ikasteko liburuak eta materialak argitaratu zituen. Baionako Bernat Etxepare lizeoan euskara eta euskal literatura irakatsi zituen.\nIKER ikerketa-taldean.\nIKER euskara eta euskal testuen ikerketa-zentroan hizkuntzalari honek 1991n Bordele Montaigne Unibertsitatean doktoretza lortu zuen. Bi tesi argitaratu zituen, biak Jean-Baptiste Orpustanek zuzenduak. 1991n \"Prosodia eta silabismoa xiberutar kantu tradizionalean\" eta 1998an \"Zuberera barkoxtarreko bokalen azterketa akustikoa.\"Iparraldean euskaraz aurkeztu ziren lehenengo tesiak Salaberriarena eta Anuntxi Aranarena izan ziren 1998an; elkarrekin zailtasun asko gainditu behar izan zituzten baina lortu zuten.\nPopuluen eta hizkuntzen bariazioaren historia (2005).\n2005ean Mendebaldeko Pirinioetako populuen eta hizkuntzen bariazioaren historia izeneko proiektuan (HIPVAL) parte hartu zuen. Proiektuan neolitizazio ondoko mikrobilakaera aztertu zuten, polimorfismo klasikoak, ADN mitokondriala eta Y kromosoma aztertuta. Euskal Herriaz gain, Bigorra, Aragoi, Kantabria, Chalosse, Errioxa eta Burgos ere hartu zituzten. IKER ikerketa-zentrorako Be\u00f1at Oihartzabal izan zen koordinatzaile nagusiak. Ikerketa taldean genetistek (Beno\u00eet Arveiler, David Comas, St\u00e9phane Panserat eta Lluis Quitana-Murci), antropologoek (Pierre Darlu, Fr\u00e9d\u00e9ric Bauduer eta Neskuts Izagirre) eta hizkuntzalariek (Ricardo Etxepare, Estibalitz Montoya, Be\u00f1at Oihartzabal, Jasone Salaberria, David Basterot eta Tristan Carrere) parte hartu zuten.\nBelaunaldi desberdinetako hizkeraren ezaugarriak (2012).\nNORANTZ proiektuan Iparraldeko belaunaldi desberdinetako euskaldun arrunten hizkeraren ezaugarriak alderatu zituzten. Euskararen ezaugarri gramatikalak gogoan hartuta (eta ez gizarte egoera), euskararen gramatikaren ehunka punturi doazkien datuak hartuta, hainbat ondorio txiki aurkeztu zituzten 2012ko abuztuan.\nLehen Mundu gerrako euskal presoen grabaketen transkripzioa (2017).\nPrusiako Komisio Fonografikoaren artxiboetan agertu ziren Lehen Mundu gerrako euskal presoen grabaketen transkripzio ortografiko eta fonetikoekin ere lan egin zuen. Egungo arau ortografiko eta fonetikoetara (IPA) egokitu zituen ere. EKEk 2017ko maiatza-uztailean misio bat luzatu zion Jasone Salaberriari. Artxibo-funtsen eranskinetan zeuden 35 eskuizkriburen bertsio elektronikoa egin zituen. 87 euskal kantu jaso ziren (presoek eman bertsio ezberdinak kondutan hartu gabe), horietan 4 erlijiosoak; eta 13 narrazio, mota guziak kontutan hartuta: leiendak eta erran zaharrak, istorioak, maskaraden deskribapena, Zuberoako sineskeria herrikoiak, gutun biografiko luze bat, eta \"Haur prodigoa parabola\" (Luk 15, 11-32), hizkuntza ikertzeko hautatua den estandarra eta Ipar Euskal Herriko 3 probintzietako 5 ordezkariek beren euskalkian irakurri zutena: Saint-Jean Bidegaray zuberotarra, Jean-No\u00ebl Irigoyen baxenabartarra, eta 3 lapurtar, Pierre Labadie Hazpandarra, Jean-Baptiste Mendiburu Donibandar Kostatarra et Antoine Suhas Arrangoiztarra.\nAholab ikerketa-taldearekin.\nBilboko Goi Ingeniari Eskolako Aholab laborategikoekin (Inma Hernaez buru duen ikerketa-taldea) euskarazko ahotsak sintetizatzeko edo euskarazko audio-grabazioak analizatzeko programa automatikoak garatzen aritu izan zen."}
{"id": "577527", "revid": "82059", "url": "https://eu.wikipedia.org/wiki?curid=577527", "title": "V\u00edkingur G\u00f8ta", "text": "V\u00edkingur G\u00f8ta Faroetako futbol taldea da.\nHistoria.\n1926an sortu zen G\u00cd G\u00f8ta eta 6 liga eta beste 6 kopa lortu zituen. 2008an Leirv\u00edk \u00cdF taldearekin bat egin eta \"V\u00edkingur G\u00f8ta\" sortu zen. Honek ligarik ez baina bost kopa eskuratu ditu."}
{"id": "577528", "revid": "23317", "url": "https://eu.wikipedia.org/wiki?curid=577528", "title": "G\u00cd G\u00f8ta", "text": ""}
{"id": "577529", "revid": "105290", "url": "https://eu.wikipedia.org/wiki?curid=577529", "title": "Rogue Trader", "text": "Rogue Trader (euskaraz \"Negoziogizon Azeria\") 1999ko James Dearden ingeles zinema zuzendari, ekoizle eta gidogilearen drama-biografia filma bat da. Nick Leeson finantzagizonaren \"\" autobiografian oinarritua dago. Ewan McGregor eta Anna Friel aktoreek antzeztu zuten.\nArgumentua.\n1995ean Nick Leeson (Ewan McGregor) britainiar bankulari eta finantzagizonak, 28 urte besterik ez zituela, hego-ekialdeko asiar finantza sistema kinka larrian jarri zuen. Leeson gaztea bi mendeko historia luzea zuen Barings Bank britainiar banku garrantzitsuak etorkizuneko merkatuetako bat zen Singapur hirira lan egitera bidali zuen 'broker' arrakastatsu bat zen. Baina denbora igaro hala, langile onenetzat joa izan arren, Leesonek beree lantaldearen finantza operazioen galerak ezkutatzeko asmoz bere bankuari dirua laportzen hasi zitzaion. Egoera txarretik okerrera joan eta azkenean diru aldaketen kopuruak guztiz erraldoiak bilakatu zirenean, Asiako finantzak kolokan jarri, bere bankuarei 850 milioi libra esterlinetako zorra egin eta bere iruzur erraldoia mundu osoaren agerian gelditu zen."}
{"id": "577531", "revid": "56334", "url": "https://eu.wikipedia.org/wiki?curid=577531", "title": "Sare sozialen analisia", "text": "Sare sozialen analisia, sareen teorian oinarriturik (diktiologia, edo grafoen teoria), sare sozialen azterketan funtsatzen den ikusmolde soziologikoa da.\nSare sozialen teoriak harreman sozialak nodo eta lotura terminoen bitartez ulertzen ditu. Nodoak sare batean dauden aktore sozialak dira, erakundeak ere izan daitezke, eta loturak nodoen arteko harremanak adierazten dituzte.\nNodoen arteko lotura mota ezberdinak egon daitezke. Formarik sinpleenean, sare soziala egitura moduko batean irudikatzen da eta bertan nodoen arteko lotura esanguratsu guztiak aztertu daitezke. Gauza bera gertatu ohi da egitura-zuloekin, hau da, ertz batek bi tontor ez dituenean lotzen sortzen diren \"espazio hutsak\". Gerturatze eta metodo mota honi esker posible da aktore sozialen kapital soziala zehaztea."}
{"id": "577532", "revid": "46380", "url": "https://eu.wikipedia.org/wiki?curid=577532", "title": "Gizarte-sareen analisia", "text": ""}
{"id": "577533", "revid": "21098", "url": "https://eu.wikipedia.org/wiki?curid=577533", "title": "Laut", "text": ""}
{"id": "577534", "revid": "512", "url": "https://eu.wikipedia.org/wiki?curid=577534", "title": "Dieresi (argipena)", "text": "Dieresi hitzak adiera zenbait ditu:"}
{"id": "577535", "revid": "17", "url": "https://eu.wikipedia.org/wiki?curid=577535", "title": "Dieresi", "text": ""}
{"id": "577537", "revid": "1659", "url": "https://eu.wikipedia.org/wiki?curid=577537", "title": "Diakritiko", "text": "Diakritikoa, tilet edo ikur diakritikoa letra bati gaineratzen zaion glifoa da. Latindar alfabetoan, diakritikoak letra modu berezi batean ahoskatu behar dela adierazteko erabiltzen dira; adibidez, azentu akutua (\u2009\u00b4\u2009) eta azentu kamutsa (\u2009`\u2009), baina munduko beste alfabetoetan beste funtzio asko betetzen dituzte. Diakritiko batzuei azentu deitzen zaie. Letra baten gainean, azpian edo beste posizio batean ager daitezke, hala nola, letraren barnean edo biren artean.\nLatindar alfabetoko diakritikoak.\nEsan beharra dago, latindar alfabetoko i eta j letretako puntua ikur diakritiko gisa sortu zela, paleografian \"minimo\" deitzen diren beheranzko lerroen ondoko letretatik argi bereizteko. XI. mendean agertu zen lehen aldiz ii sekuentzia (\"ingen\u00ed\u00ed\" hitzean, adibidez) eta j hizkiak, jatorrian i hizkiaren aldaera bat denez, hedaduraz jaso zuen. Zeinu diakritikoaren formak hasiera batean gaur egungo azentu akutuaren antza zuen. XV. mendean aldatzen hasi zen eta gaur egun duen itxura, puntu biribilarena, eman zion inprentan tipografia biribila edo erromatarra izenez ezagutzen denak.\nEkialdeko Europako hainbat hizkuntzatan ikur diakritikoak erabiltzen dira, bai bokaletan, bai kontsonanteetan; mendebaldeko Europan, berriz, kontsonanteen soinuak aldatzeko digrama edo digrafoak erabiltzen dira sarriago. Europako hizkuntza gehienek bokaletan erabiltzen dituzte ikur diakritikoak, baina baude diakritikorik gabeko hizkuntzak (ingelesez, esate baterako, ia ez da ikur diakritikorik erabiltzen).\nIkur diakritikoen sailkapena.\nLatindar alfabetoetan idazten diren hizkuntzetan gehien erabiltzen diren ikur diakritikoen artean honako hauek daude:\nAzentuak.\nHorrela deitzen dira jatorrian ahoskerarekin lotuta zeudelako, nahiz eta gaur egun kasu askotan hala ez izan. \nIkur diakritikoak euskaraz.\n\u00d1 letrak duen tilet zeinua da, berez, euskarazko ikur diakritiko bakarra euskara batuaren ortografian.\n20. mendean zehar ohikoa izan zen \u0154 idaztea euskaraz. Sabin Aranaren ortografian, \"\u0155\" kontsonante dardarkari hobikaria izan zen. Egun, ortografia hori zaharkiturik dago eta euskal alfabetoan, silabaren amaieran \"r\" eta bokalen artean \"rr\" erabiltzen dugu. \nGazteleraz, frantsesez edo Europako gainerako hizkuntzetan azentu grafikoak erabiltzen direnean, Euskaltzaindiak libre uzten du euskaraz izen horiek idazterakoan, azentuarekin edo azenturik gabe idazteko aukera: M\u00e1laga/Malaga, Orl\u00e9ans/Orleans, \u00d8resund/Oresund... biak ondo kasu hauetan, beraz. Adibide horien esteketan ikusten den bezala, Wikipedia honetan diakritikoak dituzten formak hobesten dira idazketan. \nEuskarazko baliokiderik ez duten euskal toponimiako kasuetan, adibidez Nafarroako Cintru\u00e9nigo edo C\u00e1rcar; Euskaltzaindiak azentua erabiltzea gomendatzen du, baina ez herritarra adierazteko forma gehigarrietan: cintruenigoar, carcartar. \nArabiera.\nAlfabeto pertso-arabiarrean honako ikurrak aurki daitezke\nIndiako abugida alfabetoak.\nIndiako abugida erako alfabetoetan (Devanagari eta beste batzuk), bokalek zeinu propioak badituzte, baina era berean zeinu diakritiko gisako agerpen gehigarri bat daukate, zeina kontsonanteekin bateratzean, zeinu silabiko bat osatzen den.\nHona sanskrito klasikoko adibidea, devanagari alfabetoan, bokal/diakritikoak gorriz kontsonante bati gehiturik:\nBeste taula honek Oriya hizkuntza eta alfabetoko bokal/diakritikoen portaera erakusten du, adibideko kontsonante batekin lotutakoan:"}
{"id": "577539", "revid": "17", "url": "https://eu.wikipedia.org/wiki?curid=577539", "title": "Ikur diakritiko", "text": ""}
{"id": "577540", "revid": "6327", "url": "https://eu.wikipedia.org/wiki?curid=577540", "title": "Santa Teresa Jesusena", "text": ""}
{"id": "577541", "revid": "448", "url": "https://eu.wikipedia.org/wiki?curid=577541", "title": "Santa Teresa de Jes\u00fas konpainia", "text": ""}
{"id": "577542", "revid": "12788", "url": "https://eu.wikipedia.org/wiki?curid=577542", "title": "Feudo", "text": "Feudoa (\"feodum\" edo \"feudum\" Erdi Aroko latinean) errege edo jaun baten eta bere basailuaren arteko hitzarmena zen, horren bidez basailuak jaunaren lurrak landu eta erabili ahal izateko.\nIX. mendetik aurrera, jopuak bere biziko leialtasuna eskaintzen zion jaunari omenaldi baten bidez, eta feudoa izaten zen, ez beti, jaunak ordainean emanikoa. Lur eremu bat izaten zen gehienetan feudoa, baina bestelakoa ere izan zitekeen (errota bat, eliza bat, hamarrenak, diru kopuru bat...). Feudoaren ordainetan, diru eta militar laguntza gerra garaian (\"auxilium\") eta aholkua arazo zibiletan (\"consilium\") eman behar zizkion basailuak jaunari. Denboraren ariaz, feudorako eskubideak oinordekotzan igaro zitezen utzi zuten jaunek, beste diru kopuru baten ordainean (\"relevium\"). Gizarte feudaleko oinarri juridiko nagusi bihurtu zen feudoa."}
{"id": "577543", "revid": "448", "url": "https://eu.wikipedia.org/wiki?curid=577543", "title": "San Isidro", "text": ""}
{"id": "577550", "revid": "119347", "url": "https://eu.wikipedia.org/wiki?curid=577550", "title": "Itsastar", "text": "Itsastarra edo nabigatzailea \u2014Ipar Euskal Herri euskaran, \"itsasturi\" ere deitua; eta, gizonezkoa bada, \"itsasgizon\" ere deitua\u2014 itsasoan nabigatzen duen gizabanakoa da. Marinela edo tostartekoa deritzo, itsasontzian eskuzko lana egiten dituen langilea bada."}
{"id": "577551", "revid": "6327", "url": "https://eu.wikipedia.org/wiki?curid=577551", "title": "Marinel", "text": ""}
{"id": "577552", "revid": "6327", "url": "https://eu.wikipedia.org/wiki?curid=577552", "title": "Tostarteko", "text": ""}
{"id": "577553", "revid": "6327", "url": "https://eu.wikipedia.org/wiki?curid=577553", "title": "Itsasgizon", "text": ""}
{"id": "577554", "revid": "6327", "url": "https://eu.wikipedia.org/wiki?curid=577554", "title": "Itsasturi", "text": ""}
{"id": "577555", "revid": "448", "url": "https://eu.wikipedia.org/wiki?curid=577555", "title": "Tristezia", "text": ""}
{"id": "577556", "revid": "448", "url": "https://eu.wikipedia.org/wiki?curid=577556", "title": "Goibeltasun", "text": ""}
{"id": "577557", "revid": "448", "url": "https://eu.wikipedia.org/wiki?curid=577557", "title": "Triste", "text": ""}
{"id": "577558", "revid": "448", "url": "https://eu.wikipedia.org/wiki?curid=577558", "title": "Goibel", "text": ""}
{"id": "577561", "revid": "65203", "url": "https://eu.wikipedia.org/wiki?curid=577561", "title": "Bruno Latour", "text": "Bruno Latour (Beaune, Borgoina, 1947ko ekainaren 22a - Paris, 2022ko urriaren 9a) filosofo, antropologo eta soziologo frantsesa izan zen. Zientzia, teknologia eta gizarte gaietan aditua izan zen eta Aktore-Sarea teoriaren erreferente nagusietakoa izan zen. Zientziaren soziologiaren alorrean aritu zen batez ere.\nBere lanik ezagunenak \"Laboratory Life\" (1979), \"La Science en action\" (1987), \"Nous n'avons jamais \u00e9t\u00e9 modernes\" (1991) eta \"Politiques de la nature\" (1999) dira."}
{"id": "577562", "revid": "56334", "url": "https://eu.wikipedia.org/wiki?curid=577562", "title": "Nabigatzaile (argipen)", "text": "Nabigatzaile honakoa izan daiteke:"}
{"id": "577565", "revid": "105290", "url": "https://eu.wikipedia.org/wiki?curid=577565", "title": "Agintaldi", "text": "Agintaldia pertsona batek (gehienetan politikaria) bere karguan jarduten duen denbora da. Herrialdez herrialde aldatzen den denbora da. Hego Euskal Herrian demokraziaren bidez hautatutako kargu gehienek (zinegotziak, alkateak, lehendakaria...) lau urteko agintaldia dute. Ipar Euskal Herrian alkateek sei urteko agintaldia dute."}
{"id": "577566", "revid": "1545", "url": "https://eu.wikipedia.org/wiki?curid=577566", "title": "Mundu-ikuskera", "text": "Mundu-ikuskera (, , , ) 'mundua' edo errealitatearen deskribapen orokor bat osatzen duten ideien, azterketen eta sinesmenen sistema edo sarea da. \nMunduari buruzko ikuspegi filosofiko zabala eta trinkoa da, beraz, izateari buruzko ontologia eta ezagutzari buruzko epistemologia eta, horiei jarraiki, praxeologia eta etika ere barneratu ohi dituelarik.\nMundu-ikuskera edo \"Weltanschauung\" Wilhelm Dilthey filosofoak erabili zuen estrainekoz gerora zabaldu den zentzuarekin, \"Einleitung in die Geisteswissenschaften\" idazlanean (\"Giza Zientziei Sarrera\", ulertuz 'espiritu' edo \"Geist\" kultura gisa).\nKontzeptua.\nEtimologia.\nMundu-ikuskera terminoak 'mundu' eta 'ikuskera' terminoen etimologiak baditu ere, kontzeptua alemaneko\"Weltanschauung\"tik dator, han\"Welt\" \"('mundua') eta Anschauung \" ('pertzepzioa' edo 'ikuspegia') terminoez osatuta dagoelarik, munduaren pertzepzio zabalari aipu egiten\". \"\nDefinizioa.\nMundu-ikuskera edo \"Weltanschauung\" 'mundua' edo errealitatearen deskribapen orokor bat osatzen duten ideien, azterketen eta sinesmenen sistema edo sarea da. Errealitatea hauteman, interpretatu eta harekin elkarreragiten du, bere bidez, pertsona, teoria-sistema edota kultura talde batek. Zentzu horretan, mundu-ikuskerak 'mundua ikusteko betaurrekoak' edo 'errealitatean ibiltzeko mapak' lirateke guretzat.\nAntropologikoki, mundu ikuskerak \"pertsona talde batek gauzen izaerari buruz egiten dituen eta bere bizitza ordenatzeko erabiltzen dituzten\" oinarrizko aurresuposizio kognitibo, afektibo eta ebaluatzaile gisa \"adieraz daitezke\". Zentzu antropologiko honetan, munduikuskerak kulturen zati lirateke, kultura harturik \"jendearen ezaugarri diren ikasitako portaera, ideia eta produktuen sistema integratua\" gisa.\nMundu-ikuskerak era oso zabalean definitzerik ere badago: \"bihotzaren oinarrizko orientazioa, istorio gisa edo aurresuposizio multzo batean adieraz daitekeena ... errealitatearen oinarrizko eraikuntzari (kontzienteki \"edo inkontzienteki\", koherentziaz edo koherentziarik gabe) eusten diogularik, eta horrek bizi, mugitu eta gure izatearen oinarria ematen du\"\nKonposagaiak.\nMundu-ikuskera zabal eta trinko batek munduaren zerizana zein den (ontologia), nola ezagutu behar dugun (epistemologia) eta, ondorioz, bere baitan nola jokatu behar dugun (praxeologia eta etika) barneratu ohi ditu. Luzeago esanda, mundu-ikuskera batek, orientazio kognitibo zehatz baten bidez, filosofia naturalista ala materialista isla dezake; horren inguruan, postulatu funtsezko, existentzial eta normatiboak; eta, azkenik, gai anitzak, balioak, emozioak eta etika.\nApostel eta bere taldeko proposamean, adibidez, mundu-ikuskera ontologia zabala da, munduaren eredu deskribatzaile dimentsioanitza. Sei elementu hauek izan beharko lituzke: ontologia bera (Zer da mundua?), axiologia (Zeintzuk dira gure helburuak?) edo prospektiba (Nora goaz?), etika (Zer egin behar dugu?), praxeologia edo metodologia (Nola lortu beharko genituzke gure helburuak), epistemologia (Nola ezagutu behar dugu mundua?), eta etiologia (Munduaren jatorria eta eraikuntza zein da?).\nJames W. Underhill-ek, bere aldetik, bost azpikategoria iradokitzen ditu, lan desberdinetan garatuz: munduaren hautematea, munduaren ulerpena, pentsamolde kulturala, mundu pertsonala eta norbanako ikuspegia.\nMota nagusiak.\nMundu-ikuskera zabala eta trinkoa mundu-ikuskeraren galdera guztiei erantzuten diona kontsidera daitezke. Nola sailkatu mota nagusiak? Sigmund Freud-entzat epistemologia edo ezagutza finkatzeko metodoa zen irizpidea, eta metodo zentraltzat hartu zuen zientzia moderno edo mendebaldarra. Irizpide hori pixka bat gehiago lotuz ezagutza horrek barnean duen ontologia edo errealitatea ezagutza finkatzeko metodoa har dezakegu, hots, egungo kultura eta filosofia mendebaldarreko materialismoa. Horrela, mundu-ikuskera hauek sailka genitzake:\nGain-naturalista.\nMundu-ikuskera \"gain-naturalistek\" munduaren, errealitatearen edo naturaren iturburua eta azalpena bere kanpo dagoen balizko baten bidez azaltzen dute eta, beraz, bere 'gain' dagoenaren bidez. Beste hitzetan, balizko gain-naturalistan, natura bere gain dagoen printzipio ahalguztidun edota sortzaile batek azaltzen du.\nErlijio hedatu edo entzutetsu batzuen 'Jainko Sortzailea' delakoaren printzipioa hemen kokatzen da. Kristautasun, islamismo eta judaismoaren kasua da, erlijio abrahamiko edo 'Libururaren erlijioak' bezala ezagutuak. Mundua edo Unibertsoa naturaz gaindiko kristauen Jainkoak, musulmanen \"Alak\" edo juduen \"Yahvehk\" sortu zuela uste dute, beren profetei ematen zieten beren Eskrituretako interpretazioak eta sinesmenek munduaren ikuspegia definituko dute, eta, bidenabar, Kristau, Mahomatar eta Juduen bizitzan jarduteko praktikak aginduko dira horietan.\nEz da erlijio nagusi guztien kasua. Hinduismoan gain-naturalismoa presente da ('Brahmaren pertsonal'ean enfasia, adibidez), baina garrantzi epistemiko gehiago du azpi-naturalismoak ('Brahma inpertsonal'ean enfasia, adibideari jarraiki). Budismoan berariaz ezezten da gain-naturalismoa (Buda ez da Jainko gisa onartzen), eta azpi-naturalismoa bide-bakar gisa proposatzen da.\nIkuspegi masonikoaren arabera, mundua 'Arkitekto Handi' batek diseinatu eta sortu zuen, bere ezagutzara heltzeko sinboloen bidezko barneratze emozional eta arrazionala jorratu behar dugularik.\nIdealismoaren proposamenetan, 'zerk osatzen du errealitatea eta nola sortzen da?' erantzutean izpiritua, adimena edo adimeneko gauzei (ideiak) lehentasuna ematen zaie materiaren gainean. Zentzu horretan, gain-naturalismo leun gisa koka genitzake.\nMaterialista.\nMundu-ikuskera \"materialistek\" munduaren, errealitatearen edo naturaren iturburua eta azalpena mundu horretan beran dagoen balizko batek azaltzen du. Beste hitzetan, balizko materialistan natura bere konposagaiek eta prozesuek azaltzen dute.\nIkuspegi materialistan, beraz, natura eta unibertsoa materia hutsez osaturik dago, ez dago besterik existentzian. Dena da materiala edo fisikoa, hots, dana dira materia, energia eta informazio fisikoak. Bizitza eta kontzientzia daude, jakina, baina materialak dira, materiak osatzen dituelako gauza guztiak eta fenomeno guztiak. Horrela, a) mundu materiala fenomeno material batean du hastapena (Big-bang delakoan); b) bizidunak bizia hartu zuten materia dira; eta c) gizakiak adimena hartu zuten eboluzionatutako animaliak dira, eta funtsean materia dira ere. Materialismoa, ondorioz, unibertso osoa sistema fisiko itxia gisa ulertzen da; ez dago beste aldagairik.\nEgungo zientzia mendebaldarrak mundu-ikuskera materialista honekin lerrokatzen da ia erabat. Zientzialari batzuek Jainko sortzailearengan sinismena mantentzen badute ere, zientziak guztia azaldu ezin dezakeenaren posibletasuna onartuz, hori ez da zientziaren barnean kontsideratzen, kanpoan baizik.\nPanteismoan edo, behintzat, panteismo ez bitalistetan, normalean pertzibitzen dugun errealitatearen osotasuna Jainko gisa ulertzen da. Berriz ere, ez dago ezer hortik kanpo, eta 'Jainko' gisa deitua duguna horren osotasuna besterik ez da.\nPostmodernismoaren arabera, ez dago egia objektiborik edo arau moralik; 'errealitate' deitzen duguna giza eraikuntza soziala da azken batean. Dena den, gure ezagumenetik at 'zerbait' existitzen dela ('mundu objektiboa') eta 'hor' dakusagun guztia (materia, bizitza eta kontzientzia) fenomeno materialak direla onartu ohi da. Zentzu horretan, ikuspegi materialistarekin lerrokatzen da Postmodernismoa.\nAzpi-naturalista.\nMundu-ikuskera \"azpi-naturalistek\" munduaren, errealitatearen edo naturaren iturburua eta azalpena bere 'azpian' edo 'barnean' dagoen balizko baten bidez azaltzen dute. Beste hitzetan, balizko azpi-naturalistan, natura bere 'sakonean' dagoen printzipio esanezin eta adierazezin batek azaltzen du.\nBilatzaile mistikoak, kultura eta erlijio desberdinetan presente, mundu-ikuskera honekin lerrokatzen dira. Ramana Maharshi Indiako Hinduismoan, Lao tze Txinako taoismoan, Mojud sufia Islamean, Eckhart Maisua edo Joan Gurutzekoa mistikoak Europako Kristautasunean, Isaac Itsua Kabalista Judaismoan, ta Buddha bera Indiako Budismoaren hasieran, adibide dira. Gogoan sartzeko teknikak anitzak dira eta literatura iniziatikoaren lekukotasunak ia zenbakiezinak.\n\"Hipostasi\" edo 'mundua azaltzen duen printzipio' hori adierazezina dela diote, ez da inter-subjektiboa eta ikasi daitezkeen kontzeptuen multzoan, zientzia mendebaldarrean bezala, intra-subjektiboa eta norberak bere gogoan esperimentatzeko bidaia baizik. Gizakiak bere gogoaren barnean eta sakonean murgilduz lortu beharreko ezagutza dela onartzen dute, meditazioarekin, erritoekin edo bestelako iniziazio eta esperientziekin.\nAnimismoak ere mundu-ikuskera azpi-naturalistan kokatu beharko lirateke. Hasiera batean, natura naturaren printzipioen bidez azaltzen dela onartzen da, baina naturak ez dira ohiko gogoan pertzibitzen diren bezalakoak, indar ezkutu eta misteriotsuen espresio baizik. Hinduismoko bhaktismo debozionalak ere, ez du zertan jainko sortzaile bat atzean izan behar, eta animismo azpi-naturalista gisa uler daiteke ere.\nBeste sailkapenak.\nAurreko sailkapenaren inguruan uler daitezke egin diren beste proposamenak. Lehen sailkapen kanonikoa Wilhelm Dilthey filosofo alemaniarrarena izan zen, 1911ko \"Mundu-ikuskerak eta haien garapena Metafisikan\" saiakerakoa. Mundu-ikuskera gizakiaren esperientziaren alderdi kognitibo, ebaluatzaile eta bolizionalak biltzen dituen bizitzari buruzko ikuspegitzat hartu zuen. Literaturan eta erlijioan duten agerpenak gogoratuz, hiru ikuskera mota nagusi bereizi zituen.\nSigmund Freudek oinarrizko lau mundu ikuskera definitu zituen: zientzia, erlijioa, filosofia eta artea.\nStephen Pepperek mundu-ikuskerek errealitatea azaltzeko \"sustrai-metaforak\" dituzte iturri, errealitatea azaltzeko eguneroko esperientziatik ekarrita. Metafora horiek jendearen oinarrizko ezagutza praktikotik ateratzen badira ere, mundu-ikuskerak filosofi eskola nagusiekin pareka daitezke; Pepperek sei aipatzen ditu: animismoa, mistizismoa, formismoa, mekanismoa, organizismoa eta kontestualismoa.\nCl\u00e9ment Vidalek, bere partetik, muturreko mundu-ikuskera argienak deskribatzen ditu: zientifikoa, elijiosoa, bakterioena, eta gizarteena. Mundu-ikuskera zientifikoaz zera dio: a) mundua modelatzeaz arduratzen da (ontologiaz, azalpenetaz eta predikzioetaz) b) egiaztatutako azalpen-indarra emanez c) behaketako eta esperimentuko laguntzarekin. Mundu ikuskera honek errealismo kritikoa duela dio, \"jarduera esperimental eta enpirikoak naturari buruzko egietara eraman gaitzakeela uste du\".\nEspresio eta eztabaida nagusiak.\nMundu-ikuskeren espresio nagusiak eta, horien eremuetan, eztabaida nagusiak izan lezaketen agerpenen kronologiari jarraiki sailka daitezke: kognizioan, hizkuntzan, eta sistema kontzeptualetan agerpena.\nKognizioan.\nMundu-ikuskerei buruzko eztabaida nagusia hizkuntzan eta Hizkuntzalaritzan eman da, baina zenbait autorek kontzeptuaren lehen erabilerak adimen edo kognizio aurre-linguistikoan kokatuago ikusi dituzte.\nHasteko, Wilhelm Dilthey filosofo alemaniarrak \"Mundu-ikuskerak eta haien garapena Metafisikan\" saiakeran arreta kognizioan jartzen duela (edo jarri nahi duela) ematen du. Interesa erakartzen diona gure adimenarekin errealitatea nola taxutzen dugun da, eta ez hainbeste gerora kontzeptuetan jarritako 'ideien sistemak', parametro filosofikoetara jada itzulitakoak (askatasunaren idealismoa, naturalismoa eta idealismo objektiboa). Horrela, literaturan eta erlijioan duten agerpenak gogoratzean, ez du mundu-ikuskeren zerrenda eta deskribapen soila egiten, gizakiaren alderdi kognitibo, ebaluatzaile eta bolizionaletan jartzen du arreta, eta horietakoren batek balio unibertsala izatea ezinezkotzat jotzen zuen, eskema baliagarritzat jotzen zituen (hots, eskema kognitibo baliagarritzat, ez enpirikoki literalak).\nHizkuntza eta \"Hizkuntzalaritzari\" dagokionez, Wilhelm von Humboldt alemaniar etnolinguistikaren sortzailea jartzen da kontzeptuari lehen garrantzia eman zion teoriko gisa. Baina J\u00fcrgen Trabant-ek ekarri eta James W. Underhill-ek gogorarazi diguten bezala, Wilhelm von Humboldt alemaniar etnolinguistikaren sortzaileak ez du \"Weltanschauung\" kontzeptua ekarpenen sustrai, \"Weltansicht\" baizik. \"Weltansicht\" Humboldtek erabili zuen hizkuntza komunitate batek (nazioak) partekatutako errealitatearen atzemate kontzeptual eta sentsoriala aipatzeko. \"Weltanschauung\", lehen Kantek erabilia eta gero Hegelek ezaguna egina, alemanez eta gero ingelesez erabiliko filosofia, ideologia eta ikuspegi kultural edo erlijiosoei erreferentzia egiteko, \"Weltansicht\" delako hizkuntzen komunitateen errealitatea atzemateko moduari baino.\nOro har, kognizioari buruz diziplina desberdinetan idatzi dutenen artean \"Weltanschauung\" kontzeptua dager, besteen artean, Dilthey, Freud, Heidegger eta Gadamer. Teoriko aleman hauen erabileretan herri, familia edo pertsona baten \"mundu ikuskera zabala\" edo \"munduaren \"pertzepzio\" zabala\" izendatzeko erabiltzen da. \"Weltanschauung\" bat herri baten munduko esperientzia paregabean sortuko zen, hainbat mila urtean zehar bizitakoak eraginda. Herri baten hizkuntzak herri horren Weltanschauung-a islatuko luke egitura sintaktikoetan eta itzulezinak edo itzulgaitzak diren konnotazioetan eta adierazpenetan. Baina, hasieran, kognizio egite baten aurrean geundeke.\nHizkuntzan.\nMundu-ikuskerak, kontziente ditugun buru eskematan presente egiten ditugunez, hizkuntzan dute espresio nagusia. Horrela, bere paperari buruzko eztabaidarik sutsuena Hizkuntzalaritza edo Filologian da. Wilhelm von Humboldt (1767\u20131835) filologo prusiarrak hizkuntzaren erabilera eta munduaren ikuskera banatu ezinak direla proposatu zuen. Hizkuntza gizateriaren abentura sortzailearen zati garrantzitsu gisa zekusan eta, horretan, kultura, hizkuntza eta hizkuntza komunitateak aldi berean eta ezin bestean garatu zirela zioen, batak bestean euskarri hartuz, salbuespenik gabe. Mahai hau, bere hanka guztiekin, egunerokotasunean berrizten da, bere ustez. Hizkera berez eta inplizituki sortzailea delarik, gizakiak bere lekua hartzen du hizketan, hizkuntza eta pentsamendua aldatuz sormen egiteen eta trukeen bidez.\nHizkuntza muga edo esparru gisa hartzen duen determinismo linguistikoarekin erlazioan da ikuspegi hau. Determinismo linguistikoa hizkuntzak eta bere egiturek gizakien ezagutza edo pentsamendua mugatu eta zehazten dutenaren ustea da, kategorizazioa, memoria eta pertzepzioa bezalako pentsamendu prozesuak barne.\nBenjamin Lee Whorf-en (1897-1941) erlatibitate linguistikoaren hipotesian hizkuntza baten egitura sintaktiko-semantikoa herri baten mundu-ikuskeraren azpiko egitura (edo azpiko egitura bat) da, hizkuntzak munduaren pertzepzio kausala eta entitateen kategorizazioa antolatzen dituelako. Munduaren eta kausalitatearen errepresentazioa linguistikoa delarik, pertzepzio sozialak eragiten ditu eta, horrela, hizkuntzaren eta pertzepzioaren arteko elkarreragin etengabea ematen da.\nWhorf-en hipotesiak 1940ko hamarkadaren amaieran eragin handia izan zuen, baina gerora protagonismoa galduko zen. 1990eko hamarkadan ikerketa berriek erlatibitate linguistikoaren teoriari laguntza gehiago eman zioten Stephen Levinsonek (j. 1947) eta bere taldeak Max Planck psikolinguistikako institutuan (Nijmegenen, Herbehereak) egindako lanetan. Teoriak arreta handitu du Stanford Unibertsitateko Lera Boroditskyren lanaren bidez ere.\nLeo Apostelen taldeak bitxikeri batzuk plazaratzen ditu: Sapir \u2013 Whorf hipotesia zuzena bada, planetako mundu-ikuskeren mapa linguistikoaren antzekoa izango litzateke, baina ia bat dator musikaren araberakoarekin; eta Sapir \u2013 Whorf hipotesiaren bertsio sendo baten arabera, hizkuntza berri bat ikasi edo asmatu beharko litzateke mundu ikuskera berri bat eraikitzeko.\nSistema kontzeptualetan.\nKognizioan agertu eta hizkuntzan espresatua izan eta gero, mundu-ikuskera bat sistema kontzeptual bat eratortzen da, zabalagoa ala murritzagoa, trinkoagoa ala ez hain koherentea. Maila horretan, nahiz eta enpirikotasun pertzeptual batetik abiatu, oinarrizko sinesmenak biltzen ditu. Mundu-ikuskera zehatz bat onartzen duen norbanako edo giza-taldearentzat, operatibotzat edo 'frogatutzat' hartu ohi da, axioma gisa, baina, sistema kontzeptual eratorri direnetik, beraien arteako egokitasunak eta beraien barneko trinkotasunak intelektualki baloratzerik eta argudiatzerik badago.\nAukera hauek irekitzen dira adibidez, bi mundu-ikuskeren artean: a) nahikoa sinesmen komun dituzte, eta haien arteko alderaketa edo elkarrizketa eraiki daiteke; ala b) funtsean bateraezinak edota, are gehaigo, alderaezinak dira. Erlazioan dagoen beste aukera bat mundu-ikuskerak baloratzean datza: bakarrik egin daiteke mundu-ikuskera beraren ikuspegitik, erlatibismo kulturalak esan bezala? Beste mundu-ikuskeretatik egin daiteke ere, bakoitzak besteengandik zer hartu edo kontrastatu nahi duen ahalbidetuz? Eta mundu-ikuskeren ikerketa neutroa egiterik badago, Ninian Smartek proposatu legez?\nAzken asmo honekin, nahiz eta mundu-ikuskera erlijiosoak, filosofikoak edo zientifikoak alderatzea ahalegin delikatua den, aurresuposizio eta balio kognitibo desberdinetatik abiatzen direlako, Cl\u00e9ment Vidalek mundu ikuskerak alderatzeko irizpide metafilosofikoak proposatu ditu, hiru kategoria handitan sailkatuz:\nMeta-kontzeptuan.\nMundu-ikuskeraren meta-kontzeptua, hots, mundu-ikuskeraren kontzeptuari buruz hausnarketa kontzeptualak, aurreko zenbait alderen balorazioa laguntzen dute.\nBatetik, mundu-ikuskera maila kontzientean ageri eta jarduteko kontzeptu-sare gisa ikus daiteke, norberaren artikulaziorako eta taldeen eztabaidetarako eskuragarri daudena. Zentzu horretan, Gestalt psikologiako aldagai nebarmenak edo komunikabideen analisiko \"ground\" ('oinarria') aldagaia kokatzen diren adimen jarduera kontzienteago baten kokatu zen mundu-ikuskera, aurre-kontzientzia sakonago batean baino azaleratuagoa eta esplizitoagoa. Horrela ulerturik, mundu-ikuskera hizkuntzaren eremu kontzientekoa zatekeen nagusiki.\nAldiz, mundu-ikuskeraren definizioan aldagai kontzeptualetaz landa aldagai emozionalak edo pertzeptualak sartzen direnean, posible egiten da mundu-ikuskeren sorkuntza eta garapena kognizio aurre-kontziente eta aurre-linguistikoaren mailan gehiago kokatzea. Adibidez, James W. Sire pentsalari kristauak mundu-ikuskera honela definitzen duenean: \"errealitatearen oinarrizko eraikuntza ... kontziente \"edo inkontzientea\"\" .\nBeste espresioak edo islak.\nMundu-ikuskera kontzeptuarekin erabilera zehatzagoak eman dira ere, gizartearen edota gizabanakoen hainbat alderdiri lotuta. Kasu honetan, mundu-ikuskeraren galdera batzuei (ez guztiei) erantzuten diotenak hartzen dira mundu-ikuskera gisa, eta terminoa beste erabilera batzuekin parekatzen da: ideologia zehatz gisa, filosofia zehatz gisa, eta abar.\n\"Geist\" gisa.\nMundu-ikuskera edo \"weltanshauung \"zabalak \"Geist\" moduan zehaztuko lirateke, alemaniako filosofiari jarraiki eta, batez ere, Hegelek \"Gogoaren Fenomenologian\" ematen duen formulazioan. \"Geist\" 'gogoa' (Azurmendiren \"azterketako\" terminoan) edo 'genioa' (Mokoroak bere lanean proposaturiko terminoan) litzateke euskaraz. Baina Hegelek, zabalago, 'adimena, argitasuna, erudizioa; esentzia ukiezina, espiritua' bezalako hurbilketak aurkeztu zituen, espazioan eta denboran hartzen omen zituen zehaztapen desberdinei buruz hitz eginez:\nDenboran arreta intelektual gehien hartuko zuena \"Volkgeist\" izango zen, nazio baten kideak modu zehatzetan jokatzera bultzatzen duen ohiko izaera edo indar ikusezin gisa (hasieratik, Hegelek \"Weltgeist\"\u00b4a lanabes kontzeptual moduan ikusi zuen, praktikan \"volkgeist\"\u00b4en konkrezioen bidez ematen zelarik). Adibidez, Joxe Azurmendik Europako herri gogoa nola zehaztu zen aztertzen du \"Volksgeist. Herri gogoa\" liburuan: nazioarekiko, monarkia absolutoekiko, Estatuekiko; arrazekiko... Eta, bere irakurketan, mundu-ikuskeratzat har daitezkeen ikuspegien eskutik izan zen: ilustrazioa, erromantizismoa, idealismoa, positibismoa, bitalismoa, nazismoa...\n\"Geist\" eta \"Volkgeist\" delakoetan eman zen arreta intelektualaren gorpuzte zehatza izan zen XIX mendearen erdialdean Wilhelm Wundt, Moritz Lazarus eta Heymann Steinthalek egindako \"V\u00f6lkerpsychologie\" (\"nazioen psikologia\") baten proiektua. Proiektuak etzuen aurrera egin baina, operakortasun gehiagoz ala gutxiagoz, egungo proposamen zehatzak ulertzeko eta kokatzeko balio dute oraindik kontzeptu zabal hauek. Adibidez, Hofstedek \"Volkgeist\" fokapena dakar eta Mullerrek \"Weltgeist\" fokapena (ikus behean, azken atalean).\nSinesmen-sistema gisa.\nMundu-ikuskera sinesmen-sistema bat da, gizabanako batek edo gizarteak dituen sinesmenak bilduz, eta beste sinesmen-sistemekin erlazioan. Amankomunean dituzte, beraz, kontzeptuak:\nFilosofia korronte gisa.\nFilosofia eskolak, unibertsoaren funtsezko galderen erantzunak eskaini ohi dituztelarik, mundu-ikuskera gisa hartuak izan daitezke. Filosofo presokratikoen mundu-ikuskera, adibidez, erabat kontrajarria da filosofia marxistakoarekin. Stephen Pepperek jendeak errealitatea azaltzeko \"sustrai-metaforak\" erabiltzen dituela dio, eguneroko esperientzian oinarritutakoak. Bere ustez, metafora hauetatik sortzen dira filosofi eskola nagusiak, goian aipatu legez: animismoa, mistizismoa, formismoa, mekanismoa, organizismoa eta kontestualismoa.\nParadigma gisa.\nParadigma zientifiko batek teoriak, ikerketa metodoak, zilegi kontsideratako postulatuak eta metodologia estandarrak biltzen ditu, munduikuskera baten islatzat hartu daitezkeelarik. Horrela, mekanizismoak, bitalismoak, sistemismoak edo balizko antropikoak mundu-ikuskera desberdinak edo, gutxienez, mundu-ikuskera berdinaren espresio desberdinak izango lirateke.\nIdeologia politiko eta ekonomiko gisa.\nIdeologiak pertsona edo talderen baten ideia, sinesmen eta balioen saskiak izanik, mundu-ikuskerak edo mundu-ikuskeraren zatiak osa ditzakete. Adibidez, ideologia kapitalista, jabetza pribatua, lehia eta irabaziak azpimarratzen dituena, mundu-ikuskera materialistaren isla politiko eta ekonomikoa kontsidera daiteke. Estatu Batuetarako, adibidez, bost mundu-ikuskera politiko proposatu dira: Malthusianismo berdea, Libertario isolatzailea, globalismo neoliberala, Nazionalismo populista eta Sozialdemokrazia.\nNorbanakoen pentsamolde eta bizimolde gisa.\nMundu-ikuskeren espresio zehatzena norbanakoen taldeen edo norbanako bakoitzaren pentsamoldean (eng. 'mindset') eman daiteke, hots, hipotesi, sinesmen eta jokamoldeen sarean. \nPentsamoldea sistema gisa ideia ohikoa da Erabakien Teorian eta Sistema Orokorren Teorian , eta mundu-ikuskera batek gidatzen duen aldi baterako jarrera gisa ikusia izan da.\nFuntzioak.\nErrealitatea ez egoteari eusteko.\nNorberaren mundu-ikuskerak, \"Izuaren Kudeaketa Teoria\" (Terror management Theory), delakoaren arabera, heriotzaren antsietatearen aurkako espazio ziur gisa balio du. Norberaren mundu-ikuskeraren idealak bizitzeak autoestimuaren sentsazioa ematen omen du, bizitzaren mugak gainditzearen zentzua emanez (adibidez, hilezkortasunean sineste erlijiosoan bezala; sinbolikoki, arte lanetan edo haurrek hil ondoren bizitzea edo norberaren kulturari egindako ekarpenetan). Norberaren mundu-ikuskerari erasoa eta heriotzaren gogorapena alderatzen duten esperimentuen bidez erakutsia izan da lotura hori.\nErrealitatearen eraikuntzari eusteko.\nMundu-ikuskerak erlijioekin parekatu edo erlazionatu dira sarri: \"mundu-ikuskera erlijiosoa\" deitu zion Nishida Kitarok ekialdeko erlijioen esanahi filosofikoari; David Naugle neo-kalbinistak kontzeptuaren historia egitean kristautasuna mundu-ikuskera esanguratsu gisa baloratu zuen; James W. Sire pentsalari kristauak mundu-ikuskera erlijioso amankomun bati buruz hitz egin du; David Bell-ek superinteligentzien diseinatzaileei planteaturiko galdera erlijiosoak 'mundu-ikuskera' gisa aurkeztu ditu, eta abar. Zentzu horretan, fedearen eremuan sartuta, hots, errealitatea ez egotearen antsietatea gutxitu ostean, mundu-ikuskerak errealitatearen eraikuntza pertsonalak eusteko bertute izango lukete.\nGizarteari eusteko.\nZenbait zientzialarik kultura-talde desberdinak zehazteko sailkapenak sortu eta testatu dituzte, emaitzak mundu-ikuskerei hurbilpen gisa kontsideratu daitezkeelarik. Ikuspegi horretatik, gizarteari eta gizartearen beharrei eutsiko liokete mundu-ikuskerek.\nSailkapen ezagunena, ziur asko, Geert Hofstede gizarte psikologoaren 'sei dimentsioen eredua' da: Distantzia hierarkikoa, Indibidualismoa, Maskulinitatea, Ziurgabetasunaren kontrola, Epe Luzerako Orientazioa, eta Indulgentzia versus Eustea.\nBeste fokapena du Roland Mullerrek, munduko kultura talde guztietan ematen diren hiru mundu-ikuskera bereiztean, eta norbanako bakoitzak hiruren nahasketa duela ondorioztatuz .\nAdibidez, pertsona bat Botere-Beldurrezko gizarte batean hazi daiteke, Ohore-Lotsa familia batean, eta Errua-Errugabetasuna irizpide duen eskolara batean."}
{"id": "577567", "revid": "17", "url": "https://eu.wikipedia.org/wiki?curid=577567", "title": "Kosmobisio", "text": ""}
{"id": "577570", "revid": "51002", "url": "https://eu.wikipedia.org/wiki?curid=577570", "title": "Los chikos del maiz", "text": ""}
{"id": "577576", "revid": "105290", "url": "https://eu.wikipedia.org/wiki?curid=577576", "title": "Pedraforca", "text": "Pedraforca Kataluniako iparraldean dagoen mendia da, Bergued\u00e0ko ekualdean kokatutakoa, ekialdean Saldes eta mendebaldean G\u00f3sol udalerrien artean. Bi tontor (\"Polleg\u00f3 Superior\" eta \"Inferior\") eta tartean mendilepoa dituenez, V itxura berezia dauka. Isolatuta dago halaber, inongo mendilerroren parte ez denez, baina Cad\u00ed-Moixer\u00f3 izeneko Natura Parkearen barruan dugu. Magalean Llu\u00eds Estasen izeneko aterpetxea du.\nMontserratekin batera erreferentzia historiko nagusietakoa da Katalunian eskaladaren arloan.\nFaunari dagokionez, sarrioak dira animalia basatien artean esanguratsuenak."}
{"id": "577577", "revid": "6950", "url": "https://eu.wikipedia.org/wiki?curid=577577", "title": "Adimen anitzak", "text": ""}
{"id": "577578", "revid": "6950", "url": "https://eu.wikipedia.org/wiki?curid=577578", "title": "Adimen anizkoitzak", "text": ""}
{"id": "577579", "revid": "6950", "url": "https://eu.wikipedia.org/wiki?curid=577579", "title": "Adimen anizkoitzaren teoria", "text": ""}
{"id": "577580", "revid": "6950", "url": "https://eu.wikipedia.org/wiki?curid=577580", "title": "Adimen anizkunak", "text": ""}
{"id": "577582", "revid": "6950", "url": "https://eu.wikipedia.org/wiki?curid=577582", "title": "Askotariko adimen", "text": ""}
{"id": "577583", "revid": "6950", "url": "https://eu.wikipedia.org/wiki?curid=577583", "title": "Askotariko adimenak", "text": ""}
{"id": "577584", "revid": "6950", "url": "https://eu.wikipedia.org/wiki?curid=577584", "title": "Inteligentzia anitzak", "text": ""}
{"id": "577585", "revid": "6950", "url": "https://eu.wikipedia.org/wiki?curid=577585", "title": "Askotariko inteligentziak", "text": ""}
{"id": "577586", "revid": "6950", "url": "https://eu.wikipedia.org/wiki?curid=577586", "title": "Inteligentzia askotarikoak", "text": ""}
{"id": "577588", "revid": "53691", "url": "https://eu.wikipedia.org/wiki?curid=577588", "title": "Joseph Abeberry", "text": ""}
{"id": "577589", "revid": "336", "url": "https://eu.wikipedia.org/wiki?curid=577589", "title": "Eliza Dushku", "text": "Eliza Patricia Dushku (Watertown, Massachusetts, 1980ko abenduaren 30a) aktore estatubatuarra da, \"Buffy the Vampire Slayer\" telesailean antzeztu zuen Faith Lanearen paperagatik ezaguna."}
{"id": "577590", "revid": "448", "url": "https://eu.wikipedia.org/wiki?curid=577590", "title": "David Boreanaz", "text": "David Paul Boreanaz (Buffalo, New York, ) aktore, zuzendari eta ekoizle estatubatuarra da. \"Buffy the Vampire Slayer\" telesailean Angel banpiroa eta \"Bones\" telesailean Seeley Booth agentea antzezteagatik ezaguna."}
{"id": "577591", "revid": "6327", "url": "https://eu.wikipedia.org/wiki?curid=577591", "title": "Rotulki", "text": ""}
{"id": "577593", "revid": "17", "url": "https://eu.wikipedia.org/wiki?curid=577593", "title": "Markatzaile (argipena)", "text": "Markatzaile hitzak adiera zenbait ditu:"}
{"id": "577594", "revid": "17", "url": "https://eu.wikipedia.org/wiki?curid=577594", "title": "Markatzaile", "text": ""}
{"id": "577596", "revid": "336", "url": "https://eu.wikipedia.org/wiki?curid=577596", "title": "Alexander Callens", "text": "Alexander Mart\u00edn Marquinho Callens As\u00edn (Callao, Peru, 1992ko maiatzaren 4a-) futbol jokalari perutarra da.\nIbilbidea.\nSport Boysen hasi zen jokatzen eta 2011 urtean Real Sociedadek sinatu zuen. Sansen jokatu du atzelari postuan. 2014ko abenduan lehen taldean egin zuen debuta, Real Oviedoren aurka errege kopan. 2015ean behin betiko baja izan zen ."}
{"id": "577601", "revid": "448", "url": "https://eu.wikipedia.org/wiki?curid=577601", "title": "Mirandaola baseliza", "text": ""}
{"id": "577602", "revid": "51002", "url": "https://eu.wikipedia.org/wiki?curid=577602", "title": "Literatura-genero", "text": ""}
{"id": "577604", "revid": "512", "url": "https://eu.wikipedia.org/wiki?curid=577604", "title": "Mark Granovetter", "text": "Mark Granovetter (Jersey City, 1943ko urriaren 20a), Stanford Unibertsitateko soziologo estatu batuarra da eta gizarte-sareen soziologiaren ordezkari garrantzitsuenetakoa da.\nSoziologia modernoaren inguruko hainbat teoria garatu zituen 70. hamarkadan. Gizarte-sareen eta soziologia ekonomikoaren gainean egindako ikerketen artean, azpimarratzekoa da 1973an formulatu zuen \"lotura ahulen indarra\" izeneko teoria. Teoria hau indarrean dago oraindik XXI. mendean, eta denbora pasa hala, sendotuz doa."}
{"id": "577605", "revid": "512", "url": "https://eu.wikipedia.org/wiki?curid=577605", "title": "Hiruka", "text": "Hiruka 2015ean sortutako Uribe Kostako euskarazko hedabidea da. Egoitza nagusia Getxon dago eta Barrika, Berango, Erandio, Getxo, Gorliz, Leioa, Lemoiz, Plentzia, Sopela eta Urduliz hartzen ditu bere baitan. Tokian tokiko edukiak jorratzen dituzte.\nBi formatu ditu gaur egun: paperezkoa eta webgunea. Aldizkaria astean behin plazaratzen da (ostegunetan) eta webgunean egunean zehar edukiak gehitzen dira. Paperean eduki landuagoak eta luzeagoak argitaratzen dira eta webgunean albiste gehiago eta txikiagoak argitaratzen dira, beti euskaraz.\n\"Hiruka Komunitatea\" delakoan parte hartzeko aukera dago. Izena eman eta gero, albisteak, elkarrizketak, iritzi testuak, argazkiak edo bideoak publikatu daitezke.\nHistoria.\n2015ko urtarrilean sortu zen euskarri desberdinak erabiltzen zituzten hiru komunikabide batu eta gero:\nGaur egun, kazetaritza parte-hartzaile baten bidez jarduten du hedabideak. Aleak doan eskaintzen dira Uribe Kostako eraikin publikoetan (ikastetxeak, kioskoak, tabernak...) eta webguneko eduki guztietarako sarrera irekia da.\nEdukiak.\nAlbiste-generoa da gehien lantzen dena, baina erreportaje sakonak eta elkarrizketak ere lantzen dira. Horretaz gain, biztanleriaren iritzi-artikuluak ere kontuan hartzen eta publikatzen dira.\nWebgunean batez ere albiste laburrak lantzen dira. Bideoak ez dira maiztasun handiarekin agertzen; gehien bat herrietako jaiei edota herri galdeketei buruzko informazioak argitaratzen dituztenean.\nEuskararen erabileraren eta normalizazioaren alde egiten du \"Hiruka\"-k. Gazte mugimenduen jarraipen aktiboa egiten du eta mota askotako ekitaldi kulturalen beri ematen du.\nHedapena.\nPaperezko astekariak 8.000 aleko tirada ditu eta digitalak, berriz, 7.000 erabiltzaile ditu astean (2019).\nIrakurleen %55-a emakumezkoak dira eta %45-a.berriz, \u00a0gizonezkoak eta normalean 16-34 adin-tartekoak (%49) dira. Nahiz eta \"Hiruka\" euskara ustez idatzita egon, irakurleen %51ak dauka gaztelania ama hizkuntza bezala, soilik %39ak euskara izanik ama hizkuntza. Hala ere, %58ak dio hala gaztelaniaz nola euskaraz hitz egiteko erraztasuna daukala. Era berean, irakurlegoaren erdiak baino gehiagok dio gaztelaniaz irakurtzeko erraztasun gehiago dituela (%54) eta bakarrik %6ak irakurtzen du hobeto euskaraz.\nEnpresa egitura.\nHiruka aldizkaria Hiruka Kooperatiba Elkarteak argitaratzen du. 2015ean sortua, euskararen erabilera eta normalizazioa bultzatzea du helburu, Uribe Kostako eremuan. Eredu kooperatibo baten bidez antolatzen denez, gizarte ekonomiako sozietate bat da Hiruka.\n\"Hiruka\"-ren dministrazio zuzendaria Ziortza Merino da, publizitate zuzendaria Maria Gorostiala da eta erredaktore-burua Unai Brea da.\nHiruka Kooperatiba Elkartea Tokikom euskarazko tokiko hedabideen bilgunearen parte da, beste 65 hedabiderekin batera.\nDiru iturriak.\nNegozio ereduari dagokionez, harpidedunen borondatezko diru-ekarpenei esker mantentzen da hedabidea eta ez, aleen salmentaren bidez.\nHirukako erredakzio-burua den Unai Break 2019ko azaroan ohartarazi zuen hedabidea krisian zegoela, aurreikuspen ekonomiko batzuk ez baitziren bete. Beraz, harpidetza gehiago lortzeko kanpaina abiatu zuen hedabideak; izan ere, hedabidearen diru iturri nagusia bazkideen partetik dator. Bazkideek urteko 35\u20ac-ko edo gehiagoko ekarpena egiten dute\nDiru-laguntza publikoak ere jasotzen ditu Hirukak."}
{"id": "577606", "revid": "17", "url": "https://eu.wikipedia.org/wiki?curid=577606", "title": "Piktoriko", "text": ""}
{"id": "577609", "revid": "119347", "url": "https://eu.wikipedia.org/wiki?curid=577609", "title": "Mendebaldeko Pirinioetako populuen eta hizkuntzen bariazioaren historia", "text": "Mendebaldeko Pirinioetako populuen eta hizkuntzen bariazioaren historia ( edo \"HIPVAL\") kontinenteko zati horretako neolitizazio ondoko mikrobilakaera aztertzen duen ikerketa proiektua da. 2005ean hasi zuten eta polimorfismo klasikoen, ADN mitokondrialaren eta Y kromosomaren azterketan datza. Eremuak Euskal Herriaz gain, Bigorra, Aragoi, Kantabria, Chalosse, Errioxa eta Burgos ere hartzen ditu.\nIKER ikerketa-zentrorako Be\u00f1at Oihartzabal du koordinatzaile nagusiak. Ikerketa taldean genetistak (Beno\u00eet Arveiler, David Comas, St\u00e9phane Panserat eta Lluis Quitana-Murci), antropologoak (Pierre Darlu, Fr\u00e9d\u00e9ric Bauduer eta Neskuts Izagirre) eta hizkuntzalariak (Ricardo Etxepare, Estibalitz Montoya, Be\u00f1at Oihartzabal, Jasone Salaberria, David Basterot eta Tristan Carrere) daude."}
{"id": "577610", "revid": "1545", "url": "https://eu.wikipedia.org/wiki?curid=577610", "title": "Histoire des populations et variation linguistique dans les Pyr\u00e9n\u00e9es de l'Ouest", "text": ""}
{"id": "577611", "revid": "512", "url": "https://eu.wikipedia.org/wiki?curid=577611", "title": "Fr\u00e9d\u00e9ric Bauduer", "text": "Fr\u00e9d\u00e9ric Bauduer (Tarbe, 1960) hematologian aditua den medikua eta antropologo biologikoa da.\nC\u00f4te Basque Ospitale-Zentroan hematologia departamendua zuzentzen du. Gainera, IKER ikerketa-zentrorako HIPVAL ikerketan ere parte hartu du."}
{"id": "577612", "revid": "12654", "url": "https://eu.wikipedia.org/wiki?curid=577612", "title": "Kolari herria", "text": ""}
{"id": "577613", "revid": "336", "url": "https://eu.wikipedia.org/wiki?curid=577613", "title": "Ogi-zuhaitz", "text": "Ogi-zuhaitza edo ogi-arbola (\"Artocarpus altilis\") morazeoen familiako tropikoetako zuhaitza da. Fruituak gai irintsu bat du sukaldaritzan erabiltzen dena. Patata antzeko usaina du, ogi berriaren antzekoa."}
{"id": "577614", "revid": "1545", "url": "https://eu.wikipedia.org/wiki?curid=577614", "title": "Ogi-arbola", "text": ""}
{"id": "577615", "revid": "1545", "url": "https://eu.wikipedia.org/wiki?curid=577615", "title": "Artocarpus altilis", "text": ""}
{"id": "577619", "revid": "336", "url": "https://eu.wikipedia.org/wiki?curid=577619", "title": "\u00d1ame", "text": "\u00d1ame \"Dioscorea\" generoko zenbait tuberkuludun landareen izen arrunta da, batez ere, \"Dioscorea alata\" eta \"Dioscorea esculenta\". Eskualde tropikaletan hazten da, batez ere, Afrikan, hegoaldeko Asian eta Ozeano Bareko uharteetan. 1,5 metroko luzera eta 70 kg. ere izan ditzakete eta tokiko sukaldaritzan preziatuak dira oso."}
{"id": "577620", "revid": "336", "url": "https://eu.wikipedia.org/wiki?curid=577620", "title": "Eskuhori", "text": "Eskuhoria (\"Lupinus luteus\") fabazeoen familiako landarea da, Mediterraneoko europar kostaldean jatorria duena. Bere hazi horiak jangarriak dira, babarrun moduan."}
{"id": "577621", "revid": "1545", "url": "https://eu.wikipedia.org/wiki?curid=577621", "title": "Lupinus luteus", "text": ""}
{"id": "577623", "revid": "12788", "url": "https://eu.wikipedia.org/wiki?curid=577623", "title": "Mingots (landarea)", "text": "Mingotsa (\"Oxalis\") oxalidazeoen familiako genero baten izen arrunta da. Familiako zabalena da, barnean 800 espezie inguru baitu.\nIzena.\nEuskalkien arabera, izen ezberdinak ditu: Iruorri mingotsa, basoetako mingotsa, eta egun eskualde askotan batik bat barrabas-belarra deitzen zaio. Bortzirietan Hernani- belarra bezala ere ezagutzen da\nBizkaian Lekeitio-belarra moduan ezagutzen da eta Lekeition aldiz, Txomin-belarra bezala ezagutzen da."}
{"id": "577624", "revid": "1545", "url": "https://eu.wikipedia.org/wiki?curid=577624", "title": "Oxalis", "text": ""}
{"id": "577629", "revid": "12788", "url": "https://eu.wikipedia.org/wiki?curid=577629", "title": "Basoetako mingots", "text": "Basoetako mingotsa (\"Oxalis acetosella\") oxalidazeoen familiako espezie bat da, Europa gehienean eta Asiako eskualde batzuetan jatorria duena. Izen arrunta bere zaporegatik datorkio. Udaberri eta udaren hasiera artean loratzen da eta lore zuriak ditu."}
{"id": "577630", "revid": "1545", "url": "https://eu.wikipedia.org/wiki?curid=577630", "title": "Oxalis acetosella", "text": ""}
{"id": "577632", "revid": "12788", "url": "https://eu.wikipedia.org/wiki?curid=577632", "title": "Barrabas-belar", "text": "Barrabas-belarra (\"Oxalis latifolia\") oxalidazeoen familiako espezie bat da, Mexikon, Ertamerikan eta Hego Amerikako eskualde batzuetan jatorria duena. Mingotsaren motakoa, lore arrosak ditu.\nIzena.\nBizkaian Lekeitio-belarra moduan ezagutzen da eta Lekeition aldiz, Txomin-belarra bezala ezagutzen da.\nEzaugarriak.\n\"Oxalis latifolia\" belar iraunkorra da eta erraboil txikien sistema batetik hazten da eta estoloien bidez zabaltzen da. Eta \"f\"anerogamoa denez, lore, hazi eta fruituak ditu. \nHostoak, lurretik ateratzen diren zurtoin luzeetan sortzen dira. Hosto bakoitza 4,5 cm-ko zabalera duten bihotz-itxurako hiru hostoxkaz osatuta dago.\nLorea infloreszentzia (hainbat lorez osatutako multzoa) bat da eta lore bakoitza bost petalo arrosaz osatuta dago. Maiatzetik urrira bitartean loratzen da.\nFruituari dagokionez, 9x4 mm-ko kapsula zilindriko-oboideak dira. Dena den, gure inguruan ez du fruiturik garatzen. Fruituak ez garatzearen arrazoia espezie horren loreen ezaugarrietan datza. Barrabas belarra hegoamerikarra da, eta jatorrizko lurraldean gutxienez bi lore mota garatzen ditu (banako ezberdinetan); ernalketa gauzatzeko, mota bateko loreek beste motakoaren polena jaso behar dute. Baina, dirudienez, Europara ekarritako eta hemen zabaldutako populazioa lore-mota bakarrekoa da, eta, hortaz, landareek ez daukate fruitua garatzeko modurik, ezin baitute beren burua ernaldu. Ezaugarri horri heterostilia deritzo.\nHabitata.\nJatorriz Erdialdeko Amerikakoa eta Hego Amerikako zati ekuatorialekoa da. Iberiar Penintsulan arruntagoa da Iparraldean eta Mendebaldean baino, eta eskualde heze samarretan eta itsasertzetik hurbil agertzen dira hauek.\nBarrabas-belarra baratzetan, arto-soroetan eta lorategietan aurkitu dezakegu, eta, izenak ongi adierazten duenez, belar txartzat hartzen da. Kalterik handiena aurreneko bietan eragiten du, batez ere landatutako landareekin gogor lehiatzen duelako hazkuntzaren aurreneko uneetan.\n\"Oxalis latifolia Espainiako Espezie Exotiko Inbaditzaileen katalogoan sartutako espezie exotiko inbaditzailea da.\"\nOspe txarra.\nNekazariet eta herrietako jendeek Barrabas-belarra belar txartzat du soro eta ortuetan. kalte latzena, hazitegi eta muintegietan eragiten du. Lurpeko erreboilatxoetatik egun gutxi batzuetan zabaldutako hiru-orri edo hirustek berehala itzalpean hartzen bai dituzte landaretxoak. Haziak emateko antzu, erreboilatxo horiek erruz ugaltzen ditu eta nolanahi zabaltzen dira edonon. Teknologia du bere alde: rotabatorrak, goldetu ondoren lurra txikitu, harrotu eta berdintzen duen makinak isilpean zabaltzen ditu eta lur sail osoan barreiatzeaz gain baita hurrengoan sartuko denera eraman ere.\nAlde ona.\nBere alde ditu lorategietaraino eramateko adinako dotorezia eta izena ematen dion mingostasunaren iturria, azido oxalikoa, grekoz garratz, min, bixi... adierazten duen oxysetik datorrena.\nErabilerak.\nHainbat erabilera onuragarri ditu:\n-Animalien elikadura\n-Sendagarri gisa \n-Albaitaritzan \n-Eraikinetan \n-Industria eta artisautzan \n-Apaingarria da\nBeste erabilera kaltegarriak ere baditu: \n-Toxikoa edo kaltegarria izan daiteke\n-Laboreak suntsitzen dituen espezie inbaditzailetzat hartzen da."}
{"id": "577633", "revid": "1545", "url": "https://eu.wikipedia.org/wiki?curid=577633", "title": "Oxalis latifolia", "text": ""}
{"id": "577636", "revid": "6327", "url": "https://eu.wikipedia.org/wiki?curid=577636", "title": "Valois", "text": ""}
{"id": "577637", "revid": "512", "url": "https://eu.wikipedia.org/wiki?curid=577637", "title": "James Marsters", "text": "James Wesley Marsters (Greenville, Kalifornia, AEB, 1962ko abuztuaren 20a) aktore eta abeslari estatubatuarra da. \"Buffy the Vampire Slayer\" eta \"Angel\" telesailetan Spike banpiroaren papera antzezteagatik ezaguna da."}
{"id": "577638", "revid": "336", "url": "https://eu.wikipedia.org/wiki?curid=577638", "title": "Charisma Carpenter", "text": "Charisma Lee Carpenter (Las Vegas, Nevada, 1970eko uztailaren 23a) aktore estatubatuarra da, \"Buffy the Vampire Slayer\" eta \"Angel\" telesailetan Cordelia antzezteagatik ezaguna da."}
{"id": "577639", "revid": "336", "url": "https://eu.wikipedia.org/wiki?curid=577639", "title": "Amber Benson", "text": "Amber Nicole Benson (Birmingham, Alabama, 1977ko urtarrilaren 8a) aktore, abeslari, gidoilari, produktore, eta zinema zuzendari estatubatuarra da. \"Buffy the Vampire Slayer\" telesailean Tara sorgina antzezteagatik ezaguna da."}
{"id": "577641", "revid": "336", "url": "https://eu.wikipedia.org/wiki?curid=577641", "title": "Otolito", "text": "Otolito (, \"oto-\", belarri + , \"lithos\", harri) ornodunen barne-belarriko edo ornogabeen otozistoko karekizko konkrezioa da, teleosteoetan oso nabarmena.\nBestibulu-aparatuan kokaturik, hiru otolito-pare daude:\nIktiologoek arrainen adina finkatzeko erabiltzen dute."}
{"id": "577642", "revid": "105290", "url": "https://eu.wikipedia.org/wiki?curid=577642", "title": "Sakulu", "text": "Sakulu edo zakuto zaku txikia, bereziki belarriko mintzezko labirintoko kamara txikiena da. Garrantzi handia du oreka mantentzeko mekanismo fisiologikoan.\nBestibulu-aparatuan kokaturik, buruaren mugimenduak sakuluaren bitartez neurona-bulkadak bilakatzen dira, garunak interpretatzen dituenak."}
{"id": "577643", "revid": "105290", "url": "https://eu.wikipedia.org/wiki?curid=577643", "title": "Utrikulu", "text": "Utrikulu ornodunen barne belarrian dagoen organoetako bat da.\nBestibulu-aparatuan kokaturik, otolito eta fluido lirdingatsuen bitartez oreka mantentzera laguntzen du."}
{"id": "577644", "revid": "119347", "url": "https://eu.wikipedia.org/wiki?curid=577644", "title": "Lagena", "text": "Lagena behe mailako ornodunen entzumen aparatuko atala da; ornodun horiek hotsak entzuteko duten organo berezia.\nArrain eta urlehortarren bestibulu-aparatuan kokaturik, otolito \"asterisci\" ditu."}
{"id": "577647", "revid": "512", "url": "https://eu.wikipedia.org/wiki?curid=577647", "title": "Celestino Sarobe", "text": "Celestino Agirresarobe Zatarain (Orio, - Zarautz, ), Celestino Sarobe izen artistikoa zuena, gipuzkoar baritonoa izan zen. .\nMadrilen eta Valladoliden medikuntza ikasi ondoren, abesteari ekin eta Ignacio Tabuyo eta Mattia Battistini izan zituen irakasleak. 1919an, El Liceun debutatu eta hainbat opera abestu zituen.\n1935ean Bilbon Ravelen \"Don Quijote a Dulcinea\" abestu zuen, Jesus Aranbarrik zuzenduta."}
{"id": "577648", "revid": "336", "url": "https://eu.wikipedia.org/wiki?curid=577648", "title": "Ignacio Tabuyo", "text": "Ignacio Tabuyo (Errenteria, - Donostia, ) gipuzkoar baritonoa izan zen. .\nDonostian arkitektura ikasi ondoren, abesteari ekin eta Italian Antonio Selva izan zuen irakaslea. Brescian debutatu eta hainbat opera abestu zituen.\nBere antzezlan aipagarrienen artean, \"Lohengrin\"go Madrilgo Errege Antzokian Julian Gaiarrerekin izan zuen parte-hartzea, Buenos Airesko Colon Antzokian Carusorekin batera eginikoa eta Arrietaren \"Gloria a Gayarre\" Kantataren estreinaldia daude."}
{"id": "577649", "revid": "1545", "url": "https://eu.wikipedia.org/wiki?curid=577649", "title": "Pierre Garat Gouteyron", "text": ""}
{"id": "577651", "revid": "90523", "url": "https://eu.wikipedia.org/wiki?curid=577651", "title": "Joseph Dominique Fabry-Garat", "text": "Joseph Dominique Fabry-Garat (Bordele edo Ustaritze, 1774-?, ?) Lapurdiko opera-abeslari eta musikagile ospetsua izan zen. Dominique Garaten semea eta Pierre-Jean Garaten odoleko anaia. Bordelen egin zituen musikako ikasketak eta bere erromantzak ezagunak ziren."}
{"id": "577652", "revid": "119347", "url": "https://eu.wikipedia.org/wiki?curid=577652", "title": "Daytona Beach", "text": "Daytona Beach Ameriketako Estatu Batuetako Florida estatuko hiria da. Estatuaren ekialdean dago, Ozeano Atlantikoaren ertzean, Orlandotik 82,1\u00a0km ipar-ekialdera, Jacksonvilletik 138,4\u00a0km hego-ekialdera eta Miamitik 389,5 ipar-mendebaldera. 152\u00a0km\u00b2ko eremua du eta 2010ean 61.005 biztanle zituen.\nDaytona International Speedway zirkuitu ezaguna bertan dago."}
{"id": "577653", "revid": "1545", "url": "https://eu.wikipedia.org/wiki?curid=577653", "title": "Daytona Beach (Florida)", "text": ""}
{"id": "577654", "revid": "98220", "url": "https://eu.wikipedia.org/wiki?curid=577654", "title": "Seth Green", "text": "Seth Benjamin Green (Filadelfia, Pennsylvania, 1974ko otsailaren 8a) aktore eta telebistako produktore estatubatuarra da. Robot Chicken telesailaren gidoilari, produktore eta ko-sortzailea da. Ezaguna da ere bere paperak Buffy the Vampire Slayer telesailean Oz bezala eta Family Guy komedi telesailean Chris Griffin bezala."}
{"id": "577655", "revid": "512", "url": "https://eu.wikipedia.org/wiki?curid=577655", "title": "Marc Blucas", "text": "Marcus Paul Blucas (Butler, Pennsylvania, 1972ko urtarrilaren 11) aktore estatubatuarra da. Riley Finn \"Buffy the Vampire Slayer\" telesailean antzezteagatik ezaguna da."}
{"id": "577656", "revid": "56334", "url": "https://eu.wikipedia.org/wiki?curid=577656", "title": "Nicholas Brendon", "text": "Nicholas Brendon Schultz (Los Angeles, Kalifornia, 1971ko apirilaren 12a) aktore estatubatuarra da. Ezaguna da bere papera Xander Harris bezala \"Buffy the Vampire Slayer\" telesailean."}
{"id": "577657", "revid": "512", "url": "https://eu.wikipedia.org/wiki?curid=577657", "title": "Anthony Stewart Head", "text": "Anthony Stewart Head (Camden Town, Londres, 1954ko otsailaren 20a) aktore eta abeslari ingelesa da. Ezaguna da bere papera Rupert Giles bezala Buffy the Vampire Slayer telesailean."}
{"id": "577658", "revid": "336", "url": "https://eu.wikipedia.org/wiki?curid=577658", "title": "Holly Marie Combs", "text": "Holly Marie Combs (San Diego, Kalifornia, 1973ko abenduaren 3a) aktore estatubatuarra da. Hainbat pelikula eta telesailetan lan egin du, haien artean Sorginduak, non Piper Halliwell sorginaren papera antzezten zuen eta Pretty Little Liars."}
{"id": "577659", "revid": "512", "url": "https://eu.wikipedia.org/wiki?curid=577659", "title": "Urrezko ninja", "text": "Urrezko ninja Mongolian urrezko aleak biltzeagatik bizia arriskuan jartzen duen jende multzoari deitzen zaio.\nUrrezko ninjen kopurua eta lurraldea.\nFrantzia hiru biden den lurralde batean bizi dira eta hiru milioi pertsona inguru bizi dira. 100.000 biztanle inguru aritzen dira ninja moduan, eta 300.000k aurkitu dute urrea noizbait.\nPertsona hauetako batzuk Khailaast herrixkan bizi dira eta bertatik 40 kilometro ingurura egoten dira lanean, aire zabalean dagoen eta kanpoko enpresa batek kudeatzen duen meategi handi batean.\nUrrea ateratzeko prozesua.\nUrrea ateratzeko honako urratsak jarraitzen dituzte:\nIrabaziak.\nEguna ona izaten 9,4 gramo urre biltzen badituzte. Ondoren, denda txiki batean salduko dute gramoa 60.000 tugriken truke (26 euro), nahiz eta azken balioa nazioarteko kotizazioak baldintzatzen duen. Hala ere, hiruzpalau pertsonari ordaintzeko adina diru da, izan ere, 4.700 euro da urteko per capita errenta.\nKooperatiba.\n2013 bukaeran Mongoliako Meatzaritza Elkarteko enpresekin bildu eta urrea legez erauzteko mugak murriztu zizkien ninjei. Honen helburua, urrearen ekoizpena arautzea eta herrialdetik legez kanpo ateratzea eragoztea zen. Horrela, ninjek elkarrekin bilduta ekipamendu aurreratuak lortzeko dirua bila dezakete.\nZhuunkharaa herriko kasua.\nZhuunkharaa herrixkan ninja izandako 330 lagun elkartu eta Duush Mandal Khairkhan Batasuna sortu zuten, ekipamenduetarako dirua biltzeko. Bildutako kapitalari esker meategi txiki batzuk jarri dituzte martxan. Gainera, urre ekoizpena hobetzea lortu dute teknologia aurreratuagoa erabili baitute. Profesional bihurtu dute eskulana eta istripuak asko murriztu dira.\nUrrezko ninjen eragina Mongoliako ekonomian.\nSektore honek garrantzi jandia du 1990eko hamarkadatik eta egun bertako BPGaren %20 da. Munduko Bankuak 2014ko dituen datuen arabera Mongoliak %10,4 handituko bere aberastasuna."}
{"id": "577660", "revid": "6327", "url": "https://eu.wikipedia.org/wiki?curid=577660", "title": "Marea beltz", "text": ""}
{"id": "577661", "revid": "1545", "url": "https://eu.wikipedia.org/wiki?curid=577661", "title": "Galipot (argipena)", "text": "Galipot hitzak adiera zenbait ditu:"}
{"id": "577662", "revid": "1545", "url": "https://eu.wikipedia.org/wiki?curid=577662", "title": "Galipot", "text": "Galipota asfalto edo bikearen sinonimoa da.\nMexikon eta Amerikako beste herrialde batzuetan, diote eta nahuatleratik ekarritako hitza antzinatik erabili izan dute petrolio gordinari erreferentzia egiteko, bai itsaspeko iragazpen naturalen bidez kostaldera iristen zenari, bai lehorreko iragazketen bidez iristen zenari, hainbat erabileratarako erabiltzen baitzen.\n2002ko azaroaren 13an, \"Prestige\" kasko bakarreko petrolio-ontzi bat izan zen. 77.000 tona petrolio zeramatzala, 2002ko azaroaren 19an Galiziako kostaldean hondoratu eta marea beltza erraldoia sortu zuen. Costa da Morte ingurua kaltetuenetarikoa izan zen, arrantza sektorea bereziki kolpatuz. Galipotak Euskal Herri, Espainia, Portugal eta Frantziako kostaldeak beltzez busti zituen, Europako bazter hauetako inoizko hondamendirik handienetakoa eraginez."}
{"id": "577663", "revid": "6327", "url": "https://eu.wikipedia.org/wiki?curid=577663", "title": "Txapapote", "text": ""}
{"id": "577664", "revid": "105290", "url": "https://eu.wikipedia.org/wiki?curid=577664", "title": "Cortijo Jurado", "text": "Cortijo Jurado, M\u00e1laga hiriko Campanillas (Andaluzia) auzunetik gertu dagoen XIX. mendeko etxaldea da. Arkitekturaren ikuspuntutik eraikinek badute bere interesa nahiz eta estilo desberdinen nahasketa izan. Izan ere, bertan gertatzen omen diren fenomeno parapsikologikoei esker ospea handia lortu du azkeneko hamarkadetan.\nEraikinak.\nEtxaldean bi zonalde bereizi daitezke: etxe burgesaren aldea eta nekazaritzarekin lotutako zonaldea; azken honen eraikinak (bi etxebizitza eta aberentzako abeltegiak) desagertu egin dira dagoeneko. Gelditzen den eraikin nagusia, jabeena, estilo eklektiko batez eraikia izan zen, hau da, estilo desberdinak nahastuz. Horrela, estilo neogotikoaren elementuekin batera elementu eskandinaviarrak ikusten dira. Etxearen oinplanoa errektangularra da alboetako bi hegalez osatuta; bi hegal horiek itxi egiten dira sarreraren iguruan. Eraikininean kapera interes berezia du batez ere bertan ikus daitekeen erretaula neogotikoari esker.\nEraikinaren gaur egungo egoera oso txarra da. Apaingarri nagusiak eta meterial asko lapurtuak izan dira eta, ondorioz, etxearen alde asko erori egin dira. Txikizioa nabarmena da eta ingurua pertsona marginatuen eta drogazaleen babeslekua bihurtu da.\nKondairak.\nGai parapsikologikoen ikertzaileen eta zaleen arabera etxalde honetan azalpenik ez dituzten fenomenoak ohikoak dira. Argiak eta itzalak ikus daitezke, parafonia asko hemen grabatu izan dira eta hildako izakien izpirituak nabarmentzen dira: hotsak, sonbreiru duten itzalak, emakumeen aurpegiak... Hori gutxi izango balitz, etxaldearekin gertakizun desberdinak lotu izan dira. Esaterako, nahiz eta demostratua ez izan, inguru hauetan XIX. mendeko jabeek erritu satanikoak egin omen zituzten; sexu-erritu horietan zonaldean desagertutako neska gazte batzuk hil omen zituzten. Halaber, mezu apokaliptikoak dituzten eskuizkribuak agertu omen dira; ezagunena zera dio: \"Amesgaiztoa badator! Guztiak hilko dira!\" . Antza, behin etxaldea abandonatua izanez gero horrelako gertaerak errepikatu egin dira sarritan, orokorrean, biktimak adin-txikiko pertsonak izanik. Hiri kondaira horien arabera eraikin nagusiaren sotoetan tortura -tresnak aurki daitezke eta aldameneko cortijora eramaten duen lur azpiko pasabidea. Aldameneko cortijo hori, ibai ondoan dagoena, Colmenares izenekoa, gaur egun Guadalhorce Golf Kluba da. Kondaira horiek parapsikologiaren munduarekin lotuta hedabideetan zabaldu dira eta hortik inguru honek lortu duen ospea.\nCampanillas auzuneko herritarren ustez fenomeno horien jatorria inguruan ezkutatzen diren drogazaleen presentziaz argitzen dira.\nKanpo estekak.\n[[Kategoria:M\u00e1lagako eraikinak]]\n[[Kategoria:Fenomeno paranormalak]]\n[[Kategoria:Etxe sorginduak]]\n[[Kategoria:Hiri kondairak]]"}
{"id": "577666", "revid": "1545", "url": "https://eu.wikipedia.org/wiki?curid=577666", "title": "Pelobatidae", "text": ""}
{"id": "577671", "revid": "336", "url": "https://eu.wikipedia.org/wiki?curid=577671", "title": "Ashley Benson", "text": "Ashley Victoria Benson (Anaheim, Kalifornia, 1989ko abenduaren 18an) aktore eta modelo estatubatuarra da. Ezaguna da Pretty Little Liars telesailean Hanna Marinen papera interpretatzeagatik.\nBiografia.\nBenson Anaheim Hills, Kalifornian jaio zen. Txikia zenean San Diegora joan zen bizitzera bere familiarekin. 3 urte zituela kantatzen eta dantzatzen hasi zen hainbat diziplinatan, adibidez balletan, jazzean, Hip-hopean eta lirikoan. Gainera modelatzen eta antzezten hasi zen bere jaioterriko herrian.\nLehenengo urteak.\n4 urterekin hasi zen txikientzako koruetan parte hartzen. 8 urterekin hasi zuen bere karrera modelo bezala. Agerpen bat egin zuen Zoey 101 telesailean eta Meganen papera interpretatzeko eskatu zioten Drake &amp; Josh telesailean baina bera ezetz esan zuen."}
{"id": "577672", "revid": "336", "url": "https://eu.wikipedia.org/wiki?curid=577672", "title": "Sasha Pieterse", "text": "Sasha Pieterse (Johannesburgo, Hegoafrika, 1996ko otsailaren 17a) aktore estatubatuarra da. Ezaguna da bere paperak Amanda Strazzulla bezala Heroes telesailean eta Alison DiLaurentis bezala Pretty Little Liars telesailean."}
{"id": "577673", "revid": "98220", "url": "https://eu.wikipedia.org/wiki?curid=577673", "title": "Rose McGowan", "text": "Rose Arianna McGowan (Certaldo, Italia, 1973ko irailaren 5ean) aktorea da. Hainbat telesailetan eta filmetan agertu da, besteak beste \"Charmed\" telesailean (Paige Halliwell rolean) eta \"Scream\" filmean (Tatum Riley rolean).\nBizitza.\nItalian jaio zen. Aita, Daniel, misiolaria eta italiar kapilauaren liderra izan zuen. Hiru urterekin modelo hasi zen lan egiten. Hamar urte zituela AEBra joan zen bizitzera bere familiarekin, Oregonera. Hamahiru urte bete zituenetik aurrera, epe laburreko hainbat lanetan aritu zen, adibidez zerbitzari. Hamabost urte zituela bere gurasoengandik emantzipatu zen.\nMarilyn Manson eta Robert Rodriguez izan ditu mutil lagun, eta 2013an Davey Detailekin ezkondu zen."}
{"id": "577674", "revid": "98220", "url": "https://eu.wikipedia.org/wiki?curid=577674", "title": "Scream", "text": "Scream ( euskaraz \"Garrasia\") 1996ko Wes Craven estatubatuar zinema zuzendariaren beldurrezko filma da. Neve Campbell, David Arquette, Courteney Cox, Skeet Ulrich, Matthew Lillard, Rose McGowan eta Drew Barrymore aktoreek antzeztu zuten.\nBere jarraipenak hiru dira: Scream 2, Scream 3 eta Scream 4.\nArgumentua.\nCasey Becker ikaslea (Drew Barrymore) bere mutil-lagunari itxaroten ari da. Bat-batean etxeko telefonoak jotzen du eta ahots misteriotsu batek joko bat proposatzen dio. Galtzen badu jokoa bere mutil-lagunaren bizitza eta berea galduko ditu. Lehenengo galdera huts egin ondoren argiak itzaltzen dira eta piztean bere mutil-laguna hilda agertzen da. Hiltzaileak beste galdera bat egiten dio baina erantzun baino lehen leihoa apurtzen da eta hiltzailea hasten da neskari jarraitzen. Borrokatu ondoren hiltzailea neskari hiltzen dio eta zuhaitz batean zintzilikatzen du. Geroago bere gurasoak agertzen dira eta neska zintzilikatuta ikusten dute. Neskaren amaren garrasiarekin amaitzen da eszena.\nHurrengo egunean Sidney Prescott (Neve Campbell) gertatutakoaz jabetzen da. Hortik aurrera beste hainbat hilketak egongo dira Woodsboro herrialdean."}
{"id": "577675", "revid": "448", "url": "https://eu.wikipedia.org/wiki?curid=577675", "title": "Scream 2", "text": "Scream 2 (euskaraz \"Garrasia 2\") 1997ko Wes Craven estatubatuar zinema zuzendariaren beldurrezko filma bat da. Neve Campbell, David Arquette, Courteney Cox, Sarah Michelle Gellar, Jamie Kennedy, Jada Pinkett, Jerry O'Connell eta Timothy Olyphant aktoreek antzeztu zuten.\nBere jarraipenak bi dira: Scream 3 eta Scream 4. Bere aurrekaria Scream da.\nSinopsia.\nUrte bat pasa da Woodsboron gertatutakoaz eta orain Sidney unibertsitatean dago baina iragana berriro agertuko da eta hilketa berriak gertatuko dira Woodsboroko unibertsitatean."}
{"id": "577676", "revid": "336", "url": "https://eu.wikipedia.org/wiki?curid=577676", "title": "Xabi Iruretagoiena", "text": "Xabier Iruretagoiena Arantzamendi (Berriatua, Bizkaia, 1986ko martxoaren 21a) euskal herritar futbolaria da. 2009-tik aurrera Eibar taldeko atezain titularra da eta 2013-14 denboraldian Bigarren mailako Zamora Saria irabazi zuen.\nEibarrekin debuta 2009ko martxoaren 30ean egin zuen Xerezen aurkako partidan, bigarren mailan. 0-3 galdu zuen. Urte hartan Eibarrek maila galdu zuen. Hurrengo urteetan bigarren B mailan atezain titular postua eskuratu zuen eta 2014-15 denboraldian lehen mailan jokatu zuen. Hurrengo denboraldian ordea ez zuen askorik jokatu eta Zaragozara joa zen, bigarren mailara. 2017an Indiako ligara joan zen."}
{"id": "577677", "revid": "201", "url": "https://eu.wikipedia.org/wiki?curid=577677", "title": "Xabier Iruretagoiena", "text": ""}
{"id": "577678", "revid": "119347", "url": "https://eu.wikipedia.org/wiki?curid=577678", "title": "Hossein Shahabi", "text": "Hossein Shahabi (; Tabriz, Iran, - 2023ko urtarrilaren 22a) irandar zinema zuzendaria, gidoilaria eta zinema ekoizlea izan zen. 2013an plazaratu zuen \"The Bright Day\" filmak hainbat sari jaso zituen."}
{"id": "577679", "revid": "98220", "url": "https://eu.wikipedia.org/wiki?curid=577679", "title": "Cruel Intentions", "text": "Cruel intentions 1999ko urteko film dramatikoa da. Zuzendaria Roger Kumble (\"The Sweetest Thing\", \"Just Friends\", \"Furry Vengeance\") da.\nAktore nagusiak Sarah Michelle Gellar (\"Buffy the Vampire Slayer\", \"Scooby-Doo\", \"I Know What You Did Last Summer\", \"Scream 2\"), Ryan Phillippe (\"Flags of Our Fathers\", \"I Know What You Did Last Summer\", \"54\", \"Crash\"), Reese Witherspoon (\"Legally Blonde\", \"Water for Elephants\", \"American Psycho\", \"Sweet Home Alabama (filma)\") eta Selma Blair (\"Sweetest Thing\", \"Legally Blonde\", \"Hellboy\", \"The Fog\").\nFilm honek 1782an Pierre Choderlos de Laclos idatzitako \"Les Liaisons dangereuses\" eleberrian dago oinarrituta. Badaude hainbat film, \"Cruel Intentions\" gainera, eleberri honetan oinarrituta daudenak, adibidez Dangerous Liaisons (Glenn Close, John Malkovich, Michelle Pfeiffer, Uma Thurman) edo Valmont (Annette Bening, Colin Firth, Meg Tilly).\nSinopsia.\nKathryn eta Sebastian beti lortzen dute nahi dutena eta ez zaie inporta nork sufritzen duen haien helburuak lortzeko. Baina dena aldatuko da Annette agertzean. Neska aingerutar eta birjina honek Kathrynen eta Sebastianen eskema guztiak apurtuko ditu."}
{"id": "577680", "revid": "96586", "url": "https://eu.wikipedia.org/wiki?curid=577680", "title": "Claire Holt", "text": "Claire Rhiannon Holt (Brisbane, Australia, 1988ko ekainaren 11) aktore australiarra da. Ezaguna da Emma Gilbert interpretatzeagatik eta bere papera Rebekah Mikaelson bezala The Vampire Diaries eta The Originals telesailetan. Gainera Pretty Little Liars telesailean agertu da, Samara Cooken paperean."}
{"id": "577681", "revid": "17", "url": "https://eu.wikipedia.org/wiki?curid=577681", "title": "Monastegi", "text": ""}
{"id": "577682", "revid": "336", "url": "https://eu.wikipedia.org/wiki?curid=577682", "title": "Clare Kramer", "text": "Clare Elizabeth Kramer (Atlanta, Georgia, 1974ko irailaren 3a) aktore estatubatuarra da. Ezaguna da bere paperarengatik Buffy the Vampire Slayer telesailean, non Glory jainkosaren papera egiten zuen."}
{"id": "577685", "revid": "336", "url": "https://eu.wikipedia.org/wiki?curid=577685", "title": "Harrison White", "text": "Harrison C. White (Washington D.C., 1930ko martxoaren 21a) soziologo estatubatuarra da eta egun soziologiako irakaslea da New Yorkeko Columbia Unibertsitatean).\nGizarte-sareen analisiaren aitzindarietakoa da soziologian. Bereziki blockmodels deituriko analisia garatu zuen. Horri esker, sare-egitura batean baliokideak diren posizioak nabarmendu ahal izan zituen."}
{"id": "577688", "revid": "17", "url": "https://eu.wikipedia.org/wiki?curid=577688", "title": "Deiktiko", "text": ""}
{"id": "577690", "revid": "512", "url": "https://eu.wikipedia.org/wiki?curid=577690", "title": "Edward Osborne Wilson", "text": "Edward Osborne Wilson (Birmingham, Alabama, 1929ko ekainaren 10a - Burlington, Massachusetts, 2021ko abenduaren 26a), Estatu Batuetako biologo, entomologo eta mundu mailako ospeko mirmekologoa izan zen. Wilson irakaslea munduko biologorik garrantzitsuena zegoen kontsideratuta. \"Darwin berria\" edo \"XXI mendeko Darwin\" ezizenak jarri zitzaizkion sarritan. Soziobiologiaren eta XXI. mendean garatu den biodibertsitatearen arlo zientifikoen sortzailea ere izan zen. Inurrien ikerketan zegoen espezializatua eta arlo honen munduko autoritate nagusia zen.\nWilson Estatu Batuetako Alabama estatuan jaio zen eta Harvard Unibertsitatean lortu zuen bere doktoregoa. Geroztik unibertsitate honetan aritu zen irakasle eta ikertzaile gisa 1996an erretiroa hartu zuen arte. Bere ibilbidean zehar teoria garrantzitsuak garatu zituen eta biodibertsitatean eta ekologian ekarpen handiak egin zituen. 30 liburu baino gehiago idatzi eta 430 artikulu zientifiko baino gehiago publikatu zituen Nature edo Science bezelako aldizkari arrakastatsu eta prestigiotsuetan. Hoietako hainbat historia osoan izan diren artikulu aipatuenen artean daude.\nNobel sariak banatzen dituen Suediako Akademia Errealak Crafoord Saria eman zion, Nobel sariak jasotzen ez dituen arloak (biologia, matematikak, astronomia etb.) biltzeko sortutako saria. Wilsonek mundu osoko eta prestigio handiko beste 150 sari eta domina baino gehiago jaso zituen, horien artean Estatu Batuetako Zientzia Domina Nazionala, bi Pulitzer literatura sari (historia osoan soilik beste pertsona batek eskuratu ditu bi Pulitzer sari ez-fikzio mailan), Biologiako Sari Internazionala, Tyler Saria, Benjamin Franklin saria, Nierenberg Saria, TED saria, BBVA-ren Ezagutzaren Muga Saria, Kew-ren Nazioarteko Domina, etb.\nHorretaz gain; New York Times-en arrakastako autorea izan da, historia osoan egon den 100 zientifiko garrantzitsuenen zerrendan hautatua izan da, 40 ohorezko doktoretza jaso zituen, mundu osoan ospetsuak diren 30 erakunde eta akademia baino gehiagoko ohorezko kidea izan zen, mundu osoko 100 unibertsitate eta erakundetan baino gehiagotan irakurketak eta hitzaldiak ematera gonbidatu zuten, bi ornodun espezie zientifikoki izendatu dira bere omenez, baita 21 inurri espezie ere.\nHil arte, Wilson munduko ekologo eta eboluzioaren teorikorik aipatuena izan zen, 250 mila aipamen baino gehiagorekin, Webometrics eta bere Google Scholar profil ofizialaren arabera. \nWilson doktorearen ekarpen paregabeak ekologia, sistematika, kontserbazio eta portaeraren biologia, biogeografia eta filosofia etikoaren alorretara hedatzen dira. Ekologiaren oinarrizko ikerketaren eta aplikazio handienen oinarri diren rK hautaketaren eta uharteko biodibertsitatearen kontzeptuak Wilsonek proposatu zituen Princeton Unibertsitateko Robert McArthur zenarekin. Aurreneko kontzeptua funtsezkoa da biologia ebolutiboan, eta bigarrena, berriz, kontserbazioari eta biodibertsitateari buruzko lan guztien oinarria da. Wilson irakaslearen ekarpen orokorrak asmo handiko saiakera bat suposatzen du; kontzeptu-esparru bakar baten barruan jakintza-arlo desberdinak biltzea, natur zientzietatik gizarte zientzietara, eta humanitateetatik arteetara.\nBiodibertsitatea, biofilia edo soziobiologia bezalako terminoen sortzailea, Wilson doktoreak The Encyclopedia of Life (EOL) ekimena jarri zuen abian, zientziak ezagutzen dituen 1,9 milioi espezieei buruzko informazioa jasotzen duen datu-base globala sortzeko helburuarekin. Gaur egun, ezagunak diren espezie ia guztiei buruzko informazioa biltzen du plataformak. Organismoaren ezaugarriei, neurriei, elkarreraginei eta bestelako datuei buruzko biltegi digital ireki eta bilakor honek nazioarteko 300 bazkide baino gehiago ditu mundu osoko erabiltzaileek Lurraren bizitzaren ezagutzarako sarbidea izan dezaten. Bere aldetik, Wilson doktoreak 420 inurri espezie berri baino gehiago aurkitu eta deskribatu zituen.\nIbilbidea.\n1956tik 1996ra, Wilson Harvardeko fakultatean aritu zen. Inurrien taxonomo gisa hasi zen eta beraien mikroeboluzioa ulertzen lan egin zuen. \"Ziklo taxonomikoaren\" teoria garatu zuen.\n1955ean doktoretza amaitu eta gero, soilik 26 urteko adinarekin, Wilson bere lehenengo doktorego lan zuzentzeak egiten hasi zen. William Bossert matematikariarekin lankidetzan aritu zen eta feromonen bidez inurrien komunikazioaren izaera kimikoa aurkitu zuen. 1960ko hamarkadan Robert MacArthur matematikari eta ekologo handiarekin lankidetzan aritu zen espezieen orekaren teoria garatzen. 1970eko hamarkadan, berak eta Daniel S. Simberloff-ek teoria hori Florida Keys-eko manglare uharte txikietan probatu zuten. Intsektu espezie guztiak desagerrarazi zituzten eta espezie berrien birpopulazioa ikusi zuten. Wilson eta MacArthur-en \"The Theory of Island Biogeography\" liburua testu ekologiko arrakastatsua eta klasikoa bihurtu zen.\nAldi berean, 1950eko eta 1960ko hamarkada hauetan, Wilsonek funtsezko eginkizuna izan zuen ekologia kimikoaren eremu berria garatzeko. Hainbat kolaboratzailerekin batera inurri feromonen hizkuntzaren zati handi bat landu zuen, eta Harvard Unibertsitateko William H. Bossert-ekin komunikazio kimikoaren propietateen lehen teoria orokorra sortu zuen. Landare eta mikroorganismo guztiak, baita animalien gehiengoa ere, seinale kimikoen bidez komunikatzen direnez, lan honen garrantzia izugarria izan da.\n1971an, \"The Insect Societies\" liburua argitaratu zuen inurri, erle, liztor eta termitak bezalako intsektu sozialen biologiari buruzkoa. 1973an, Wilson \"Intsektuen komisarioa\" izendatu zuten Zoologia Konparatuaren Museoan. 1975ean, \"Sociobiology: The New Synthesis\" liburua argitaratu zuen, intsektuen portaeraren inguruko teoriak ornodunei eta, azken kapituluan, gizakiei aplikatuz. Lan hau Animalien Portaerarako Nazioarteko Elkartearen ofizialei eta kideei egindako inkesta batean, historia osoko animalien jokabideari buruzko libururik garrantzitsuena bezala sailkatu zen, eta gaur egun soziobiologiaren eta haren ondorengo psikologia ebolutiboaren fundazio testutzat hartzen da. 1978an \"On Human Nature\" argitaratu zuen, biologiak giza kulturaren bilakaeran izan zuen rola jorratuz. Liburu honi esker bere lehen Pulitzer saria eskuratu zuen.1981ean, Charles Lumsdenekin kolaboratu ondoren, \"Genes, Mind and Culture\", gene eta kulturen arteko eboluzioaren teoria argitaratu zuen. 1990ean zientziaren historia osoaren maisulan handienetako bat kontsideratzen den \"The Ants\" liburua argitaratu zuen, Bert H\u00f6lldoblerrekin batera idatzia. Honekin bere bigarren Pulitzer saria irabazi zuen.\n1990ean, Stefan Cover eta John Tobin-ekin batera, Peruko Puerto Maldonado hiritik gertu dagoen hektarea bat baino gutxiagoko lursail batean, toki bakarrean aurkitutako inurri kopuru handienaren errekorra ezarri zuen, guztira 275 espezie aurkituta. Handik gertu, Tambopata Erreserba Nazionalean, zuhaitz bakar batean Wilsonek 26 generotako 43 inurri espezie identifikatu zituen, Britainia Handiko uharte guztietan orduan ezagutzen ziren inurri kopurua baino zenbaki handiagoa, eta horrek ekosistema neotropikaletan dagoen aniztasun ekologiko izugarria ulertzeko asko lagundu zuen.\nHamarkada horretan \"The Diversity of Life\"\"\" (1992), \"Naturalist\" (1994) eta \"Consilience: The Unity of Knowledge\" (1998) lan handiak argitaratu zituen.\nErretiroa eta biodibertsitatea zaintzeko konpromisoa.\n1996an, Wilsonek Harvardeko Unibertsitatetik erretiratu zen ofizialki. Geroztik, han jarraitu zuen irakasle emeritu eta entomologiako ohorezko komisario kargua betetzen eta beste liburu garrantzitsu asko idatzi zituen.\n1970eko hamarkadaren amaieratik 2021an hil zen arte, Wilsonek mundu mailako biodibertsitatearen kontserbazioan jardun zuen, ikerketan lagundu eta sustatuz. 1984an Biophilia argitaratu zuen, gizateriak ingurune naturalarekiko duen erakarpenaren oinarri ebolutibo eta psikologikoa aztertzen zuen lana. Lan honek biofilia hitza popularizatuzuen, eta horrek eragina izan du kontserbazio-etikaren forma modernoan. 1988an Wilsonek BioDiversity liburukia editatu zuen, gaiari buruzko AEBetako lehen konferentzia nazionalaren aktetan oinarrituta, eta biodibertsitate terminoa ere sartu zuen hizkuntzan. Lan honek eragin handia izan zuen biodibertsitatearen azterketen eremu modernoa sortzeko.\n2011an, Mozambikeko Gorongosa Parke Nazionaleko erreserba basatira eta Ozeano Bareko hego-mendebaldeko Vanuatu eta Kaledonia Berriko artxipelagoetara zuzendu zituen espedizio zientifikoak. Wilson Amerikako Historia Naturalaren Museoa, Conservation International, The Nature Conservancy eta World Wildlife Fund bezalako erakundeen kontseiluetan parte hartu izan du, eta New Yorkeko Lorategi Botanikoko, Columbiako Unibertsitateko Earth Instituteko eta Columbiako Unibertsitateko Lurra Institutuko aholkulari garrantzitsu bat izan da, besteak beste.\nWilson bere egunen amaiera arte Lexingtonen (Massachusetts) bizi izan zen, bere emazte Irenerekin.\nUharteko biogeografiaren teoria.\nEkologiako lan garrantzitsuenetako bat (Robert May ekologo entzutetsuaren hitzetan, \"ekologian argitaratutako obrarik garrantzitsuena\"), RH MacArthur eta EO Wilson-en (1967) \"The Theory of Island Biogeography-\"k uharte edo biotopo isolatu batean espezieen banaketari buruzko teoria berri bat azaltzen du. Egileen arabera, dauden espezieen kopurua espezie etorkinen eta kolonizatzaileen eta bertako espezieen arteko oreka dinamiko baten ondorioa da, uhartearen azaleraren araberakoa. Kume asko sortzen dituzten eta haien zaintzan gutxi inbertitzen duten animaliak (r-estrategak) eta kume gutxiago sortzen dituztenak baina bizitzako lehen urteetan zaintzen dituztenak (K-estrategak) bereizten zituzten, ingurunearen egonkortasunaren arabera.\nIdeia Wilsonek eta bere orduko ikasle zen Daniel Simberloffek (gaur egun Tennesseeko Unibertsitateko irakaslea) probatu zuten Florida Keys-eko mangladi uharte txikietan egindako esperimentu batean. Lanak ekologia modernoaren oinarriak ezarri zituen, laku, baso eta beste habitatetako aniztasun biologikoari buruzko iragarpenak egiteko eta kontserbazio-biologiarako erabil baitaiteke habitat jakin batean zenbat desagertze gerta daitezkeen aurreikusteko aukera ematen baitu. Stuart Pimm Duke Unibertsitateko kontserbazio-biologoak \"kontserbazioaren biologiaren oinarrizko printzipiotzat\" jo zuen lana.\nOndoren, teoria osagarriak garatu dira, Gilberten uharteetako biogeografian oreka (1980) edo Stephen P. Hubbellek (2001) garatutako biodibertsitatearen teoria neutral bateratua, esaterako.\nSoziobiologia, sintesi berria.\n1975ean Wilson-ek \"Sociobiology\" lana argitaratu zuen, Eboluzio Biologikoaren Teoria Sintetikoaren barnean konpondu gabeko arazo problematiko bati modu orokorrean (holismoa) jorratzen duen sintesi berria. Lan hau bakterio kolonialetatik hasi eta primateetaraino, gizakiak barne, gizarteen bilakaera eta antolaketa jorratzen duen lehena izan zen. Ordura arte ikuspegi hori jaso jabekoa zen. Soziobiologiak azaldu du altruismoa existitzen dela, igortzen duen gizabanakoaren geneei mesede egiten dielako. Soziobiologiak hautespen naturalak norbanakoarengan eta ez taldearengan jarduten duela proposatzen du. \nSoziobiologiarekin zenbait termino sortu ziren:"}
{"id": "577691", "revid": "46380", "url": "https://eu.wikipedia.org/wiki?curid=577691", "title": "E. O. Wilson", "text": ""}
{"id": "577693", "revid": "1545", "url": "https://eu.wikipedia.org/wiki?curid=577693", "title": "South Stream", "text": "South Stream (, , , , , ) Errusia Austria eta Italiarekin lotu behar zuen gasbide bat izan zen.\nGasbidea.\nSiberiatik hasita, hodiek Itsaso Beltzaren azpitik Bulgariara igaro eta handik Austriara eta Italiara iristen zen. Ukrainatik edo Iparraldeko Itsasotik (North Stream) doazen gasbideen alternatiba zen.\nBertan behera uzteko erabakia.\n2014ko abenduko lehen astean, Vladimir Putinek eta Gazpromek bertan behera utzi zuten egitasmoa.\nArrazoiak.\nArrazoi teknikoa.\nEuropako Batzordeak oztopo asko jarri zizkion proiektuari, gasbidearen jabea eta gasaren jabea enpresa bera izatea, kasu honetan Gazprom, EBren legearen aurkakoa zelako.\nArrazoi politikoa.\nBruselak murriztu egin nahi zuen Errusiarekiko menpekotasuna eta ez zen beraz fio.\nOndorioak.\nErrusiak petrolioa eta gasa Txinara bideratzen aztertzen hasi zen eta Europa hegoaldeko lotura Turkia bidez egingo zuen."}
{"id": "577696", "revid": "98220", "url": "https://eu.wikipedia.org/wiki?curid=577696", "title": "Cr\u00e9dit Lyonnais dorrea", "text": "Cr\u00e9dit Lyonnais dorrea () Lyonen, Frantzian kokatzen den etxe orratz bat da. Eraikina, 42 solairurekin, 165 metrotara iristen da. Eraikina 1977an bukatu zen eta gaur egun Frantziako bederatzigarren eraikinik garaiena da. Azkenengo 10 solairuak hotel talde batek okupatzen ditu (Europako altuena) eta gainerakoak bulego guneak dira."}
{"id": "577697", "revid": "137486", "url": "https://eu.wikipedia.org/wiki?curid=577697", "title": "Erromako Kluba", "text": "Erromako Kluba gobernuz kanpoko erakunde bat da, 1968an Italiako hiriburuan sortua, egoitza nagusia 2008tik hona Suitzan duena. Erakundearen sorrera hainbat ikerlarik, politikarik eta zientzialarik bultzatu zuten, epe luzean mundua hobetzeko nahiarekin. Erromako Klubaren kezka nagusienetako bat hazkunde demografikoa da; haien hitzetan, II. Mundu Gerraren ostean, sekulako hazkunde demografikoa izan zen, eta horrek era askotako kalteak eragin zituen naturari, edo elikagaien segurtasunari dagokienez. Horrela, hazkunde demografikoa geldiarazteko beharra defendatzen dute.\nErromako kluba \"zientzialariek, ekonomialariek, enpresaburuek, nazioarteko goi-kargudunek, bost kontinenteetako estatuburuek eta estatuburu ohiek\" osatzen dute, sinetsita baitaude ez dagoela behin betiko erabakita giza espeziearen etorkizuna, eta gizaki bakoitzak gure gizarteen hobekuntzan lagun dezakeela.\nSorrera.\nErromako kluba Aurelio Peccei italiar enpresaburuak eta Alexander King eskoziar zientzialariak sortu zuten 1968ko apirilean. Akademia munduko pertsonak, gizarte zibileko pertsonak, diplomazia arlokoak eta industriako alorretako nazioarteko talde txiki bat Villa Farnesinan bildu zenean sortu zen, Erroman, hortik izena.\n\"Problem\u00e1tique\".\nFrantsesezko hitza erabiltzen zuten garai hartan zeuden hazkunde ekonomikoari lotutako ingurumen problemen multzoa izendatzeko. Aurelio Peccei eta enparauek ikusten zuten nazioarteko problematika izan zen kluba eratzeko kausa nagusia. Beren ustez, gizadiaren arazoak ikusita \u2014ingurugiroaren hondamena, pobrezia, osasun problema endemikoak, indarkeria, basakeria, ankerkeria\u2014, problemak indibidualki, isolamenduan, ikusita edo \"bakoitza beren moduan konpontzeko moduan\" bezala ikusita, konpontzeko oso zailak ziren. Problema guztien artean harremanak zeudela uste zuten. \"Meta-problema orokortu hau da (edo problemen meta-sistema) deitu duguna, eta jarraituko duena \"Problem\u00e1tique\" deituko diogu, gure egoeran dagoen problemen multzoa\".\n1970. urtean, Aurelio Peccei eta bere taldekideen ikuspegia dokumentu batean zehaztu zen, dokumentua Hasan \u00d6zbekhan, Erich Jantsch, eta Alexander Christakis egileek sinatu zuten. Dokumentuaren izenburua \"The Predicament of Mankind; Quest for Structured Responses to Growing Worldwide Complexities and Uncertainties: A PROPOSAL\". Dokumentu hau bi urte geroago oso ezaguna bihurtuko zen \"Hazkundearen mugak\" ikerketa lanaren aurrekaria izan zen.\n\"Hazkundearen mugak\".\nErromako Klubak nazioarteko interes publikoa piztu zuen 1972an \"The Limits to Growth\" (\"Hazkundearen mugak\") klubak sustatutako lehen txostenarekin. Txostena argitaratu eta hurrengo urtera, 1973ko petrolioaren krisia gertatu zen, eta krisi honek txostenean aurreikusten ziren kontu batzuk eztabaidatzeko gogoak piztu zituen. Txostenak 30 milioi ale saldu zituen, 30 hizkuntza baino gehiagotan. Bere garaian txosten hau izan zen historiako ingurumen eta ekologia-libururik arrakastatsuena.\n\"The Limits to Growth\" argitaratu aurretik ere Eduard Pestel eta Mihajlo Mesarovic, -Case Western Warve Unibertsitatekoak-, eredu askoz ere landuago batean hasi ziren lanean (hamar mundu eskualde bereizten zituen eta 200.000 ekuazio biltzen zituen, Meadows modeloaren 1.000 zenbakiarekin alderatuta). Ikerketak klubaren babes osoa zuen eta bere azken argitalpena, \"Mankind at the Turning Point\", 1974ko Erromako klubaren \"bigarren txosten ofiziala\" bezala onartua izan zen. Pestelek eta Mesarovicek, eskualdeka zehaztasun finago bat egiteaz gain, datu sozialak eta teknikoak integratzea lortu zuten. Bigarren txostenak jatorrizko \"The Limits to Growth\" planetako aukerak berrikusi zituen, eta ingurumenaren etorkizunerako aurreikuspen baikorragoa eman zuen, tartean zeuden faktore asko giza kontrolaren barruan zeudelako, beraz, ingurumen- eta ekonomia-hondamendia prebenitzeko edo saihesteko modukoak zirela ohartaraziz.\n1991ean, Erromako klubak \"The First Global Revolution\" txostena argitaratu zuen. Munduko gizateriaren arazoak aztertzen zituzten, berriro ere, arazoei kolektiboki edo funtsean \"Problem\u00e1tique\" deituz. Ohartu ohi da, historikoki, batasun sozial edo politikoa komuneko etsaiek indartu izan dutela: \"Etsaiak behar izateak badirudi faktore historiko komun bat dela. Estatu batzuek etxeko porrota eta barne-kontraesanak gainditu nahi izan dituzte kanpoko etsaiei errua botaz. Pagaburu bat aurkitzeko asmoa gizateria bera bezain zaharra da, etxean gauzak zailegi bihurtzen direnean, kanpora arreta desbideratzen denean. Estatu bakoitza hain ohitua izan da lagun edo etsai gisa auzokoak sailkatzera, non etsai tradizionalen faltak pagabururik gabe utzi baititu gobernuak eta iritzi publikoa. Etsai berriak identifikatu behar dira, estrategia berriak irudikatu, eta arma berriak asmatu. \"Bat egin dezakegun etsai komun baten bila hasten bagara, ideia hau bururatu zitzaigun: kutsadurak, berotze globalaren mehatxuak, ur-eskasiak, goseteak eta antzekoek bat egingo zutela egitasmo bateratuarekin. Beren osotasun eta elkarrekintzetan, agerpen horiek mehatxu komun bat osatzen dute, mundu guztiak aurre egin behar diona. Baina arrisku horiek etsaitzat izendatzean, tranpan erortzen gara, eta horretaz ohartarazi ditugu jadanik irakurleak, hau da, sintoma okerrak kausentzat. Prozesu naturaletan giza esku-hartzeak sortzen ditu arrisku horiek guztiak, eta jarrera eta portaera aldakorren bidez bakarrik gainditu daitezke. Benetako etsaia, orduan, gizateria bera da.\"\n2001ean Erromako Klubak \"Think tank\" (pentsamenduaren, hausnarketaren gordailu) bat ezarri zuen, \"Tt30\" izenekoa, 30 bat gizon eta emakumek osatua, 25 eta 35 urte bitartekoak. Munduan dauden arazo larrienak identifikatzea eta konpontzeko proposamenak egitea zen helburua, gazte jendearen ikuspuntutik.\nGraham Turnerrek, 2008an, CSIRO Australiako ikerketa-organismoaren laguntzaz, ikerketa batean egiaztatu zuen, \"30 urteko datu historikoak aztertuta, txostenean \"\"standard run\" scenario\" edo \"business-as-usual\" (ikusi eskuineko grafikoa) izendatzen zen eszena-tokiarekin nahiko parekatuta daude gaur egungo datuak, hau da txostenean aipatzen ziren eta ezinbestean hartu beharreko neurriak ez direla hartu baieztatzen zuen.\nAntolaketa.\nErromako klubak 35 bat azpitaldetan antolatzen da, mendebaldeko zenbait Estaturi lotutako taldeak. Talde bakoitzaren eginkizuna da ideiak eta ikusmoldeak beren herrialdeetan zabaltzea, irtenbideak eskaintzea eta proposatzea ekonomia jasangarriago eta bidezkoago bat. "}
{"id": "577698", "revid": "105290", "url": "https://eu.wikipedia.org/wiki?curid=577698", "title": "Imperia dorrea", "text": "Imperia dorrea () Moskuko Nazioarteko Finantza Gunean kokatzen den konplexu polifuntzional bat da. Bi eraikinetan oinarrituko da, A eraikina (erabilera mistoetarako) eta B eraikina (denbora-pasarako \"aqua-parke\" konplexu baterako).\nA eraikinak, 60 solairurekin, luxuzko bulegoen 70,110 m2 (750,000 sq ft) , etxebizitzen 45,000 m2 (480,000 sq ft) eta 280 geladun hotel bat 30,000 m2 (320,000 sq ft) erantsiko ditu eta hainbat salmenta puntu.\nB eraikinak, Aquapark bat izango du eta Moskuko Nazioarteko Finantza Guneako entretenimendu gune nagusia izango da. Gainera, merkataritza-gune bat eta jatetxeak eraikiko dira, urte osoan irekita egongo direlarik."}
{"id": "577699", "revid": "336", "url": "https://eu.wikipedia.org/wiki?curid=577699", "title": "Karlos I.a Napolikoa", "text": "Karlos I.a Napolikoa (1227ko martxoaren 21a - Foggia, Napoliko Erresuma, 1285eko urtarrilaren 7a), Karlos Anjoukoa ere deitua, 1266-1285 bitartean Napoli eta Siziliako lehenengo erregea izan zen.\nBizitza.\nLuis IX.a Frantziakoaren anaia gaztea zen. 1246an Proventzako konderria eskuratu zuen. 1248-1250 bitartean, Luis erregearen lagun joan zen Egiptoko gurutzadara. Aita Santuarekin aliaturik Napoli eta Sizilia konkistatu zituen. Hiriburua Palermotik Napolira eraman zuen. Frantsesa hango hizkuntza ofizial egin zuenean, matxinada sortu zen Sizilian (1282). Petri III.a Aragoikoak lagundurik siziliarrek Karlos I.aren gudarosteak uhartetik kanpora egotzi zituzten."}
{"id": "577700", "revid": "12788", "url": "https://eu.wikipedia.org/wiki?curid=577700", "title": "Karlos I.a Anjoukoa", "text": ""}
{"id": "577701", "revid": "90204", "url": "https://eu.wikipedia.org/wiki?curid=577701", "title": "Bonaventura Bagnoregiokoa", "text": "Bonaventura Bagnoregiokoa edo San Bonaventura, jaiotze izena Giovanni di Fidanza (Bagnoregio, Aita Santuen Lurraldea, 1221 aldean - Lyon, 1274ko uztailaren 15a) italiar teologoa izan zen.\nBizitza.\n1243an egin zen frantziskotarra. Parisen egin zituen ikasketak, eta filosofia eta teologia irakaslea izan zen bertan. Frantziskotarren nagusi aukeratu zuten 1256an, eskaleen alde jardun zuen, eta bere ordenan gatazkan ari ziren aurkako joerak elkarganatzen saiatu zen. Gregorio X.ak Albanoko apezpiku izendatu zuen lehenbizi eta kardinal gero (1273). 1274an, aitasantutzaren ordezkari gisa joan zen Lyongo kontziliora, eta bertan hil zen.\n\"Doctor seraphicus\" deitua, Erdi Aroko teologorik garrantzitsuenetakoa izan zen. Filosofo eta mistikoa, San Agustinen pentsamenduaren ildotik jardun zuen. Idatzi zituen obra nagusiak \"Breviloquium\", \"Itinerarium mentis in Deum\", \"Legenda sancti Francisci\" eta \"Soliloquium de quatuor mentalibus exertitiis\" dira."}
{"id": "577702", "revid": "12788", "url": "https://eu.wikipedia.org/wiki?curid=577702", "title": "San Bonaventura", "text": ""}
{"id": "577703", "revid": "12788", "url": "https://eu.wikipedia.org/wiki?curid=577703", "title": "Giovanni di Fidanza", "text": ""}
{"id": "577704", "revid": "98220", "url": "https://eu.wikipedia.org/wiki?curid=577704", "title": "J. Edgar", "text": "J. Edgar 2011ko Clint Eastwood estatubatuar zinema zuzendari, ekoizle eta aktoreak zuzendu eta ekoiztutako biografia drama filma bat da. FBIko John Edgar Hoover zuzendaria zenaren bizitzan oinarritua dago. Leonardo DiCaprio, Armie Hammer, Naomi Watts, Josh Lucas, Judi Dench eta Ed Westwick aktoreek antzeztu zuten.\nArgumentua.\n1924ean, 29 urte besterik ez zituela, J. Edgar Hoover gaztea (Leonardo DiCaprio) FBIa berrantolatu zezan erakunde hartako zuzendari izendatu zuten. Komunistak, gangsterrak, gaizkileak eta bere ustez AEBtako nazioarentzat arriskutsua zen edonor atxilotzeko obsesioa izanik, Hoover karguan 1972an hil zen arteraino mantendu zen, tartean zazpi presidenteei biziraunez, haietako batzuk hura kargutik kentzeko arrakastarik gabeko ahaleginak ere gauzatu zituzten. Arreta handiz berarekin bat gorde izan zituen artxiboetan herrialde osoko pertsona garrantzitsu askoren aitortu ezinezko sekretuez beteak zeuden, ondorioz AEBtako historiako gizon boteretsu eta beldurgarrienetako bilakatu zen."}
{"id": "577707", "revid": "512", "url": "https://eu.wikipedia.org/wiki?curid=577707", "title": "Michel Freitag", "text": "Michel Freitag (La Chaux-de-Fonds, Suitza, 1935eko azaroaren 26a - Montreal, Quebec, Kanada, 2009ko azaroaren 13a) suitzar jatorriko soziologo eta filosofo quebectarra izan zen.\nMontrealgo Quebeceko Unibertsitateko irakasle (UQAM), \"soziologia dialektikoa\" deritzon teoria soziologikoaren sortzaile izan zen. Ezaguna da ere postmodernitateari buruz egindako kritika erradikalengatik, izatez, nozio hori, praktika sozialaren eremuan gertatzen den logika teknokapitalistaren luzapen orokortua zela pentsatzen baitzuen."}
{"id": "577708", "revid": "126708", "url": "https://eu.wikipedia.org/wiki?curid=577708", "title": "Buruzagiak dio", "text": "Buruzagiak dio (edo Buruak dio) edo Unaik dio hiru jokalari edo gehiagoren artean jolasteko jolasa da. Lehenik eta behin, jokalari bat \"Buruzagi\" izendatzen da edo \"Unai\" izena ematen zaio. Buruzagiak aginduak emango ditu eta gainerako jokalariek agindutakoa beteko dute (arruntean, gorputz-ekintzak izaten dira, adibidez, \"jauzi egin\"\" \"edo \"mihia atera\", baldin eta agindua aurretik Buruzagiak \"Buruzagiak dio\" esan badu. Beraz, jokalariak aurretik \"Buruzagiak dio\" esaldia ez duten aginteren bat jarraituz gero, kanporatuak izango dira. Era berean, burutzen duten ekintza zuzena ez bada kanporatuak izango dira ere.\nBuruzagiaren helburua gainerako jokalariak kanporatzea da, eta horretarako eurak nahasten saiatu daiteke, adibidez ezkerreko hanka gainean jauzi eginez eta \"Buruzagiak dio... eskumako hanka gainean jauzi!\" esanez. Kanporatu barik geratzen den azken jokalariak jolasa irabaziko du. Azkenean bi edo jokalari gehiago badaude eta denak aldi berean kanporatuak izanez gero, Buruzagiak irabaziko du.\nBeste hizkuntza batzuetan honela izendatzen da jolasa:"}
{"id": "577710", "revid": "119347", "url": "https://eu.wikipedia.org/wiki?curid=577710", "title": "Jean Ziegler", "text": "Jean Ziegler (jaiotzez, Hans Ziegler) (Thun, Suitza, 1934ko apirilaren 19a) Suitzako politikaria, altermundialista eta soziologoa da. Genevako Unibertsitateko eta Pariseko Sorbonako irakasle ohia da.\nNBEko Munduko Elikadura Eskubiderako informatzaile berezia postua bete zuen 2000 eta 2008 bitarte. NBEko Giza Eskubideetarako Batzordeko Laguntza Batzordeko kidea izan zen 2008 eta 2012 bitarte. Hainbat lanen egile da, batez ere elikaduren inguruan. Oso ezaguna egin zen esan zuen esaldi honengatik: \"gaur egungo munduko nekazaritzak 12 mila miloi pertsona elika ditzake [...] ez dago, beraz, gai horren inguruan inongo halabeharrik. Gosez hiltzen den haurra hilarazitako haurra da.\""}
{"id": "577711", "revid": "119347", "url": "https://eu.wikipedia.org/wiki?curid=577711", "title": "Siger Brabantekoa", "text": "Siger Brabantekoa (latinez: \"Sigerus\" edo \"Sigerius de Brabantia\"; Brabanteko dukerria, 1235 aldean - Orvieto, Toskana, 1281-1284 bitartean) XIII. mendeko filosofoa izan zen.\nParisko Unibertsitateko irakaslea izan zen. Aristoteles eta Averroesen dotrinen jarraitzailea izan zen; mundua eta arima hilezkorrak direla zioen. Hilezkortasun ideia horren eta fedearen ideia kontrajarriak zirela eta, bi egia mota bereizi zituen, fedezkoa bata eta arrazoizkoa bestea. Tomas Akinokoak haren ideiak kritikatu zituen."}
{"id": "577712", "revid": "336", "url": "https://eu.wikipedia.org/wiki?curid=577712", "title": "Kanamara Matsuri", "text": " Kawasaki hirian urtero izaten den jaialdi ezaguna da. Apirileko lehen igandean izaten da eta Zakil erraldoi bat gurtzen da bertan.\nHistoria.\nSorrera bitxia dauka jaialdiak izan ere emagalduek sexu bidezko gaixotasunen aurrean babesa eskatzean omen baitu jatorria.\nKondairak dio emakumearen aluan bizi den deabru hortz-zorrotz batek bi mutil ezkonberri zikiratu zituela bakoitzaren ezkon gauean. Emazte batek errementariari burdinazko zakil bat egiteko eskatu zion eta deabruak hozka egitean hortzak hautsi zituen.\nDesfilea.\nEkintza nagusia desfilea izaten da. Bertan zakila da gai nagusia eta ilustrazioak, gozokiak, barazkiak eta dekorazioak hori islatzen dute."}
{"id": "577713", "revid": "105290", "url": "https://eu.wikipedia.org/wiki?curid=577713", "title": "Toyonaka (Osaka)", "text": " Japoniako Honshuko uhartearen mendebaldean dagoen hiria da, Osaka prefeturan, Osaka hiriaren iparraldean. 2014ko erroldaren arabera 394.983 biztanle ditu.\nHistoria.\nAintzinatik populaturik egon den arren hiria bera 1936an eratu zen. Gaur egun Osakako auzo erresidentziala da."}
{"id": "577715", "revid": "1712", "url": "https://eu.wikipedia.org/wiki?curid=577715", "title": "Erresuma burgundiarrak", "text": ""}
{"id": "577717", "revid": "119347", "url": "https://eu.wikipedia.org/wiki?curid=577717", "title": "Osaka nazioarteko aireportua", "text": ", (NAGE: ITM, NAZE: RJOO), Japoniako Osaka hiritik gertu dagoen aireportua da, Itami (Hy\u014dgo) eta Toyonaka (Osaka) udalerrietan kokaturik dagoena. Sarritan izenarekin ezagutzen da.\nNazioarteko izena badu ere Japonia barneko hegaldiak kudeatzen ditu. Hala ere Japoniako hirugarren aireportu erabiliena da. Osakako Badian dagoen Kansai nazioarteko aireportua da nazioarteko hegaldiak dituena.\nHistoria.\nKizu ibaiaren ahoan zegoen hidrohegazkinen basean 1939an \"No. 2 Osaka Airport\" izenarekin sortu zen aireportua. Yamato ibaiaren ahoan \"No. 1 Osaka Airport\" eraikitzeko asmoa bazen baina Kobeko biztanleen protestek egitasmoa geldiarazi zuten. Hasiera hartan Japoniako Aire armadak erabili zuen baina 1945ean Estatubatuarren basea bihurtu zen, \"Itami Aire Basea\" izenarekin.\n1959an Japoniako Gobernuaren kontrolpera itzutzean Osakako aireportua izena eman zitzaion berriz. 60. hamarkadan inguruko lurrak eskuratu eta nabarmen handitu zuten aireportua. Nazioarteko aireportua zen orduan.\nDena dela, ingurua populatuz joan zen eta dentsitatea handitzerakoan bizilagunek kutsadura eta zarata handia salatu eta protestak hasi zituzten. Epaitegiek 70. hamarkadan aire trafikoaren mugak ezarri zizkioten aireportuari.\n1994an Kansai nazioarteko aireportua ireki zen Osakako Badian dagoen uharte artifizial batean eta Osaka aireportuarentzako Japonia barneko hegaldiak uzti zituzten."}
{"id": "577718", "revid": "105290", "url": "https://eu.wikipedia.org/wiki?curid=577718", "title": "Fort Lauderdale", "text": "Fort Lauderdale Ameriketako Estatu Batuetako Florida estatuko hiria da, estatuaren hego-ekialdean dagoena, Ozeano Atlantikoaren ertzean. 2012 urtean, 170.747 biztanleko biztanleria zuen."}
{"id": "577719", "revid": "1545", "url": "https://eu.wikipedia.org/wiki?curid=577719", "title": "Fort Lauderdale (Florida)", "text": ""}
{"id": "577720", "revid": "105290", "url": "https://eu.wikipedia.org/wiki?curid=577720", "title": "Takatsuki (Osaka)", "text": " Japoniako Honshuko uhartearen mendebaldean dagoen hiria da, Osaka prefeturan, Osaka hiriaren iparraldean. 2014ko erroldaren arabera 353.950 biztanle ditu.\nHistoria.\nHiria 1943 urtean eratu zen Kyoto eta Osaka hirien arteko erdibidean."}
{"id": "577721", "revid": "105290", "url": "https://eu.wikipedia.org/wiki?curid=577721", "title": "Koshigaya (Saitama)", "text": " Japoniako Honshuko uhartearen ekialdean dagoen Saitama prefeturako hiria da eta 2014ko erroldaren arabera 332.555 biztanle ditu.\nMotoarakawa ibaiaren ertzean dago Tokiotik 30 kilometro iparraldera."}
{"id": "577722", "revid": "62526", "url": "https://eu.wikipedia.org/wiki?curid=577722", "title": "Kasugai (Aichi)", "text": ", Japoniako Aichi prefeturako hiria da, prefeturako hiriburua den Nagoiaren iparraldean kokaturik dagoena. 2014ko erroldaren arabera, 308.184 biztanle ditu.\nHistoria.\nMeiji berrezarkuntzaren aroan Higashikasugai barrutiak biltzen zituen hainbat herrixka zeuden gaur egungo eremuan. 1900an Kachigawa herria eratu zen eta 1943an Toriimatsu eta Shinogi herriekin bat egin eta Kasugai hiria eratu zen."}
{"id": "577723", "revid": "105290", "url": "https://eu.wikipedia.org/wiki?curid=577723", "title": "Warusawa mendia", "text": " edo Higashi mendia Japoniako Honshu uhartearen erdialdeko mendia da, 3.141 metroko altuera duena, Japoniako seigarrena.\nGeografia.\nShizuoka prefeturan kokaturik dagi, Akaishi mendietan, Minami Alpeetako Parke Nazionalaren barnean.\nArakawa hiru medien artean garaiena da:"}
{"id": "577729", "revid": "96586", "url": "https://eu.wikipedia.org/wiki?curid=577729", "title": "Ontzi-garbigailu", "text": "Ontzi-garbigailua edo plater-ikuzgailua baxera eta ontziteria garbitzeko etxetresna elektrikoa da. Garbitzeko ur oso beroa (55-65 \u00baC) eta detergente gogorrak (azalerako alkalinoegiak direnak) erabiltzen dituzte.\n1850eko hamarkadan aurrekariak bazituen ere, egungo etxetresnak Josephine Cochranek 1886an asmatu zuen aparatuaren ondorengoak dira. 1970eko hamarkadan jendearen artean zabaldu zen."}
{"id": "577730", "revid": "336", "url": "https://eu.wikipedia.org/wiki?curid=577730", "title": "Txigorgailu", "text": "Txigorgailu txigortzeko tresna da. Ogi-xerrak eta antzekoak txigortzeko erabiltzen dituzte, ogi txigortua edo tostadak ateraz. Txigorgailu modernoek bi ogi-xerra ondo txigortzeko 1000W eta 1-3 minutu behar dituzte.\nLehenengo patentea Frank Shailorrek egin zuen, 1909an, Ameriketako Estatu Batuetan."}
{"id": "577731", "revid": "119347", "url": "https://eu.wikipedia.org/wiki?curid=577731", "title": "Zuku-makina", "text": "Zuku-makina nahaste likido oretsuak, janariak edo bestelako produktuak birrintzeko eta irabiatuz nahasteko erabiltzen den tresna da. 200 W inguruko motor elektriko dute, metal edo plastikozko karkasa batean dagoena.\nEgungo etxetresnak Stephen J. Poplawski poloniar-estatubatuarrak 1919an asmatu zuen aparatuaren ondorengoak dira."}
{"id": "577732", "revid": "96586", "url": "https://eu.wikipedia.org/wiki?curid=577732", "title": "Kafe-makina", "text": "Kafe-makina, kafetera edo kafegailua kafea egiteko balio duen tresna da. Bere osagarria da, kafe-errota da.\nEgungo etxetresnak XVIII. mendearen amaieran asmatu zuten aparatuaren ondorengoak dira. Lehen ur irakinean prestatzen zuten.\nHainbat motakoak daude: lurruneztagailuduna, espresa, italiarra, iragazkiduna, eta abar.\nKafe-makina mota desberdinen artean, ohikoenak kapsula bidezko makinak, espressoak, italiarrak eta tanta-isurtze edo iragazki bidezkoak dira, non erabilera bakoitzean 12 kikaratik gora prestatu daitezke."}
{"id": "577733", "revid": "1545", "url": "https://eu.wikipedia.org/wiki?curid=577733", "title": "Kafegailu", "text": ""}
{"id": "577734", "revid": "1545", "url": "https://eu.wikipedia.org/wiki?curid=577734", "title": "Kafetera", "text": ""}
{"id": "577735", "revid": "105290", "url": "https://eu.wikipedia.org/wiki?curid=577735", "title": "Izozkailu", "text": "Izozkailu ura, eta bereziki janariak, izozteko edota izozturik gordetzeko tresna da. 0 \u00baC azpiko tenperaturan mantentzen ditu, normalean -30\u00a0\u00b0C eta -4\u00a0\u00b0C artean. Hozkailuarekin batera izan daitezke edo independeteak izan.\nMotak:"}
{"id": "577736", "revid": "17", "url": "https://eu.wikipedia.org/wiki?curid=577736", "title": "Poliglotismo", "text": ""}
{"id": "577737", "revid": "17", "url": "https://eu.wikipedia.org/wiki?curid=577737", "title": "Elebitasun", "text": ""}
{"id": "577739", "revid": "1659", "url": "https://eu.wikipedia.org/wiki?curid=577739", "title": "Aspaldiko egia", "text": "Aspaldiko egia edo egia zozoa, pellokeria eta zozokeria ere deitua, begi bistakoa den baieztapena da, diskurtsoari ezer berririk ekartzen ez diona, erredundantziazkoa, tautologia edo pleonasmoa izateagatik.\nPernandoren egia ere esaten zaio."}
{"id": "577740", "revid": "56334", "url": "https://eu.wikipedia.org/wiki?curid=577740", "title": "Birpopulaketa (argipena)", "text": "Birpopulaketa izenak adiera zenbait ditu:"}
{"id": "577741", "revid": "17", "url": "https://eu.wikipedia.org/wiki?curid=577741", "title": "Birpopulaketa", "text": ""}
{"id": "577743", "revid": "105290", "url": "https://eu.wikipedia.org/wiki?curid=577743", "title": "Giza kokaguneen geografia", "text": "Geografian, giza kokaguneen geografiak gizakiak hiri, herri eta bestelako bizitokietan biltzeko moduari aztertzen duen zientziari egiten dio erreferentzia. Horrela, populaketa kontzentratuak (etxebizitzak pilaturik daudenean) nahiz populaketa sakabanatuak (pertsona edo familien etxebizitzak han-hemen barreiaturik daudenean) bereizten dira."}
{"id": "577746", "revid": "2048", "url": "https://eu.wikipedia.org/wiki?curid=577746", "title": "Granadako Gerra", "text": "Granadako Gerra () 1482 eta 1491 arteko kanpaina militarrak izan ziren, Fernando II.a Aragoikoak eta Elisabet I.a Gaztelakoak Granadako Erresuma konkistatzeko asmotan eginak. Kristauek Boabdilen eskuetan zegoen Iberiar Penintsulako azken eremu musulmana hartu zutenean, Errekonkista deitu izan dena amaitu zen. Gerraren ondorioz, 1496an Alexandro VI.a aita santuak errege-erregina katolikoak titulua eman zien Elisabeti eta Fernandori.\nHamar urteko gerra ez zen etengabeko kanpaina, baizik eta udaberrian hasi eta neguan amaitzen ziren saiakerak. Gaztelar armadak bere gain ahalegin handiena hartu zuen, aragoiarrek itsas-armada eta zenbait artillari besterik ez baitzituzten eraman. Musulmanen arteko barne-borrokak bere posizioa ahuldu zuen.\nGerra 1491ko azaroaren 25eko Granadako Hitzarmenaz (edo Kapitulazioaz) amaitu zen, Granadako setio eta gudu luzearen ondoren. 1492ko urtarrilaren 2an, Gaztela eta Aragoiko errege-erreginak Alhambrara sartu ziren, konkistari amaiera emanez. On I\u00f1igo L\u00f3pez de Mendoza Tendillako kondea izan zen konkista ondoko Granadako lehen alkatea, Donostia Kulturaren arabera."}
{"id": "577747", "revid": "1545", "url": "https://eu.wikipedia.org/wiki?curid=577747", "title": "Granadako gerra", "text": ""}
{"id": "577748", "revid": "1545", "url": "https://eu.wikipedia.org/wiki?curid=577748", "title": "Granadako erresumako konkista", "text": ""}
{"id": "577749", "revid": "1545", "url": "https://eu.wikipedia.org/wiki?curid=577749", "title": "Covadongako bataila", "text": ""}
{"id": "577752", "revid": "15795", "url": "https://eu.wikipedia.org/wiki?curid=577752", "title": "Konkurrentzia aske", "text": ""}
{"id": "577753", "revid": "58701", "url": "https://eu.wikipedia.org/wiki?curid=577753", "title": "Sagrajasko gudua", "text": "Sagrajasko gudua () n izan zen Badajozko iparraldean. Guduan Jusuf ibn Tashfinek zuzendutako armada musulmanak kristau armada sarraskitu zuen. Batzuen ustez, kristau armadaren erdia galdu zen batailian, baina noble gehienak etxera itzultzeko gai zirenez, hau ez da ziurra. Almorabideek ezin izan zuten garaipena aprobetxatu, Jusufen ondorengoa hil zenez, Afrikara itzuli behar izan zuelako."}
{"id": "577754", "revid": "17", "url": "https://eu.wikipedia.org/wiki?curid=577754", "title": "Ekoizpen bitarteko", "text": ""}
{"id": "577755", "revid": "30720", "url": "https://eu.wikipedia.org/wiki?curid=577755", "title": "Ermesenda Foixkoa", "text": "Ermesenda Foixkoa (c. 1015\u2013) Aragoiko erregina ezkontidea izan zen, Ramiro I.a Aragoikoa ezkondu zuena.\nBernardo Roger Foixkoaren eta Gartsenda Bigorrekoaren alaba, jaiotzez Gisberga zuen izena. 1036ko abuztuaren 22an senarra ezkondu eta bost seme alaba izan zituen:\nSan Juan de la Pe\u00f1a monasterioan hilobiratu zuten."}
{"id": "577756", "revid": "1545", "url": "https://eu.wikipedia.org/wiki?curid=577756", "title": "Ermesinda Foixkoa", "text": ""}
{"id": "577757", "revid": "1545", "url": "https://eu.wikipedia.org/wiki?curid=577757", "title": "Ermesinda Bigorrakoa", "text": ""}
{"id": "577759", "revid": "1545", "url": "https://eu.wikipedia.org/wiki?curid=577759", "title": "Doubs ibaia", "text": ""}
{"id": "577760", "revid": "1545", "url": "https://eu.wikipedia.org/wiki?curid=577760", "title": "Doubs (herria)", "text": ""}
{"id": "577761", "revid": "56334", "url": "https://eu.wikipedia.org/wiki?curid=577761", "title": "Henrike I.a Xanpainakoa", "text": "Henrike I.a (Vitry-en-Perthois, 1127ko abendua - Troyes, 1181eko martxoaren 17a) Xanpainako kondea izan zen (1152-1181).\nBiografia.\nHenrike Tibalt II.a Xanpainakoa eta Matilde Karintiakoaren seme nagusia izan zen. 1152an bere aita ordezkatu zuen.\nLuis VIII.a Frantziakoak zuzenduta, Bigarren Gurutzadan parte hartu zuen.\n1164an Luis VII.a Frantziakoa eta Leonor Akitaniakoaren alaba Mariarekin ezkondu zen. Lau seme-alaba izan zituzten:"}
{"id": "577762", "revid": "1545", "url": "https://eu.wikipedia.org/wiki?curid=577762", "title": "Xanpainiako Henrike I.a", "text": ""}
{"id": "577763", "revid": "119347", "url": "https://eu.wikipedia.org/wiki?curid=577763", "title": "Jordan Saxoniakoa", "text": "Jordan Saxoniakoa (Dassel, Germaniako Erromatar Inperio Santua, 1176 - Siriako itsasaldea, 1237ko otsailaren 13a) alemaniar teologo eta domingotar fraidea izan zen. Predikatzaileen Ordenako bigarren zuzendari orokorra izan zen, Domingo de Guzm\u00e1nen ostean. 1826an, Leon XII.a aita santuak dohatsu izendatu zuen. Jaia otsailaren 13ean ospatzen da."}
{"id": "577764", "revid": "105290", "url": "https://eu.wikipedia.org/wiki?curid=577764", "title": "Silepsi", "text": "Silepsia edo dilogia figura erretoriko bat da. Zerbait isildu, zerbaiten elipsea egiten duten figura erretorikoen taldekoa da.\nZeugma mota bat da, muturreraino eraman den zeugma bat aukeran. Isildu egiten den elementu baten komunztadura edo edo isildu egiten diren elementu batzuen komunztadurak gehiegi argitu gabe jakintzat ematen dira, izan komunztadura semantikoak zein sintaktikoak.\nSilepsi terminoak komunztadurarekin bitxikeria bat gertatu dela adierazten du. Isildutako elementuek azalduko luketen bitxikeria.\nAdibideak:"}
{"id": "577766", "revid": "98220", "url": "https://eu.wikipedia.org/wiki?curid=577766", "title": "The Gauntlet (filma)", "text": "The Gauntlet 1977ko Clint Eastwood estatubatuar zuzendari eta aktoreak zuzendu eta antzeztutako ekintza filma bat da. Clint Eastwood eta Sondra Locke aktoreek antzeztu zuten.\nArgumentua.\nBen Shockley (Clint Eastwood) Arizonako Phoenix hiriko polizia edanzaleari Gus Mally (Sondra Locke) lekukoa Las Vegas hiritik ekartzeko ardura eman zaio. Mally mafiarekin harremana duen emagaldua izateaz gain, goi mailako politikariei arazoak eman diezaieken informazioaren jabe da. Baina betebeharra nahiz ibilbidea haiseran uste baina gehiago zailduko da, ezkutuko botere handiko norbait bikotea bere helmuhara hel ez dadin saiatuko baita. Ben eta Gus ordurarte konfidantza zuten haiei buruzko benetazko aurpegia ezagutuko eta aurre egin beharko diete, baita elkarren arteko heuren aurreiritziei ere, azkenean Phoenixera iritsi eta amaiera hilkor eta harrigarria zain izango dutelarik."}
{"id": "577767", "revid": "59723", "url": "https://eu.wikipedia.org/wiki?curid=577767", "title": "Edwin Sutherland", "text": "Edwin H. Sutherland (Gibbon, Nebraska, 1883ko abuztuaren 13a \u2013 Bloomington, Indiana, 1950eko urriaren 11) Estatu Batuetako soziologoa, kriminologoa eta jokaera kriminalaren teorikoa izan zen, elkarrekintza sinbolikoaren korrontearen barrukoa (Chicagoko Eskola). Lepoko zuriko krimenaren (\"white collar crime\") ikerketak hasi zituen Estatu Batuetan eta \"elkartze diferentziala\" kontzeptuaren sortzailea izan zen. 1939an Amerikako Soziologiako Elkarteko (ASA) lehendakari egin zuten."}
{"id": "577768", "revid": "46380", "url": "https://eu.wikipedia.org/wiki?curid=577768", "title": "Edwin H. Sutherland", "text": ""}
{"id": "577769", "revid": "119347", "url": "https://eu.wikipedia.org/wiki?curid=577769", "title": "Zinegoak", "text": "Zinegoak nazioarteko zinemaldi LGBTa da. Urtero antolatzen da Euskal Herriko Bilbo hirian, urtarrilaren amaieran edota otsailaren hasieran. Astebeteko iraupena izan ohi du. 2017.eko edizioan, berriz, bi asteko formatua hartu du. Lehen ekitaldia 2004ko urtarrilaren 22an izan zen. Euskal Herrian egiten diren zinemaldi LGBTetatik garrantzitsuena da, bakarra bere kategorian; eta Europako hegoaldeko garrantzitsuenetakoa.\nEz dauka egoitza nagusirik, baina hasieratik erabili da Bilborock aretoa; Arriaga Antzokia ere baliatu izan da 2005etik aurrera inaugurazio-ekitaldia egiteko. Capitol zinemak ere erabili ziren itxi zituzten arte. 2011tik aurrera Alondegiko Golem zinemetan proiektatzen dira hainbat film. Bestelako areto batzuetan ere baditu edo izan ditu emanaldiak: (Fnac, FAS zinekluba, BBK Aretoa, La Fundici\u00f3n Aretoa, Guggenheim Bilbao museoa...). Bilbotik kanpora ere eramaten dira hainbat emanaldi. Esaterako, 2019.ean honako hiri eta herriotan egin dira Zinegoakeko proiekzioak: Artziniega eta Laudio Araban; Larrabetzu Abadi\u00f1o, Bakio, Balmaseda, Barakaldo, Basauri, Berriz, Bermeo, Derio, Galdakao, Getxo, Igorre, Leioa, Larrabetzu, Markina, Mungia, Portugalete, Sestao, Sopela, Ugao, Urdu\u00f1a eta Zamudio Bizkaian; Anoeta, Arrasate, Azpeitia, Bergara, Deba, Donostia, Hernani, Hondarribia, Oiartzun, O\u00f1ati, Tolosa, Urnieta, Zarautz, Zizurkil eta Zumaia Gipuzkoan; Antsoain, Elizondo, Iru\u00f1ea, Lizarra, Tafalla eta Tutera Nafarroan.\nHasieran zinemaldi honen euskarazko izendapen ofiziala Bilbaoko gay/lesbo/trans nazioarteko zinemaldia izan zen (gaztelaniaz \"Festival internacional de cine gay/lesbo/trans de Bilbao\"). 2010etik aurrera ingelesez ere jarri zitzaion izena: \"Bilbao International GLT Film Festival\". Eta 2011tik aurrera Bilboko Gaylesbitrans Nazioarteko Zinema eta Arte Eszenikoen Jaialdia du izen ofiziala.\nHegoak elkarteak sortu eta kudeatu du Zinegoak zinemaldia. Euren esanetan, edozein hiritako ikuskizunen sailari begiratuz gero, begien bistakoa zen gay, lesbiana eta transexualen gaiei buruzko zinema jaialdi baten beharra. Film-industriak sarri alboratu ohi ditu harremanak izateko bestelako moduak. LGBT filmak ez dira banatzen errazak eta ez dira merkatura iristen, egon badauden arren. Gabezia hori asetzeko sortu zuten Zinegoak, urtean zenbait egunez, bederen, bestelako produktuak kontsumitzeko aukera emateko. 2017. urtetik aurrera, berriz, Zinegoak Elkartea sortu da jaialdiaren kudeatzaile izateko aurrerantzean.\nKanpo estekak.\nZinegoak-en webgune ofiziala"}
{"id": "577772", "revid": "21098", "url": "https://eu.wikipedia.org/wiki?curid=577772", "title": "Lan-kontratu", "text": "Lan kontratua enpresaburuaren eta langilearen arteko kontratu bat da. Kontratua sinatuz, langileak zerbitzu zehatz bat egiteko betebeharra hartuko du. Trukean, enpresaburuak lansari bat eman beharko dio langileari.\nLan kontratua eta beraren ezaugarriak.\nZer da lan kontratua?\nLangile baten eta enpresaburu baten arteko akordioa da lan kontratua. Langileak enpresaburuarentzat lan egiten du soldata baten truke. Bestalde, langileak zer-nolako lan baldintzak izango dituen zehaztuko da kontratuan.\nLan-kontratuaren forma.\nLan kontratuak idatziz edo ahoz (bakarrik modalitate batzuetan) egin daitezke.\nLan-kontratuaren iraupena.\nLan kontratuaren iraupena mugagabea izan daiteke, baita mugatua ere. Iraupena lan kontratu motaren araberakoa izango da.\nProbaldia.\nHautazkoa da eta akordio baten bitartez finkatzen da. Lan kontratuan, langileak lana hasterakoan probaldia egingo duela adierazi behar da.\nProbaldiaren iraupena hitzarmen kolektiboetan zehazten da. Gehieneko epea sei hilabetekoa da teknikari tituludunentzat eta bi hilabetekoa gainerako langileentzat. Baina enpresak 25 langile baino gutxiago izanez gero, ez da hiru hilabetez pasatuko.\nLangile bat probaldian egon bada enpresa batean, ez da berriro egongo egoera horretan enpresa berean. Probaldian dagoen bitartean beste langileen eskubide eta betebehar berberak izango ditu langileak.\nSoldata.\nSoldata langileak bere lanaren truke jasotzen duen ordainsaria da. Kontratuan adieraziko da urtean zenbat diru irabaziko duen eta zenbat ordainsari (paga) emango zaizkion.\nLangilearen soldata, enpresaren hitzarmen kolektiboak zehaztutakoaren araberakoa izango da. Enpresak hitzarmen kolektiborik ez badu, probintziakoa edo nazionala aplikatuko da.\nDena dela, ez da lanbide arteko gutxieneko soldata baino gutxiago izango.\nLanaldia.\nLangileak egunean, astean, hilean edo urtean lan egingo dituen orduak dira lanaldia. Astean, ezin dira 40 ordu baino gehiago lan egin, ezta 9 ordu baino gehiago egunean.\nLanaldiaren ordu kopurua hitzarmen kolektiboan agertuko da, edo, bestela, probintziakoa edo nazionala aplikatuko da.\nZer da lan harremana?\nLan harreman bat egongo da langile batek borondatez bere zerbitzuak enpresa bati ematen dizkionean. Eremu horren barruan, langile horri Langile Estatutua aplikatuko zaio.\nEnpresaburua fisikoa edo juridikoa izan daiteke, eta langileak enpresarenak edo ABLE (Aldi Baterako Laneko Enpresa) baten bidez lagatakoak izango dira.\nLan kontratu motak.\nLan kontratuak sailkatzeko hiru irizpide orokor hauetaz baliatuko gara:\nLan kontratu bereziak.\nHau ikusita, lehenengo irizpideari dagokionez, Kontratu bereziei dagokienez, lau azpimultzotan sailkatuko ditugu modalitate honetako lan kontratuak.\nBitarteko harremanak.\nLan kontratu arrunta dugu, baterako lana arautzen duena. Lana batera egiten denean lana antolatzeko teknika bat da. Bi kontratu mota bereiziko ditugu:\nTalde kontratua.\nLan kontratu honek langile talde baten eta enpresaburuaren arteko harremana arautzen du. Administrazio lana arintzea da helburua: hau da, lan kontratu bakarra egingo da talde osoarentzat. Taldearen eta enpresaburuaren artean harreman zuzena dago; bada, era berean, taldekide bakoitzaren eta enpresaburuaren artean zeharkako harremana sortzen da. Bestalde, taldearen ordezkari bat egon beharko da, horrek dakarren erantzukizunarekin.\nLaguntzaile erantsia.\nLangileak laguntzaile bat aukeratzeko eskubidea izango du. Hala, laguntzailearen eta enpresaburuaren artean ere harremana sortzen da.\nTelelana (urrutiko lana).\nLan kontratu honen bidez langileak etxean edo berak libreki hautatutako leku batean lan egiten du, enpresaburuaren zaintzarik gabe. Enpresaburuak eta langileak baldintzak itundu behar dituzte.\nLan kontratua existitzeko bete behar diren aurrebaldintzak bermatu behar dira, nahiz eta menpekotasuna ahulduta dagoen (ez baitago zaintzarik). Kontratu mota hau obra kontratutik bereizten duen elementua hau da: telelanean langileak ez du enkarguak onartzeko edo ukatzeko askatasunik.\nLan kontratu honek erregulazio berezia du. Izan ere, formari dagokionez, idatziz egin behar da. Bestalde, kontratu arruntean ez bezala, ez da aplikagarria gehieneko lanaldia. Ez dago mugikortasun geografikorik eta enpresaburuak bermatu behar du tokia egokia eta segurua dela. Gainera, ordezkaritzako eskubideak ere aplikagarriak dira.\nLan kontratu honetan lanaldia partziala edo osoa izan daiteke; eta iraunaldia, mugagabea edo aldi baterakoa. Heziketa kontratuak ezin dira egin telelanaren bidez.\nHeziketako kontratuak.\nHezkuntzarako kontratua (Ez tituluduna).\nKontratu honen helburua lanpostu bat egoki betetzeko beharrezkoa den heziketa teoriko eta praktikoa lortzea da. Beraz, lan kontratu bat denez, soldata bat ematen da lanaren truke. Kontratu mota honek hainbat berezitasun ditu, besteak beste:\nLan kontratu honen ezaugarri nagusiak hauek dira:\nPraktiketako kontratua (Tituluduna).\nKontratu honen helburua da tituludun batek arlo batean trebetasuna lortzea. Unibertsitate tituluak, lanbide heziketakoak edo baliokidetzat jotzen diren bestelako titulu ofizialak baliagarriak izango dira. Hala, ikasketaren barneko praktikak ezin dira kontratu honetan barneratu. Bestalde, lege iruzurtzat hartuko da lanpostuarekin zerikusirik ez duen lana eskaintzen bada, eta, beraz, deuseztzat joko da. Lan kontratu hau baliagarria da ikasketak bukatu direnetik bost urteko epean, eta ezgaituen kasuan zazpi urteko epean.\nLan kontratu mota honen ezaugarriak:\nLanaldi mugatuko kontratuak.\nLan kontratu hauen helburua ohiko lanaldian baino ordu gutxiago lan egitea da; eta ez dago ez minimorik ez maximorik. Ezaugarri hauek ditu:\nLanaldi mugatuko bi lan kontratu mota bereizten dira:\nSasoiko lan finkoak eta aldizkako lan finkoak.\nLanaldia urte tarte batean beteko da, data ziurrarekin edo ziurrik gabe eta lan beharrak asetzeko erabiliko da. Iraupenari dagokionez, mugagabea izango da eta haien izaera arrunta eta orokorra da enpresaren jardueran.\nForma idatzizkoa izango da, eta lan ordutegia eta lanaldia zehaztu beharra dago. Bestalde, lan kontratu hau kita daiteke baina ez amaitu. Amaitzeko modua zurekin berriz harremanetan ez jartzea izango da.\nErretiro partziala eta errelebo kontratua.\nLanaldi mugatuko bi lan kontratu dira, elkarrekin lotuta daudenak. Erretiratuko den langileak bost urte lehenago gehienez adosten du enpresarekin erretiro partziala hartzearren, lanaldiaren gainerako orduak erreleboko langileak betetzea. Kontratu osagarriak dira.\nErretiro partziala betetzeko, betekizun bereziak eskatzen dira, hala nola partzialki jubilatu nahi den langileak lanaldi osoa eta irmoa izatea, erretiroa hartzeko baldintzak betetzea, akordio batera heltzea enpresarekin eta abar.\nHala, erretiro partzialean dagoen pertsonaren lanaldia gutxienez % 25 eta gehienez % 85 izango da, eta horren arabera kalkulatuko da soldata.\nErrelebo kontratuaren helburua, beraz, erretiro partziala osatzea da. Idatziz egin behar da, eredu ofizialean eta lanaldia zehaztuz, eta langilearen datuak zehaztu behar dira. Langileak egingo duen lana erretiro partzialarena edo beste bat izan daiteke. Iraunaldiari dagokionez, lan kontratu mugagabea edo aldi baterakoa izan daiteke (azken kasu horretan, bestea osoki jubilatzean amaituko da kontratua). Jubilatutakoarekiko harremana bukatuz gero, enpresaburuak langabe bat kontratatu beharko du; bestela, enpresaburuak erretiro partzialaren pentsioa ordaindu beharko dio Gizarte Segurantzari.\nIraupenaren araberako lan kontratuak.\nKontratuaren iraupena kontutan hartuz, bi multzotan sailkatuko ditugu kontratuak: kontratu mugagabeak eta iraupen jakineko kontratuak.\nKontratu mugagabea:.\nLangileak enpresaburuari denbora mugagabean zerbitzuak emateko egiten den kontratu mota da. Kontratuaren formak idatzizkoa izan beharko du; eta kontratuaren lanaldia osokoa eta partziala, edo sasoiko lan finkoak egiteko erabil daiteke.\nIraupen jakineko kontratuak:.\nAldi baterako kontratuetan lau kontratu mota bereizten dira: obra edo zerbitzu jakin baterako lan kontratua, behin-behineko lan kontratua, bitarteko kontratuak eta Administrazioa Publikoak langabetua lan merkatuan txertatzeko kontratua.\nLau kontratu hauek guztiok arau batzuk betetzen dituzte:\nObra edo zerbitzu jakin baterako kontratua: (LEren 15 art. eta 2720/1998 ED).\nObra edo zerbitzu zehatz eta jakin bat egitea du helburu kontratu honek. Obra edo zerbitzua enpresaren jardueratik bereizten dena, eta autonomia izan behar du. Denboraren aldetik, lan beharra mugatua bada ere, aldez aurretik ezin da zehaztu iraupena. Beraz, enpresaren berariazko beharrei aurre egiteko kontratua da.\nKontratuaren formak idatzizkoa izan behar du. Beharrezkoa izango da kontratuan objektua, obra edo zerbitzu jakina zehaztea eta identifikatzea. Bestela, kontratuaren amaiera ezin da justifikatu eta kontratua mugagabea dela ondorioztatuko da. Kontratua burutu eta hurrengo 10 egunen bitartean Enplegu-bulegoan (Lanbide / SEPE) erregistratu beharra izango du enpresaburuak.\nIraupena, obra edo zerbitzua egiteko beharrezkoa den denbora izango da, kontratua bukatzeko data ziurra ez delako ezagutzen. Gehienez 3 urte arteko iraupena izango du, eta hitzarmen kolektiboaren arabera 12 hilabetez luza daiteke.\nKontratua amaitutzat emateko, obra bukatzea beharrezkoa da; baina aurretik 15 eguneko aurre-jakinarazpena jaso beharko du langileak. Langileak kontratuan itundutako obra edo zerbitzuak egiten ez baldin baditu eta horien ordez beste zerbitzu batzuk egiten baditu, lan kontratua mugagabetzat joko da.\nBehin-behineko lan kontratua: (LE 15art. eta 2720 ED).\nMerkatuaren eskakizunen gorabeherak direla eta, lan pilaketa edo gehiegizko eskaerei aurre egiteko egiten den kontratua da, nahiz eta enpresaren ohiko jarduera izan. Behar iraunkorrei erantzuteko egiten dira horrelako kontratuak.\nKontratuaren forma: 4 aste baino gehiagoko kontratuak idatziz egingo dira eta, gainera, amaiera data jakina zehaztu beharko da.\nIraupena aurretik zehaztutakoa izango da eta gehienez 6 hilabetekoa izango da 12 hilabeteko epealdian. Iraupenak gehienezko muga gainditzen badu eta langileak lanean jarraitzen badu, mugagabe bihurtuko da kontratua.\nKontratuan jarritako datan amaituko da kontratua eta ez du aurre-abisuaren beharrik izango.\nBitarteko kontratuak: (LEren 15. art. eta 2720/1998 ED).\nKontratu honek bi helburu ditu:\nKontratu honek berezitasun batzuk ditu:\nFormaren aldetik, idatzizkoa izango da kontratua eta ordeztua den langilea eta lanpostua adierazi behar dira.\nEdozein kasutan, lanaldi osokoa izan behar du kontratuak. Salbuespenak: lanaldi partzialeko langileak ordezteko denean eta legez edo akordioz tarte batez langile batek duen lanaldi murriztua osatzeko egiten denean.\nIraupena:\nKontratuaren amaiera:\nAdministrazio Publikoak langabeak lan merkatuan txertatzeko lan kontratua:.\nAdministrazioak baditu berezitasun batzuk langileak kontratatzeko orduan. Herritar guztiek dute eskubidea lanpostu publikoak eskuratzeko eta hori administrazioak merezimenduen arabera egiten du, hau da, oposizioen bitartez.\nEnplegua sustatzeko lan-kontratuak.\nKontratu hauen helburua da zenbait langile talderen (langabeak, ezgaituak, gazteak, emakumeak...) kontratazioa erraztea, diru-laguntzak emanez eta kontratuen amaierako kostua txikiagotuz. Hiru kontratu mota ditugu: ekintzaileei laguntzeko kontratu mugagabea, langileak enpresetan txertatzeko aldi baterako kontratu mugagabea, eta aldez aurretik erretiratutako langileak ordeztea.\nEkintzaileei laguntzeko kontratu mugagabea: (3/2012 Legearen 4. art.).\n50 langile baino gutxiagoko langile taldea duten enpresek bakarrik egin dezakete kontratu hau. Bestalde, langabeziak % 15 baino altuagoa izan behar du estatuan. Lanaldi osokoa eta mugagabea izan behar du kontratuak.\nBerezitasun bakarra, urtebeteko probaldia da.\nEnpresak sustagarri fiskalak eta Gizarte Segurantzako hobariak izango ditu kontratu hau egiten duen bakoitzean.\nSustagarri fiskalak:\nGizarte Segurantzako Hobariak:\nAldi baterako enplegua sustatzeko laneratze enpresetan: (44/2007 Legea).\nElkarte anonimo edo kooperatiben helburua, sozialki baztertuta dauden pertsonei lan hezkuntza eta integrazio soziala ematea da, hau da, bazterketa soziala pairatzen duten pertsonak kontratatzea.\nBerezitasuna: kaleratze objektiboa ez da aplikagarria izango kontratu hauetan. Iraupena, gutxienez urtebetekoa eta gehienez hiru urtekoa izango da.\nAldez aurretik erretiratutako langileak ordezteko kontratua: (1194/1985 D).\nDagokion adina baino lehen jubilatzen den langilea ordeztea du helburu kontratu honek (64 urtetik aurrera). Aldez aurretiko erretiroak aldi berean beste langile bat kontratatzea eskatzen du. Edozein izan daiteke kontratu mota, behin-behinekoa eta partziala izan ezik.\nKontratuak gutxienez urtebete iraun beharko du. Ordezko langilea urtebete baino lehen kaleratua bada, beste kontratu bat egin beharko zaio urtebetera heltzeko. Bestalde, kontratatutako langileak 26 urte baino gutxiago izan behar ditu eta kotizaziorako tipo berezia izango du (% 12)."}
{"id": "577775", "revid": "201", "url": "https://eu.wikipedia.org/wiki?curid=577775", "title": "Inklinazio axial", "text": ""}
{"id": "577777", "revid": "119347", "url": "https://eu.wikipedia.org/wiki?curid=577777", "title": "Makurdura orbital", "text": "Makurdura orbitala, batzuetan makurdura bakarrik, orbita-planoaren eta erreferentziazko planoaren arteko angelua da.\nEz da nahastu behar makurdura axiala edo zeihartasunarekin."}
{"id": "577778", "revid": "1987", "url": "https://eu.wikipedia.org/wiki?curid=577778", "title": "Itxasbegi-Busturia geltokia", "text": ""}
{"id": "577784", "revid": "201", "url": "https://eu.wikipedia.org/wiki?curid=577784", "title": "Makurdura (argipena)", "text": "Makurdura makurtzearen ekintza eta ondorioa da. Erabilera zenbait ditu:"}
{"id": "577786", "revid": "6327", "url": "https://eu.wikipedia.org/wiki?curid=577786", "title": "Inklinazio", "text": ""}
{"id": "577787", "revid": "448", "url": "https://eu.wikipedia.org/wiki?curid=577787", "title": "Lanturuen horma", "text": ""}
{"id": "577795", "revid": "1491", "url": "https://eu.wikipedia.org/wiki?curid=577795", "title": "Maria de Maeztu Forum Feminista", "text": "Mar\u00eda Maeztu Forum Feminista (aurrerantzean Foruma) 1988an sortutako elkarte bat da. Foruma urte horretako ekainean erregistratu zen elkarte modura, baina kideek bi urte lehenago hazi zuten, Zarautzen, ibilbide feminista.\nHistoria.\nEuskal Herriko hainbat emakume, gehienak independienteak, baina baita zenbait alderditako kideak ere\u2500 kezkatuta zeuden Autonomia Estatutuak Euskal Autonomia Erkidegoari ematen zizkion berdintasunari buruzko eskumenak garatu gabe zeudelako. Hori zela eta, 1986ko maiatzean Monte Albertian bildu ziren, Eusko Legebiltzarreko alderdiei eskatzeko erakunde bat sor zezatela eskumen horiek garatzeko. Bilera ugari egin ostean, testu bat adostu zen denen artean. Bertan, erakunde horrek, bere helburuak lortzeko, bete beharreko oinarrizko baldintzak ezartzen ziren. Alderdi guztiekin bilerak egin ondoren, eskakizun formala egin zitzaien denei. Horren ondoren, Emakunde sortzea erabaki zuen Eusko Legebiltzarrak.\nGaraipen horrekin animaturik, Zarautzen bildutako emakume batzuek elkarte feminista bat sortzea proposatu zuten. Gehiengoak onartu egin zuen proposamena, baita elkarteari Mar\u00eda Maeztu (1881-1948) izen propioa jartzea ere, Gasteizen jaiotako pedagogo feministaren omenez. Gauzak horrela, Mar\u00eda Maeztu Forum Feminista 1988ko ekainean inskribatu zen Eusko Jaurlaritzako erregistroan.\nForumak, bere historian zehar, hiru ildo nagusi jorratu ditu:\nGizartearen kontzientziazioa berdintasunari buruzko gaietan.\nHelburu hori lortzeko, zenbait jarduera antolatu ditu Forumak:\nMartxoaren 8a. Data hori dela eta, Forumak urtero antolatzen ditu mahai-inguruak eta hitzaldiak. Gaia beti egoten da lotuta pil-pilean dagoen eztabaidaren batekin, eta ekitaldiak irekiak izaten dira herritar guztientzat.\nJardunaldiak, hitzaldiak eta solasaldiak. Era guztietako ekimenak antolatzen ditu Forumak urtean zehar, eta horiek ere irekita egoten dira herritar guztientzat.\nMintegiak. Forumkideentzat propio antolatzen dira, eztabaidaren eta hausnarketaren bitartez, kideen prestakuntza bultzatzeko. Jarduera itxiak diren arren, elkartearen inguruko jendea ere gonbidatu egiten da.\nAzaroaren 25a. Forumak, sortu zenetik, parte hartzen du urtero \u201cGenero indarkeriaren aurkako nazioarteko eguna\u201d dela eta antolatzen diren ekitaldietan.\nErakundeekiko harremanak.\n2003an, Forumak Emakumeen eta Gizonen Berdintasunerako Legearen zirriborroa aztertu eta zenbait proposamen egin zizkion Emakunderi. Proposamen horietako batzuk jasota geratu ziren legean. Foruma, bestalde, lankidetzan aritu da beste zenbait erakunderekin (Gasteizko Udala, Bilboko Udala, Donostiako Udala, Arabako Foru Aldundia\u2026) berdintasun-planak abian jartzeko. Era berean, Emakunderen Aholku Batzordeko eta BEGIRAko kidea izan da. Horretaz aparte, forumkideek parte hartzen dute berdintasunarekin zerikusia duten mintegi, jardunaldi, kongresu eta bileretan. Hona hemen horietako batzuk: Euskadiko III. eta IV. Jardunaldi Feministak, Eusko Ikaskuntzaren mintegiak, udalek antolatutako hitzaldiak eta Emakundek antolaturiko bilkurak. Aldi berean, Forumak parte hartzen du Gasteizko Udalaren Berdintasun Zerbitzuak abian jarritako \u201cBerdintasunerako eta emakumeen ahalduntzerako eskolan\u201d.\nSarean lan egitea emakume-elkarteekin, gure herrikoak zein atzerrikoak izan.\nForumaren estatutuetan propio jasotzen da elkartea lanean arituko dela emakume-elkarteekin zein beste batzuekin, baldin eta helburuetan ados badaude. Hori dela eta, Forumak, bere historian zehar, parte hartu du zenbait elkarteren kanpainatan, hala nola, Nazioarteko Aministiarenak, UNICEFenak edo Berdintasunaren aldeko gizonenak. Bestalde, Elkarte Feministen Estatuko Koordinakundearen zenbait ekimen bultzatu ditu. Gainera, PPIINA izeneko plataformaren barruan dago. Plataforma horrek baimen berdinak eskatzen ditu aitentzat eta amentzat, seme-alabak jaio edo adoptatzerakoan.\nForumak, bestalde, urteak daramatza Forum de Politica Feminista delakoarekin elkarlanean, eta 2010etik aurrera bertako partaide da, Zuzendaritza Batzordeko kide gisa. Atzerriko lankidetzari dagokienez, Hegoamerikako hainbat elkarterekin eta garapena bultzatzen duten beste zenbaitekin ere egiten du lan, eta 2001etik aurrera zenbait proiektu garatu ditu Afganistanen emakumeen eskubideen alde lanean ari den elkarte batekin. Gaur egun, \u201cRopa limpia\u201d izeneko kanpaina batean sartuta dago, munduan zehar arropa egiten duten emakume guztiek soldata duina izan dezaten.\nSariak.\n2014ko abenduaren 9an, Berdintasunerako Emakunde Saria eman zioten."}
{"id": "577796", "revid": "105290", "url": "https://eu.wikipedia.org/wiki?curid=577796", "title": "Botin doktrina", "text": "Botin doktrina instrukzio garaia amaitzen denean, herri-akusazioa ez den beste salatzaile batek auzia artxibatzea eskatzen duenean, prozesuak aurrera ez egitea da epaile baten erabakiaren ondorioz.\nDoktrinaren jatorria.\n2007an, Auzitegi Gorenak kredituen kasuaren auzian Santander Bankuko presidentearen aurkako epaiketa bertan behera uztea erabaki Auzitegi Nazionalak hartutako erabakia babestu zuen. Izan ere, instrukzio garaiaren ondoren, herri-akusazioak izan ezik beste guztiek auzia artxibatzea eskatu zuten eta prozesuak ez zuen aurrera egin.\nN\u00f3os afera.\n2014ko abenduaren 9an, N\u00f3os aferaren harira, Manos Limpias herri-akusazioak bakarrik eskatu zuen epaitzea, eta, horregatik, doktrina hori aplikatuta, Cristina infanta ez zen akusatuen aulkian eseriko. Ustelkeriaren kontrako Fiskaltzak ere infantari Botin doktrina aplikatzea eskatu zuen."}
{"id": "577797", "revid": "90204", "url": "https://eu.wikipedia.org/wiki?curid=577797", "title": "Atutxa doktrina", "text": "Atutxa doktrina herri-akusazioarekin bakarrik aurrera egiten du prozesuak, izan ere, epaileak delituaren izaera interes kolektiboaren aurkakoa dela erabakitzen du.\nDoktrinaren jatorria.\nJuan Maria Atutxari, Eusko Legebiltzarreko presidente ohiaren, aurkako prozesuak aurrera egin zuen; desobedientzia delitua egotzita eta interes kolektiboa jokoan zegoela iritzia, nahiz eta Manos Limpias elkarteak bakarrik babestu akusazioa.\nAtutxa, inputatua eta kondenatua izan zen. 2003an parlamentuaren zati ziren ezker abertzaleko taldea (hau da, legez ETAkoak) ez desegiteagatik inhabilitazioa eta 18.000 euroko izuna zigorra jazo zuen.\n2017ko ekainean, Estrasburgoko Giza Eskubideen Auzitegiak ebatzi zuen Espainiak urratu egin ziela Eusko Legebiltzarreko kide izandako Juan Mari Atutxari, Gorka Knorri eta Kontxi Bilbaori \u00abepaiketa bidezkoa izateko eskubidea\u00bb, 2008an Espainiako Auzitegi Gorenak hirurak kargugabetu zituenean Sozialista Abertzaleak talde parlamentarioa ez desegiteagatik. Epaiak ez zituen ondorio praktikorik izan: bederatzi urte igaro ziren zigorrak \u2014urte eta erdiko inhabilitazioa Atutxarentzat, urtebetekoa Knorrentzat eta Bilbaorentzat\u2014 ezarri zirenetik, eta Espainiak, gastuez gain, euro banako kalte-ordaina baino ez zien eman beharko hiru auzipetuei. Baina garrantzi politiko handia du, berriro ere Europa osoaren aurrean agerian jartzen duelako Espainiako justiziaren jokabidea jatorri politikoko auzibideetan.\nEstrasburgoko Giza Eskubideen Auzitegiak ez zuen auziaren mamia aztertu, eta ez du azaldu kargugabetze zigorrak egokiak izan ziren edo ez, baina argi utzi du Auzitegi Gorenak ez zituela hiru akusatuen arrazoibideak entzun nahi izan auzia epaitu zuenean, eta gogorarazi du EAEko Justizia Auzitegi Nagusiak, akusatuen arrazoibideak entzun zituenean, absolbitu egin zituela. Estrasburgoko Auzitegiko 3. aretoko zazpi epaileek aho batez hartu zuten erabakia.\nAuziak Batasuna eta beste zenbait eragile politiko legez kanporatzeko estrategian zuen sustraia. Batasuna legez kanpo utzi ondoren, 2003an, Sozialista Abertzaleak talde parlamentarioa desegiteko agindu zioten Eusko Legebiltzarreko Mahaiari. Mahaia osatzen zuten bost kideetatik hiruk \u2014Atutxak, Bilbaok eta Knorrek\u2014 erabaki zuten ezin zutela horrelakorik egin, alderdi politikoa eta talde parlamentarioa ez zirelako gauza bera. Hiru mahaikideak birritan auzipetu zituzten EAEko Auzitegi Nagusian, birritan errugabetzat jo zituzten, baina azkenik Gorenak eman zuen epaia 2008an, eta kargugabetu egin zituen.\nAtutxak epaiaren balorazioa egin zuen alderdiaren Bilboko egoitzan, Sabin Etxean, eta EAJk aukera baliatu zuen Herrizaingo sailburu eta Eusko Legebiltzarreko Mahaiko presidente izandakoari omenaldia egiteko. Buruzagi eta hautetsi jeltzale ugari \u2014tartean, Bizkaiko ahaldun nagusi Unai Rementeria, Bizkaiko Batzar Nagusietako presidente Ana Otadui, Bilboko alkate Juan Maria Aburto, EBBren presidente Andoni Ortuzar, BBBko presidente Itxaso Atutxa, eta abar\u2014 Sabin Etxearen aurreko lorategian egon ziren zain, kazetari multzo handi batek inguratuta, eta Juan Mari Atutxa eta haren emazte Bego\u00f1a Zalduegi iritsi zirenean, txaloka eta besarkada artean hartu zituzten.\nSabin Etxerako bidean, Justizia jauregiaren aurretik igarotzea egokitu zitzaion Atutxari, eta oso keinu esanguratsua egin zuen orduan, hatzaz hara seinalatuz. Izan ere, auzibidea indarrean egon zenean behin baino gehiagotan egokitu zitzaien Atutxari, Knorri eta Bilbaori hara joan behar izatea deklaratzera.\nAtutxaren \u00abkalbarioa\u00bb.\nSabin Etxera iritsita, poza agertu zuen Atutxak epaia dela-eta, eta esan du \u00abhamalau urteko kalbarioa\u00bb pairatzea suertatu zaiola \u00abinstituzioen duintasuna defendatzeagatik\u00bb. Esan duenez, \u00abzapalkuntza\u00bb sufritu dute, baina horren atzean zegoen asmoa \u00abEusko Legebiltzarra bosgarren mailako parlamentu gisa uztea\u00bb zen. Argi utzi nahi izan du gaur egun berdin jokatuko lukeela antzeko egoeran balego.\nAkusazio larriak egin zizkion Atutxak Espainiako justiziari. Esan zuen \u00abjende askorekin\u00bb berba egiteko aukera izan zuela, eta horri esker auzi honetan izandako \u00abbidegabekeria\u00bb ugariren berri izan zuela. \u00abOndo dakit zer egon den honen atzean, nahiz eta, zoritxarrez, frogarik ezin dudan aurkeztu\u00bb, erantsi zuen.\nBeste bi auzipetuek ere baloratu zuten Estrasburgoko Auzitegiaren ebazpena. Gorka Knorrek Euskadi Irratiari egindako adierazpenetan esan du \u00abpozik\u00bb zegoela \u00abjustizia\u00bb egin zelako. \u00abBerriro ere Europatik etorri behar izan zaio jipoia Espainiako Estatu tranpatiari\u00bb, erantsi du Knorrek.\nKontxi Bilbaok, berriz, esan zuen \u00abgarai gogorra\u00bb izan zela hura, baina Estrasburgotik iritsitako epaiak \u00abhein batean bada ere\u00bb konpondu egin duela \u00aborduko injustizia\u00bb.\nEragile politikoen aldetik erreakzio soka luzea ekarri zuen ebazpenak. I\u00f1igo Urkullu Eusko Jaurlaritzako lehendakariak, sare sozialetan hedatutako mezu baten bidez, esan zuen Atutxak, Bilbaok eta Knorrek \u00abaitortza\u00bb merezi zutela eta euren jokabidea \u00aberedugarria\u00bb izan zela. Eusko Jaurlaritzako eledun Josu Erkorekak, berriz, esan zuen epaiak argi uzten zuela hiru auzipetuek egindakoa \u00abariketa demokratikoa\u00bb izan zela eta \u00abeuskal gizartearen aginduari\u00bb erantzun ziotela.\nEusko Alkartasunak ere elkartasun mezua bidali zien Gorka Knorri \u2014EAren ordezkari gisa aritu zen Eusko Legebiltzarreko Mahaian\u2014 eta gainerako bi mahaikideei. EAren ustez, epaiak berriro erakutsi zuen Espainiako justizia \u00aberabat politizatuta\u00bb dagoela \u00abeuskal gatazka politikoarekin zerikusirik duen guztian\u00bb.\nOso desberdina izan zen Espainiako Gobernuak egindako balorazioa. Espainiako Justizia Ministerioak nabarmendu zuen Estrasburgoko Auzitegiak auzipetuei deklarazioa hartzeko beharraz baino ez zuela ebatzi. \u00abHorrek ez du esan nahi ezin zela zigor epaia eman desobedientzia delitu batengatik, edo etorkizunean ezin izango dela zigor hori ezarri\u00bb, zehaztu zuen; \u00absoilki adierazten du beharrezkoa zela, eta geroan ere beharrezkoa izango dela, akusatuei deklarazioa hartzea horrelako zigorra ezarri aurretik\u00bb."}
{"id": "577798", "revid": "98220", "url": "https://eu.wikipedia.org/wiki?curid=577798", "title": "I Know What You Did Last Summer", "text": "I Know What You Did Last Summer (euskaraz \"Badakit zer egin zenuten pasaden udan\") beldurrezko filma da. 1997ko film honen zuzendaria Jim Gillespie da eta protagonistak Jennifer Love Hewitt, Sarah Michelle Gellar, Freddie Prinze Jr. eta Ryan Phillippe dira.\n\"I Still Know What You Did Last Summer\" (1998, \"Oraindik Badakit Zer Egin Zenuten Azken Udan\") eta \"I'll Always Know What You Did Last Summer\" (2006, \"Beti Jakingo Dut Zer Egin Zenuten Azken Udan\") jarraipenak izan zituen.\nArgumentua.\nGaur batean laukote batek (Helen, Barry, Ray eta Julie) gizon bat hiltzen dute auto-istripu batean. Gorputza itsasora botatzen dute eta akordatzen dute gertatutakoa inoiz kontatzea inori.\nUrte bat pasa ondoren Julieri nota bat ailegatzen zaio esanez \"badakit zer egin zenuten pasaden udan\". Beldurtuta, Julie laukotea berriro biltzen du eta hortik aurrera atentatuak sufrituko dituzte. Baina hau guztia hasiera bakarrik izango da."}
{"id": "577799", "revid": "1987", "url": "https://eu.wikipedia.org/wiki?curid=577799", "title": "Sukarrietako geltokia", "text": ""}
{"id": "577800", "revid": "105290", "url": "https://eu.wikipedia.org/wiki?curid=577800", "title": "Mean Girls", "text": "Mean Girls (euskaraz \"Neska gaiztoak\") 2004ko umorezko filma da. Zuzendaria Mark Waters eta protagonistak Lindsay Lohan, Rachel McAdams, Amanda Seyfried, Lacey Chabert, Jonathan Bennett, Tina Fey, Lizzy Caplan, Tim Meadows eta Daniel Franzese dira.\nSinopsia.\nCady (Lindsay Lohan), Afrikan 12 urtez bizi ondoren, lehendabizikoz institutura doa. Bertan Janis (Lizzy Caplan) eta Damian (Daniel Franzese) ezagutuko ditu."}
{"id": "577801", "revid": "96586", "url": "https://eu.wikipedia.org/wiki?curid=577801", "title": "Amanda Seyfried", "text": "Amanda Michelle Seyfried (Allentown, Pennsylvania, Ameriketako Estatu Batuak, 1985eko abenduaren 3a) aktorea da. Ezaguna da Hollywooden egindako hainbat filmengandik, besteak beste \"Mean Girls, Dear John, In Time, Letters to Juliet, Mamma Mia!, Jennifer's Body, Les Mis\u00e9rables\" eta \"Red Riding Hood\".\nLanak.\nAktore gisa, lan hauetan parte hartu du:"}
{"id": "577802", "revid": "105290", "url": "https://eu.wikipedia.org/wiki?curid=577802", "title": "Space Cowboys", "text": "Space Cowboys (euskaraz \"Espazioko Cowboyak\") 2000ko Clint Eastwood estaubatuar zuzendari, ekoizle eta aktoreak zuzendu, ekoiztu eta antzeztutako abentura komedia filma bat da. Clint Eastwood, Tommy Lee Jones, Donald Sutherland, James Garner, Marcia Gay Harden, William Devane, Loren Dean, Courtney B. Vance eta James Cromwell aktoreek antzeztu zuten.\n2000ko Soinu edizio onenaren Oscar Sariaren izendapena jaso zuen.\nArgumentua.\nAEBtako Aire Armadako lau pilotu beterano eta erretiratuei (Clint Eastwood, Tommy Lee Jones, Donald Sutherland eta James Garner) NASAko astronauta izan espazioan bidaiatzeko haien betiko ametsa egi bilakatzeko aukera eman zaie, nahiz eta horretarako berrogei urte itxaron behar izan. Heuren misioa bere orbitatik atera den errusiar komunikazio satelite bat konpontzea izango da, honela Lurrera eror ez dadin. Aipatutako satelitea Frank Corvinek (James Cromwell) diseinatu zuen, hain zuzen ere, laukotearen misioaren zuzendaria denak. Entrenamendu zorrotz, eta maiz barregarri, baten ondoren, astronauta beteranoek espazioan uste baina oztopo gehiago topatuko dituzte."}
{"id": "577803", "revid": "512", "url": "https://eu.wikipedia.org/wiki?curid=577803", "title": "Everett Hughes", "text": "Everett Cherrington Hughes (Beaver, Ohio, 1897ko azaroaren 30a \u2013 Cambridge, Massachusetts, 1983ko urtarrilaren 4a) Estatu Batuetako soziologoa izan zen. Chicagoko Soziologia Eskolako kide izan zen eta harreman etnikoetan, lan arloan eta landa-laneko metodologian berezitu zen."}
{"id": "577805", "revid": "105290", "url": "https://eu.wikipedia.org/wiki?curid=577805", "title": "Kolektibizazioa Sobietar Batasunean", "text": "Kolektibizazioa Sobietar Batasunean Iosif Stalinek 1928-40 bitartean Sobietar Batasunean ezarritako politika izan zen. Urte horietan kulak nekazarien lurrak eta horien lana bateratu eta etxalde kolektiboak ezarri ziren, kolkhozak eta sovkhozak hain zuzen. Horren helburua hiriak janariz behar bezala hornitzea zen.\nHistoria.\nGobernu sobietarrak, Stalinen gidaritzapean, biziki bultzatu zuen kolektibizazioa 1929-1933 bitartean, nekazaritza sistema tradizionala eraberritzearren. Kulak edo lurjabe ziren nekazarien ahalmen ekonomikoa deuseztatu nahi izan zuen, etxaldeak estatuari ematera behartuz. Kulaken erabateko ezetzari bortizki erantzun zion gobernuak, eta matxinatuak espetxeratu egin zituen. Nekazari askok beren tresnak deuseztatu eta galera handiak eragin zituzten. Gainera, nekazaritza produkzioaren irabaziak industriari bultza egiteko erabili zituen gobernuak, eta ondorioz nekazarien pobrezia areagotu egin ziren, eta milioika nekazari hil zen.\nErreferentziak.\n "}
{"id": "577810", "revid": "119347", "url": "https://eu.wikipedia.org/wiki?curid=577810", "title": "Roberto Ferruzzi", "text": "Roberto Ferruzzi (\u0160ibenik, Dalmazia, 1853ko abenduaren 16a \u2013 Venezia, Italia, 1934ko otsailaren 16a) italiar margolaria izan zen.\nMunduan ezaguna da haren \"La Madonnina\" (Andre Mariatxoa) margolana.\nBizitza.\n\u0160ibenik hirian jaio zen, Dalmazian, 1853an. Italiar gurasoak zituen. Lau urte zituela, Veneziara aldatu zen, ikasteko. Aita \u2014abokatu ospetsua\u2014 hil ondoren, Dalmaziara itzuli zen, eta han bizi izan zen 14 urte bete arte, ikasketa klasikoak egiten eta margolaritza ikasten, bere kasa. Luvigliano herrira (Torreglia, Padua, Italia) aldatu zen, eta han sortu zituen bere lanik nabarmenenak, \"Madonnina\" ospetsua barne.\n1934an hil zen, eta bere emazte Ester Sorgatoren eta alaba Mariskaren ondoan ehortzi zuten, Luviglianoko hilerri txikian.\n\"Madonnina\".\n1897an Ferruzzik Veneziako Bienalaren bigarren edizioan parte hartu zuen, amatasuna irudikatu nahi zuen lan batekin. Aparteko adierazpen gozoari esker, margolanak sekulako arrakasta izan zuen, eta \"Amatasuna\" jatorrizko izenaren ordez \"Madonnina\" jarri zitzaion. Margolana beste izen batzuekin ere ezaguna da: \"Haurrarekiko Madonna, Andre Maria Atsedenekoa, Andre Maria Bideetakoa, Andre Maria Samurtasunekoa, Madonnella\" eta \"Zingarella\"."}
{"id": "577812", "revid": "6327", "url": "https://eu.wikipedia.org/wiki?curid=577812", "title": "Ladislao Galartza Etaio", "text": ""}
{"id": "577813", "revid": "448", "url": "https://eu.wikipedia.org/wiki?curid=577813", "title": "Ladislao Galartza", "text": ""}
{"id": "577814", "revid": "448", "url": "https://eu.wikipedia.org/wiki?curid=577814", "title": "Barberito", "text": ""}
{"id": "577815", "revid": "17", "url": "https://eu.wikipedia.org/wiki?curid=577815", "title": "Zeihartasun", "text": ""}
{"id": "577820", "revid": "512", "url": "https://eu.wikipedia.org/wiki?curid=577820", "title": "Patricia Arbu\u00e9s", "text": "Patricia Arbu\u00e9s (Madril, 2004ko abenduaren 27a) Espainiako haur aktore bat da. 2011 eta 2013.urte bitartean Antena 3ko \"El Barco\" telesailean ikusi genuen, Valeria Montero kapitainaren alaba txikiaren papera antzezten zuena.\nGainera, serietan parte hartu duen haur txikienetarikoa da. \"Cuarto milenio\" Cuatro telebista kateko saioan bere parte hartzea nabarmentzen da.\nTelebistan parte hartu baino lehenago, haur modeloa izan zen El Corte Ingl\u00e9sko katalogoetan eta telebistako iragarki batzuetan parte hartu du (Etxebizitza ministerioak, Johnson's xanpu, Dario Barrio sukaldariarekin eta Kinder eta Movistar iragarkietan).\nBere anaiak, Pablo eta Hugo, ere aktoreak dira. Hugo Arbu\u00e9s (Patriciaren bikia) \"Hierro\" pelikulan parte hartu zuen (2010) Gabe Iba\u00f1ezek zuzenduta. Pablo Arbu\u00e9s, \"Hospital Central\" telesaileko kapitulu batzuetan parte hartu du eta Andy y Lucasen bideoklip batean atera da. Pasareletan, modan eta telebistako iragarkietan zentratuagoa dago serietan edo programetan baino."}
{"id": "577821", "revid": "46640", "url": "https://eu.wikipedia.org/wiki?curid=577821", "title": "Pablo Albor\u00e1n", "text": "Pablo Moreno de Albor\u00e1n Ferr\u00e1ndiz (M\u00e1laga, 1989ko maiatzaren 31), Pablo Alboran bezala ezagutua, espainiar kantautore eta musikaria da. Bere debuta ondoren Grammy Latinos premioetan lau kandidatura lortu zituen, haietako hiru 2011an. Abeslariak bi estudio album atera ditu, album bat bizian, sei soil, sei bideo musikal eta kolaborazio musikal batzuk. Bere material diskografikoak EMI Music-ek banatzen ditu. 2010ean estreinatu zen bere lehen irteera ofizialarekin \u00abSolamente t\u00fa\u00bb bere album debutaren lehenengo abestiarekin, Pablo Alboran, irten zena 2011an. Debut hau lehenengo postua lortu zuen salmenten lehenengo astean, eta lehen solista izan zen altuenean debutatu zuen album bat sinatzen 1998 geroztik Espainian.\nBere lehen albuma atera eta hilabete batzuk geroago, \u00abEn ac\u00fastico\u00bb atera zuen, abeslariaren lehenengo kontzertua bizian grabatua, Espainiako lehenengo postuan debutatu zuena. Aste batzuk geroago Portugalen argitaratu zuen, aste batzuetan lehen postua lortzen. Bere abesti soiletatik, bi nabarmentzen dira: \u00abSolamente t\u00fa\u00bb eta \u00abPerd\u00f3name\u00bb Carminho abeslariarekin, Pablo Alboran eta \u00abEn Acustico\u00bb albumetakoak, Espainian eta Portugalen lehen postua lortu zutenak.\nParlophone konpainiaren arabera, Pablo Alboranek bere diskoaren miloi bat ale baino gehiago saldu ditu mundu osoan, eta bi urte eta erdiko ibilbidean, 2012 Portugalen disko gehien saldu zituen abeslaria izan zen eta Espainian, ondoz ondoko bi urtez (2011-2012), Europan platinoko 30 disko gehituz (haietako 23, 24 hilabetetan lortuta), urrezko bi disko Amerikan eta bat Portugalen. Portugalen egon zen 36 asteetan lehenengo postuan (\u00abTanto\u00bb eta \u00abEn Acustiko\u00bb-rekin) eta 60 astez Espainian (bere hiru diskoekin), guztira 96 aste lehengo postuan lortuz, bi herri horietan.\nMusika ibilbidea.\n1989-2010: Haurtzaroa eta musika.\nMalagako aitaren- Salvador Moreno de Albor\u00e1n Peralta arkitektoa- eta ama frantsesaren-Elena Ferr\u00e1ndiz Mart\u00ednez, Casablancan jaiotako guraso espainiarren alaba Marrueko-ko protektoratu frantsesaren bitartean-, oso txikitatik interesatua zegoen musikan, instrumentu desberdinetako heziketa jasoz; hala nola pianoa, gitarra klasikoa etab, eta musikari profesionalekin(Madrilen eta Malagan) abesten ikasiz.\nPablo Francisco Moreno Fern\u00e1ndez-en birbiloba da, Alboranen lehenengo markesa, eta bi anai dauzka: Casilda eta Salvador.\nHamabi urte zituelarik, bere lehenengo abestiak egin zituen:\"Amor de Barrio\u201d eta \u201cDesencuentro\u201d, bere debutaren diskoan agertzen direnak. Nahiz eta bere ibilera artistikoa hasi zuen bere familia flamenkoaren eskutik Malagako jatetxe batean jokatzen zutela, \u201cEl Blanco Moreno\u201d izendatu zuten eta aurrerago, hamalau urte zituelarik, Myspace-era igo zituen bera abesten agertzen ziren bideoak igotzen hasi zen. Handik aurrera bakarrik abesten hasi zen.\nHau guztia gorabehera, nazionalki ezaguna izaten hasi zen, abesten zegoen bideoak Youtubera igotzen hasi zenean. Bere lehenengo bideoak 2000000 erreprodukzio izan zituen Youtuben. \u201cSolamente tu\u201d abestiak Youtuberi esker ospera eraman zuelarik, 70000000 erreprodukzio baino gehiago irabazi zituen Espainian eta Latinoamerikan. Urteak pasatzen joan direlarik, Pablok Manuel Ill\u00e1n produktorea ezagutu zuen. Maketa bat grabatu zuen Dina Navarro-ren \u201cD\u00e9jame de volverme loca\u201d abestiaren bertsio bat sartzen zuena. Ill\u00e1ni esker, bertsio hori Dinaren belarrietara iriti zen, gaztearekiko interesa erakutsi zuen eta musikako amabitxia bihurtu zen zeinari maite duen nagusitzean lagundu zuelako eta zeinarekin bere bigarren diskoan abesten duen.\nPablo, orduan, berrogei abesti berak konposatuak aurkeztu zituen bere lehenengo diskorako nahi zuenak aukeratzeko. Prozesu horren bitartean, Pablok Youtubera igo zuen abesti horietako bat, modu hurbil batean ezaguna izateko. Honela, mota askotariko publikoak entzuna, Kelly Rowland abeslaria barnean zeina liluratuta geratu zen bere soinuarengatik. Handik aurrera Pablo Alboran sare sozialetan agertu zen eta hori bihurtu zen promozionatzeko modurik onena. 2010eko urriaren erdialdera, bere lehenengo disko bakuna salmenta digitalera atera zen, \u201cSolamente t\u00fa\u201d.\n2011:Pablo Albor\u00e1n eta En Acustico.\n2011ko otsailaren 1ean, bere lehengo diskoa atera ze salmentara,Pablo Alboran; bere irteera exito bat bihurtuz eta hainbat aste bitartez saltze zerrendan liderra izaten.\nPablo Alboranek bere bira talde osoarekin 2011ko maiatzaren 11an Madrilen Palacio de Vistalegren eta hurrengo hilabetetan Espainiako geografiaren zati handiena ibili zuen eta Latinoamerikako hiri batzuetan,esaterako Argentina, Chile eta Mexiko. Urte horretako azaroan bere bigarren diskoa argitaratu zuen, En acustico, zuzenean eta akustikoan bere lehenengo diskoko abestiekin, bi abesti berrirekin eta lau bonus krakekin.\u201dPerd\u00f3name\u201d lan horren lehenengo erraza izan zen, Carmino abeslari portugesarekin egin zuena. Pablo Alboranek hilabete asko eraman zituen, bere debutetik, akustikoan bere lehenengo albumaren abestiak aurkeztuz eta Espainiako geografia osoan abestuz; bere taldea 2011ko maiatzaren 11an hasi zen Palacio de Vistalegren (Madrilen, Espainian) eta geroago, Manuel Illak Trimekarentzat egin zuen, Pablo Alboranen bigarren diskoa, talde akustiko bat osatu zuten bere lehenengodiskorako.\n2011ko abenduaren 9an, bere lehenengo saria irabazi zuen, uret horretako 40 Principales-ko artista ezagutaraztea. Malagakoak gainera, bere album homonimoa Itune Storeko gehienen saldutako hirugarren postuan eta bere \u201cSolamente tu\u201d herriko salmenten zazpigarren postua lortu zuen. Abenduaren 27an Urteko diskoko(2011) VIIgarren edizioko irabazlea izan zen TVEkoa bere debutaren Pablo Albor\u00e1n albumarekin. 2012 ko lehenengo astean, bere En Ac\u00fastico albuma urrezko diskoa izan zen Portugalen eta herri horretako salmenten top-aren lehenengo postua lortu zuen. Hamazazpi aste geroago, Portugalen disko hori lehenengo postuan jarraitzen zuen. 2011 n 60 kontzertu baino gehiago egin zituen, eszenatoki txikietatik hasita eta urtea ixten \u201cez daude sarrera gehiagorik\u201drekin Madrileko Palacio de Deportesen 15000 entzulerekin.\n2011n eta 2012an , Pablo Albor\u00e1nek birak egin zituen klubetan, antzeztokietan eta entzunareto handietan(Gran Rex de Buenos Aires,Palacio de Deportes de Madrid) kontzertu guztietan sarrerak agortuak.\n2012-egun: Tanto.\n2012an, \u201cPuede que\u201d abestia grabatu zuen Miguel Boserekin bere \u201cPapito\u201d albumerako, irailaren 4ean merkatura bota zena. Urte horretako azaroaren azken egunetan, Maria Dolores Praderarekin kolaboratu zuen, Victor Manuel-en \u201cNo se por que te quiero\u201d abestiaren interpretazioan abeslariaren azken albumerako, Gracias a vosotros deitua. 2012ko azaroaren 6an Tanto bere album berria argitaratu zuen eta zuzenean Espainiako n\u00ba1-era sartu zen, lehen astean hiru disko platino lortzen eta bitartean Pablo Alboranen beste bi albumak podiuma osatzen zuten salduenen zerredan (Akustiko n\u00ba2 eta Pablo Alboran n\u00ba3-rekin), musika espainiarrean lehen aldiz gertatu zen gertakizuna izanik.\n2013ko maiatzak 13an, Pablo Alboranek bere bira Tanto asi zuen Almerian, kontzertu asko egiten penintsula guztian barrena, irailaren 26 eta 27an Madrilen (Palacio de los deportes), urriaren 11 eta 12an Bartzelonan (Palau Sant Jordi), urriaren 25ean Oporton (Coliseu do Porto) eta urriaren 26an Lisboan (Campo Peque\u00f1o). Lisboako 2012ko azaroaren 12ko kontzertua (Coliseu dos recreiros) izan zen urteko seigarren kontzerturik hoberena. Amerikako Estatu Batuetan Grammy Latindarretan parte hartu zuen 2012 eta 2013. urteetan. 2013ko apirilaren lehenengo egunetan, Espainian Tantok 7 platinoko 7 disko lortu zituen eta platinoko disko bat Portugalen, eta Espainian 15 astez lehen postuan egon zen. Tanto albumaren lehenengo single-a egon da 5 astez Espainian gehien entzuten zen musikaren lehenengo postuan. 2012ean Tanto izan zen bere album salduena Espainian.\n2013ko otsailean Itsasoaren Mahasti Jaialdian parte hartu zuen epaimahai bezala. Ere bai parte hartu zuen Jesse &amp; Joy-ren \u00abLa de la mala suerte\u00bb abestian \u201cCon quien se queda el perro\u201d diskoarena, eta haiek segituan Pablo Alboranen \u201cDonde esta el amor\u201d abestian parte hartu zuten, John William Hartfielengatik idatzita, aurkitzen dela Tanto diskoan (edizio berria). 2013Ko maiatzean Premios Cadena Dial 2012-ko saria jaso zuen Tenerifen egin zen gala batean Auditorio Adan Martinen. 2013an kameo bat egin zuen Telecinco-ko Aida serierako Doscientos abestia interpretatzen. 2013ko abenduaren 24an, Pablo Alboran TVE-ko gabon-gaueko programa berezian parte hartu zuen Especial Pablo Alboran izena eman ziotena, eta 'Te he echado de menos', 'D\u00f3nde est\u00e1 el amor', '\u00c9xtasis' edo 'Solamente t\u00fa' abestiak interpretatu zituen, ere bai Malu, Sergio Dalma, Raphael, Laura Pausini eta James Bluntekin abestu zuen."}
{"id": "577822", "revid": "56334", "url": "https://eu.wikipedia.org/wiki?curid=577822", "title": "Valve Corporation", "text": "Valve Corporation bideo-jokoak garatzen dituen enpresa estatubatuarra da. Mundu mailan ezaguna egin zen bere lehengo jokoarengatik, \"Half-Life\" eta honen modifikazio batengatik \"Counter-Strike\".\nBere beste lorpen ospetsuenetarikoa Source bideo-joko motorra da, beraien jokoetan erabilita gehien bat, \"Half-Life 2\" barne.\nValve Software-ren bulego nagusia Seattlen dago, Ameriketako Estatu Batuetan.\nHistoria.\nGabe Newell-ek eta Mike Harringtonek VALVE sortu zuten 1996an. \"Half-Life\"kin, bere lehen bideo-jokoarekin, Valve-k arrakasta izugarria bildu zuen bere hedapenenekin eta modifikazioekin etekin handiak lortuz."}
{"id": "577823", "revid": "2241", "url": "https://eu.wikipedia.org/wiki?curid=577823", "title": "Kolektibizazio (argipena)", "text": "Kolektibizazio hitzak erabilera zenbait ditu:"}
{"id": "577826", "revid": "140998", "url": "https://eu.wikipedia.org/wiki?curid=577826", "title": "Adimen-gaitasun handiko haur", "text": "Adimen-gaitasun handiko haurra edo talentu aparteko haurra erlatiboki kalifikazio akademiko oso onak, adimen altua, sormen handia edo oro har talentu berezia duen haurra da. Haur gaigabetuek ez bezala, haur hauek ez dute laguntza berezirik behar euren ikaskuntza prozesuan; baina, dituzten berezitasunak direla eta, bestelako arazo pertsonalak eta gelan arazoak sor ditzaketen haurrak dira. Horrela, hezkuntza bereziaren helburu ere badira. Eskolak haur hauen ikaskuntza-beharrei erantzuten ez dienez, batzuetan zapuztu egiten dira eta nortasun-arazoak izaten dituzte.\nHistoria.\nTalentu aparteko haurren hezkuntza berezia Antzinako Txinan abiatu zela ezaguna da, haur horiek enperadorearen gortera eramaten baitziren hezkuntza berezia jasotzera. XIX. mendean, berdintasunaren filosofia zabaldu eta talentu aparteko haurrak besteekin batera hezi behar direla bultzatu zen, elitismoaren aurkako jarrera argudiatuz.\nZer da adimen-gaitasuna handia?\nAdimen-gaitasun handiaz hitz egitean, adimenaz hitz egiten da. Adimen-gaitasun handia duten umeak eraginkortasun kognitibo handiaren jabe izaten dira. Adimen-gaitasun handia definitzeko, \"superdotazioa\" hitza baliatu behar da. Superdotazioaren egitura kognitiboaren ezaugarri nagusia adimen baliabide guztien konbinazioa da, Eusko Jaurlaritzak 2013 argitaratutako Orientabideak izeneko txostenak dioenez. Superdotazio horri esker, adimen-gaitasun handiko ikasle batek eraginkortasun-maila handia lortzen du informazioa edozein modutara prozesatzeko eta kudeatzeko orduan. Hala, hauexek dira ikasle horien ezaugarririk nabarmenenak: oroimen ona; arretarako eta kontzentratzeko ahalmen handia; malgutasun kognitiboa egoera berrien aurrean erantzuteko eta aldaketetara moldatzeko erraztasuna;gaitasuna informazio eta testuinguru desberdinen artean loturak egiteko,kontzeptu eta pertzepzio berriak garatzeko, eta proposamen eta irtenbide berritzaileak asmatzeko; oreka nortasunean; autoestimu handia eta konfiantza beren baliabideengan, inguruneak beren premiak betetzea ahalbideratuz gero.\nHala ere, adimena dinamikoa eta aldakorra da, eta bizitzan zehar zenbait aldaketa izan dezake. Hartara, adimena elikatzen edo garatzen ez bada, moteldu egin daiteke.\nNahitaezkoa da irakasleak adimen-gaitasun handiko ikasleari antzematea, haurraren garapen emozionala eta intelektuala egokia izan dadin. Hala, komeni da hezkuntza-erantzun berezia ematea ikasle multzo horri. Honako ezaugarri hauek (guztiak ez, derrigorrean) biltzen dira ikasle horiengan:\nZenbat adimen-gaitasun handiko ume dago?\nHezkuntza Ministerioaren arabera, ikasleen % 2-% 5ek du adimen-gaitasun handia. EUSTAT erakundearen datuen arabera (2010/11), Euskal Autonomi Erkidegoak 341.723 ikasle dituela Haur Hezkuntzan, Lehen Hezkuntzan, Derrigorrezko Bigarren Hezkuntzan eta Batxilergoan, EAEko 6.800-17.000 ikasle adimen-handikoak dira. Hala ere, gai hau ikertzen diharduten zenbait ikerlarik ehuneko altuagoak proposatu dituzte adimen-gaitasun handiko haurrentzat: % 10 (Gagn\u00e9), % 15-20 (Renzulli)... Halaber, uste da Euskal Autonomia Erkidegoan 4.700tik 11.800 ikasle bitartean detektatu gabe daudela. Ikasle kopuru handia da, alegia.\nAdimen-gaitasun handiko haurren inguruko topikoak.\nEzin da aipatu gabe utzi uste,topiko eta mito ugari sortu izan direla adimen-gaitasun handiko haurren inguruan. Besteak beste, honako hauek jaso nahi dira hemen:\nNola antzeman adimen-gaitasun handia.\nBaliteke ikaslea gaitasun handikoa izatea, baina ingurukoak horretaz jabetu ez izana. Ildo horretatik, bi galdera egin daitezke: Adimen-gaitasun handia erraz antzeman daiteke ala ez? Nork detektatu behar du, eskolak ala etxekoek? Honako ezaugarri hauek lagungarriak izan daitezke bide hori errazteko:\nAdimen-gaitasun handiko haurren garapen emozionala eta intelektuala egokia izan dadin, hezkuntzak eta gizarteak erantzun egokia (\"berezia\"?) eskaini behar die. Hala ere, oraindik bide luzea dago egiteko arlo honetan hezkuntzan eta gizartean.\nDetekzioa.\nAdimen gaitasun handiko ikasleak detektatzea beharrezkoa da:\nGainera, ikasle horien eskubidea da beren premiei erantzungo dien hezkuntza eskuratzea. Ez antzemateak eta arretarik ez emateak eskubide horiek ukatzea ekarriko luke. Eskola eta familia dira adimen-gaitasun handiak dituzten ikasleak identifikatzeko testuinguru nagusiak; beraz, detekzio goiztiarrak esku hartzea ahalbidetuko luke, kasu bakoitzerako neurri egokienak proposatuz.\nAdimen gaitasun handiak dituzten ikasleen detekzio eta balorazio hori ez dira egin behar une zehatz batean, test edo proba psikometrikoen bidez bakarrik eta gaitasun intelektualean soilik oinarrituta. Prozesu horretan estrategia eta tresna dibertsifikatuak erabili behar dira eta ikaslearen garapen emozional eta sozialari eta bere sormenari erreparatu behar zaio. Prozegu honetan eragile guztiek parte hartzea ezinbestekoa da (Hezkuntza-komunitatea eta familia).\nDetekzioan atal hauek hartu behar ditu kontuan:\nGuzti\u00a0 hau kontutan hartuta, ebaluazio psikopedagogikoa egingo da.\nEzaugarriak.\nKontutan hartzekoak..\nNahiz eta aparteko gaitasunak eduki:\nDisinkroniak.\nBestalde, disinkronia batzuk ere ager daitezke:"}
{"id": "577827", "revid": "119347", "url": "https://eu.wikipedia.org/wiki?curid=577827", "title": "Luis Sabalza", "text": "Luis Sabalza Iriarte (Zangoza, 1947ko urriaren 23a-) CA Osasunako presidentea da.\nAbokatua izan zen, Nafarroako Kutxarentzat urte askoz. 1998 eta 2012 artean Osasunaren \"bazkidearen babeslea\" izan zen. 2014an Osasunako presidente hauteskundeetara aurkeztu zen \"Regreso a nuestras raices\" esloganarekin (Gure sustraietara itzulera, gaztelaniaz). Beste hautagai guztiak hautagaitza kendu zuten eta ondorioz Sabalza hauteskundeak ospatu gabe bilakatu zen presidente berria. Osasunako hiru bazkide hautaketaren kontra agertu ziren. Hauteskunde batzordeak kontra-egite hau ezeztatu zuen."}
{"id": "577828", "revid": "448", "url": "https://eu.wikipedia.org/wiki?curid=577828", "title": "Talentu aparteko haur", "text": ""}
{"id": "577835", "revid": "512", "url": "https://eu.wikipedia.org/wiki?curid=577835", "title": "Cyphocharax", "text": "Cyphocharax Curimatidae familiako arrain genero bat da, Characiformes ordenaren barruan. Hego Amerikan bizi dira.\nEspezieak.\n39 espezie ezagutzen dira gaur egun"}
{"id": "577836", "revid": "10891", "url": "https://eu.wikipedia.org/wiki?curid=577836", "title": "Jean Ren\u00e9 Constant Quoy", "text": "Jean Ren\u00e9 Constant Quoy (Maill\u00e9, Frantzia, 1790eko azaroaren 10a - Rochefort, 1869ko uztailaren 4a) frantziar kirurgialari, zoologo eta anatomista izan zen.\n1806an bere medikuntzako ikerketak hasi zituen Rocheforteko itsas medikuntza eskolan, eta 1808an Antilletara egindako bidaian kirurgialari laguntzailea izan zen. 1814an Montpellierren medikuntzan doktore izendatu zuten eta R\u00e9union uhartera joan zen bidaiako kirurgia nagusia izan zen.\nJoseph Paul Gaimardekin batera Uranie itsasontziko naturalista eta kirurgilaria izan zen Louis de Freycineten agindupean, 1817tik 1820an, eta Astrolaben Jules Dumont d'Urvilleen agindupean 1826-1829 epean. Artista gisa ere jaso zituen lausenguak. \"Astrolabe\"n ontziratua zegoela gaur egun desagertua dagoen \"Tachygia microlepis\" aurkitu zuen.\n1824an Rocheforteko Itsas Eskolan anatomia irakasten hasi zen, 1832tik 1835era. Toulon eta Bresten jarraitu zuen bere lanarekin."}
{"id": "577837", "revid": "336", "url": "https://eu.wikipedia.org/wiki?curid=577837", "title": "Maill\u00e9", "text": "Maill\u00e9 izenarekin Frantziako hiru herri ezberdin ezagutzen dira:"}
{"id": "577838", "revid": "336", "url": "https://eu.wikipedia.org/wiki?curid=577838", "title": "Tachygia microlepis", "text": ""}
{"id": "577841", "revid": "336", "url": "https://eu.wikipedia.org/wiki?curid=577841", "title": "Anatomista", "text": ""}
{"id": "577842", "revid": "512", "url": "https://eu.wikipedia.org/wiki?curid=577842", "title": "Tax lease", "text": "Tax lease kostu ekonomiko handiko produktuak erosteko finantza operazio bat da, ontzigintzan erabili ohi dena. Honen bidez, erosleek ahalik eta zerga gutxien ordaintzen dute. Horretarako, onura fiskalak baliatzen dira.\nBeharrezko baldintzak.\n\"Tax lease\" laguntza burutzeko armadore bat, eraikitzen ari diren ontzi bat, armadoreari erosiko dion finantza erakunde bat eta Interes Ekonomikoko Elkarte bat behar dira. Horrek armadoreari ontzia alokatuko dio erosteko aukerarekin, elkarrekin adostutako denbora tarte batez.\nInteres Ekonomikoko Elkartea.\nElkarte hauek merkataritza elkarteen artean osatutako ondasun elkarte baten edo sozietate zibil baten funtzioa burutzen dute.\nOntzia eraikitzeko momentuan, finantza erakundeek erosi egiten dute, \"leasing\" (alokairua erosteko bermearekin) bidez. Horiek, Interes Ekonomikoko Elkarteetara igarotzen dira eta gero ontzia armadoreari alokatzen diote, \"leasing\" kontratu baliatuz, eta lau urtera, azken ordainketa egin eta armadorearengana igarotzen da.\nLau urteren ondoren, \"leasing\" bukatu eta ontzia armadorearen esku gelditzen da. Momentu horretan, Interes Ekonomikoko Taldeak ere desagertu egiten dira.\nAurrezteko modua.\nSozietate zergaren araudiak aukera eskaintzen die enpresei egin dituzten inbertsioen bidez zergak gutxitzeko, zerga-oinarri negatiboak sortzen dituztela baliatuta. Erosketa handi baten amortizazioa epe motzean egiteak, bestalde, asko gutxitzen du enpresa hauen zerga oinarri positiboa.\n2014ko abenduaren 9ean, 'Tax lease' berria onartu egin zuen Europako Batasuneko Auzitegiak."}
{"id": "577843", "revid": "336", "url": "https://eu.wikipedia.org/wiki?curid=577843", "title": "Enperadorearen balsa", "text": "Enperadorearen balsa Johann Strauss (semea) musikagileak 1889an Ameriketako Estatu Batuetan ondutako balsa da. Hasieran \"Eskua eskuarekin\" izena zuen, eta Austriako enperadore Frantzisko Josek Alemaniako Gilen II.a kaiserra bisitatu behar zuelako sortu zuen.\n&lt;score vorbis=\"1\"&gt;\n \\relative c' {\n \\new PianoStaff \u00ab\n \\new Staff { \\key a \\minor \\time 2/2\n \\tempo \\markup {\n \\column {\n &lt;c e,&gt;-.\\pp g4-. &lt;c e,&gt;-. g4-. &lt;c e,&gt;-. g4-. &lt;c e,&gt;-. g4-. &lt;e' c g&gt; r8 &lt;e c&gt;8 &lt;e g&gt;4 r8 &lt;d b&gt;8 &lt;d b f'&gt;4 &lt;d b f'&gt; &lt;c e&gt; r &lt;c e&gt; r8 &lt;c e&gt;8 &lt;e g&gt;4 r8 &lt;g b&gt;8 4 &lt;g e c&gt; r\n \\new Staff { \\key a \\minor \\time 2/2 \\clef bass\n &lt;c, c,&gt;-. g4-. &lt;c c,&gt;-. g4-. &lt;c c,&gt;-. g4-. &lt;c c,&gt;-. g4-. &lt;c c,&gt;-. g4-. &lt;c c,&gt;-. g4-. &lt;c c,&gt;-. g4-. &lt;c c,&gt;-. g4-. &lt;c c,&gt;-. g4-. &lt;c c,&gt;-. g4-. &lt;c c,&gt;-. g4-. &lt;c c,&gt;-. g4-.\n \u00bb\n&lt;/score&gt;\n&lt;score vorbis=\"1\"&gt;\n \\relative c' {\n \\new PianoStaff \u00ab\n \\new Staff { \\key f \\minor \\time 3/4 \n \\tempo \\markup {\n \\column {\n r &lt;aes' aes'&gt;-.( &lt;aes aes'&gt;-.) &lt;aes aes'&gt;( &lt;g g'&gt; c) &lt;c f,&gt;2.( &lt;bes f&gt;) r4 &lt;g g'&gt;4-.( &lt;g g'&gt;-.) &lt;g g'&gt;( &lt;f f'&gt; bes) &lt;bes ees,&gt;2.( &lt;aes ees&gt;) r4 f'4-.( f-.) f ( ees aes,) aes\\mordent( g) aes bes2\n \\new Dynamics {\n s\\p\n \\new Staff { \\key f \\minor \\time 3/4 \\clef bass\n c,4 &lt;aes' ees'&gt; &lt;aes ees'&gt; c, &lt;aes' ees'&gt; &lt;aes ees'&gt; des, &lt;bes' des&gt; &lt;bes des&gt; des, &lt;bes' des&gt; &lt;bes des&gt; bes, &lt;bes' des&gt; &lt;bes des&gt; ees, &lt;g des'&gt; &lt;g des'&gt; c, &lt;ees c' aes&gt; &lt;ees c' aes&gt; c &lt;ees c' aes&gt; &lt;ees c' aes&gt; aes, &lt;aes' ees' c&gt; &lt;aes ees' c&gt; aes, &lt;aes' ees' c&gt; &lt;aes ees' c&gt; ees &lt;bes' des&gt; &lt;bes des&gt; ees,\n \u00bb\n&lt;/score&gt;"}
{"id": "577844", "revid": "448", "url": "https://eu.wikipedia.org/wiki?curid=577844", "title": "Radetzky martxa", "text": ""}
{"id": "577845", "revid": "1519", "url": "https://eu.wikipedia.org/wiki?curid=577845", "title": "Manu Robles Arangiz fundazioa", "text": "Manu Robles-Arangiz fundazioa Baionan 2004an sortutako fundazioa da eta Ipar Euskal Herriko dinamikak laguntzen ditu.\nHistoria.\nManu Robles Arangiz fundazioa 1991n jaio zen Hego Euskal Herrian. Ipar Euskal Herriko diagnostiko bat ondoren, ELA sindikatuak Ipar Euskal Herrian zabaltzeko nahia azaldu zuen. LAB jada bazegoen eta zatiketa ez eragiteko sortu zuten fundazioa.\nFuntzionamendua.\nIpar Euskal Herrian ahal duen \u00abautonomia eta ekimen handinarekin\u00bb jardutea eta gizarte aurrerabideak eta euskaldunen borondatea kontuan hartzen dituzten pertsona eta mugimendutzat elkar eragiteko erreferentzia izatea da.\nBultzatu dituzten proiektuak.\nEuskoa.\nEuskoa sortu aurretik fundazioko batzuk AEKko eta beste mugimendu batzuetako kideekin batera tresna alternatibo batean pentsatzen hasi ziren eta horrela euskoa sortu zen.\nEuskal Herriko Laborantza Ganbera.\nELBko laborariek laborantza ganbera bat eskatu zuten eta Frantziaru urte batzuetara laborantza ganberarik egoten ez bazen eurek sortuko zutela azaldu zuten. ELB ELA sindikatuarekin elkartu eta Ipar Euskal Herriko Manu Robles fundazioak laborariek behar zuten laborantza ganbera lortzen laguntza eman zien.\nAinhize-Monjolosen etxe bat aurkitu eta erosteko tramiteekin hasi ziren baina gatazka egon zen Frantziarekin erosketa egiteko dirua atzerritik zetorrela esaten baitzuten. Erostea lortzen eta obrak egiten ere lagundu zuen fundazioak.\nEnbatarekin hitzarmena.\n\"Enbata\" aldizkariarekin hitzarmen bat egin zuten \"Alda\" izeneko gehigarri bat eurek idazteko. Bertan erregularki gai sozialen eta ekologikoen inguruko irakurketa argitaratzen dituzte eta egun \"Enbata\" aldizkariaren Interneteko ataria kudeatzen laguntzen dute.\nBizi! mugimendua.\nFundazioa ingurumenaren inguruan militatu nahi zuten pertsona batzuekin bildu eta Bizi! mugimendua sortu zuten. Euskal Herriko Laborantza Ganberaren gatazkak bere sortzea atzeratu eta 2009ko ekainean sortu zen.\n\"Alda\" taldea.\n2014an, geroa aurreratzeko eta erreleboa ziurtatzeko talde hau sortu zuen fundazioak."}
{"id": "577847", "revid": "105290", "url": "https://eu.wikipedia.org/wiki?curid=577847", "title": "Reds", "text": "Reds (euskaraz \"Gorriak\") 1981eko Warren Beatty estatubatuar zuzendari, ekoizle, gidoigile eta aktoreak zuzendu, ekoiztu, idatzi eta antzeztutako historia epika filma bat da. John Reed kazetariaren \"Ten Days that Shook the World\" (\"Mundua Astindu Zuten Hamar Egunak\") liburuan oinarritua eta Errusiako Iraultzan girotua dago. Warren Beatty, Diane Keaton, Jack Nicholson eta Maureen Stapleton aktoreek antzeztu zuten.\nOscar Sarietarako hamabi izendapen jaso eta hiru irabazi zituen: Emakumezko bigarren aktore onenaren Oscar Saria (Maureen Stapleton), Argazkigintza onenaren Oscar Saria (Vittorio Storaro) eta Zuzendari onenaren Oscar Saria (Warren Beatty).\nArgumentua.\nJohn Reed kazetaria (Warren Beatty) Kremlinen ehortzirik dagoen estatubatuar bakarra da. Bere bizialdian 1915eko AEB iskanbilatsuan bere pentsaera defendatzeko borrokatu zen ekintzailea izan zen. Louise Bryant (Diane Keaton) kazetariaz maitemindu zen, emakumearen emanzipazioaren alde eta idazle izateko borrokatu zen izaera biziko emakumea. Senarra laga ostean, Louise Reedekin bizitzen jarri eta ezkerreko ekintzaile intelektualen taldera batu zen. Halere, Reedek AEBak Lehen Mundu Gerra sar ez zitezen aldeko jarduera itzelak bikotean lehen desadostasunak sortu zituen..."}
{"id": "577854", "revid": "46380", "url": "https://eu.wikipedia.org/wiki?curid=577854", "title": "Michel Crozier", "text": "Michel Crozier (Sainte-Menehould, Marne, Frantzia, 1922ko azaroaren 6a - Paris, 2013ko maiatzaren 24a) soziologo frantsesa eta erakundeen soziologiaren alorrean analisi estrategikoaren sortzaile nagusia izan zen. 1999tik, Zientzia moral eta politikoen akademiako kide izan zen."}
{"id": "577855", "revid": "46380", "url": "https://eu.wikipedia.org/wiki?curid=577855", "title": "Zientzia moral eta politikoen akademia", "text": ""}
{"id": "577856", "revid": "512", "url": "https://eu.wikipedia.org/wiki?curid=577856", "title": "Sozializazio (argipena)", "text": "Sozializazio hitzak adiera zenbait ditu:"}
{"id": "577858", "revid": "336", "url": "https://eu.wikipedia.org/wiki?curid=577858", "title": "Balore-titulu", "text": "Balore-titulu bat, pertsona jakin bati ordainketa kopuru bat agintzen dion dokumentu bat da. Beste era batera esanda, IOU (I owe you) mota formalizatu bat da: dokumentu jasangarri eta sinatua, hartzaileari etorkizuneko data edo eskaera batean diru kopuru bat ordainduko diola agintzen diona. Ordaintzailea, ordainketa jasotzen duena, tresnaren arabera izendatu behar da, edo bestela adierazi.\nGomendagarriak direlako, negoziagarriak diren tresna batzuk bigarren mailako merkatu batean truka daitezke.\nZer diren.\nBalore-tituluak transferigarriak dira, eta horrek aukera ematen dio titularrari funtsak eskudirutan hartzeko edo transakziorako modu egokian edo lehentasunaren arabera erabiltzeko. Dokumentuan agertzen den funts-kantitateak agindutako kopuru espezifikoari buruzko oharpen bat barne hartzen du, eta osorik ordaindu behar da, hala eskatuta nola une jakin batean. Titulu negoziagarri bat pertsona batetik bestera transferi daiteke. Instrumentua transferitu ondoren, edukitzaileak haren lege-titulu osoa lortzen du.\nDokumentu horietan ez da jasotzen titulu negoziagarria ematen duen erakundearen beste agindurik. Gainera, ezin da bestelako jarraibide edo baldintzarik ezarri eramaileak titulu negoziagarrian adierazitako diru-kopurua jaso dezan. Titulu bat negoziagarria izan dadin, tituluaren fabrikatzaileak sinatu behar du, marka edo sinadura batekin, proiektua ematen duenak. Erakunde edo pertsona hori funts-igorlea da.\nMotak.\nMota askotako titulu negoziagarriak daude. Ohikoenak txeke pertsonalak, bidaia-txekeak, ordaindukoak, gordailu-ziurtagiriak eta posta-igorpenak dira.\nTxeke pertsonalak.\nTxeke pertsonalak bankuan dirua utzi zuen norbaitek sinatu eta baimentzen ditu, eta ordaindu beharreko zenbatekoa eta txekearen eramailearen izena (hartzailea) zehazten dituzte.\nTeknologiak lineako bankaren ospea handitzea ekarri badu ere, txekeak hainbat kontu ordaintzeko erabiltzen jarraitzen dira. Hala ere, txeke pertsonalen erabileraren muga bat ordaintzeko modu nahiko motela dela da, eta denbora asko behar dela txekeak prozesatzeko beste metodo batzuekin alderatuta.\nBidaia-txekeak.\nBidaia-txekeak atzerriko herrialdeetan oporretan dauden pertsonek ordaintzeko erabiltzen duten beste tresna negoziagarri mota bat dira, atzerriko monetaren alternatiba gisa.\nBidaia-txekeak finantza-erakundeek jaulkitzen dituzte serie-zenbakiekin eta aurrez ordaindutako kopuru finkoetan. Sinadura bikoitzeko sistema baten bidez funtzionatzen dute, eta, horretarako, txekearen erosleak behin sinatu behar du, erabili aurretik, eta beste behin, transakzioan zehar. Bi sinadurak bat datozen bitartean, txekea egiten duen finantza-erakundeak onuradunari baldintzarik gabe ordaintzea bermatuko du.\nBidaia-txekeekin, erosleek ez dute arduratu behar oporretan dauden bitartean atzerriko moneta kopuru handiak eramateaz, eta bankuek segurtasuna eskaintzen dute galdutako edo lapurtutako txekeetarako.\nAzken hamarkadetako aurrerapen teknologikoekin, bidaia-txekeen erabilera murrizten joan da atzerrian ordainketak egiteko modu egokiagoak sartu ahala. Bidaia-txekeekin lotutako segurtasun-arazoak ere badaude; izan ere, sinadurak faltsutu egin daitezke eta txekeak ere faltsutu egin daitezke.\nGaur egun, saltoki eta banku askok ez dituzte bidaia-txekeak onartzen, transakzioen eragozpenengatik eta bankuek horiek kobratzeko kobratzen dituzten komisioengatik. Horren ordez, bidaia-txeke gehienak zordunketa- eta kreditu-txartelekin ordezkatu dira, ordaintzeko modu gisa.\nPosta-igorpena.\nPosta-igorpenak eskaeraren titularrari zenbateko bat ordaintzeko agintzen dioten txekeak bezalakoak dira. Finantza-erakundeek eta gobernuek jaulkita, posta-igorpenak oso eskuragarri daude, baina txekeetatik bereizten dira; izan ere, oro har, muga bat egoten da eskaeraren zenbatekoan, normalean $1.000.\n1.000 dolar baino gehiago behar dituzten erakundeek hainbat eskaera erosi behar dituzte. Posta-igorpenak erosi ondoren, erosleak hartzailearen xehetasunak eta kopurua beteko ditu, eta pertsona horri bidaliko dio eskaera.\nPosta-igorpenek nahiko informazio pertsonal gutxi dute txekeekin alderatuta, igorlearen eta hartzaileen izenak eta helbideak baino ez, eta ez kontu pertsonaleko informaziorik.\nNazioarteko posta-igorpenak ere gaur egun atzerrira dirua bidaltzeko modu herrikoia dira; izan ere, posta-igorpenak ez dira kobratu behar herrialde igorlean. Horrela, dirua transferitzeko metodo erraz eta azkarra ahalbidetzen dute.\nOrdaindukoak.\nZor-agiriak alderdien artean idatzizko promesa bat jasotzen duten dokumentuak dira: alde batek (ordaintzaileak) konpromisoa hartzen du beste aldeari (onuradunak) diru-kopuru jakin bat ordaintzeko etorkizuneko data jakin batean. Beste titulu negoziagarri batzuk bezala, zor-agiriek hitzemateko informazio guztia jasotzen dute, hala nola zehaztutako kapital-kopurua, interes-tasa, epearen iraupena, jaulkipen-data eta ordaintzailearen sinadura.\nOrdainketa-agiriak, batez ere, banku edo finantza-erakunde bat ez den iturri batetik finantzaketa lortzeko aukera ematen die pertsona fisiko edo juridikoei. Ordaindukoa jaulkitzen dutenek"}
{"id": "577860", "revid": "90538", "url": "https://eu.wikipedia.org/wiki?curid=577860", "title": "\u00c9cole nationale d'administration", "text": "\u00c9cole nationale d'administration, ENA, () 1945ean sortu zen eta haren helburu nagusia goi funtzio publikorako sarbidea \"demokratizatzea\" izan zen. Gaur egun, goi funtzionarioen aukeraketa egiten du eta haien hasierako zein etengabeko trebakuntza bermatzen du."}
{"id": "577862", "revid": "46380", "url": "https://eu.wikipedia.org/wiki?curid=577862", "title": "Administrazioaren eskola nazionala", "text": ""}
{"id": "577863", "revid": "119347", "url": "https://eu.wikipedia.org/wiki?curid=577863", "title": "Bolintx", "text": "Bolintx edo bolintxa inguraketa-sarea edo ingurasarea da. Sakonera gutxiko uretan, boga, txitxarroa eta, batez ere, sardina harrapatzeko asko erabiltzen zen sare edo traina fina.\nSardinak zebiltzan lekuan sarea zabaldu, eta inguruan mazia botatzen zen, horiek erakartzeko. Sardina sarda agertzen zenean, sare zakuduna itxi egiten zuten (ikus 2. irudia), hondoko berunetatik tenk eginez.\nBaxurako eta alturako arrantza bereizten ohi dira, itsasontziek kostaldetik jarduten duten distantziaren arabera. Beste jarduera batzuk ere badaude. Arrantzaleak dira ogibide hau duten pertsonak.\nHitzaren gaineko zenbait kontu.\nMitxelenaren Orotariko Euskal Hiztegian:\nbolintx (V-ger-m). Ref.: Zubk Ond; Holmer ApuntV.\n\"Especie de red usada en la pesca\" Holmer ApuntV. \"Bolintxa, sare bat: 'bolinche'\" Zubk Ond. Argira etorten danean arraina abisaten da traineroa ori largateko bolintxa, da atrapaten da arraina (V-ger). Holmer ASJU 1969, 172.\nEneko Barrutia Etxebarriaren Bermeo eta Mundakako arrantzaleen hiztegian aldaki hauek daude jasota:\nMundakan, Bolintx eta Bolintxe; Lekeition, Bolintxa; Ondarroan, Bolintx eta Bolintxe; eta Bermeon, Bolaintx eta Bolaintxe.\nEuskalterm: Bolintx eta Bolintxa.\nHiztegi batuan ez dago sarrerarik.\nZehaztasun gehiago.\nAugustin Zubikarai idazle ondarrutarrak \u201cArrantzako tresnak. Sareak eta bolantak\u201d artikuluan zehaztasun gehiago ematen dizkigu, bolintxen bidezko arrantzaz.\n\u201cSardi\u00f1a kalaetan zabaldu, inguruan \u201cmasia\u201d jaurti (masia edo \u201cmasije\u201d, arrai\u00f1ak erakarteko erabiltzen dan orea da, batzutan gatz-uretako antxoakaz egi\u00f1a; lengo denboretan Noruegatik ekarritako bakallauaren tripa barru eta arbiak be erabilten ziran horretarako) eta sardi\u00f1a bera jaten alkartzen danean, sareei ondoko berunetatik ten egi\u00f1az batzen asi eta \u201ckopoa\u201d egiten erabilten da sare-mota ori, au da, bolintxa deiturakoa\u201d.\nBolintxeak (Santurtziko).\nAntzina, \"bolintxeak\" esaten zitzaion, hedaduraz, trainei ez eze, arrantzaleen gurdiak, aparailu, tresna eta sareak gordetzeko tokiari ere.\nLeku komunaz gain, bazituen trasteleku batzuk, zenbakituta, arrantzaleen lanabesetarako. Leku komun horretan, sare-konpontzaileek lan egiten zuten lurrean jesarrita, bolintxak konpontzen, batez ere, hotza edo eguraldi txarra egiten zuenean; eguraldi onarekin, askotan kalean jarduten zuten zeregin horretan.\nToki hori eraitsi, eta haren lekuan etxebizitzak eraiki zituzten arren, hitzak bizirik dirau alde hori izendatzeko. Gaur egun, Santurtziko arrantzaleek beste toki bat dute beren tresnak gordetzeko: bodegak.\nKanpo estekak.\nArtikuluak.\nAugustin Zubikarai Bedialauneta (1914-2004) Karmel, 1994. 209. zk. 36-42. or.\nAugustin Zubikarai Bedialauneta (1914-2004)\nBideoak.\n\u2022 Euskal Herriko hizkerak eta ahozko ondarea, Sareak eta bolintxak\n\u2022 Euskal Kultur Erakundea, Pareta-sarea eta bolintxa\nArgazkiak.\n\u2022 Santurtziko argazkiak Santurtzi.biz"}
{"id": "577864", "revid": "119347", "url": "https://eu.wikipedia.org/wiki?curid=577864", "title": "Nissan Primera", "text": "Nissan Primera autoa, Nissan japoniar markak produzitzen du 1990tik. D segmentuko kirol sedan bat da.\nPrimera bost ateko autoa da, zeharkako aurreko motorra eta aurreko trakzioa dituena. Lau ateko sedan karrozeriarekin, bost ateko liftbacka eta familiarra aurki ditzakegu; motor guztiak lau motor linealekoak izanik.\nHonda Accord, Mazda 6 eta Toyota Avensis modelo japoniarrei, eta BMW Serie 3, Ford Mondeo, Opel Vectra eta Volkswagen Passat europar autoei aurre egiteko garatu zen. Sunderlanden, Ingalaterran, eta Japonian fabrikatu zen.\nLehenengo belaunaldia (1990-1996).\nNissan Primeraren lehenengo belaunaldia (P10 txasis kodea) 1990ko hamarkadako bukaeran atera zen merkatura, Nissan Bluebird autoa ordezkatuz. Japonian ordea, 1989rako komertzializatua izan zen. Aukeran ematen zen autoa erosterakoan, bost martxako aldaketa kaxa manuala edo lau martxako automatikoa.\n4 ateko sedana eta 5 ateko hatchbackeko bertsioetan izan ziren aurkeztuak. Bertsio guztiak motor ezberdinekin ekipatu ahal ziren. Bertsio familiarra, txasis kode ezberdinarekin, ez zen 4 eta 5 ateko bertsioen antzekoa, Nissan Avenir modeloarekin antzekotasun gehiago zuelarik.\nNissan Primera europar merkatuan lehiatzeko izan zen diseinatua. Linea honetan erabili zen lehenengo aldiz \"multi-link\" suspentsioa aurre- trakzioko auto batean. Bi tokitan fabrikatu zen maila mundialean, Erresuma Batua eta Japonia. Baina 5 ateko bertsioa Erresuma Batuan bakarrik fabrikatzen zen, eta gero Japoniara bidali.\nEstatu Batuetan ibilgailu honen japoniar bertsioa Infiniti G20 moduan izan zen komertzializatua, Nissanen gama altu bezala. Oso harrera ona izan zuen Kanadan ere.\nEkipamenduaren modeloak eta mailak ezberdinak ziren japoniar, europar eta amerikarren artean (azken hau zen hobeto ekipatzen zutena). Gama europarrean, bertsioak ekipamendu txikitik handiagora joan ziren: L, LS, LX, SRi, SLX, SGX-SE yeGT, Japonian: Tm, Ts, Te, eta Amerikan: normala eta touringa.\nBeste merkatu batzuetan, adibidez Australia eta Zeelanda Berria, T4 bertsioa atera zen. Bertsio honek lau gurpiletako trakzioa zuen eta 2.0 motorra zuen, 150 CV koa.\nBigarren belaunaldia (1997-2002).\nPrimeraren bigarren belaunaldia (\"P11\" txasis kodea) Japonian atera zen 1995ean eta Europan 1996an. Bi urte iraun zituen lehen diseinu berri bat egon zen 1996an eta 1998ko bukaeran beste bat. Esku kaxen eta kaxa automatikoez gain, transmisio aldakor jarraiarekin eskaintzen zen.\nLehenengo belaunaldiarekin izan zuen aldaketarik nabarmenena motorraren aldaketa izan zen.\nFacelift P11-144.\n1999 bukaeran, autoaren karrozerian aldaketa handi bat gauzatu zen, P11-144 izena hartuz.\nAldaketa honetan gehien nabarmentzen zena, kotxeari itxura biribilago bat eman ziotela da. Aurreko argiek betazal batzuk simulatzen zituzten, argi motzei lupa lenteak jarriz. Autoa aerodinamikoagoa izatera pasatu zen.\nAldaketa gehienak estrukturalak izan ziren, kolisio kasuan segurtasun maila handiagoa lortuz. Ardatzak, transmisioak eta suspentsioak mantendu ziren.\nPrimera P11 eta P11-144 autoek Britaniar Turismo Txapelketan hainbat titulu lortu zituzten."}
{"id": "577866", "revid": "120962", "url": "https://eu.wikipedia.org/wiki?curid=577866", "title": "Biatloi", "text": "Biatloia iraupen-eskia eta tiroa bateratzen dituen neguko kirola da. Hau da, ez da jarduera bakarrean oinarritzen, baizik eta ahalik eta azkarren egin behar den ibilbide batean. Zirkuitu honen lehen zatia eskiekin egiten da, eta, horretarako, kirolariek bizkortasuna eta arintasuna behar dute. Ondoren, tiro-eremuan gelditzen dira, eta bertan bost tiro egiten dituzte berrogeita hamar metrora dauden metalezko bost itutara. 1960ko Olinpiar Jokoetatik aurrera kirol olinpikoa da.\nHistoria.\nEncyclop\u00e6dia Britannicaren arabera, biatloia \"Eskandinaviako eski tradizioetan oinarritua dago, bertako antzinako biztanleek Ullr jainko nordikoa gurtzen baitzuten, eskiaren zein ehizaren jainko gisa\". Garai modernoetan, kirol bilakatu zen, Norvegiar armadarako ordezko prestakuntza gisa erabiliz. Norvegiako eski erregimentuek eski txapelketa militarrak antolatu zituzten XVIII. mendean, lau klasetan banatuta: objektibo bat tirokatzea ahalik eta azkarren eskiatuz, zuhaitzen artean eski jaitsiera lasterketak, muino handietatik jaitsiera lasterketa erori gabe eta lasterketa luzea lur lauan, errifleak zein pakete militarrak eramanez. Gaur egungo terminologia erabiliz, lehiaketa militar hauek eski alpinoa, slaloma, biatloia eta ipar eskia ziren. Munduko lehen eski klub ezagunenetako bat, Trysil Rifle and Ski Club da, 1861. urtean sortu zen Norvegian herri mailan defentsa nazionala sustatzeko. XX. mendeko aldaeren artean, Forsvarsrennet (lehiaketa militarrak) topatu daiteke: 17 kilometroko ipar eski lasterketa bat, tirokatzeekin, eta 30 kilometroko ipar eski militarreko lasterketa, tiro probekin. Biatloi modernoa konbinatutako ariketa militar zaharraren aldaera zibila da. Norvegian, biatloia 1984ra harte Det frivillige Skyttervesen-en erakundearen adar bat zen, gobernuak, defentsa nazionala babesteko, tiratzaile zibilak sustatzeko sortua. Norvegian, biatloiari skiskyting deitzen zaio (literalki eski-tirokatzea). Norvegian skifeltskytingeko lehiaketa ezberdinduak daude oraindik. Lehiaketa hauetako partehartzaileek 12 kilometroko ipar eski lasterketa bat egin behar dute, tartean kalibre handiko fusilarekin distantzia ezezagunetara dauden jomugei tiro egiten dieten bitartean.\nIdrettsleksikon|argitaletxea=Kunnskapsforlaget|data=1990|url=https://www.worldcat.org/oclc/69121047|isbn=8257304085}}&lt;/ref&gt; Norvegian \"skifeltskyting\"eko lehiaketa ezberdinduak daude oraindik. Lehiaketa hauetako partehartzaileek 12 kilometroko ipar eski lasterketa bat egin behar dute, tartean kalibre handiko fusilarekin distantzia ezezagunetara dauden helburuei tiro egiten dieten bitartean.\nPatruila militar deitua, 1924ko Neguko Olinpiar Jokoetan lehiatu zen, eta 1928an, 1936an eta 1948an erakustaldi gisa parte hartu zuen eski eta tiro konbinazioak. Garai hartan ez zuen onarpen olinpikorik jaso parte hartzen zuten herrialde gutxiak ez zirelako araudian ados jartzen. 1950eko hamarkadaren erdialdean, ordea, biatloia Sobietar eta Suediar neguko kirol zirkuituetan sartu zen eta publikoaren onarpen ona jaso zuen. Berriki lorturiko ospe honek biatloia Neguko Olinpiar Jokoetan sartzen lagundu zuen.\nLehen Munduko Biatloi Txapelketa Austrian ospatu zen 1958an eta 1960. urtean kirola Olinpiar Jokoetan sartu zen. Albertvillen 1992an, emakumezkoak lehen aldiz onartu ziren olinpiar biatloian.\n1958tik 1965erako lehiaketetan potentzia handik kartutxoak erabiltzen zituzten, hala nola .30-06 Springfield eta NATO 7.62 \u00d7 51mm bezalakoak. 1978an .22 Long Rifleren kartutxoa estandarizatu zuten. Munizioak lehiakidearen gerrian jartzen zen gerrikoan eramaten ziren. Froga bakarra gizonezkoen 20 kilometroko banakako lasterketa zen, tiratzeko lau barruti bereizi eta 100, 150, 200 eta 250 metrora zeudenak. Dianaren distantzia 150 metrotara gutxitu zen 1966an, erreleboak sartzearekin batera. Tiraketa eremua 50 metroetara murriztu zen 1978an eta diana mekanikoak 1980ko Neguko Olinpiar Jokoetan erabili ziren estreinakoz.\nKirolaren ezaugarriak.\nBiatloia iraupen-eskia eta erriflearekin tiro-egitea bateratzen dituen neguko kirola da. Trebetasun eta gaitasun desberdinak eskatzen dituzten bi osagai ditu: iraupen-eskia eta errifle bidezko tiroa. Helburua, ibilbide bat ahalik eta azkarren osatzea da, eta, bitartean, ahalik eta itu gehiagori ematea tiro-geldialdietan (Lombardero et al., 2018).\nIraupen-eskia biatloiaren lehen zatia osatzen du, eta markatutako pista batetik eskiatzean datza. Eskiatzaileek pistari jarraitu behar diote patinaje-teknikak eta eski teknika-klasikoak erabiltzen dituzten bitartean, hainbat\u00a0 eremu ezberdinetan aurrera egiteko, hala nola aldapetan eta jaitsieretan. Iraupen-eskiak erresistentzia eta indar fisikoa behar ditu, baita gaitasun teknikoak eta koordinaziokoak ere (Holmberg &amp; Lindinger, 2006).\nAurretik esan bezala, parte-hartzailek ibilbide batetik joan eta distantzia jakin bat osatzen dute, probaren arabera, eta tiro-eremuan gelditzen dira. Bertan, berrogeita hamar metrora dauden metalezko bost ituei bost tiro egin behar dizkiete. Atletak tiro etzanda edo zutik egitearen arabera, ituaren tamaina aldatu egiten da. Etzanda golfeko pilota baten tamainakoa da (45 mm) eta zutik, aldiz, laranja handi baten tamainakoa (115 mm). Goi-mailako atleta batek 20 eta 25 segundo artean behar izaten ditu riflearekin itua finkatzeko eta 5 bala jaurtitzeko. Punteriako proban huts egitea garestia izan daiteke. Batzuetan, gaizki tiro egiteak minutu bateko zigorra dakar, edo egindako akats bakoitzeko 150 metroko ibilbide osagarria egitea (RFEDI, d.g.). \nModalitateak.\nHainbat proba eta modalitate daude biatloiaren barruan: bakarkakoa, esprinta, jazarpena, erreleboak eta multzozko irteera.\nBanakakoa.\nGizonezkoetan 20 kilometrokoa da, emakumezkoetan, berriz, 15ekoa. Lehiakide bakoitza 30 segundotik behin ateratzen da. Baina ez da lasterketa jarraia, atleta bakoitza lau aldiz gelditu behar baita bide horretan tiroak egiteko. Tiro egin eta huts egiten den bakoitzean, kirolariek minutu bat gehitu beharko diote kronometroari azken unean; marka pertsonalean denbora gutxien duenak irabaziko du. Biatloiaren modalitate luzeena da (Escobar, 2022).\nJazarpena.\nKasu honetan, gizonezkoen kategorian ibilbidea 12,5 kilometrokoa da eta 10 kilometrokoa emakumezkoetan. Proba honetan azkartasun proba gainditu dutenek bakarrik sartzen dira. Izenak adierazten duen bezala, esprinta-ren irabazlearen atzetik joatea da proba honen helburua. Horrela, ateratzen den lehena esprinta irabazten duena da. Ondoren, beste korrikalariak ateratzen dira, denbora tarteen arabera banatuta, aurreko proban lortu duten markaren arabera. Atletak lau aldiz gelditzen dira tiro-proba egiteko, non bost tiro egiten dituzten eta akats bakoitza 150 metroko ibilbide gehigarria suposatuko duen. Helmuga zeharkatzen duen lehenak irabazten du (Escobar, 2022). \nMasa-irteera.\nModalitate honetan, parte-hartzaile guztiak batera ateratzen dira gizonezkoek 15 kilometroko ibilbidea eta emakumezkoek 12,5 kilometroko ibilbidea burutuz. eta, kasu honetan, lau aldiz gelditzen dira, geldialdi bakoitzean bost tiro egiteko. Akats bakoitza 150 metroko ibilbide geigarriarekin zigortzen da. Helmuga lehenengo gurutzatzen duenak irabazten du (Escobar, 2022).\nAipatzekoa da modalitate honetan tiro eremuan jarraitzen den dinamika ezberdina dela, aurreko modalitateekin alderatuta. Lehendabiziko, tiro-aldian dortsal zenbakiaren arabera\u00a0 tiro egiten dute. Hau da, lehiakide bakoitzak bere zenbakiari dagokion tiro-koadroa bilatuko du. Bigarren txandatik aurrera, kirolariak iritsi ahala tiro egiten dute haiek nahi duten tiro-koadroan (Escobar, 2022).\nTxandak.\nEspezialitate hau desberdina da. Bertan, atletak eskiatzen jaisten dira erdi-tutu formako pista batetik, jauziak eginez. Modalitate honetako epaimahaiaren balorazioetatik aterako da irabazlea (Escobar, 2022).\nElkarteak.\nEspainiako Neguko Kirolen Errege Federazioa.\nEspainiako Neguko Kirolen Errege Federazioa (RFEDI) Espainiako neguko kirolen federazio autonomikoek, kirol-klubek, kirolariek, epaileek, ordezkari teknikoek eta entrenatzaileek osatzen dute, eta federazio horretan bildutako beren eskumeneko kiroletan aritzen dira (RFEDI, d.g.). \nRFEDIri Espainiaren ordezkaritza dagokio Espainiako lurraldean eta kanpoan egiten diren nazioarteko kirol-jarduerak eta lehiaketa ofizialetan. RFEDIren eskumena da selekzio edo talde nazionalak osatuko dituzten kirolariak aukeratzea (RFEDI, d.g.). \nGainera, Espainiako Estatuaren ordezkari gisa aritzen da Nazioarteko Eski Federazioan (FIE), federazio horretako kide baita (RFEDI, d.g.).\nBiatloiaren Nazioarteko Batasuna.\nBiatloiaren Nazioarteko Batasuna (\"International Biathlon Union, IBU\") biatloiaren arauak lehiaketa arloan erregulatzen dituen munduko erakundea da, baita bere diziplina bakoitzean lehiaketak eta ekitaldiak egiten dituena ere. \n1993ko uztailaren 2an sortu zen, Londresen, nazioarteko biatloiaz arduratzen zen erakunde berezi bakar gisa. Hala, Pentatloi Modernoaren eta Biatloiaren Nazioarteko Batasunetik (UIPMB) bereizi zen, 1960tik biatloia pentatloi modernoarekin batera kudeatzen zelako. Gaur egun Salzburgon (Austria) du egoitza, eta 2006an 67 federazio nazionalen afiliazioa izan zuen. \nTxapelketa nagusiak.\nEspainia.\n- TROFEO DIPUTACI\u00d3N HUESCA Y VALLE A\u00cdSA\n- CAMPEONATOS ARAGON Y NAVARRA\n- CAMPEONATO DE ESPA\u00d1A\nEuropa.\nEuropako XXX. Biatloi Txapelketa Lenzerheiden (Suitza) ospatu zen 2023ko urtarrilaren 23tik 29ra bitartean, Nazioarteko Biatloi Batasunak (IBU) eta Suitzako Biatloi Federazioak antolatuta. \nErrusia eta Bielorrusiako biatletak txapelketa honetatik baztertuak izan ziren Errusiak Ukraina inbaditu zuelako (wikiwand, d.g.).\nMunduko txapelketak.\nMunduko Biatloi Txapelketa nazioarteko biatloi lehiaketa nagusia da. Nazioarteko Biatloi Batasunak (IBU) antolatzen du 1958az geroztik (1958tik aurrera gizonezkoen txapelketa, 1984tik aurrera emakumezkoen txapelketa, eta 1989tik aurrera gizonezkoena eta emakumezkoena batera egiten dira). Gaur egun urtero egiten da, Neguko Joko Olinpikoetan izan ezik.\nErreferentziak.\nEscobar, S. (2022, February 8). \u00bfQu\u00e9 es el biatl\u00f3n? en qu\u00e9 consiste esta prueba de los juegos ol\u00edmpicos de invierno. elconfidencial.com. Retrieved April 17, 2023, from https://www.elconfidencial.com/deportes/juegos-olimpicos/2022-02-08/que-es-biatlon-juegos-olimpicos-invierno_3370264/\nelSuperHincha. (2022, February 9). Biatl\u00f3n: El Deporte Ol\u00edmpico con Origen Militar: Reglas del biathlon. elSuperHincha. Retrieved April 17, 2023, from https://elsuperhincha.com/biatlon-biathlon/#modalidades-del-biathlon\nHistoria RFEDI. RFEDI. (n.d.). Retrieved April 17, 2023, from https://rfedi.es/Historia/0\nBiathlon. RFEDI. (n.d.). Retrieved April 17, 2023, from https://rfedi.es/Modalidad/7\nCampeonato Europeo de Biatl\u00f3n de 2023. Wikiwand. (n.d.). Retrieved April 17, 2023, from https://www.wikiwand.com/es/Campeonato_Europeo_de_Biatl%C3%B3n_de_2023\nHolmberg, H. C., &amp; Lindinger, S. J. (2006). Stages in the development of a successful biathlete. International Journal of Sports Physiology and Performance, 1(3), 194-201.\nLombardero, J. G., Badiola, A., C\u00e1rdenas, D., &amp; Salazar, J. (2018). The biathlon: A review of the literature. European Journal of Human Movement, 41, 147-160."}
{"id": "577867", "revid": "1519", "url": "https://eu.wikipedia.org/wiki?curid=577867", "title": "Konbinatu nordiko", "text": "Konbinatu nordikoan bi proben konbinazioan datzan neguko kirola da: tranpolin batetik egindako eski-jauzia, batetik, eta iraupen-eskiko lasterketa, bestetik. Eski nordikoaren modalitate bat da.\nKirol honetan nabarmentzen diren herrialde batzuk dira Norvegia, Finlandia, Alemania, Austria eta Suitza.\nModalitateak.\nNeguko Olinpiar Jokoetan hiru lehiaketa egiten dituzte: banaka, taldeka eta sprintean, bakoitzak bi egun iraute dituena. Baina 2022an bitartean, bederen, gizonezkoen arteko lehia gisa bakarrik.\nBanakako lehiaketa, 1924ko Chamonixko Joko Olinpikoetan ezari zen. Taldekakoa, Calgary 1988an, eta sprint modalitatea Salt Lake City 2002an.\nBanakako proban, lehen egunean 90 metroko tranpolinetik bi jauzi egiten dira, eta bien puntuaketa batzen da. Biharamunean 15 Km-ko fondoko lasterketa egiten da estilo librean; jauzietako puntuaketan lortutako alderantzizko ordenean, non eta puntuen desberdintasuna segunduetan neurtzen den. Orduan, lasterketan une desberdinetan irteten dira eskiatzaileak, baina helmugara lehen iristen denak, hark irabazi du.\nTaldekako proban lau eskiatzailez osatutako taldeak daude, eta lehen eguneko guztien 8 jauzien puntuak batzen dira. Hurrengo eguneko lasterketa erreleboka da, 4 x 5 km; alderantzizko ordeneko irteerekin, banakako modalitatean bezala helmugako iritsieran ebazten delarik garaipena.\nSprint modalitatean 120 metroko tranpolina erabiltzen da, eta lasterketa luzeagoa da, 75 kmkoa."}
{"id": "577868", "revid": "336", "url": "https://eu.wikipedia.org/wiki?curid=577868", "title": "Juanjo Artero", "text": "Juanjo Artero (Madril, ) zinema, antzerki eta telebista aktore espainola da. 14 urterekin pantaila txikian bere lehenengo papera antzeztu zuen: \"Verano azul\" telesailean Javi pertsonaiaren papera egin zuen. \"El Comisario\" seriean ere parte hartu du, Charly inspektorearen papera eginez. Horren ondoren \"El Barco\" telesailean parte hartu zuen eskola ontziko kapitainaren paperean.\nJuanjo Arterok Antonio Mercero 1979. urteko udan igerileku batean ezagutu zuen. 14 urte zituenean, Antonio Mercerok proba batzuk egin zizkion eta aukeratua izan zen aktore izateko. Momentu horretan ez zeukan esperientzia aktore moduan. Bakarrik antzezlan bat egin zuen eskolan.\nTelesail honetan lan egin eta gero, Jose Luis Fern\u00e1ndezekin duo musikal bat egin zuen, \"Verano azul\" telesaileko beste aktore bat zena.\n\"Pancho eta Javi\" izeneko Duo musikala 1982. urtean disko bat grabatu zuten. Segituan interpretaziora itzuli ziren telebistako serie askotara, pelikuletara eta antzezlanetara (gehienak Antonio Del Realek zuzenduak).\nBere interpretazio famatuena, Charlie Marquez inspektoreordearena izan zen Telecincoko \"El Comisario\" telesailean, 12 denboraldi iraun zuena, 1999-2001. urte bitarteetan.\nGainera, 2011ko urtarriletik 2013ko otsailera \"El Barco\" telesailean parte hartu zuen. Gaur egun Victor Reyes interpretatzen du \"Amar es para siempre\" telesailean."}
{"id": "577869", "revid": "119347", "url": "https://eu.wikipedia.org/wiki?curid=577869", "title": "Plano inbariante", "text": "Plano inbariantea planeta-sistema baten plano bat da, barnean sistemaren barizentroa duena eta sistema horren momentu angeluarraren bektorearekiko elkarzuta dena. Eguzki sisteman efektu honen %98 lau gasezko erraldoien momentu angeluarrek eragiten dute (Jupiter, Saturno, Urano eta Neptunok). Plano inbariantea Jupiterren plano orbitalaren 0,5%-ra dago."}
{"id": "577871", "revid": "17", "url": "https://eu.wikipedia.org/wiki?curid=577871", "title": "Biatloia", "text": ""}
{"id": "577872", "revid": "17", "url": "https://eu.wikipedia.org/wiki?curid=577872", "title": "Konbinatu nordikoa", "text": ""}
{"id": "577873", "revid": "201", "url": "https://eu.wikipedia.org/wiki?curid=577873", "title": "Mailegu (finantza)", "text": "Finantzetan, mailegua pertsona fisiko edo juridiko batek \u2014hartzekodunak, alegia\u2014 beste bati \u2014hartzaileari, alegia\u2014 diru kopuru finko bat uzteko kontratua da, non hartzailea diru kopuru hori (printzipala) aurrez ezarritako kuoten bitartez itzultzera konprometitzen den, interes batekin batera. Kreditu hitza, diru kopuru finkoa baino ez baizik diru kopuru bat eskuragarri jartzen den kontratuetarako erabiltzen da, non interesak erabilitako diruagatik bakarrik ordaintzen diren."}
{"id": "577874", "revid": "105290", "url": "https://eu.wikipedia.org/wiki?curid=577874", "title": "Maison13 gaztetxea", "text": "Maison13 gaztetxea 2014ko maiatzaren 22an sortutako gaztetxea zen. Bilbon Zazpikaleetan zegoen.\nAbenduaren 10ean, gaztetxea hustu eta pertsona bat atxilotu zuen Ertzaintzak. Gainera, kanpoan protestan ari zirenen aurka egin zuten segurtasun indarrek."}
{"id": "577875", "revid": "88969", "url": "https://eu.wikipedia.org/wiki?curid=577875", "title": "Irati Goikoetxea (idazlea)", "text": "Irati Goikoetxea Asurabarrena (Beasain, Gipuzkoa, 1984ko abenduaren 27a) euskal idazlea eta irrati esataria da. Halaber, Nafarroako Gobernuaren Bizikidetza batzordean lan egiten du. \nBestela, Ekaitz Goikoetxea bertsolariaren arreba da.\nBiografia.\nMatematika ikasketak egin zituen Euskal Herriko Unibertsitatean. Lanbidez bigarren hezkuntzako matematika irakasle da, eta Nafarroako zenbait istitututan burutu du lana.\nLiteraturari dagokionez, zenbait arlo landu izan ditu gaztetatik. Bertsolari eta gai jartzaile aritu izan da; 2000 urteko Lazkao-Txiki bertso-paper lehiaketan, adibidez, sari bat jaso zuen. Gazteentzako literatura sari hainbat jaso izan ditu, bai olerkigintzan eta baita narratiban ere. Horietako batzuk aipatzearren: BBK-Azkue, Urruzuno, Satarka eta Bordari.\nGerora ere, jarraitu izan du literatura sortzen, hala olerkigintzan nola narratiban. Jaso dituen sarien artean: On Manuel Antia, Maria de Maeztu, Iparragirre, Gabriel Aresti lehiaketan akzesita, Peru Abarka, Satarka, Bordari. 2010. urtean Orgasmus ipuin erotiko liburuan hartu zuen parte beste bederatzi emakume idazlerekin batera. 2014an argitaratu zuen bere lehenengo ipuin liburua: Andraizea.\nHorietaz gain, Segura Irratiko \"Itaka\" literatur saioa zuzentzen du. Ahozkotasuna bestela ere landu izan du, esaterako ipuin kontagintzan. 2016ko Ahoz Aho ahozkotasunari buruzko nazioarteko jaialdian IV. Ipuinen Ahozko Lehiaketa irabazi zuen.\n2019an Igartza Saria irabazi zuen, \"Herriak ez du barkatuko\" eleberriarekin."}
{"id": "577876", "revid": "17", "url": "https://eu.wikipedia.org/wiki?curid=577876", "title": "Jesapen", "text": ""}
{"id": "577877", "revid": "105290", "url": "https://eu.wikipedia.org/wiki?curid=577877", "title": "Jaulkipen (argipena)", "text": "Jaulkipen erabilera zenbait dituen termino ekonomikoa da:"}
{"id": "577878", "revid": "17", "url": "https://eu.wikipedia.org/wiki?curid=577878", "title": "Jaulkipen", "text": ""}
{"id": "577880", "revid": "17", "url": "https://eu.wikipedia.org/wiki?curid=577880", "title": "Exodo", "text": ""}
{"id": "577881", "revid": "6327", "url": "https://eu.wikipedia.org/wiki?curid=577881", "title": "Nekazari exodoa", "text": ""}
{"id": "577882", "revid": "105290", "url": "https://eu.wikipedia.org/wiki?curid=577882", "title": "Despopulatze", "text": "Despopulatzea herri edo eskualde bat jendez husteko prozesua eta horren ondorioen multzoa da. Exodo, gerra edo beherakada demografiko batengatik."}
{"id": "577883", "revid": "17", "url": "https://eu.wikipedia.org/wiki?curid=577883", "title": "Despopulatu", "text": ""}
{"id": "577886", "revid": "105290", "url": "https://eu.wikipedia.org/wiki?curid=577886", "title": "Baroien Gurutzada", "text": "Baroien Gurutzada (1239 - 1241) Ekialde Hurbila asaldatu zuen kanpaina bat baino gerra diplomatikoa izan zen.\nSeigarren Gurutzada eta gero, Frederiko II.a Germaniako Erromatar Inperio Santukoak Jerusalem babesik gabe utzi zuenez, Gregorio IX.a aita santuak hala eskatuta, 1238tik aurrera Tibalt I.a Nafarroakoak Lur Santua askatzeko gurutzada antolatu zuen. Nafarroako, Champagneko eta Frantziako nobleek osatutako 1500 zaldunen gudarostea Palestinara iritsi zen 1239ko irailaren 1ean, Akrera hain zuzen ere. Axkelonera mugitu eta Tibaltek bertan gaztelu bat eraikitzeko agindua eman zuen. Bi gudu txikiak izan zituen. Lehenengoan garaipena lortu zuen, baina musulmanen aurkako bigarren guduan, Gazan, urriaren 13an, gurutzatuek porrot handia jasan zuten. Hala eta guztiz ere, Tibaltek Damasko eta Egiptoko aiubtarrekin negoziatu zuen. Horrela siriarrekin akordioa lortu zuen egiptoarren aurka. Akordioaren ondorioz, Jerusalemgo Erresumak Jerusalem bera, Betleem, Nazaret, Galilea gehiena eta hainbat tenplarioen gaztelu, tartean Belfort eta Safed, irabazi zituen. Egiptoarrekin tregoa bat ere negoziatu zuen. Orduko iturri batzuen arabera, Jordan ibaia eta Mediterraneo arteko lur guztiak gurutzatuen eskuetan geratu ziren.\nLehenengo Gurutzadaren ondoren arrakastatsuena zen Gurutzada honen arrakastaren zein zatia zen Tibaltena zaila da esatea. 1240ko irailean Palestinatik itzuli zen, hasierako indarra pixkanaka gurutzatuen arteko eztabaidetan galdu zelako.\nHenrike III.a Ingalaterrakoaren anaia zen Rikardo Cornwallekoa laster iritsi zen Lur Santura Nafarroako erregea ordezkatzeko. Ostalariek egiptiarren alde egin zuten eta tenplarioek, berriz, siriarren alde. Ingelesak Hugo IV.a Borgoinakoaren alde egin baina lana bukatu gabe 1241eko maiatzaren 3an Europara itzuli zen."}
{"id": "577887", "revid": "1545", "url": "https://eu.wikipedia.org/wiki?curid=577887", "title": "Baroien gurutzada", "text": ""}
{"id": "577888", "revid": "1545", "url": "https://eu.wikipedia.org/wiki?curid=577888", "title": "1239ko Gurutzada", "text": ""}
{"id": "577889", "revid": "6327", "url": "https://eu.wikipedia.org/wiki?curid=577889", "title": "Tenplario", "text": ""}
{"id": "577990", "revid": "6327", "url": "https://eu.wikipedia.org/wiki?curid=577990", "title": "Europako errugbi txapelketa", "text": ""}
{"id": "578270", "revid": "119347", "url": "https://eu.wikipedia.org/wiki?curid=578270", "title": "Zuria Gaztelakoa", "text": "Zuria Gaztelakoa (Palentzia, - Melun, ), Gaztelako infanta, 1223-1226 bitartean Frantziako erregina ezkontidea eta 1226\u20131235 bitartean Frantziako erregeordea izan zen.\nBiografia.\nAita Alfontso VIII.a Gaztelakoa eta ama Leonor Ingalaterrakoa izan zituen. Bere neba Henrike I.a Gaztelakoa eta ahizpa Berengaria Gaztelakoa izan ziren.\nFilipe II.a Frantziakoa eta Joan Lurgabea erregeek hala adosturik, Frantziako tronuaren oinordekoa Gaztelako infanta batekin ezkonduko zen. Hori zela eta, adineko andrea zen Leonor Akitaniakoa Gaztelara joan eta Zuria hautatu zuen. 12 urte besterik ez zituela, Zuria amamarekin joan zen Parisa. 1200ko maiatzaren 22an Luis VIII.a Frantziakoarekin ezkondu zen\n1223an erregina ezkontide bilakatu zen baina hiru urte besterik ez zituen eman karguan, Luis disenteriaz hil zelako. Haien bigarren semea, Luis, izan zen ondorengoa, eta heldutasuna iritsi bitartean Zuria erregeordea izan zen. Jaun feudal handien altxamendua zapaldu ondoren, albitarren aurkako gerra amaitu zuen (1229ko Parisko Ituna). Semea adinera heldu zenean, Pontoiseko Maubuisson abadiara erretiratu zen. Luis IX.a VII. Gurutzadara joan zelarik (1249-1252 bitatean), erregeorde bihurtu zen berriro eta \"pastoureaux\" izenekoen matxinadari eman zion bukaera."}
{"id": "578617", "revid": "119347", "url": "https://eu.wikipedia.org/wiki?curid=578617", "title": "Beaufort gaztelua", "text": "Beaufort edo Belfort gaztelua (arabieraz: \"Shaqif Arnun\" edo \"Qala'at al-Shaqif\") Libanoko Nabatieh eskualdean dagoen gotorleku gurutzatua da, egungo Arnoun herritik 1 kilometrora dagoena. Gazteluaren aurretik gotorleku bat zegoen 1139an Fulko Jerusalemgoak hartu zuena. Gurutzatuek egungo gaztelua eraikitzeari ekin zioten. Saladinek 1190ean konkistatu zuen, baina 60\u00a0urte geroago gurutzatuek berreskuratu zuten. 1268an Baibars I.a sultanak berreskuratu zuen.\nBere kokapen estrategikoa dela eta, harrezkero erabilia izan da, baita Libanoko Gerra Zibilean ere."}
{"id": "578618", "revid": "1545", "url": "https://eu.wikipedia.org/wiki?curid=578618", "title": "Beaufort gaztelua (Libano)", "text": ""}
{"id": "578624", "revid": "512", "url": "https://eu.wikipedia.org/wiki?curid=578624", "title": "Biblosko gaztelua", "text": "Biblosko gaztelua () Libanoko Biblos hirian dagoen gotorleku gurutzatua da. Gazteluaren aurretik erromatar garaiako gotorleku bat zegoen XII. mendean gurutzatuek egungo gaztelua eraikitzeari ekin zioten. Embriaco genoar familiarena zen. Saladinek 1188an konkistatu zuen eta urte bi geroago harreskiak moztu zituen. 1197an berreraikia, 1369an zipretar itsasontziek eraso zuten.\nBibliografia.\nThiollet, Jean-Pierre, \"Je m'appelle Byblos\", Paris, 2005. "}
{"id": "578625", "revid": "512", "url": "https://eu.wikipedia.org/wiki?curid=578625", "title": "Gazte Komunisten Kolektiboak", "text": "Gazte Komunisten Kolektiboak (GKK) ( \"[CJC]\") Euskadiko Langileen Alderdi Komunistari (ELAK/PCTE) lotuta dagoen gazte-erakundea da. Kolektiboen agerkaria \"Tinta Roja\" da, 2006tik paperezko edizioa kaleratzen dute eta 2012tik edizio digitala. PCPEren ekimenez sortu zituzten 1985eko urtarrilaren 13an. 1990. hamarkadaren hastapenetan erakundearen sektore batek Espainiako Gazteria Komunisten Batasunarekin, Espainiako Alderdi Komunistarekin, bat egin zuen.\nLurralde egitura.\nGKK Nazio edo Eskualdeko Batzordeetan antolatuta daude, lurralde erakunde bakoitzeko zelula edo kolektiboak taldekatzen dituztenak. Hon hemen Batzordeak:"}
{"id": "578627", "revid": "448", "url": "https://eu.wikipedia.org/wiki?curid=578627", "title": "Sam Cooke", "text": "Samuel \"Sam\" Cooke (Clarksdale, Mississippi, AEB, 1931ko urtarrilaren 22a - Los Angeles, Kalifornia, AEB, 1964 abenduaren 11a) estatubatuar musikaria da.\nBiografia.\nEliza baptistaren gospel zeremonia espiritualetan ibilitako kantaria zen. Horregatik bere 30 abesti irratietako hit bilakatu ziren 1957 eta 1964 artean.\nArraza segregazioarekin bukatzeko sortutako eskubide zibilen aldeko mugimendu sozialeko buruetatik gertu ibili zen eta afroamerikarrak liluratuzeko musika egiteaz; arrazazkoak eta erlijiosoak ziren abestiak egiteaz gain, pop sortzaile izatea zuen helburu zuen. Ondorioz, gospeletik soulera joan zen.\n1950eko hamarkadaren hasieran, The Soul Stirrers gospel taldeko ahots izarra zen eta arauak hausteko \"Wonderful\" gospel generoko doinu klasikoa \"Lovable\" izenekoan bihurtu zuen, pop moldaketak eginda.\nJulius June Cheeks kantaria ezaguna zuen, segregazio politikaren aurkakoa zena eta AEBetako Auzitegi Gorenak Brown vs Board of Education Of Topeka sententziarekin (1954) eskoletan beltzak eta zuriak bereiztea antikonstituzionala zela esan ostean, biek \"All Right Now\" grabatu zuten.\nBerak sortzen zituen interpretatuko zituen kantuak eta diskoetxe propioa ere sortu zuen SAR Records izenekoa.\n1963ko urriaren 8an, zurientzat bakarrik zen Louisianako (AEB) motel batean ostatu hartu nahi izan zuen taldekideekin batera baina atxilotu egin zituzten. Hori dela eta, \"A Change is Gonna Come\" abestia sortu zuen.\n1964 abenduaren 11ean, tiroz hil zuen Los Angelesko (Kalifornia, AEB) motel bateko jabeak. Bertha Franklin Hacienda motelaren jabeak hil zuen, ustez eraso egin ziolakoan eta beranduago, abeslariak emakumezko gazte bat bortxatu zuela adierazi zuen."}
{"id": "578628", "revid": "512", "url": "https://eu.wikipedia.org/wiki?curid=578628", "title": "Ralph Giordano", "text": "Ralph Giordano (Hanburgo, 1923ko martxoaren 23a \u2013 Kolonia, 2014ko abenduaren 10) alemaniar idazlea izan zen.\nBiografia.\nHolokaustoa pairatu zuelako gaia askotan aipatu zuen bere obretan. Naziengandik ihesi, Hanburgoko etxe batean emakume batek ezkutatuta igaro zuen gerra familiarekin batera. 23 liburu idatzi zituen."}
{"id": "578630", "revid": "46640", "url": "https://eu.wikipedia.org/wiki?curid=578630", "title": "Shane", "text": "Shane 1953ko George Stevens estatubatuar zinema zuzendari eta ekoizlearen western film bat da. 1949ko Jack Schaefer idazlearen izen berdineko \"Shane\" eleberrian oinarritua dago. Alan Ladd, Jean Arthur, Van Heflin, Brandon deWilde eta Jack Palance aktoreek antzeztu zuten. Technicolor sistemaz filmatu zen.\nOscar Sarietarako sei izendapen haso eta bat irabazi zuen, Argazkigintza onenaren Oscar Saria (kolorea, Loyal Griggs).\nArgumentua.\nXIX. mendearen bigarren erdialdea, Wyoming estatua. Shane (Alan Ladd), denataz nazkaturik dagoen eta harat-honata dabilen pistolaria, Starrettarren baserrira iritsi berri da, senar-emazte (Van Heflin eta Jean Arthur) eta semeak (Brandon deWilde) osaturiko familia apala, haran hartako gainontzeko nekazari familia xumeek bezala zailtasunak bizi dituen familia, Rufus Ryker (Emile Meyer) abeltzain boteretsua haien lursailez jabetu nahi baitu. Shane seme txikiaren lagun bilakatuko da.\nHasiera batean, senar-emazteek iritsi berria jator hartuko dute, baserriko iturritik ur hartzen lagaz, baina beste gizon batzuk zaldiz datozela ikustean Shane talde erasotzaile hartako kide bat dela uste izan eta Joe Starrett senarrak erriflepean Shane baserria uztera behartuko du. Shane txintik esan gabe joango da, baina handik gutxira itzuli eta bere itzulerarekin bakarrik ailegatu berri diren zaldizko erasotzaileen taldea uxatzea lortuko du.\nRyker Shane pistolari trebea dela jakitean, berarekin batera lan egitea proposatuko dio. Hark uko egitean, Rykerek soldatapeko hiltzaile arriskutsua den Jack Wilson (Jack Palance) kontratatuko du.\nHainbat gertakarirn ondoren, amaierako eszenan Rufus Ryker, haren anaia Morgan (John Dierkes) eta Wilson hiltzaileak Shanen aurkako duelua izango dute. Lehia izugarri baten ostean, anaiak Shane zaurituko du, baina Joey seme txikiak Shane ohartarazi eta Shane dueluan garaile irtetea lortuko du, azkenean baserria nahiz herrixka zaldiz utzi eta ikuslea zauriturik edota hiltzorian dagoen zalantzan lagaz, aldiz, Joey txikia bere adiskide mirestuaz agurtuko da.\nGai nagusia.\nGai nagusia western generoko filmeetan maiz ematen dena da: eskualde osoaz jabetzeko eskubidea duela uste duen lurjabe boteretsua eta ezarri berriak diren lursail txikien jabeak diren nekazari apalen arteko lehia, bai batzuk zein besteak lursail horien jabetza izateko borrokatuz. Bestalde, filma honetan Starrett andrea, familiako ama, eta Shane pistolari galaiaren arteko maitasun platonikoa eta Starretarren seme txikia den Joeyk Shanenganako duen miresmena ere irudikatzen ditu."}
{"id": "578632", "revid": "98220", "url": "https://eu.wikipedia.org/wiki?curid=578632", "title": "Gunga Din", "text": "Gunga Din 1939ko George Stevens estatubatuar zinema zuzendari eta ekoizleak zuzendu eta ekoiztutako abentura filma bat da. Rudyard Kipling idazlearen izen berdineko \"Gunga Din\" olerkian zeozer oinarritua dago. Cary Grant, Victor McLaglen, Douglas Fairbanks Jr., Sam Jaffe, Eduardo Ciannelli eta Joan Fontaine aktoreek antzeztu zuten.\nArgazkigintza onenaren Oscar Sariaren izendapena jaso zuen.\nArgumentua.\nXIX. mendea, Britainiar Raja. Cutter, MacChesney eta Ballantine (Cary Grant, Victor McLaglen eta Douglas Fairbanks, Jr.) adiskidetasun estu batek batzen dituen Britainiar Armadako hiru sarjentu dira, behinola telegrafia komunikabideen bapateko etete bat ikertzera Indiako eskualde menditsu batera bidaliak izango direlarik. Hirukoteak eta heuren Gunga Din (Sam Jaffe) izeneko ur-eramaleak hainbat abentura biziko dituzte, tartean Kali jainkosaren gurtzaileak diren \"Itotzaileak\" izeneko sektari hiltzaileki kideei aurre egin beharko diete. Gainera, ezkutuko tenplu bat topatu, eta atzemanak eta torturatuak izango dira, halere britainiar gudarostea segada hilkor batetik salbatzea lortuko dute."}
{"id": "578637", "revid": "119347", "url": "https://eu.wikipedia.org/wiki?curid=578637", "title": "Albert Jovell", "text": "Albert Jovell (Bartzelona, 1963-2013ko azaroaren 26a) mediku, idazle eta soziologoa izan zen. Bere aportaziorik handiena osasungintzako humanizazioaren arloan izan zen, paziente onkologikoa ere izan zen heinean eta gaixoekin harreman enpatikoak sostengatzen zituenez. Besteak beste, 'Declaraci\u00f3 de Barcelona de drets dels pacients' (2003), 'Foro Espa\u00f1ol de Pacientes' (2004), 'F\u00f2rum Catal\u00e0 de Pacients' (2006) eta 'Universitat dels Pacients' (2006) ekimenak bultzatu zituen Laporte Fundaziotik.\nMedikuntza Prebentiboa eta Osasun Publikoan espezializatu zen, arlo horretan Masterra eta Doktoretza lortuz Harvard Unibertsitatearen bidez. Halaber, Soziologian lizentziatu zen.\nSari ugari jaso zituen bere ibilibide profesionala dela-eta.\nArgitalpenak.\nHainbat libururen egile izan zen:\nHalaber, 190 zientzia artikulu idatzi zituen, baita zenbait ikerketa zuzendu ere:"}
{"id": "578638", "revid": "105290", "url": "https://eu.wikipedia.org/wiki?curid=578638", "title": "Argot", "text": "Argota (frantsesetik, \"argot\") antzeko ezaugarriak -lanbidea, jatorria, afizioak, gizarte maila, etab.- dituzten pertsonen multzoek erabiltzen duten hizkera espezifikoa da. Sarritan, beste pertsona batzuk solasaldiak ulertu ez dezaten sortzen da argota."}
{"id": "578640", "revid": "512", "url": "https://eu.wikipedia.org/wiki?curid=578640", "title": "Werner Sombart", "text": "Werner Sombart (Ermsleben, Saxonia-Anhalt, 1863ko urtarrilaren 19a - Berlin, 1941eko maiatzaren 18a) ekonomista eta soziologo alemaniarra izan zen. XX. mendeko lehen laurdeneko \"eskola historiko gaztearen\" egile nagusia izan zen.\nHastapenak, sozialismoa eta ekonomia.\nErmsleben-en jaio zen, Alemaniako Harz mendialdean, eta bere aita politikari liberala, industrial eta lur jabe aberats bat izan zen. Hala, Anton Ludwig Sombart-ek, Pisa, Berlin eta Erromako unibertsitateetan zuzenbidea eta ekonomia batera ikasi zituen. 1888an, Berlingo Unibertsitateko doktore egin zen Gustav von Schmoller-en zuzendaritzapean, garaiko Alemaniako ekonomistarik nabarmenena.\nEkonomista bezala, eta are gehiago militante \"sozial\" bezala, Sombart ezker muturrekotzat hartzen zuten garai hartan, eta ondorioz, Bremeneko merkataritza ganbaran zuzendari juridiko gisa praktikak egin ondoren, irakasle laguntzaile postu bat baino ez zioten eskaini Breslauko Unibertsitate urrunean.\nNahiz eta Heidelberg eta Friburgo bezalako unibertsitatea prestigiosoek joatea eskatu, garaiko gobernuek hori oztopatu zuten. Sombart, garai hartan, \"marxtar\" nabaria zen (ez marxista, baizik Karl Marx erabiltzen eta harekin elkar eragiten zuen norbait), eta hain zen aditua, Friedrich Engels-ek, zeinarekin gutunak gurutzatzen zituen, Marx-en \"Kapitala\" ulertzeko gai zen Alemaniako irakaslea bakarra zela adierazi zuela.\n1902an berea lanik nagusiena argitaratu zen, \"Kapitalismo Modernoa\" (\"Der moderne Kapitalismus\"), sei liburukitan. Ekonomiaren historiaren eta garapenaren azterketa sistemikoa izan zen eta eskola historiko baten benetako lana. Nahiz eta oso kritikatu izango zen ekonomista neoklasikoengatik eta beste zenbait banakoengatik, gaur egun ere adarkatze anitzeko obra klasikoa kontsideratzen da. Adarkatzetako bat, Annalen Eskola (Fernand Braudel) izan zen. Hainbat hizkuntzetara itzuli zen liburua, baina ez ingelesera, izan ere, Princeton Unibertsitateak zituen horretarako eskubideak eta ez du argitaratzerik nahi izan.\n1906an Sombartek irakasle postu bat onartuko dut Berlingo merkataritza eskolan, Breslau baino prestigio gutxiagoko erakundea baina ekintza politikotik gertuagoa. Egoera honetan, segida emango zion \"Kapitalismo Modernoa\"ri, eta hala, luxua, moda eta gerra paradigma ekonomiko gisa irudikatuko ditu. \"1906\"an \"Zergatik ez Sozialismorik Estatu Batuetan?\" argitaratu zuen eta egun arte amerikar salbuespenaren inguruko lan klasikoa bihurtu da.\nSoziologo ibilbidea.\n1917an Berlingo Unibertsitateko irakasle bihurtuko zen. Postua 1931 arte mantendu zuen baina 1940a arte arituko da klaseak ematen. Tarte horretan, soziologo prestigiosoenetakoa izan zen, bere Max Weber laguna baina gehiago, nahiz eta azken honek gerora askoz ezagunagoa egingo den; XXI. mendean, Sombart ia ahaztuta geratu da.\nSombartek soziologia humanitateen (\"Geisteswissenschaften\") zati bat bezala ikusten zuen, behar bat bezala, izan ere, kanpoko ikuskera objektiboa baino gehiago (\"Begreifen\"), soziologiak gizabanakoak tartean sartzen dituen heinean, hauen barne ulerkera enpatikoa (\"Verstehen\") egitera behartuta dago. Ikuskera hau ez da bat ere arrakastatsua izango Sombarten bizialdian, izatez, zientzia sozialen \"zientifikotzearen\" teoria indartuz ari zen garai horretan. \"Zientifikotze\" hori bat egiten zuen Auguste Comte eta \u00c9mile Durkheimenen tradizioarekin eta \"fisikarekiko jeloskortasuna\", modu informalean, ere deitu zioten. Max Weber, aldiz, Sombarten ikuskeraren aldekoagoa zen eta ikuskera hori indartu zuen. Sombarten saiakera soziologiko nagusiak 1956an hil osteko \"Noo-Soziologie\" lanean bildu ziren."}
{"id": "578643", "revid": "1519", "url": "https://eu.wikipedia.org/wiki?curid=578643", "title": "Euskal Herriko artea", "text": "Euskal Herriko artearen historia egiterakoan inguruko herrialde eta kulturetan erabiltzen diren banaketak ere egin daitezke, estiloetan zein epeetan. Euskal Herriko artea Pirinioen bi aldeetako lurrak jendeztatu zituzten historiaurreko herrien jatorrizko ekarpen artistikoetatik dator. Garai horretako aztarna arkeologikoak gordetzen dira protohistorian, hala nola multzo megalitikoak, labar-artea, hileta-ostilamendua: ontziak, lepokoak, diademak, etab. Hasiera-hasieratik, Euskal Herriko arteak hainbat herriren eraginak ezagutu ditu: zeltak eta iberiarrak, erromatarrak, herri germaniarrak, batez ere bisigodoa, arabiarrak... Azkenik, kristautasun europarrak Erdi Arotik gaur arteko artearen garapena markatu du.\nKronologia Euskal Herrian.\nPaleolitoan.\nEz dirudi Euskal Herrian azken glaziazioaren azken aldia baino lehenagoko arte sorkuntza benetako bati buruz hitz egin daitekeenik. Ordukoak ditugu, hain zuzen ere, nolabait langintza handien frogak, bai ehiztari eta bai uzta-biltzaileenak, kostaldea inguruan 350 m. baino altuera handiagoak ez dituzten lekuetako kobazulo eta babes naturaletan bizi zirenenak. Gizaki hauek Madeleine aldiko kultura bere goi eta azken aldian garatu zuten. 1872an penintsulako arte paleolitikoa aurkitu zen, Altamirako leizean aurkitutako pinturekin, eta ondoren Espainiako iparraldeko beste leku batzuetan, Euskal Herrian eta Frantziako hego-mendebaldean aurkitutakoekin. Labar-pinturez gain, hainbat funtzio, sinbologia eta estetika zituzten objektu artistikoak aurkitu ziren.\nEuskal Herrian asko dira ezaugarri horiek dituzten leizeak: Santimami\u00f1e, Lumentxa, Bolinkoba, Urtiaga, Ekain, Aitzpitarte, Ermitia, Isturitze eta Beroberria dira aztarnategi garrantzizkoenak, bai estratigrafiako betegarriengatik, bai langintzako tresnen aberastasun eta ugaritasunagatik: xixelak, harraskailuak, xaflatxoak, arpoiak, azagaiak, hagatxoak, orratzak eta abar. Garai hartako kobazuloek izaera sakratua dutela dirudi. Bertan, animaliak eta irudikapen sexual handia duten irudiak margotzen dituzte. Kobazuloaren barruan, kamera ezberdinak lotzen dituzten korridoreak daude. Uste da kamera horiek sarbide mugatua zutela.\nErromanikoa.\nErromanikoa Euskal Herrian gaur egun presente dago batik bat Nafarroa Garaian eta Araban. Europako beste toki batzuetan bezala, arte mota hau Donejakue bideari lotuta dago.\nGotikoa.\nEuropako hainbat eskual\u00addeetan distira nabarmena lortu zuenean, orduan iritsi zen gotikoa Euskal herrira. Giorgio Vasari-ren ustez, godoengandik iritsi zen eta horregatik gaiz\u00adki deritzon \u201cgotiko\u201d estilo berria erromanikoaren berez\u00adko garapena izanik, ez da eragoz\u00adpen egituraz eta adieraz\u00adpenez guztiz desberdina izateko. Az\u00adken batean, beste espiritu batek egina baita.\nPizkundea.\nPizkunde edo Ernazimentua, aurreko arte-estiloak bezala, berandu sartu zen Euskal Herrira. XVI. mendearen bigarren herenean iri\u00adtsi zen, beraz, berandu, eta ez gainera bere \u201citaliar\u2011erromatar\u201d garbitasunean, baizik eta zeharkako bideetatik, bereziki hegoal\u00addeko (Toledo-Madril\u2011Burgos, Gaztelako nuklekoak) eragina az\u00adpimarra\u00ad daiteke, baina baita Europa iparral\u00addeko portuen artean mer\u00adkatari\u00adtzako joan\u2011etorrien bidezko eragina, Flandriako maisuen etorreren eta inportaturiko artelanen bitartez.\nEragin gaztelarraren ondorio bat izan zen, hango garapen espezifiko bat, platereskoa, nahikoa zabaldu zela Euskal Herrian.\nArte-museoak.\nAsko badira ere hemen bakarrik nagusiak bilduko ditugu:"}
{"id": "578644", "revid": "7476", "url": "https://eu.wikipedia.org/wiki?curid=578644", "title": "Euskal Herriko artea Paleolitoan", "text": "Euskal Herriko artea Paleolitoan, munduko beste eremu askotan bezala, figuratiboa da, animaliak eta ingurunea islatzen duena. Paleolitokoak dira, hain zuzen, gizakiak sortutako lehen artelanak. Lehen epe hartakoak badira Euskal Herrian zenbait lan enblematiko, hala nola Ekain, Izturitze, Santimami\u00f1e eta Altxerri haitzuloetakoak.\nGizakia, animaliak, ingurumenaren baldin\u00adtzak eta zibilizazioaren osagaiak.\nEuskal Herrian, historiaurreko aztarnategi abera\u00adtsenak dituen eskualdetako bat izanik, bertan egin diren ar\u00adkeologia eta paleoantropologiako iker\u00adketen etengabeko garapenak eta haietako aur\u00adkikun\u00adtzek gero eta atzerago eramaten gaituzte, gure lurrean gizakiaren lehen kokapena zehazterakoan.\nBehe-Paleolitoa.\nAtapuercan eginiko indusketek hurbilketa geografikoagatik pen\u00adtsarazten dute Euskal Herrian gizakiaren kokapena, Behe Paleolitora, 200.000 urte baino atzerago eraman behar dela. Garai hartan bertan bizi zen gizakiaren espeziea zein zen eztabaidagai dago, baina \"Homo antecessor\", \"Homo heidelbergensis\" edo \"Homo neanderthalensis\" izan daitezke. Uroak, zaldiak eta oreinak ehiza\u00adtzen zituen.\nSilex eta kuartzitazko haitz zabal gainetan almendra-itxura eta ertz zorro\u00adtzeko bialdeak edo harriz\u00adko aizkorak lan\u00adtzen zituen.\nUrruneko garai horietatik giza bizi\u00adtzaren kokapena gure herrian etengabekoa izan da. Baina, erabatekoa da izaki haien pen\u00adtsamoldeari buruz\u00adko gure ezjakintasuna.\nErdi Paleolitoa.\nErdi Paleolito aroan (Mousteriar ere deitua) oinarriz\u00adko lanabesen lanketan hasia zen gizakiaz zertxobait gehiago dakigu.\nGiroa epela eta hezea zela badakigu; giro horretan Neanderthal izeneko gizakia kobazuloetan, haiz\u00adpeetan edo baita aire librean bizi zitekeela ere gauza jakina da; halaber, errekun\u00adtza erabil\u00adtzen zuela; sarrioak, oreinak, uroak, bisonteak, basahuntzak eta basa zaldiak ehiza\u00adtzen zituela. Arrasateko Garagartza auzoko Lezetxikin bi\u00adtxikeria hau ere gertatu da, errinozero-hezur ba\u00adtzuk azaldu baitira, aro glaziarraren amaieran desagertuko zen espezie batenak.\nGizakiak, animalia horiek ehiza\u00adtzeko eta eguneroko bizi\u00adtzako beste eginkizunetarako oinarriz\u00adko tresna ba\u00adtzuk lan\u00adtzen zituen, baina oraingoan landuagoak, har\u00adtxabal gainetan eginak \u2013haitz baten muina lan\u00adtzerakoan, salta\u00adtzen zuten ez\u00adpaletan. Tresna hauek aur\u00adkitu ziren, Ga\u00adtxarrian, Olhan, Izturitzen, eta, batez ere, Joxe Migel Barandiaran eta Jesus Altunaren eskutik hamahiru azterketa-saio eginiko Lezetxiki izeneko kobazuloan. Karraskagailuak eta zehar\u00adkako er\u00adtza zuten aiz\u00adkorak ziren; ze\u00adhazki esanda, inolako arterik gabekoak.\nHala ere, \"garai horretako zenbait aztarnategietan, besteak beste, aur\u00adkituriko margo okre aloktono pilaketengatik, kobazuloetara ekarriak alegia, uste izaten da zenbait jarduera erritualetarako beren gorpu\u00adtzak margotu egiten zituztela\". Horren arabera, jada hitz egin ote daiteke \"body art\" bati buruz?\nGarai horretako mailaketari dagoz\u00adkionak dira zenbait tresna: galenazko bi\u00adtxiak eta berunez\u00adko piezak, harri-kristalak, Dima ondoko Axlorren eta Lezetxikin aurkituak. Ehorz\u00adketak egiten zituztela ere gauza jakina da, gorpuaren ondoan armak eta janariak jar\u00adtzen baitzituzten, horrela adierazten zutelarik nolabaiteko erlijioz\u00adko sentiberatasuna, edo hil ondorengo bizi\u00adtzarekiko sinesmena.\nGoi\u2011paleolitoa.\nGizaki haien gorpuzkera ezagutu ahal izan da, baina, Goi Paleolitora (30.000\u00ad\u201110.000 K. a.) iri\u00adtsi arte, ez dakigu ezer zehatzagorik gizaki haien bizimoduaz.\n\"Homo sapiens\" edo baita Cromagnoneko gizakia deritzonaren aldia da. Giroa ho\u00adtza zen (W\u00fcrm izotzaldia) Kantauri isurialdeko gizakia kobazuloetan bizi zen, herriaren alderik baxuenean nahiago. Aurreko aldiaren an\u00adtzekoa zen fauna eta sistema ekonomikoa. Historiaurreko gizakiak elika\u00adtzeko moduan beste iturri berri bat topa\u00adtzen du itsaskitan.\nTeknikak ere aurrerapenen bat egina zuen. Harri ez\u00adpalen gaineko langin\u00adtzari beste bat lotu zi\u00adtzaion, harri orrien gaineko langin\u00adtza. \"Kilo bat silexekin 15 metroko ertz zorro\u00adtza egin zitekeen\".\nBestalde, armaz horni\u00adtzeko, hezurrak eta adarrak erabil\u00adtzen zituzten ordurako, harriaz gainera.\nPaleolitoko artearen alderdi orokorrak.\nEz dirudi Euskal Herrian W\u00fcrm glaziazioaren az\u00adkenaldia baino lehenagoko arte sor\u00adkun\u00adtza benetako batez hitz egin daitekeenik. Ordukoak ditugu, hain zuzen ere, nolabait langin\u00adtza handien frogak, bai ehiztari eta bai uzta-bil\u00adtzaileenak, kosta inguruan 350 m baino altuera handiagoak ez dituzten lekuetako kobazulo eta babes naturaletan bizi zirenenak. Gizaki hauek Madeleine aldiko kultura bere goi eta az\u00adken aldian garatu zuten. Santimami\u00f1e, Lumen\u00adtxa, Bolinkoba, Urtiaga, Ekain, Aitz\u00adbitarte, Ermitia, Izturitze eta Berroberria dira aztarnategi garran\u00adtziz\u00adkoenak, bai estratigrafiako betegarriengatik, bai langin\u00adtzako tresnen aberastasun eta ugaritasunagatik: xixelak, harraskailuak, xafla\u00adtxoak, arpoiak, azagaiak, haga\u00adtxoak, orra\u00adtzak eta abar.\nTeknikak eta langaiak.\nHasiera beretik gizakiaren jarduera horri dagokie, besteak beste, gaur egun hainbat tekniken emai\u00adtzatzat jo\u00adtzen ditugun gauzak: pintura, grabatua, erliebea eta baita eskultura ere. Langai mota orokorrari dagokionez ere bi alderdi bereiz daitez\u00adke: arte higikorra eta labar-artea.\nTresna higikorrak harriz\u00adko xafla gainetan edo errekarrietan aur\u00adki\u00adtzen dira, baina, baita hezur, adar eta marfilez\u00adko gaietan ere. Ba\u00adtzuetan, Paleolitoko eskulangilea, lan-tresnen gainean \u2013esate baterako, azagaietan eta arpoietan\u2013 eginiko irudi ez-figuratiboetara muga\u00adtzen zen. Adituek az\u00adpimarra\u00adtzen dute komeni dela harriz\u00adko tresnen langin\u00adtza eta hezurrean landutako ebakiduren artean bereiz\u00adkun\u00adtza egitea; ohartaraziz, sarritan, erretenak, askak edo ebakidurak ez direla izaten arte-adieraz\u00adpenak, baizik eta tresnaren eraginkortasunari baino ez dagoz\u00adkien langaiaren ezaugarriak.\nEstetikako jarduera baten hasera zin\u00adtzilikarioetan eta lan tresna ez diren bestelakoetan errazago suma daiteke; ba\u00adtzuetan harrian landuak diren arren, sarriagotan hezurrez\u00adko xafla eta zatietan, edo harriz\u00adko, hezurrez\u00adko, adarrez\u00adko edo marfilez\u00adko irudi\u00adtxoetan ere landuak izaten direnetan.\nKobazuloetako hormetan eginiko labar-artea pinturak ala grabatuak izaten dira. Badira erliebeak ere, baina ezohikoagoak. Erliebe kasu bakan hauetako bat Izturi\u00adtzen agertu da.\nFormak eta irudiak.\nPaleolitoko gizakiak diseinaturiko formen artean badira figuratiboak eta ez-figuratiboak, arte higikorra nahiz hormakoa izan.\nFiguratiboen artean, maizenik azal\u00adtzen direnak, garai hartako zenbait abereren irudiak dira: bisonteak, zaldiak, oreinak, elur-oreinak, basahuntzak, uroak eta abar. Ia inon ez da giza irudirik azal\u00adtzen.\nEz-figuratiboak direnen artean ugaritasun handia dago eta ia beti nekez uler\u00adtzen dira. Luzetarako lerro soilak, sigi\u2011sagan eginiko okerrak, ondulatuak, izar irudiz\u00adkoak, hiruki i\u00adtxiak, erronboak, obaloak, laukiak, eta abar.\nHaitzuloetako artelanen daten arazoa konpon\u00adtzeko bide eraginkorrak bilatuz, historiaurrearen ikerlariek arte higikorrarekin loturak egiteko ahalbideak azaldu izan dituzte beti; zeren eta, hauek data\u00adtzea errazagoa da, aztarnategiko geruzetan, delako geruza datatu dezaketen beste gai ba\u00adtzuei loturik azal\u00adtzen baita eta ondorioz berauen data ere jakin baitaiteke.\nHormetako irudiak, aldiz, aztarnategiko geruzetatik aparteko hormetan aur\u00adki\u00adtzen dira, eta margotu edo grabatu zituzten ertilariak Goi\u2011Paleolitoko edozein garaitakoak izan daitez\u00adke. Hortik dator, bada, ar\u00adkeologoek \u2013eta hauen artean, batik bat, Henri Breuil ospe\u00adtsuak\u2013 betidanik bi arte modu hauen arteko erlazioa ikusteko izan duten interesa. Baina, metodo hau oso eztabaidatua izan da. Bi arte jarduera hauen arteko kronologia paraleloak ez du ia inoiz ziurra izateko bermerik eskain\u00adtzen. Desberdintasun hau, ziur asko, honegatik emango da: plastika adieraz\u00adpen hauen izaera ez dela izan estetikazko sen hu\u00adtsez\u00adko emai\u00adtza, baizik eta gaurdaino ziurtasunez ezagu\u00adtzen ez diren arrazoi sakonago ba\u00adtzuen ondorioa. Honek guztiak pen\u00adtsarazten du arte higikorraren eta labar-artearen helburuak eta asmoak desberdinak zirela.\nAldiak, estiloak eta kronologia.\nHala eta guztiz ere, ar\u00adkeologorik ospe\u00adtsuenak saiatu dira paleolitoko artearen hainbat zatiren ezaugarriak zehazten, kronologia prozedura bat finka\u00adtzeko baliozkoa izan dadin. Henri Breuil saiatu zen sistema bat lan\u00adtzen. Argudio tekniko eta estilistikoetan oinarriturik, bi ziklotako prozesu bat asmatu zuen: bata auri\u00f1ako\u2011perigordiensea eta bestea solutro\u2011madeleine aldia.\nEgun, historiaurrea ikertzen dihardutenek Andr\u00e9 Leroi-Gourhanen iriz\u00adpidea onartu nahiago izan dute, hau da, \u201coinarriz\u00adkoena ez da beti an\u00adtzinakoena izaten\u201d, eta orokorrean historiaurrearen ikertzaile ospe\u00adtsu honek finkaturiko sistema jarrai\u00adtzen dute. Horretarako ez zen labar-arteaz baizik baliatu, baita arte higikorraz ere.\nLeroi\u2011Gourhan estiloaren zenbait egitura-faktore hauta\u00adtzetik hasi zen; hain zuzen ere, koka\u00adtze, konposa\u00adtze, artikula\u00adtze eta animatze faktoreetatik. Segida horri bigarren mailako beste osagai ba\u00adtzuk eran\u00adtsi zaiz\u00adkio. Eta hauetaz guztiez baliaturik, ehunka arte-laginen iker\u00adketari aplikatuz eta arte ez-figuratiboaren lehen aldi bat ziur\u00adtzat hartuz, lau talde edo estilotan zatitu zituen:\nI. estiloa.\nAurignac kultura (K. a. 30.000\u00ad\u201127.000): oso mugaturiko segida, estilo zakarreko sexu ezaugarrien irudi eta sinboloena.\nII. estiloa.\nSolutre aldiaren hasieraraino iri\u00adtsiko li\u00adtzatekeena, 25.000\u201118.000. Giza irudietan, animalia-irudi\u00adtxotan eta arte higikorretan abera\u00adtsa den aldia; esaterako, Izturitzeko harpea. Zalantzarik gabeko labar-artearen lehen lanak azal\u00adtzen dira: batzuk, naturalista joerakoak eta estilizazio alderakoak; besteak, irudiak, animaliaren lepoa eta biz\u00adkarra eta bere espeziea ezagu\u00adtzeko xehetasunak adierazten dituen marra guztiz oker baten gainean eginak daude. Adar eta adajeak guztiz er\u00adtzetara edo aurrez aurre (\u201cperspective tordue\u201d) azaltzen dira, aldiz, behealdera xehetasunak desagertu egiten dira.\nIII. estiloa.\nSolutre eta Erdi Madeleine aldia, 17.000\u201113.000. II. estiloaren ezaugarri ba\u00adtzuk gorde\u00adtzen ditu, baina teknika landuagoz eginak dira. Zaldiek gorputz luzexka dute (Ekain). Bisonte, zezen eta ahun\u00adtzetan aurrealdearen lodiera handiagotu egiten da; hankak xehetasun handikoak dira, apoak eta azazkalak ere mar\u00adkatuak, baina normalean mo\u00adtzak dira eta horrek animaliak altura txikikoak eta lodiera handikoak zirela azal\u00adtzen du; ba\u00adtzuetan, horregatik hitz egin izan da puzturiko animaliez. Adar, adaje eta az\u00adkazalak hainbat ikuspegien arabera azal\u00adtzen dira, \u201cperspective semi\u2011tortuen\u201d, halaber.\nIV. estiloa.\nAz\u00adken\u2011Madeleine aldia, 13.000\u20119.000. Irudien er\u00adtza argaz\u00adkietako errealismotik hurbil dago, halakoxe maiztasun batez: adar, adaje eta a\u00adzaz\u00adkalak perspektiba arruntean daude adieraziak eta irudiak lan\u00adtzeko moduetan kodifikazioak eta abar azal\u00adtzen dira. Gu\u00adtxi gorabehera, paleolitoko labar-artearen %78a aldi honetakoa da.\nLeroi\u2011Gourhan\u2011en ustez, lau estilo hauetako bakoi\u00adtza aldietan bana daiteke (an\u00adtzinako aldi, berri...) eta guztiak, Henri Breuilek izendaturiko Madeleine aldiko guztiekin identifika daitez\u00adke, gu\u00adtxi gorabehera. Ar\u00adkeologoak gaur egun Leroin\u2011Gourhanen zatiketa moduari eusten badiote ere, ez zaie kritikarik falta izan.\nArte higikorra.\nArte higikorra esaten diegu giza eskuz landu eta leku batetik bestera eraman daitez\u00adkeen artelanei. Erliebeko apaingarriekin landutako arte mota hauetan aztarnategi abera\u00adtsak, sartaldeko Pirinioetako haitzuloetan aur\u00adki\u00adtu dira, eta guztien artean Izturitzekoa da deigarrienak.\nEzer baino lehen, eman dezagun ohar bat: Pirinioen eskualdeko arte higikorrean ia ez da erlieberik aur\u00adki\u00adtzen eta eskultura libreak are gu\u00adtxiago. Oso gu\u00adtxi dago eta estetikoki kalitate gu\u00adtxikoa da. Inola ere, Frantzia hegoaldean eta beste eskualdeetan aur\u00adkitu diren estatua\u00adtxo ezagunen \u2013\"Venus\" deritzon\u2013 alerik ere ez da aur\u00adkitu.\nZati aipagarriak.\nGrabatu apaingarriak.\nPirinioetako ehiztaria, esan daiteke, artista izaten ez dela plastika librean hasi, grabatuan baizik. Eta az\u00adken Goi-Paleolito aldian jada, hitz egin daiteke arte-jardueraz, gauzen erabilgarritasun soila gainditu eta zeinu apaingarri ba\u00adtzuez tartekatu dituztela ikustean.\nHorretan, hainbat alderdi aipa daitezke:\nIkuspegi horietatik guztietatik lortu da hainbat motibotako zenbait dozena sailka\u00adtzea.\nIgnazio Barandiaranek argibide esangura\u00adtsuak plazaratu ditu eskulangileak langaien tarte hu\u00adtsak uler\u00adtzeko zuen moduez eta langai horietan irudiak buru\u00adtzeko teknikei buruz. Fran\u00adtses ar\u00adkeologo ba\u00adtzuen proposamena, adibidez, H. Breuil, A. Laming Emperaire eta A. Leroi\u2011Gorhan-ek atxikitako arte higikorraz eginiko igarpena \u2013bereiz\u00adketak egitearen proposamena\u2013 egokia irudi\u00adtzen zaigu, hala nola, azagaia eta guztien gainetik gogortasuna eta iraunkortasuna \u2013etengabe erabil\u00adtzen zutelarik\u2013 behar zituen espatula baten lanketaren eta apainketa per\u00adtsonaleko \u2013ziur asko, balio estetikoari dagokionez, ezaguera argiagoz burutuak\u2013 arte garbiko zin\u00adtzilikarien artean.\nZati grabatudunak.\nEuskal paleolitoaren arte higikorraren sukalde handia izan zen Izturitzeko harpean sartu baino lehen, aipa di\u00adtzagun beste lekuetan aur\u00adkituriko pieza bereziki nabarmen ba\u00adtzuk. Euskal Herriko kobazuloetan aur\u00adkituriko arte higikorreko gauzen azaleko deskribapena eta zerrenda ikus daiteke, motibo figuratiboak eta soilik apaingarritarako zirenak bereiziz, Ignazio Barandiaranek, 1965eko Sinposiumean, oso irudi didaktikoekin Euskal Historiaurre eta arazo etnologikoei buruz aur\u00adkezturiko ikerlanean. Harrez\u00adkero, arte higikorraren emaria azal\u00adtzen eta nabarmenki handiago\u00adtu da eta sailkapen-lan bikainak agin dira.\nArte higikorraren ondare handi honen barruan bereiz hartzekoak lirateke:\nLabar-artea.\nEuskal Herrian ezaguna zen labar-artea ez da bereziki azaldu ia orain\u00adtsu arte. Baina, az\u00adken urteotan egin diren aur\u00adkikun\u00adtzak, gure herria, Paleolitoko artearen garran\u00adtziz\u00adko lekuan kokatua du. Horrela hainbat kobazulo Gizateriaren Ondare izendatu dituzte, Altamirako kobazuloekin batera sortutako kategorian.\nPinturak eta grabatuak.\nEuskal Herrian labar-artea fran\u00adko\u2011kan\u00adtaurikoaren sailean koka\u00adtzen da. Historiaurreko gure pinturen aur\u00adkikun\u00adtzen aurretik, ezagunak ziren Frantzia erdialdeko Dordoinan Lascauxekoak (1940) eta askoz lehenago Altamirakoak (1879). Lascauxekoak an\u00adtzinago\u00adkoak dira, hain zuen ere, Aurignac kulturaren aldikoak, nolabaiteko giro epel garaikoak; Altamirakoak Madeleine aldikoak dira. Fran\u00adtzia hegoaldean, Ard\u00e8che departamenduan, lehen mailako garran\u00adtzia duen beste aur\u00adkikun\u00adtza bat egina da hai\u00adtzulo batean, adituak iker\u00adtzen ari diren ehunka animalien irudiekin.\nGoi-Paleolitoan labar-artea, zeha\u00adtzago esanda, Madeleine aldian, pintura eta grabatu moduan azal\u00adtzen da.\nBa\u00adtzuetan, pinturak hai\u00adtzen erliebe naturalei egoki\u00adtzen zaiz\u00adkie eta beroiek iradokiak direla dirudite. Madeleineko ertilariak margo\u00adtzeko bel\u00adtza \u2013ikatz edo manganeso dioxidoa\u2013 zuria eta okrea \u2013hau horitik gorrira eta bioleta alderako aldagaiak dituena\u2013 erabiltzen du.\nEskualde ba\u00adtzuetan, denok ezagu\u00adtzen ditugun fauna-adieraz\u00adpenaz gain, gu\u00adtxi-asko geometrikoak diren forma bi\u00adtxiak azaldu dira \u2013makarroiak\u2013 marra makurrez eginiko trazuak, beha\u00adtzez eginak balira bezala; baita esku osoaren aztarnak ere, negatiboan, ia beti ez\u00adkerreko eskuarenak. Esan daiteke hor ditugula gure eskualdeko artearen lehen zizakadurak. Giza eskuaren silueta horiek kanpora azal\u00adtzeko modu bat dira, uniber\u00adtsoan izen ematekoak; jabegoa har\u00adtze modu bat, nolabait ere. Ez dezagun ahantz gertakari plastiko hori euskaraz\u00adko esku\u2011bide hitzaren esanahiarekin bat datorrela.\nGero etorriko da an\u00adtzekotasun aur\u00adkikun\u00adtza mimesiaren harridura, zenbait milurteko beranduago Aristotelek arte figuratiboaren iturri gisa aipatuko duena, alegia, \"honoko hau \u2013marrazturiko objektua\u2013 hura dela\" ziurta\u00adtzearen atsegina. Eta beranduago, edo agian aldi berean, zeinu abstraktua eta sinboloa azalduko dira.\nHistoriaurreko artean naturalismotik eskematiza\u00adtze sinbolikora pasa\u00adtzen dela, nahiz eta badiren bi margo motak elkarren ondoan bizi zireneko kasuak; baina hasieran naturalismoa da nagusi. Wilhem Worringerren tesiaren arabera \"benetako arte-sormena ez da abstrakzio eta geometrian baizik hasten\". Bistan da Madeleineko artistak ez zuela irudiak eskor\u00adtzoan marrazteko eta beren bolumenak itxura\u00adtzeko zailtasunik.\nZalan\u00adtza handiagoak daude bere zen\u00adtzu konposatzaileari buruz. Denbora luzez uste izan da ez zuela horren ezagu\u00adtzarik. Baina aldarrikapen hau, bere horretan, arte historian konposaketa kon\u00adtzeptu horri ezin diogu eu\u00adtsi eman izan zaion zen\u00adtzu zorro\u00adtzera mugatuz baino; alegia, paisaiaz\u00adko hondoera guztiak, eta eszena posible guztiak erdiratu, uztaitu eta antola\u00adtzeko espazioko erreferen\u00adtzia txikienak alde batera uzten direnean. Eskuaren esparrua \u2013artistaren\u00adtzat, gorputz jarrera bat aldatu gabe iri\u00adtsi dezakeen espazioa\u2013 eta gainjarritako irudiak, kokapena, simetria eta perspektiba aztertu ondoren, Leroin\u2011Gouhanek ohar hau ematen du, pintura edo grabatuan gaur egunera arte zoruko marraren adieraz\u00adpenik ez bazen ezagu\u00adtzen ere, Paleolitoko ertilariek \"sarritan erabili izan dute beraren ordez\u00adko hormako pi\u00adtzadura edo erlai\u00adtzen bat\". Leroi\u2011Gourhanek baino askoz lehenago, salatu izan ditu Max Raphaelek \"Paleolitoko artea, espazioak, mugimenduak eta konposaketen arazoak aurrez aurre hel\u00adtzeko ezgai zen arte hasiberritzat jo\u00adtzen zutenak\".\nAldiz, oraindik orain, Paleolito aldiko geometriariak izena eman dionik ere izan da, beren marraz\u00adki eta margoetan zenbait trazatu erregula\u00adtzaileetan erabilera kon\u00adtzientea delako ustea dutela-eta: urrez\u00adko ebaketa bikoi\u00adtza, erro karratuaren proportzioa eta beste; dena dela, errealitatea begiz harrapa\u00adtzeko eta egitura plastikoetan berriro sor\u00adtzeko zuten ahalmen honen aurrean, Herbert K\u00fchnek ida\u00adtzi zuenez, \"miresmenez, isilik gera\u00adtzen da ahoa\"\nLabar-artea duten kobazuloak.\nAitz\u00adbitarte.\nPaleolitikoko aztarnategi handi baten lehen aur\u00adkikun\u00adtza Errenteriako Aitzbitartekoa izan zen, herri mailan \"Landarbasoko kobazulo\" deritzonean. Zenbait mailatan sail\u00adkaturik, historiaurreko gizakiaren arrastoak aur\u00adkitu dira denbora luzez bizi izandakoak eta langin\u00adtza ugarirenak: orriak, har\u00adtxabalak, zenbait eratako karrakagailuak, pun\u00adtzoiak eta abar; gu\u00adtxienez, Aurignac kulturaren garaitik hasi eta Mesolitikora artekoak. Besteak beste, animalia-irudiz dekoraturiko hezur ba\u00adtzuen aur\u00adkikun\u00adtza harrigarriak azaldu diren, bertan diren bostetatik, III. hai\u00adtzuloa arakatuz hasi badira ere; IV. hai\u00adtzuloko aztarnategia izan da ondoen ikertu dena. Han aur\u00adkituak dira orein-burua grabaturiko plaketaren bat, makila zulodunen bat, haga\u00adtxo dekoratuak eta ebakiduraz eginiko animalia-irudiak dituzten zenbait hezur.\nVenta Laperra.\nKantabriako mugetatik gertu, Biz\u00adkaiko Karran\u00adtzan dago Venta Laperra kobazuloan egin zen 1904an labar-artearen lehen aur\u00adkikun\u00adtza: irudi bat, kobazuloaren sarreran bertan. Bi urte beranduago, Breuilek beste lau irudi gehiago aur\u00adkitu zituen: buruzagirik gabeko hiru bisonte azefalo, hartz oso bat, zehaztasun gutxiko bobido bat eta lerro-segida ulertezin bat. Hai\u00adtzean halakoxe sakontasuna duen grabatu batez eginak daude. Grabatu hauen ezaugarri bereizgarria honetan da\u00adtza: kobazuloaren sarreran zeudela eta eguz\u00adkiaren argitan ikus daitez\u00adkeela. Gure herrian aur\u00adkitu ditugunen artean, zaharrenak eta Aurignac aldiari dagoz\u00adkionak dira. Apellanezi gertakari honek zera pen\u00adtsarazten dio, Paleolito aldi an\u00adtzinakoetan, Kantabriako artea, Euskal Herriko sartalderaino zetorrela, beste arte formula ba\u00adtzuk (piriniotarrak) hartu ahal izateko edo bere-bereak sor\u00adtzeko, Herria libre utziz.\nIzturi\u00adtze.\nLehen ere aipatu dugu, Izturitzeko harpeari buruz, arte higikorrean hain aztarnategi aberatsa bada ere, ez dela horrela labar-artean: bi zaldi eta bi elur\u2011orein; horietako bati, isats mo\u00adtzeko eta egitura ederreko baina adardura desagertu zaien bi hausnar\u00adkariren gorpu\u00adtzak gainjarri zaiz\u00adkio. Beste maila beheragoko batean beste hiru zaldi eta interpreta\u00adtzerakoan zalan\u00adtza sor\u00adtzen duten beste irudi ba\u00adtzuk agertu dira. Deigarria da haitz \u00adgaineko erliebe txikian eginak direla irudiak. Beren estiloz Erdi\u2011Madeleine aldikoak dirudite, berrienaren muga aldekoak, alegia.\nIsturi\u00adtzeko harpetik oso gertu eta az\u00adpialdean dago Haristoiko kobazuloa, \"Otsozelaia\" ere esaten zaiona; han azalduak dira zaldia, bisontea, oreina eta hegazti buru bat. Erdi\u2011Madeleine aldikoak dira.\nAlker\u00addi.\nNafarroa Garaiko Urdazubin Alkerdi kobazuloko lehen hai\u00adtzetako irarlanak Norbert Casteretek aur\u00adkitu zituen 1930ean. Geroago, J.M Barandiaranek beste lau aur\u00adkitu zituen. Kobazuloko bi gunetan kokaturiko grabatu mul\u00adtzo bi dira. Bata, sarreraren aurrez aurre dago, 20 bat metrora. Bigarrena, berriz, beste horretatik 40 bat metrora, pasabide estu baten sakoneran. Besteak beste, gailen\u00adtzen dira osatu gabeko orein baten grabatua, eta bi bisonterenak, baina konkorra eta isats oso luzea nabarmenduak dituztenak, eta beharbada otso baten buruaren grabatua. Behe\u2011Madeleine aldian koka\u00adtzen dira.\nEtxeberri.\nZuberoako Gamere\u2011Zihigan, Etxeberriko karbian, Pierre Boucherrek 1950ean zenbait irudi aur\u00adkitu zituen, oso nekez igo zitekeen leku batean, sarreratik 200 bat metrora. Irudiak apur bat itsustuak daude; bel\u00adtzez eginak dira baina puntu eta orban okreak dituzte. Kobazuloaren bi aldetako hormetan, hamabi zaldi, bisonte pare bat, eta beste ahuntz pare bat ere zenbatu daitez\u00adke. Irudi ba\u00adtzuk buztin zuri gainean beha\u00adtzez eginak dirudite.\nOraindik ere igoera zailagoa duen tontor batean, beste bost zaldi eta beste baten trazuaz gain, ahuntz bat, bisonte bat eta zenbait tanto gorrizko mul\u00adtzoa aur\u00adkitu da. Leroi\u2011Gourhanen ustez, bi animalia pareka\u00adtzea zaldia\u2011bisontea eta beste hirugarren animalia baten \u2013hemen ahun\u00adtza\u2013 etenik gabeko gaiari buruz\u00adko bi mul\u00adtzo berdinen santutegi bat da. Antropologo ba\u00adtzuk, zenbait irudi Aurignac aldian koka\u00adtzen dituzte. Leroi-Gourhanek Erdi\u2011Magdaleniar aldiraino atzera\u00adtzen ditu.\nGoikolau.\nBiz\u00adkaiko Berriatuan, Goikolau kobazuloko irudiak J.M Barandiaranek aur\u00adkitu zituen 1962an. Bost taldeetan banaturiko grabatu sail bat da. Ba\u00adtzuetan, biz\u00adkarra bata bestearen gainean jarria duten animalia-eskema osatugabeak dira; hainbesteko pila bata bestearen gainean jarririk, ez da erraza izaten zein animalia-espeziea den ezagu\u00adtzen, ahun\u00adtzen bat edo beste izan ezik. Aur\u00adki\u00adtzailearen beraren ustez, postpaleolitoan kokatu behar dira eta aztarnategiko zenbait mailetako hilobi izaerarekin lotu.\nSinhikole.\nBordeleko espeleologo talde batek 1971ko abuztuan Sinhikoleko karbia kobazuloan labar-arte aztarnategi berri bat aur\u00adkitu zuen. Areto bakar bat da, luzeran 60\u00a0cm eta zabaleran 10\u00a0cm dituena, oso irudi gu\u00adtxikoa; baina, kalitate bikaineko zaldi bat eta bisonte bat azal\u00adtzen dira. Zaldia, ingurune bel\u00adtzez eta isats oso luzeaz margoturik. Barrutik, ilajearen eta buruaren margo\u00adtze bikoi\u00adtza gorriz egina da, begiaren\u00adtzat hu\u00adtsarte bat utzita. Bisontea, zaldiaren gainean kokaturik dagoena, osatu gabea da. Bere ile-zerra hai\u00adtzaren er\u00adtzak osa\u00adtzen du. Bi irudi horiek eskuinean, bisontearena dirudien osatu gabeko beste irudi bat dago. Zaldiaren aurrealdeko az\u00adpialdean, nekez uler daitez\u00adkeen trazu gorri ba\u00adtzuk ere badaude.\nArenaza.\nArantzadi Elkarteko kideek, 1973ko neguan labar-artearen beste aztarnategi bat topatu zuten Galdamesko Arenaza kobazuloan. Irudiak, nekez igo daitekeen areto txiki batean daude. Gela erdiesferiko bat da, sarreraren ia bestaldeko muturrean kokaturik goraka doan luzapen bat dago, eta orein eme talde bat azal\u00adtzen da. Gu\u00adtxi zaindu delako-edo, oso egoera txarrean daude, hai\u00adtzak nozitu duen zarta\u00adtzearen ondorioz. Orein emeak, Kantabriako beste kobazuloetan erabilitakoaren an\u00adtzera, puntea\u00adtze teknikaz daude gorriz margotuak. Xehetasun honek eta oreinak nagusi izateak, badirudi Asturias eta San\u00adtander aldeko artearekin ahaidetasun gertuagokoren bat adierazten duela, Laperra Bentari buruz aipatu denez, ipar Pirinioetako artearekin baino. Beren estiloagatik badirudi irudi hauek an\u00adtzinako Madeleine aldikoen sailean atxiki behar direla.\nSantutegi handiak: Santimami\u00f1e, Al\u00adtxerri eta Ekain.\nSantimami\u00f1e.\nLabar-arte mul\u00adtzo handi bat aur\u00adkitu zen 1916an Kortezubiko Santimami\u00f1e kobazuloan. Ar\u00adkeologia ikuspegitik, Santimami\u00f1ek garran\u00adtzi izugarria du, maila guztiak eskain\u00adtzen baititu, an\u00adtzinako Auri\u00f1aziensetik hasi eta Behe-Inperiorainokoak.\nArte historialariaren\u00adtzat, benetako santutegia esaten dioguna da esparru garran\u00adtziz\u00adkoena: 20 bat metroko luzera du eta 4 edo 5 m-ko altura. Irudien talde nagusia areto txiki batean dago, normalean oso sarbide zailekoa izaten da eta honen aurretik aretoaurre bat dago, osatugabeko zenbait bisonte eta zaldiez gainera, marra sail bat ere ikus daiteke. Ia biribila den ganbara edo aretoaren inguruetan \u2013Leroi\u2011Gourhanek biribilgune deitu zion\u2013 banaturik oraindik ere irudi-mul\u00adtzo gehiago daude.\nIrudiak eta beren kokapena.\nBere ikusgarritasunagatik, taula bat nabarmen\u00adtzen da, oso argi eta garbi sei bisonte, zaldi bat, orein buru bat eta ulermen zailagoko beste trazu eta marra mul\u00adtzoa goza daitekeelarik. Zer adierazi nahi ote du behin eta berri zaldia eta bisontea pareka\u00adtzeak eta beste sei bisonteek \u2013hauetako ba\u00adtzuk zutikako jarreran jarririk\u2013 seiak erdi-erdian marrazturiko zaldi bakar batek inguruan dituela? \u2013galdegiten du gaur\u00adko ikusleak jakin-minez. Baina, eran\u00adtzunik gabeko galderak.\nBi mul\u00adtzo hauetaz gainera, kobazuloaren barruenean, sarreratik 150 m-ra, 1953tik 1962ra bitartean irudi berriak aur\u00adkitu dira; hauen artean, bisonte ba\u00adtzuk, zaldi bat eta ahuntz bat.\nGuztira, ia berrogeita hamarrera iristen dira animalia-irudiak. Espezierik ohikoena bisontea da.\nTeknika eta estiloa.\nHemen, Al\u00adtxerrin ez bezala, irudi gehienak pintatuak daude, eta itzal eta guzti ba\u00adtzuk. Irudi grabatuak oso gu\u00adtxi dira. Perfekzioan eta estiloan aldaketa suma\u00adtzen da baina ez da erraza hortik kronologia bat atera\u00adtzea.\nHenri Breuilek zioen itzalekin modelaturiko lau bisonteetatik hiruk beren lau hankak agerian zituztela, eta trazu soil bakar batez marraztuak berriz bi besterik ez. Era berean, Madeleine aldiko ezaugarri moduan denek beren adardura profilez erakusten badute ere, bedera\u00adtzik baino ez dituzte beren bi adarrak erakusten.\nTalde handiko bisonteen artean Ignazio Aldekoak ere desadostasun horiek ematen ditu:\nEsan daiteke, estilistikoki nahiko aurreratutzat hartu behar direla; ziur asko, Erdi\u2011Madeleine aldi aldera gauzatuak. Benta Laperrakoen ondorengoak dira. Eta beren teknika eta ohi\u00adkotasunagatik Pirinioetako santutegiekin uztar daitez\u00adke.\nAl\u00adtxerri.\nGipuz\u00adkoan Aiako Al\u00adtxerri kobazuloak aditu guztiak harritu zituen 1962an, ustekabean aur\u00adkitu bai\u00adtzuten bertan Aran\u00adtzadi Zien\u00adtzia Elkarteko hiru kidek ordura arteko labar-arte aztarnategirik garran\u00adtziz\u00adkoena: ehun irudi baino gehiago eta oso espezie desberdinetakoak gainera, zaz\u00adpi mul\u00adtzotan banaturik.\nAur\u00adkikun\u00adtza deigarri honen txostena jasotzean, J. M Barandiaranek irudi guztien deskribapena egin zuen, marraz\u00adkiak eran\u00adtsirik. Ondorenean, Jesus Altunak eta Juan M\u00aa Apellanizek, argaz\u00adki-ekipamendu bikain batekin, azter\u00adketa osoago bat aur\u00adkeztu zuten, irudien iker\u00adketa kronologiko eta paleontologiako bat eginez\nAdierazitako irudiak.\nLehendik aurkituak zeuden \u2013az\u00adken aur\u00adkikun\u00adtza hau baino lehenagotik\u2013 bisonteak dira nagusi, ia hogeita hamar bat ale guztira. Baina, badira elur\u00ad\u2011oreinak, oreinak, zaldiak, uroak, ahun\u00adtzak, sarrioak, azeriak, arrainak, hegazti bat eta suge bat ere. Giza itxurako bi irudi ere ikusten dira. Horiez gainera, ulermen zaileko zeinu sail bat, halaber. Leroi\u2011Gourhanek, lan hauen kalitate plastikoa azal\u00adtzeaz gainera, \u201cespainiar kobazuloetako elur\u2011oreinaren garran\u00adtziaren lekukotasuna\u201d azpimarra\u00adtzen du.\nFormen berezitasuna.\nBi\u00adtxia da, irudia osatu gabea dagoelako, zein espezietakoak diren identifika\u00adtzeko zailak diren animalia ugari egotea ere: ba\u00adtzuetan, burua baino ez zaie agertzen; beste ba\u00adtzuetan, atzealdearen laurdena. Irudi ba\u00adtzuk bata bestearen gainean daude, adibidez, azeri bat gerora margoturiko elur\u2011orein baten barruan azal\u00adtzen da; eta zenbait animalia azal\u00adtzen da 4,20 m bider 2,10 m zabalerako bisonte izugarriaren barruan. Gertakari hau lagungarri izan daiteke lanen kronologia zehazteko orduan.\nLehen aur\u00adkikun\u00adtza honen ondoren, beste bi bisonte aur\u00adkitu zituen kobazuloaren leizean: beraietan ikus daiteke, gorputz zati ba\u00adtzuk galduak badira ere, artistak animaliaren gorpu\u00adtzeko zatirik lodienean margo gorria erabil\u00adtzen zuela eta, margoa zenbait puntutan desagertu bada ere, marra gogor batek egoki zehazten duela bere silueta. Bestalde, beste lekuetan bezala, gorputz zati ba\u00adtzuk zehazteko hai\u00adtzaren koskak erabil\u00adtzen zirela ikus daiteke hemen.\nAl\u00adtxerriko berezitasunik nabariena da, garai bereko beste aztarnategiekin alderatuz gero, grabatuak pinturaren gain duen nagusitasuna \u2013ia erdiak dira; eta erliebearen barruan, teknika ugaritasun handia. Honek, ertilari bat baino gehiago izango zirela pen\u00adtsarazi die adituei.\nAnimalien anatomia marraz\u00adkietan, bere gorpuz\u00adkera berdin\u2011berdina egitearen ahalegina an\u00adtzematen da, aldiz, beste batzuetan zenbait trazutan baizik ez da tema\u00adtzen, egun estilo espresionista esan dezakegunarekin. Zenbait gradutan azal\u00adtzen den estiloaren azpimarratze hori, bisonteen marraz\u00adkietan erabil\u00adtzen da batez ere, marradura trinko batez ilajea iradoki\u00adtzeko. Honetaz aparte, zabalerako marradura teknika erabil\u00adtzen da eta haren gainean margoturik animalia. Zabalerako marradura, gainean jarriko zaion animalia hobeto egoki\u00adtzeko erabiliko den haitz-oinarri soil bat baino gehiago izaten da askotan; izan ere, irudiaren modela\u00adtzea hobe\u00adtzeko eginkizuna baitu, gainera. Ignazio Barandiaranek eta A. Beltranek, eduki\u00adtze, ehiza\u00adtze edo sun\u00adtsitze zeinu\u00adtzat jo daitez\u00adkeela proposa\u00adtzen dute, zalan\u00adtza artean bada ere.\nEgiletasunak, estiloak eta kronologiak.\nAl\u00adtxerriri buruz egiten duen azter\u00adketa zorro\u00adtzean \u2013Apellanizek dio\u2013 grabatuetan, onarturiko teknika eta adieraz\u00adpen-moduaren bolada oso era berezian sentitzen da, Kantabriako an\u00adtzinako Madeleine aldiko graba\u00adtzaile eta \"marra\u00adtzaileen\" aldetik. Al\u00adtxerriko formula ez dator bat beste inongo moduekin; horregatik pentsatzen da Euskal Herrian bertako talderen batenak direla, guztiz.\nGure ustez, XX. mendeko gizaki garen aldetik eta estetikako zein arte sormenez\u00adko ezagueraren berezitasunak eta \"artearen historiaurrearenak\" onar\u00adtzen dituen kultur oinordeko izanik, ezin ditugu duten balioaren neurrian estimatu gabe utzi santutegi handi honetako apainketan jardun ziren hainbat artista, edo hainbat esku, \"identifika\u00adtzeko\" eta sailka\u00adtzeko Apellaniz maisuak egin dituen ahaleginak, eta haren ondorioei jarraikiz, ezta beste santutegiekiko ahaidetasunak bila\u00adtzen eta kronologikoki ordena\u00adtzen saiatu gabe utzi ere. Baina, era berean, labar-artearen ezagutza har\u00adtzeko, galderak egin behar dira ahalegin hauen eraginkortasunari buruz, betiere, talde izaeraz\u00adko adieraz\u00adpenak izanik, oso zorro\u00adtza zen kultur esparruaren arauek behartuta, gainera. Az\u00adken batean, ondorio orokor gisa: \u2013Apellanizek dio\u2013\nAl\u00adtxerrin dagoen aztarnategia Solutre-Madeleine aldiari dagokiola dirudi, eta, ba\u00adtzuen ustez, irudiak An\u00adtzina eta Erdi-Madeleine aldian kokatu behar\u00adko lirateke; baina, haien estilistika astiro aztertu ondoren, Juan M Apellaniz zuhurragoa da eta Solutre aldia eta An\u00adtzinako Madeleine aldia kanpoan uztea eta \"sail\u00adkapen tradizionaletako\" Madeleine aldiko IV., V. eta VI.eko (H. Breuil) data\u00ad ziurragoa dela deri\u00adtzo.\nDena dela, Al\u00adtxerriko irudiek badute Santimami\u00f1ekoekin ahaidetasunik, eta beren estiloa iparraldeko labar-arte piriniotarrarekin gehiago uztar\u00adtzen da Asturias eta Santanderkoekin baino.\nArte adieraz\u00adpen hauen esanahiari buruz\u00adko zerbait sendoa esan nahiko genuke; baina, adituek honi buruz\u00adko isiltasuna gorde nahi dute zuhur\u00adki. Hala ere, honi dagokionez oso garran\u00adtziz\u00adko\u00ada da Jose Migel Barandiaranek 1964an iradoki eta azpimarratu zuena: Al\u00adtxerriko animalia-irudi gehienak ez daudela osatuak. Alegia, \"irudiak berak ez zirela ziur asko, zeinuak besterik, ikusiezinak ziren izakien ageriko formak: euskal mitologiak leizezuloetako biztanletzat har\u00adtzen zituen animaliak \u2013zaldiak, ahun\u00adtzak, zezenak\".\nEkain.\nEuskal Herriko Paleolitoko labar-artearen aur\u00adkikun\u00adtzarik garran\u00adtziz\u00adkoena da Ekaingo kobazuloan 1969an azaldurikoa, Debako udalerrian dagokiolarik ere, Zestoatik gertu dagoena. Zulo estu batetik sartu eta arrastan joan behar izan zuten aur\u00adki\u00adtzaileek hogeiren bat metro, nabarmenki goraka egiten zuen barnebide batera iri\u00adtsi arte.\nIrudiak eta maisuak.\nEkaingo irudiak nabarmenak dira. Horma zati bat, zaldirik gehiena dituena, Leroi\u2011Gourhanek \"Kuaternario aldi osoko zaldi talderik bikainena\" dela aitortu du, inola ere, jada ezagunak ziren Altamira, Niaux eta Lascauxkoen pare. \"Ekaingo irudiak, Niaux eta Altamirakoen garai berekoak izanik, gu\u00adtxi gorabehera, franko\u2011kantauriar artearen aldi klasikoaren gailurretako bat azal\u00adtzen dute\".\nEkainen, zaldia da erdigunean azaltzen dena. Badira 33 zaldi irudi, 10 bisonte, 4 ahun\u00adtza, 2 orein, 2 har\u00adtza eta 2 arrain. Ikonoz\u00adko gorputzak perfekzio bikaineko adieraz\u00adpenak dira, baliabide urriez eginak, bestalde. Irudietako ba\u00adtzuk koloreani\u00adtzekoak dira. Beren estiloz, Erdi- eta Goi-Madeleine aldikoak dirudite.\nApellaniz ar\u00adkeologoa saiatu da Ekaingo santutegi honetan esku hartu zuten \"maisu desberdinen\" iker\u00adketan. Horretarako hiru alderdi aztertu ditu: er\u00adtzak mar\u00adka\u00adtzeko modua, gorputz xehetasunak eta erabilitako teknika. Horrela iri\u00adtsi da lau \"zaldi maisu\", \"bisonte maisu\" bat eta \"ahuntz eta arrain maisu\" bat bereiztera, eta guztietan \"batasun tekniko bat\" badela ikusi du.\nProposaturiko galderak.\nBadira, adierazita dauden irudietan, beren kokamenean eta zenbait xehetasunetan azalera\u00adtzen diren hainbat galdera.\nKobazuloko leku garran\u00adtzitsu batean bi har\u00adtza ikus daitez\u00adke, hau da, zaldien hormaren zati handiaren eta kobazuloko az\u00adken muturrean aurki\u00adtzen denaren artean. Bietako bat azefaloa da; \"beraren esanahia oraindik ez da argitu \u2013dio Leroi\u2011Gourhanek; baina, ga\u00adrran\u00adtziz\u00adkoa izango zen\".\nBeste baldin\u00adtza bi\u00adtxietako bat zera da, alde batean eta bestean kokaturiko zaldi gehienak har\u00adtzak dauden aldera begira daudela. Asmo berezirik gabeko edozein marraz\u00adkilariren joera natural eta bat\u2011batekoarekin kontrajarrian azal\u00adtzen den xehetasun hau, oso kontuan hartu beharrez\u00adkoa da pintura hauen esanahia aur\u00adkitzeko.\nAdierazitako espezieen bestelako tratamendu da Leroin-Gourhanek ohartarazi zuen beste berezitasun bat:\nPintura hauen zen\u00adtzua oraindik ere misterio\u00adtsuagoa egiten duen eta kontutan har\u00adtzeko beste xehetasun bat ehizatuaren eta adieraziaren artean alderan\u00adtziz\u00adko propor\u00adtzioa izatea da. Izan ere, aztarnategiko Madeleine maila beretan hezur aztarna ugarienak orein eta ahun\u00adtzenak dira. Kobazuloko hormetan gehien adierazten zutena da gu\u00adtxien ehiza\u00adtzen eta jaten zutena. \"Ehizarako garaian Paleolitoko gizonaren gurariak eta ezagu\u00adtzen zituen animaliak irudika\u00adtzerakoan zituen interesak ez zetozen bat\" Beste hau ere kontuan har\u00adtzekoa da: Ekaingo zaldi ba\u00adtzuk azagaiaz eta mutur kirtendunez zaurituak agertzen dira, interpretazio totemiko bat egitea zailduz.\nEkaingo irudien eta Etxeberriko-Karbia\u00adko lanen artean ahaidetasun bat ikusten dela ohartarazi nahi da, bai espezien itxuragatik, bai zaldi-espeziearen ugaritasunagatik.\nPaleolito aldiko artearen esanahia.\n\"Borondate artistikoaren\" uler\u00adkerak.\nBenetako edozein artetan bateratuak egoten dira edertasuna eta zen\u00adtzua, forma eta adieraz\u00adpena. Artearen benetako historialariak ez du nahikoa alderdi bakar bat iker\u00adtzea. Ezin daiteke formak eta irudiak araka\u00adtze soilean gelditu, galdegin gabe, zein nahi edo indarrek, barnekoak edo agerikoak, eraginda burutu zituzten edozein harri\u00adtzerainoko lan hauek, gaur egun guk dakigunez bizimodu xumea zuten haiek? Zein izan zen beren \"kunstwollen\"a, beren borondate artistikoa?\nAskoz errazagoa da estiloak eta teknikak aldera\u00adtzea nahiz halako irudien zenbaketa eta banaketaren estatistikak egitea, galdera hauei eran\u00adtzutea baino.\nDelako ez\u00adkutukiak ziurtasunez eta guztien adostasunez argi\u00adtzeko ditugun ezinen aurrean, joan den mendean zehar atera\u00adtzen joan diren interpretazioak azal\u00adtzen saiatuko gara, egiara iristeko inolako esperantzarik gabe.\nArteagatiko artea.\nFran\u00adtziako paleoantropologiako ai\u00adtzindaria eta, Henry Christyrekin batera, P\u00e9rigordeko (Le Moustier, La Madeleine, eta abar) gunearen iker\u00adtzailea, eta Aurignaceko aztarnategiaren aur\u00adki\u00adtzaile \u00c9douard Lartet (1801\u20111871) eta Laugeire-Basseko eskulturen azter\u00adtzaile Emile Cartailhac izan ziren, arte orokorraren berri eman zutenak, beren garaian modan zegoen azalpena proposatuz. \"Arteagatiko artea\" izatearen azalpena zen. Ez zen beste misteriorik bilatu behar. Bere garaian oraindik ez zen labar-arterik aur\u00adkitu. Lartet\u2011en azalpenak arte higikorrari buruz\u00adkoa izan behar zuen nahitaez, Dordoina aldean berak aur\u00adkitu zituen gauzei buruz\u00adkoa, hain zuzen. Altamirako aur\u00adkikun\u00adtza zaz\u00adpi urte geroago etorri zen. Lartetek uste zuen Paleolitoko ehiztariak gaur egungo ertilariaren helburu bera, indar bera eta gaitasun bera zuela. Ehiza\u00adtzen edo arran\u00adtzan harrapa\u00adtzen zuenarekin eroso bizi eta gainera aisialdiko jardueretarako eta estetikako gozamenerako astia bazuen. Horrela dekoratu ahal izan zituen makila kirtendunak, apainketarako zin\u00adtzilikarioak eta ehizarako tresneria.\nIrizpide horien arabera, Lascaux, Altamira edo Ekaingo ertilariak ikusi behar\u00adko ditugu: \"Paleolito aldiko Montparnasse antzeko hartan, beren baserri-giroko lantegia utzirik, ikasleak bizi\u00adtzen eta lan egiten: sarrio baten hankari trazu bat zuzen\u00adtzen eta bisonte baten adajearen norabideari zuzenketak egiten\"\nAskoren\u00adtzat XIX. mendearen az\u00adken aldean egokia izango zen, orduko artearen historialari askoren teoriei eran\u00adtzuten zien azalpen hau, baina, labar-artearen edertasunak ager\u00adtzen hasi zirenean, indar gu\u00adtxikoa gertatu zen.\nMagia.\nEsperien\u00adtzia estetika soilak ezin adieraz zezakeen arte gertakari hura, guztiz. Aur\u00adkituriko irudiak hai\u00adtzuloen barrualdean zeuden, leku guztiz ilunetan eta ez, normalean egile haiek egun oro bizi ziren sarreratik gertu. Bestalde, hai\u00adtzaren horma zatian, bat bestearen gainean sarritan jarririko irudiak kontraesanean jar\u00adtzen zuen estetika edo apaingarri izatearen interpretazio soil bat.\nSalom\u00f3n Reinachek 1903an argitaratu zuen bere \"Artea eta magia\" liburuan ideia bat proposatu zuen, argibide sinesgarriago baten bila etnografiara jo behar zela, alegia. Haserako jende haien arterako joeraren sustraia ehizaren magian zegoenaren pen\u00adtsamendua ekarri zuen iker\u00adketa etnografikoak. Izaki ala objektu baten irudia eduki\u00adtzeak objektua berarengan nolabaiteko agintea ematen duela eta gutizia\u00adtzen zuten animaliaren irudia bera egitera bul\u00adtzatuko zituen herri haiek. Espiritua edo animalia baten gorpu\u00adtza margotua izan den leku hartan\u00adtxe bertan egotera behartu zitekeenaren prin\u00adtzipioa zen. Izan ere, Paleolitoko hormako artean animaliarik marraztuenak gizakiak ehiza\u00adtzen zituen belarjaleak ziren. Basatiak eta beste animalia arrisku\u00adtsuak oso gu\u00adtxitan azal\u00adtzen dira kobazuloetan marrazturik. Arrazoi bertsuagatik ez da normalean giza irudirik ere azal\u00adtzen. Marrazten zutenean, gordean azal\u00adtzen zen giza irudia, hain gordean, non, antropomorfosa esaten zi\u00adtzaion.\nAzalpen berria tentagarria zen: ehiztari ahula eta bizi\u00adtzako mila halabeharren menpe zegoena, gero hilko zuen harrapakinaren zelatan bizirauten zuen. Animalia zen bere etsai handia; hura hilez gero, ehiztariari bizi\u00adtzen lagun\u00adtzen zion. Ehiztariak nagusi irten behar zuen. Baina, bere arrakasta porrotaren on\u00addoan zegoen, zeren eta zenbat eta animalia gehiago hil\u00adtzen zuen, orduan eta gu\u00adtxiago gera\u00adtzen ziren hil\u00adtzeko. Magia zen alde batetik ehizaren eror\u00adketa berma\u00adtzen zuena, eta bestalde ugaritasunaren neurria segurtatu behar zuen.\nMagiaren ideia, lehenbizi, Henri Breuil paleontologo ospe\u00adtsuak bereganatu zuen eta ar\u00adkeologo gehienek ondoren. Ia mende erdi batean iraun zuen beste ororen gainetik, magiaren azalpen honek, arazoaren konplexutasunagatik, osagarriak izan zitez\u00adkeen beste azalpen batzuk bazterrera ez uztea eska\u00adtzen zuen arren zuhurtasunak. Laster ikusi zen magia ezin zitekeela azalpen-sistema bakarra eta nagusia izan, zeren eta, iruditako %14ak baino ez baitzuen ager\u00adtzen arrasto suntsitzailerik.\nIzan ere, ehiztariek berehala behar zuten elikagaiari eta biziraun beharrari lo\u00adtzen zi\u00adtzaion magiaren azalpena; Breuilek beste azalpen bat eran\u00adtsi zion horri, sakonean magiari berdin lotzen zitzaiona; baina emakumearen ernalketaren gur\u00adtzari lotua \u2013animalien ernalketaren gurtzari, halaber. Baina, azalpen honek ere baditu bere zailtasunak. Eta euskal lurraldeko labar-arteari dagokionez, egia bada Al\u00adtxerri eta Ekainen kobazuloen barrenean ugari direla zaldien marraz\u00adki eta grabatuak; egia da, halaber, zaldi-aztarnetan bera dela agerpenik txikiena duena.\nTotemismoa.\nMendearen hasieran totemismoarena izan da aldekoak izan zituen beste interpretazio bat. Berau ere etnografian oinarri\u00adtzen da. Jatorrizkotzat ditugun herri askok, animalia-espezie baten az\u00adpian arbaso bat bera izatearen oinarriz\u00adko ustea dute. Totem bat sakratua da. Iniziatu ez direnak ezin ikus dezakete. Horregatik egon ohi da santutegi batean ez\u00adkutaturik.\nAzalpen honen arabera, Ekainen totema zaldia li\u00adtzateke. Baina horrela bada, zergatik azal\u00adtzen da bere irudian zauria? Eta gainera, zergatik azal\u00adtzen da loturik beste espeziekin: bisonte, ahuntz, orein eta abarrekin? Totemen elkarteetan, talde bakoi\u00adtzak bere totem berezia du. Ez da hau dekoraturiko kobazuloen kasua. Beraietan azal\u00adtzen diren irudiak gu\u00adtxi dira eta haiek berak franko-kantauri alde guztian. Espezierik nagusiak zaldiak eta bisonteak dira; gero, oreina, mamuta, ahun\u00adtza, uroa eta elur\u2011oreina. Hain espezie gu\u00adtxi izate hau eta forma bereko adieraz\u00adpen orokortu hau ez dator bat totemismoaren teoriarekin.\nBikoiztasun sexuala.\nBeste azalpen bat iradoki dute fran\u00adtses antropologo ba\u00adtzuek, esaterako, Annette Lamming-Emperairek eta Andre Leroi-Gourhanek.\nHain zuzen ere, filosofo eta arte historialaria zen Max Raphael (1889\u20111952) izan zen Eliziesetara bisita bat egin ondoren ulermen zuzen baterantz jo\u00adtzeko beste aztarna baten iradokitzailea. Berak, Henri Breuili honela ida\u00adtzi zion eskutitz batean: \"Jatorriz\u00adkoen aurrean, hipotesi hau sortu zait, gertutasun espaziala dagoen animalia ba\u00adtzuen artean, badela argitzea beharrezkoa zaigun asmoren bat\" izan ere, ezin zalan\u00adtzan jarri \"delako irudi horiek zerbaitegatik daudela elkartuak eta baduela horrek esanahirik\". Gainera, \"palinpsesto\" izeneko bata bestearen gainean dauden irudien kronologia, besterik gabe, interpretatzearen aur\u00adkako jarrera hartu zuen.\nHalako pen\u00adtsamoldeen ondoren, Laming\u2011Emperaire eta Leroi\u2011Gourhanek behin betirako utzi zuten zenbait egilek hartua zuten ikuspuntu \"etnografikoa\", zeinaren arabera \"orainak lehengoaren berri eman behar zuen\", eta Paleolitoko artea interpreta\u00adtzeko ahalegin guztiak jada aur\u00adkituak diren datu nabarmenetan oinarrituak. Irudien formak xehetasun gehiagoz aztertu, ikertu eta sailkatu behar ziren, azal\u00addu ziren bezalaxe, eta beren artean nola dauden elkartuak hobeto begiratu behar zen, gainera. \"Zergatik azaltzen ziren hain ezohiko taldeak halako arte errealista batean?\" \u2013galdegiten zuen, Laming\u2011Em\u00adperairek. Halako espeziek edo espezie-taldeek okupa\u00adtzen duten kokapen pribilegioz\u00adkoa, ongi mugatu behar\u00ad zen, gai nagusiak bigarren mailakoetatik bereizi, eta abar. Hiru urteren buruan, norabide horretan azterturiko 66 hai\u00adtzuloetako 2.188 irudiren ikerlanetan frogatu zen ondorioak bat zetozela.\nIker\u00adketa modu horrek az\u00adpimarra\u00adtze hau egitera zerama\u00adtzan: bada sistema bikoitz bat halako animalia eta zeinuak, beste tankera bateko animaliak eta zeinuak osatu eta koka\u00adtzen dituena. Zaldia bisontearekin behin eta berriz\u00ad figuratiboki pareka\u00adtzeak \u2013inola ere kasualitatez gertatzen ez denak\u2013 iradoki zien \"oinarriz\u00adko sinboloen diadaren\" ideia. Bikoiztasun honek izadiko bikoiztasun sexuala adierazten du. Zalan\u00adtzarik gabe historiaurreko gizakiak bazekien espezie bakoi\u00adtzaren barruan sexua bereizten; baina bere horretan, ez dirudi adieraz\u00adpena asko axola izan zitzaienik. Urria da sexu-ezaugarrien adieraz\u00adpena eta horri dagokionez hitz egin izan da, hain zuzen ere, Paleolitoko artearen \"neurrigabeko lo\u00adtsaz\". Bestalde, horrek guztiak, animalia-espezie bati sexu jakin bat eranstearen sinbolo balioa eman behar zi\u00adtzaiola pen\u00adtsarazten du. Horrela, Leroi\u2011Gourhanen arabera, zaldia, ahun\u00adtza eta oreina alde batetik eta az\u00adkonak, azagaiak, lerroak eta puntuak bestaldetik, arraren sexua adieraziko lukete. Bisontea eta arma jaurtigaiez zaurituriko animaliak emeari zegoz\u00adkion gaiak ziren. Fun\u00adtsean biko konbinaketa hau, besteak bezain sinbolikoa eta osagarria den hirugarren batekin osatuko li\u00adtzateke: A (zaldia) eta B (bisontea) beste osagarriekin \u2013albokoekin edo bazterrekoekin\u2013 elkartuak egon daitez\u00adke: D (mamuta, ahun\u00adtza edo oreina) edo E (katua, har\u00adtza edo errinozeroa)\nIrudi hauen hai\u00adtzuloetako banaketa topografikoa ere bat dator, balio sinboliko zeha\u00adtza duten eskemekin. Hai\u00adtzuloetan hiru irudi-talderen banaketa honako hau da:animalia eta arraren zeinuak, sarreratik gertu; emeak, ar bat lagun dutela, erdialdean eta arrak kobazuloaren barrenenean. Beraz, gai figuratibo arruntena, zaldiaz osaturiko bisontearena da. Kobazuloa bera emearen sinbolotzat hartua izaten da; sarrera eta barreneneko animalia eta arren zeinuak hai\u00adtzulo beraren osagarriak lirateke.\nSexuaren uler\u00admen-modu horretaz gain, herio\u00adtzari dagokion beste bat legoke. Azagaia eta zauria, sexuen elkar\u00adtze eta herio\u00adtzaren sinbolotzat harturik, berrituriko bizi\u00adtzaldi batean kokatuak lirateke, eta hor egileak bi lerro paralelo eta osagaietan antolatuko lirateke: gizona\u2011zaldia\u2011azagaia, eta emakumea\u2011bi\u00adson\u00adtea\u2011zauria.\nInterpretazio konplexu da, eta Annette Laming-Emperairek 1972an aitor\u00adtzen zuen, interpretazio horrek \"datu gehitxo uzten zuela ezkutuan eta gehiago oinarri\u00adtzen zela iradokizunetan, erakustaldi zeha\u00adtzetan baino\". Leroin Gourhanek honako hau dio: \"Sexu dualismoaren hipotesia, egiaz hu\u00adtsala eta osatugabea dela; beharrez\u00adkoa dela langaiei buruz\u00adko beste esperimentazio bat\".\nKokapen kritikoak.\nHistoriaurreko ikerlariek, oro har, estimazio handia azaldu dute Leroi-Gourhanen interpreta\u00adzio-sistema horretan eginiko ahalegin handi eta ardura\u00adtsuagatik.\nAgian, azter\u00adketa kritiko bakarra Ucko eta Rosenfeld\u2011ena izango zen. Horiek esan baitz\u00aduten, behin eta berriz, Paleolitoko artearen esanahia uler\u00adtzeko eragoz\u00adpenik handiena bertako biztanleek kobazuloen zein erabilera egiten zuten ez jakitearena dela.\nTeoria hauen guztien laburpen bidera\u00adtzaile bat egin ondoren, hauxe zen Altunaren iritzia: \"Paleolitoko artearen hain errealitate zabal eta ugaria, hainbeste milurtekotan iraun duena, bide bakar batetik adierazten saia\u00adtzea neurriz kanpokoa dirudi\". Orain, azter\u00adketak \"Leroi\u2011Gourhanen lanak hobe\u00adtzera jo\u00adtzen du, batez ere, eta beroietatik abiatuta bide berriak urra\u00adtzera, nahiz eta ekarpenak urriak eta oso geldiro datozenak izan\".\nConkeyren arabera, hai\u00adtzetako zenbait mul\u00adtzotan, adieraz\u00adpen hauek eman zireneko giza taldeen antolaketa sozialaren agerpen sinbolikoa ikusten. Horrela bada, emetasun zeinu\u00adko erdiko taldeek \u2013gizarte matriar\u00adkal, uzta-bil\u00adtzaile eta ehiztarian\u2013 emakumeak erdigunean zuen kokalekua sinbolizatuko lukete. Emakumeak taldearen betikotasuna ziurtatu eta familia zain\u00adtzen zuen; gizonak, inguruko animaliez sinbolizatuak, aldiz, ehizara irteten ziren.\n\"Teoria hauek denak akats bera dute. Denak saiatu dira den guztia ideia bakar batean adierazten. Agian, denak daude egiarekin...\". Leroi\u00ad\u2011Gour\u00adhanek adierazi duenez, eredu figuratiboak, Paleolitoak izan ala ez, on\u00adtzien modukoak izan dira, neurri handi batean hainbat eduki ideologiko beren baitan hartu zi\u00adtzaketenak.\nBaina, desberdinak izanagatik on\u00adtzi horiek badute izaera orokor bat sakoneko esanahien kidetasunean. Dena den, giza historiaren hain haserako aroan, geroko hainbatetan bezala, artea erlijioari loturik doala adierazten da.\nPaleolitoko artearen amaiera Euskal Herrian.\nArtean bereiziriko probin\u00adtzia.\nPaleolito aldiko euskal arteaz oraindik ezin hitz egin daiteke, garai horretan ez dugulako gorpu\u00adtzez eta kulturaz etnia euskalduna osatua denik aur\u00adki\u00adtzen; bai ordea, ohartarazi, azaldutako arte adieraz\u00adpenek badituztela, Pirinioetako artearen barruan eskualde berezi baten an\u00adtzekoa osatuko luketen zan\u00adtzu komun ba\u00adtzuk.\nEuskal Herriko Paleolitoko santutegiak sakonak dira. Horietako bakoi\u00adtzean animalia bat nagusi\u00adtzen da. Egiturari dagokionez, irudigileak beren artean harremanetan nekez jar daitez\u00adkeen \"maisuak\" dira. Nolanahi ere, bereizita gera\u00adtzen dira euskal eskualdeko artean ikusten diren egitura plastiko kantabriar eta asturiar artetik, zalan\u00adtzarik gabe. Bestalde, Izturitze harpeak estilistikaz\u00adko muga bat mar\u00adka\u00adtzen duela dirudi piriniotar eta iparraldetar artearekin.\nEuskal Herrian, bere Paleolito aldiari buruz\u00adko iker\u00adketak buka\u00adtzean Ignazio Barandiaranek gure Paleolitoko artearen berezitasuna aipa\u00adtzean iradoki\u00adtzen zuen Pirinioak \"benetako galbahe baten modura jokatuko zuela kultur korronteen iragaitea mugatuz eta hautatuz, ezaugarri\u00adtsuenaren eszena zehaztuz, baldin\u00adtzatuz eta nortasun berezi bat emanez\". Baina, lehenago, Al\u00adtxerri eta Ekaingo aur\u00adkikun\u00adtza handiei buruz ida\u00adtzi zuen, bertan asturiar edo santandertarrarekin ahaidetasun estuagoa zuela zirudiela piriniotar fran\u00adtsesarekin baino.\nBilakaeraren mugarriak eta amaiera.\nIzotzaldiaren az\u00adken aldean buka\u00adtzen dira, halaber, Az\u00adken-Madeleine aldiko arte-adierazpenak. Animaliaren atal desberdinen irudikapena berdin\u00adtzen duen nolabaiteko pintura kode batetik datorren arauturiko arteak az\u00adkenaren berri ematen duela dirudi, (Az\u00adken-Madeleineko IV. estiloa, Leroi-Gourhanen ustez) eta erliebetako marren ugaritasunean azal\u00adtzen da. Ar\u00adktiar animaliak desagertu egiten dira arte franko\u2011kantauriarrekotik. Arte esangura\u00adtsuaren isiltasuna dator gero. Breuilek Madeleine aldiko VI.a deritzonaren ondoren, Paleolitoko artean formen deusezta\u00adtzea hasten da. Paleolitoko arteak 20 milurteko iraun zuen (K. a. 30.000tik 10.000ra bitartekoak), ondorengo arte-abentura handi guztietan izango den bezala, haur\u00adtzarotik hasi eta hemen 5.000 urte iraun zuen aldi handi baten ondoren, gainbehera az\u00adkar batetik, bat-bateko amaierara doan bilakaera koherentean bukatuz."}
{"id": "578645", "revid": "336", "url": "https://eu.wikipedia.org/wiki?curid=578645", "title": "Euskal Artearen historia", "text": ""}
{"id": "578646", "revid": "336", "url": "https://eu.wikipedia.org/wiki?curid=578646", "title": "Cromagnoneko gizakia", "text": ""}
{"id": "578647", "revid": "336", "url": "https://eu.wikipedia.org/wiki?curid=578647", "title": "Musteriense", "text": ""}
{"id": "578648", "revid": "336", "url": "https://eu.wikipedia.org/wiki?curid=578648", "title": "Garagarza", "text": ""}
{"id": "578649", "revid": "6327", "url": "https://eu.wikipedia.org/wiki?curid=578649", "title": "W\u00fcrmiense", "text": ""}
{"id": "578650", "revid": "336", "url": "https://eu.wikipedia.org/wiki?curid=578650", "title": "Aro glaziar", "text": ""}
{"id": "578656", "revid": "105290", "url": "https://eu.wikipedia.org/wiki?curid=578656", "title": "Barreko Dukerria", "text": "Barreko Dukerria (; ) eskualde feudal independente bat izan zen, 1766an Frantzian sartu zena. Germaniako Erromatar Inperio Santuko printzerria, hasierako konderria 1301ean Frantziako Erresumako feudo bilakatu zen. 1354an dukerri bilakaturik, 1480an Lorrenako Dukerriarekin bat egin zuen. 1766an Frantzian sartu zen azkeneko duke subiranoa hil ondoren, Stanis\u0142aw Leszczy\u0144ski poloniarra hain zuzen ere. Hiriburu bezala Bar-le-Duc hiria izan zuen."}
{"id": "578657", "revid": "1545", "url": "https://eu.wikipedia.org/wiki?curid=578657", "title": "Barreko dukerria", "text": ""}
{"id": "578658", "revid": "1545", "url": "https://eu.wikipedia.org/wiki?curid=578658", "title": "Barreko Konderria", "text": ""}
{"id": "578659", "revid": "1545", "url": "https://eu.wikipedia.org/wiki?curid=578659", "title": "Barreko konderria", "text": ""}
{"id": "578660", "revid": "105290", "url": "https://eu.wikipedia.org/wiki?curid=578660", "title": "Barrois", "text": "Barrois Frantziako ekialdean dagoen eskualdea da. Erdi Aroan Barreko dukerrian zegoen baina egun Lorrenan dagoen bat da.\nHegoaldean izen berekoa den Barrois champenois dago, Perthois ets Vallage eskualdeek banaturik.\nEskualde zeharkatzen duten bi ibai nagusiak Saulx eta Ornain dira."}
{"id": "578661", "revid": "23317", "url": "https://eu.wikipedia.org/wiki?curid=578661", "title": "Club Deportivo Arquitectura", "text": "Club Deportivo Arquitectura Espainiako Madril hiriburuko errugbi talde bat da. Espainiako liga gehien irabazi dituen taldea da, baina gaur egun bigarren mailan jokatzen ari da.\nMadrilgo Unibertsitate Politeknikoak sorturiko errugbi taldea da. Arkitekturako errugbi taldea 1931ean sortu zen arren, taldearen fundazioa 1970ekoa da."}
{"id": "578662", "revid": "23317", "url": "https://eu.wikipedia.org/wiki?curid=578662", "title": "Club de Rugby Cisneros", "text": "Club de Rugby Cisneros Espainiako Madril hiriburuko errugbi talde bat da."}
{"id": "578663", "revid": "51002", "url": "https://eu.wikipedia.org/wiki?curid=578663", "title": "Iritzi publiko", "text": ""}
{"id": "578664", "revid": "105290", "url": "https://eu.wikipedia.org/wiki?curid=578664", "title": "Aldudeko gudua", "text": "Aldudeko gudua, Konbentzio gerran, 1794ko ekainaren 3an frantziar eta espainiar armadak egindako gudua izan zen, \"Lavictoire\" jeneralak irabazi zuena.\nAurrekariak.\nBaztanera zihoazen hiru pasabideak mendean hartzeko asmotan, Jacques L\u00e9onard Muller jeneralak agindu eman zion bere ezkerraldeko dibisioari Baigorri dagoen Berdaritz lepoa eta Izpegi har zitzan, erdialdekoak Amaiur hartzen zuen bitartean. Berdaritzera ailegatzeko Aldude zeharkatu behar zuten. Bidean espainiar armadak zuen gotorleku bat zegoen, 3 kanoi zituena.\nGudua.\n1794ko ekainaren 3an, frantziar soldaduk posizioa defendatzen zuten 300 espainiar eraso zuten. Horietatik 800 haitzartetik eraso zuten eta goizeko 9tan Uriska mendian zeuden. \"Lavictoire\" jeneralak zuzendutako euskal ehiztariek Berdaritz eraso zuten eta artilleriaren sua jasan zuten. Lavictoire hil ondoren, espainiarrek jaitsi eta erasoari ekin zioten. Anabasa aprobetxatuz, Jean Isidore Harizpek zuzenduak, euskal ehiztariak gotorlekuan sartu ziren eta espainiarrak barneko gotorlekuan errefuxiatu ziren. Gotorlekua kanoikatu ondoren, 308 defendatzaileek amore egin zuten.\nTartean, erdialdeko dibisioak apenas ez zuen areriorik eta Izpegi eta Amaiur hartu zituen. Etorkinen armada Arkintzu mendian zegoen, Aldude eta Berdaritz artean. Bi suen artean kokaturik, laster atzera egin behar izan zuen, baina atzera egitean Aldude erre zuten.\nOndorioak.\nFrantziar garaipenak penintsularako bidea ireki zuen, justu Bonnivet almiranteak 1531n eta Berwickeko dukeak 1719an hartu zutena. Jacques L\u00e9onard Muller buru zuen gudarostea Baztan haraneko guduan borrokatu zen uztailaren 24an ."}
{"id": "578665", "revid": "1545", "url": "https://eu.wikipedia.org/wiki?curid=578665", "title": "Bicicleta, cullera, poma", "text": "Bicicleta, cullera, poma () Katalunian egindako dokumentala da, Alzheimer gaixotasuna gaitzat daukana eta protagonista nagusia Pasqual Maragall politikari ezaguna dena, bere gaixotze prozesua azaltzen duena.\nSinopsia.\n2007ko udazkenean Pasqual Maragalli alzheimer diagnostikatu zioten. Hasierako kolpea gaindituta, berak eta familiak ekiten diote gaixotasunaren aurkako borrokari, eta lehenengo pausutik film hau bihurtzen da aparteko testigantza. Inteligentziaz, zintzotasunez eta umore onez Maragall uzten da bere familiarekin eta medikuekin erretratatzen, bere borroka pertsonalaren egunez egunekoa azaltzeko, jarraipeneko bi urtez. Film gogorra baina baikorra hala ere."}
{"id": "578666", "revid": "4737960", "url": "https://eu.wikipedia.org/wiki?curid=578666", "title": "Gaud\u00ed Sari", "text": ""}
{"id": "578667", "revid": "10891", "url": "https://eu.wikipedia.org/wiki?curid=578667", "title": "Brie (eskualdea)", "text": "Brie iparraldeko Frantziako eskualde geografiko eta historikoa da, Sena eta Marne ibaien artean hedatzen dena. Nekazari lurraldea da; garia, azukre-kanabera eta behi azienda dira lanbide nagusiak (ospe handiko gaztak daude). Brie frantsesa, hegoaldekoa, aberatsagoa da Champagneko Brie, iparraldekoa, baino. Hiri nagusiak: Lagny-sur-Marne, Provins, Coulommiers, Meaux, Melun eta Brie-Comte-Robert dira.\nHistoria.\nAzken karolingiarren eta lehen Capet-ekoen garaian bi Brie ziren: Brie frantsesa (hiriburua: Brie-Comte-Robert) eta Champagneko Brie (hiriburua: Meaux). Azken honetan sortu zen Champagneko etxea, Nafarroako erregetzaren jabea izan zena 1234-1274 bitartean (Tibalt I.a, Tibalt II.a eta Henrike I.a). Champagneko etxea Frantziako koroari lotu zitzaion 1361ean."}
{"id": "578668", "revid": "336", "url": "https://eu.wikipedia.org/wiki?curid=578668", "title": "Isturi\u00adtze", "text": ""}
{"id": "578669", "revid": "336", "url": "https://eu.wikipedia.org/wiki?curid=578669", "title": "Basa zaldi", "text": ""}
{"id": "578670", "revid": "512", "url": "https://eu.wikipedia.org/wiki?curid=578670", "title": "To Catch a Thief", "text": "To Catch a Thief (euskaraz \"Lapur Bat Atzemanez\") 1955eko Alfred Hitchcock ingeles zinema zuzendari eta ekoizlearen amodiozko thriller filma bat da. David Dodge idazlearen izen berdineko \"To Catch a Thief\" eleberrian oinarritua dago. Cary Grant, Grace Kelly, Jessie Royce Landis, John Williams, Charles Vanel eta Brigitte Auber aktorek antzeztu zuten.\nHiru Oscar Sarietarako izendapenak jaso eta bat irabazi zuen: Argazkigintza onenaren Oscar Saria (Robert Burks).\nHitchcocken filmeetan ohikoa den bezala honako honetan ere bere kameo edo laburpen laburra jaotzen da, hain zuzen ere, filma hasi eta hamar minutu ingurura autobus batean Cary Grant aktorea eta txori bat duen kailadun emakume baten alboan bidaiari moduan eserita doala.\nArgumentua.\nJohn Robie (Cary Grant), ezizenez \"Katua\", Frantziar Kosta Urdinean bizi den moko fineko lapur erretiratua da. Bapatean, bera bizi den lekuan bere zigilua duten lapurretak jazoko dira, ondorioz poliziaren susmopean egongo da. Lapurraren hurrengo jomugen artean Jessie Stevens (Jessie Royce Landis) emakumezko estatubatuar aberatsa eta harn alaba Frances (Grace Kelly) daude. Robiek bere burua errugabetzeko modurik onena benetazko lapurra nor den jakin eta atzematea dela jabetuko da. Frances ezagutzean, neska eder gazteak Robie lapurra dela usteko du, nahiz eta ondoren bere iritzia aldatu eta Robieri bere helburua lortzen lagunduko dion."}
{"id": "578673", "revid": "21098", "url": "https://eu.wikipedia.org/wiki?curid=578673", "title": "Gernubide", "text": ""}
{"id": "578675", "revid": "105290", "url": "https://eu.wikipedia.org/wiki?curid=578675", "title": "Marnie", "text": "Marnie 1964ko Alfred Hitchcock ingeles zinema zuzendariak zuzendutako thriller filma bat da. Winston Graham idazlearen izen berdineko \"Marnie\" eleberrian oinarritua dago. Tippi Hedren, Sean Connery, Diane Baker eta Martin Gabel aktoreek antzeztu zuten. Technicolor sistemaz filmatu zen.\nHitchcocken filmetan ohikoa den bezala honakoan ere kameo edo agerpen laburra burutzen du, hain zuzen eree, filmaren bosgarren minutu inguruan, hoteleko korridorean Marnie igaro ondoren ezkerraldetik sartuz.\nArgumentua.\nMarnie (Tippi Hedren), emakume gazte eder gezurti eta lapurzalea da, gizonekiko mesfidatia. Bere erakarpen ahalmena erabiliz Sidney Struttek (Martin Gabel) idazkari gisa kontratatzea lortuko du. Lanpostu honetan bere lapurtzeko joera ez uzteaz gain oso modu kaxkar eta petralean jokatuko du. Haler, Mark (Sean Connery) gazte alargunak Marnierkin ezkondu eta haren joera obsesiboareen atzean zer ezkutatzen den topatzea erabakiko du. Istripu ikaragarri batek Marnie muturreko egoera batera eramatean, Markek Marnie bere iraganean sustraituta dauden beldurrei aurre egin eta gainditzea derrigortuko du."}
{"id": "578679", "revid": "105290", "url": "https://eu.wikipedia.org/wiki?curid=578679", "title": "My Life Without Me", "text": "My Life Without Me 2003ko film hispano-kanadarra da. Isabel Coixetek idatzita eta zuzenduta, \"El Deseo\" ekoiztetxeak egindakoa da eta \"Pretending the Bed Is a Raft\" (Nanci Kincaid) liburuan oinarrituta dago.\n23 urteko emakumearen istorioa kontatzen du, senarra eta bi alaba dituena eta laster hilgo dela jakinarazten diotena.\nSinopsia.\nAnn (Sarah Polley) 23 urteko emakume langilea da, bi alaba txiki eta langabezian dagoen senarra (Scott Speedman), porrot moduan bere bizitza ikusten duen ama (Deborah Harry) eta kartzelan dagoen eta 10 urtez ikusi ez duen aita dituena.\nBere bizitza dramatikoki aldatzen da sinkopea eduki ondoren kontsulta mediko batean obulutegiko minbizia metastasiekin diagnostikatzen diotenean, bi hilabeteko bizi-itxaropenarekin. Bere egoeraz inori ez esateko erabakitzen du, anemia pantailatzat erabiliz, eta hil baino lehen egin nahi dituen gauzen zerrenda egiten du: Ilea aldatu, urtebetetze mezuak grabatu neskatoentzat 18 urte egingo dituen arte, senarra beste emakume batekin lotzen saiatu eta beste gizon batekin sexu harremana edukitzea nolakoa den probatu.\nLee izeneko gizona ezagutzen du, erabat maiteminduta amaitzen dena berarekin eta bihotza apurturik gelditzen dena Annek harremana eteten duenean. Gizona saiatuko da desesperatuki konbentzitzen, bera zoriontsua izateko edozer gauza egingo duela esanez, alabak zainduko dituela eta bere senarrarentzat ere lana bilatuko duela. Emakumeak harremana hautsiko du hiltzen ari dela esan barik.\nFilmaren bukaeran mezu bat grabatzen du senarrari maite duela esaten eta beste bat Leerentzat gauza bera kontatzen. Zinta guztiak emango dizkio medikuari, bere heriotzaren ostean banatzeko eskaturik.\nSariak.\nHainbat nazioarteko sari irabazi ditu, besteak beste Genie Saria aktoresa onenari (Polley) eta Goyak egokitutako gidoi onenari (Coixet) eta abesti onena (\"Humans Like You\", Chop Suey-rena)."}
{"id": "578681", "revid": "10891", "url": "https://eu.wikipedia.org/wiki?curid=578681", "title": "Joseph Matenot", "text": "Joseph Matenot (Delme, Mosela, - Baigorri, ) Frantziako Iraultzako gerretan aritu zen frantziar jenerala izan zen.\nBiografia.\n1770ean Delfinaren Errejimentuan sartu zen eta 1777rako jada \"La Victoire\" edo \"Lavictoire\" (Garaipena) ezizena zuen. Urte hartako urriaren 15ean Jeanne Fonrouge ezkondu eta Uharte Garaziko Tximalenia etxean bizi zen.\nIraultzaren hasieran Donibane Garaziko Goardia Nazionalean sartu eta 1793an euskal ehiztarien buruzagi bilakatu zen. 1794ko apirilaren 14an jeneral izendatua, Aldudeko guduan larri zauritu zuten eta handik gutxira hil zen."}
{"id": "578683", "revid": "15795", "url": "https://eu.wikipedia.org/wiki?curid=578683", "title": "Felix Huarte Go\u00f1i", "text": ""}
{"id": "578684", "revid": "1545", "url": "https://eu.wikipedia.org/wiki?curid=578684", "title": "Amadeo Marco Ilintxeta", "text": ""}
{"id": "578685", "revid": "119347", "url": "https://eu.wikipedia.org/wiki?curid=578685", "title": "Les invasions barbares", "text": "Les invasions barbares 2003ko pelikula franko-kanadarra da, komedia eta drama tartekatzen dituena eta Denys Arcandek idatzita eta zuzenduta. Honek egindako \"Le D\u00e9clin de l'empire am\u00e9ricain\" eta \"L'\u00c2ge des t\u00e9n\u00e8bres\" pelikulekin batera trilogia osatzen du.\nIngelesa ez den hizkuntza batean egindako film onenaren Oscar Saria irabazi zuen urte hartan, horrelakorik lortzen lehenengo pelikula kanadar bihurtuta.\nSinopsia.\nTrilogiaren aurreko pelikularen pertsonaiak mantenduz, seme-alabak sartzen ditu honetan, quebectar nazionalistak direnak belaunaldi zaharragoko gehienak oraindik sozial-demokratak diren bitartean. Honek emango die anakronismo kutsua euren ezkertiar ideologian, 1960ko hamarkaldiaren \"Iraultza Lasaia\" atzean geldituta eta azken urteotan herrialdean gertatutako aldaketa politiko eta ekonomikoak kontuan hartuta.\nR\u00e9my da pertsonaia nagusia eta minbizi terminalaren aurkako bere borroka ardatz nagusia da. S\u00e9bastien semea saiatuko da aitaren azken egun horiek izaten ahalik eta erosoenak, eta azkenean biak bidaiatuko dira Vermont-era (AEB) arreta medikoaren bila.\nHasiera batean S\u00e9bastien gogo txarrez joango da Quebec-era Londonetik, non eta finantzetan lan ibilbide arrakastatsua duen (aitaren pentsamolde sozialistaren beste muturrean), Louise aitaren emazte ohiak eskatuta. Quebec-eko osasun sistema publiko gainkargatua ikusita, arreta hobearen bila joango dira. Bitartean, R\u00e9my-ren lagunak eta senideak topatuko dituzte, bisitan ondoan egoteko joaten direnak.\nAzken egunetan, basoan daukan etxera joango dira denak, eta eztabaidatuko dute politikaz, filosofiaz eta sexuaz.\nSariak.\nOscar Sariaz gain, 2004an pelikula, zuzendari eta jatorrizko gidoi onenari C\u00e9sar Sariak irabazi zituen.\nCanneseko Zinemaldian bestela bi sari eskuratu zituen aurreko urtean, gidoi eta aktoresa onenari (Marie-Jos\u00e9e Croze) emandakoak. 5 Jutra Sari eta 6 Genie ere irabazi zituen, baita beste nazioarteko zinemaldi batzuetako sariak ere (Bangkok, Brasil, Toronto eta Txekian)."}
{"id": "578686", "revid": "23317", "url": "https://eu.wikipedia.org/wiki?curid=578686", "title": "Iparraldeko Bertsolari Txapelketa", "text": ""}
{"id": "578687", "revid": "1545", "url": "https://eu.wikipedia.org/wiki?curid=578687", "title": "Nissan primera", "text": ""}
{"id": "578691", "revid": "119347", "url": "https://eu.wikipedia.org/wiki?curid=578691", "title": "Nissan", "text": " edo, besterik gabe Nissan (japonieraz ahoskatua), 1933an Masujiro Hashimoto, Kenjiro Den, Rokuro Aoyama, Meitaro Takeuchi eta Yoshisuke Aikawak sortutako automobil ekoizlea da. Egoitza Yokohama hirian dago kokaturik.\n1999tik aurrera, Nissan eta Renault frantziar automobil enpresa aliaturik daude. 2013an, Renaultek Nissanen akzioen %43.4a zuen eta Nissanek Renaulten %15a. Carlos Ghosn konpainia bien zuzendaria da.\nNissan Motorren hurrengo markak ditu: Nissan, Infiniti, Datsun, eta NISMO.\n2012an Nissan munduko seigarren automobil enpresa nagusiena da, Toyota, General Motors, Volkswagen, Hyundai eta Ford aurrean izanik. Renaultekin batera laugarrena izango litzateke."}
{"id": "578692", "revid": "1545", "url": "https://eu.wikipedia.org/wiki?curid=578692", "title": "Juan Jos\u00e9 Artero", "text": ""}
{"id": "578694", "revid": "336", "url": "https://eu.wikipedia.org/wiki?curid=578694", "title": "Denys Arcand", "text": "Georges-Henri Denys Arcand (Deschambault, 1941eko ekainaren 25a-) zinema zuzendari, gidoigile, ekoizle eta aktore quebectar emankorra da.\nEzaguna da batik bat \"Le d\u00e9clin de l'empire am\u00e9ricain\" eta \"Les invasions barbares\" pelikulengatik, azken honekin Oscar eta beste hainbat sari irabazi dituelarik."}
{"id": "578695", "revid": "512", "url": "https://eu.wikipedia.org/wiki?curid=578695", "title": "Kamuflaje (argipena)", "text": "Kamuflaje hitzak zerbait ikus ez dadin ezkutatu edo mozorrotzeko ekintza da. Erabilera zenbait ditu:"}
{"id": "578696", "revid": "6950", "url": "https://eu.wikipedia.org/wiki?curid=578696", "title": "Kamuflaje", "text": "Kamuflajea animaliak edo objektuak ikusiak ez izateko tekniken multzoa da, bai ikusteko zailak egiten (kripsis) edo zerbait mozorrazten (mimesis). Adibide ezagunak, tigrearen marrak edo soldaduen uniformeak dira.\nHitza frantsesezko hitzetik dator, 1914an italierazko ('ezkutatu') aditzetik eratorria."}
{"id": "578697", "revid": "336", "url": "https://eu.wikipedia.org/wiki?curid=578697", "title": "Poliziaren gehiegikeria Ameriketako Estatu Batuetan", "text": "Poliziaren gehiegikeria mundu osoan orokortutako indarkeria da. Jarraian, AEBtako datuak ageri dira.\nDatuak.\nNAACP eskubide zibilen aldeko elkarteak argitaratu zuenez, 1999 2014ra 76 pertsona hil zituen poliziak. Denak arma gabe zeuden, eta gutxiengo etniko baten kide ziren, batez ere, beltzak.\nAzken hildakoak.\nJarraian, poliziaren gehiegikeriaren ondorioz azken hildakoen zerrenda ageri da."}
{"id": "578698", "revid": "512", "url": "https://eu.wikipedia.org/wiki?curid=578698", "title": "Suizidio lagundu", "text": "Suizidio lagundua edo lagundutako suizidioa eutanasiatik oso hurbil dagoen kontzeptua da. Medikuak ez dio gaixoari ezer sartzen baina errezeta bat egiten dio heriotza eragiteko pilula batzuekin, eta gaixoak nahi dituenean hartuko ditu.\nEuropako herrialde batzuetan, Belgikan edo Herbehereetan esaterako, erregulatu egin da lagundutako suizidioa, medikuntzaren eta erizaintzaren profesionalei atribuzioak emanez. Beste herrialde batzuetan, Suitzan adibidez, medikoki lagundutako suizidioaz gain, suizidiorako laguntza ere jasotzen da: edozein pertsonak lagun diezaioke beste bati suizidioan ondorio juridikorik gabe, legez jasotako baldintzetan egiten bada. Beraz, azken kasu horretan ez da ezinbestez ingurune medikuan egin behar."}
{"id": "578701", "revid": "1545", "url": "https://eu.wikipedia.org/wiki?curid=578701", "title": "Theodore Gericault", "text": ""}
{"id": "578702", "revid": "336", "url": "https://eu.wikipedia.org/wiki?curid=578702", "title": "Kakalardo adardun", "text": "Kakalardo adarduna, akulamendia, arkamelua edo arkuloa (\"Lucanus cervus\") lukanidoen familiako intsektu barailaduna da. Europako kakalardorik handiena da. Arrak emeak baino handiagoak dira eta baraila garatuagoak dituzte, oreinen adarren formakoak. Haritzak eta artea nagusi diren basoetan bizi dira.\nBasa eta Itsas Fauna eta Landaredian Arriskuan dauden Espezieen Euskadiko Zerrendaren interes berezikoen kategorian sartu zuten."}
{"id": "578703", "revid": "336", "url": "https://eu.wikipedia.org/wiki?curid=578703", "title": "Salmo", "text": "Salmo Salmonidae familiako arrain generoa da, izokinak eta amuarrainak barne hartzen dituena. Izen zientifikoa latinezko \"\" (\u00abizokin\u00bb) hitzetik dator."}
{"id": "578704", "revid": "512", "url": "https://eu.wikipedia.org/wiki?curid=578704", "title": "The Public Enemy", "text": "The Public Enemy (euskaraz \"Herriaren Etsaia\") 1931ko William A. Wellman estatubatuar zinema zuzendariak zuzendutako zinema beltzeko ekintza filma bat da. John Bright eta Kubec Glasmon gidoigileen \"Beer and Blood\" (\"Garagardoa eta Odola\") istorioan oinarritua dago. James Cagney, Jean Harlow, Edward Woods eta Joan Blondell aktoreek antzeztu zuten.\nFilma hau gangster generoko klasikoetako bat da, Lege lehor garaian girotua dago, filma bera filmatu zen garaia. Argumentu onenaren Oscar Sariaren izendapena jaso zuen, nahiz eta azkenean saria \"The Dawn Patrol\" (\"Egunsentiko Patruila\") filmak irabazi izan.\nFilma honek James Cagney mundu mailako izar ospetsu bilakatu zuen, bai eta gangster eta gaizto paperean finkatu eta antzezpen oso sinisgarria ere egin zuen. Bestalde, filma honetan Cagneyren pertsonaiak bere neskalagunaren aurpegia pomelo batekin zakarki jotzen duen eszenak polemika sortu eta filmareen eszenarim ospetsuena bilakatu zen.\nArgumentua.\nLege lehorrari esker hasiera batean erdipurdiko kriminala den Tom Powersen (James Cagney) gangster bat bilakatu arteko gorakada azaltzen da, lanbide honetan bere haurtzaroko adiskidemin Matt Doylen (Edward Woods) laguntza izango du. Tom boterea eta diru usainak erakarrita negozio zikin eta ilunetan barneratuko da."}
{"id": "578706", "revid": "1491", "url": "https://eu.wikipedia.org/wiki?curid=578706", "title": "Prozesu Autonomikoaren Harmonizazioko Lege Organikoa", "text": "Prozesu Autonomikoaren Harmonizazioko Lege Organikoa ( edo LOAPA) Espainiako Gorteek, PSOE eta UCDk izenpetutako itun baten ondorioz, 1982ko uztailaren 30ean onetsi zuen lege organiko bat izan zen.\nHistoria.\nOtsailaren 23ko estatu-kolpearen ondorioz Eduardo Garc\u00eda de Enterr\u00eda legegileak sortutako ideia dela esan ohi bada ere, 1981eko otsailaren 18an Leopoldo Calvo-Sotelok kargua hartzekoan egin zuen hitzaldian zirriborroa ikus zitekeen.\nCalvo-Sotelok bere \"Memoria viva de la Transici\u00f3n\" liburuan dioenez (1990):\nHorren inguruan, Felipe Gonzalez lider sozialistari egozten dizkion hitzak jasotzen ditu:\nBeste hainbat disposizioren artean, konpetentzien transferentzia aurreikusi zuen eta progresiboki egingo zen, autonomia erkidego bakoitzaren gaitasunaren arabera.\nEusko Jaurlaritzak, Kataluniako Generalitateak, CIUk eta EAJk konstituzioaren aurka zihoala-eta, errekurtsoa jarri zuten, ez baitzuten uste estatuaren legeek estatutuak mugatzeko ahalmena izan behar zutenik.\n1983ko abuztuaren 13an, Espainiako Konstituzio Auzitegiak legearen izaera organiko eta harmonizatzailea ukatu zuen, legearen 38 artikulutik 14 inkonstituzionalak zirela deklaratuz. Geratu zenarekin, urriaren 14an, 12/1983 legea onartu zen, aurreko kutsu horiek ezabatuta zeudelarik."}
{"id": "578707", "revid": "336", "url": "https://eu.wikipedia.org/wiki?curid=578707", "title": "Mae Questel", "text": "Mae Questel (1908ko irailaren 13a - 1998ko urtarrilaren 4a) aktore estatubatuarra izan zen. Lan ezagunenak \"Betty Boop\" eta \"Olivia\" pertsonaia animatuen ahotsak izan ziren. \"Vaudeville\"n hasitako artista izanda, hainbatetan paper txikiak izan zituen film edo telebistan eta, 1989an, \"izeba Bethany\" izango zen \"National Lampoon's Christmas Vacation\" lanean.\nBiografia.\nMae New Yorken jaio zen, Bronx auzoan. Gurasoak Simon eta Freida Kwestel izan zituen, judu ortodoxoak, eta oztopo izan ziren bere aktore izateko nahiarentzako. Morris eskolan hasi zen eta Theatre Guilden ikasi zuen interpretazioa. Azken hau gurasoen eraginez utzi beharrean izan zen.\nIbilbidea.\nBetty Boop.\n17 urte zituen eta, familiaren iritzia kontuan hartu gabe, Bronxeko RKO Fordham Theater-en, Hele Kaneren imitatzaile lehiaketa bat irabazi zuen. Maek Helenen \"Boop-oop-a-doop\" arrakastatsuaren antzezpen hobeezina egiten zuen eta, horri esker, irakasle lana utzi eta vaudeville munduan sartzeko aukera izan zuen.\n1931n, Max Fleischer ekoizlea \"Betty Boop\" pertsonaia animatuari nortasuna emango zion ahotsaren bila zebilen eta Maeren ahots fina egokia ikusi zuen horretarako. Beste artista batzuen parean hasi zen lanean Mae, baina, azkenean, erabat bereganatu zuen papera.\n1931tik 1939ra arte, Questel \"Betty Boop\"en ahots bilakatu zen 150 baino laburmetrai gehiagotan. 1930eko hamarkadan, \"On the Good Ship Lollipop\" lanaren 2 milioi kopia baino gehiago saldu zituen. 1988an, paper hura errepikatuko zuen \"Who Framed Roger Rabbit\" filman egingo zuen kameoan.\nOlivia.\n1933an, Questel Olivia izan zen Fleischerren Popeye seriean. 1938an Fleischerren estudioak Miamira lekualdatu zirenean, Maek ez zuen hara joan izan nahi eta Margie Hinesek jarraituko zuen bere lana garai horretan. Paramount Picturesek Fleischer Studios berriro lekualdatzean, Questel berriro izan zen \"Olivia\"ren ahots New Yorken.\n1945ean, Jack Mercer tropa estatubatuarrekin Bigarren Mundu Gerrara joan zenean, Maek Popeyeren ahotsa interpretatzeko ardura ere hartu zuen, Mercer urte hartan bertan iritsi zen arte.\n1978an, Hanna-Barbera hasi zenean \"All New Popeye\" telebistarako marrazki bizidunak egiten, Maek audizioak egin zituen, baina Marilyn Schrefflerrek hartu zion aurrea.\nBeste lan batzuk.\n\"Betty Boop\" eta \"Olivia\"z gain, Questel \"Little Audrey\" eta \"Casper fantasma\"ren ahotsa ere izan zen.\n1935ean, Mae Questel \"Oinetakoko emakumea\" izan zen Max Fleischerren \"The Kids in the Shoe\" laburmetraian.\n1936an, Felix the Cat izan zen Van Beuren Studiosek ekoiztutako lanean.\n1950eko hamarkadan, \"Saturday-morning cartoon\" seriean \"Winky Dink and You\" pertsonaia nagusiaren ahotsa izan zen.\nBeste lan batzuez gain, heriotzara arte egin zituen telebistarako iragarkietan \"Betty Boop\" eta \"Olivia\"ren ahotsak eta, 1988an, papera errepikatu zuen \"Who Framed Roger Rabbit?\" lanean.\nEzkontzak.\nBi alditan ezkondu zen Mae:\nBi seme izan zituen: Robert Balkin (ama baino lehenago hilko zena) eta Richard.\nAzken urteak.\n1998ko urtarrilaren 4an, Alzheimer gaixotasunaren ondorioek hil zuten Mae 89 urte zituenean, Manhattaneko apartamentuan eta New Yorkeko New Montefiore Cemeteryn dago bere hilobia."}
{"id": "578708", "revid": "105290", "url": "https://eu.wikipedia.org/wiki?curid=578708", "title": "Atxetako estatutxoa", "text": "Atxetako estatutxoa Bizkaiko Foruko Atxetan Juan M\u00aa Apellaniz irakasleak aur\u00adkituriko estatu\u00adtxo baten izena da. Estatuatxoaren gainean, Paleolitoko ehiztari batek katu buru bat landu zuen hareharrizko har\u00adkoskor batean. Luzeran 15 cm ditu eta zabaleraz 7 cm.\nApellanizek k. a. 10.000 inguruan koka\u00adtzen du, eta kontura\u00adtzen da ertilariak, gauza natural bat irudi bihurtu duela, aurrealdeko eta goiko hausturaren eskuinaldeko erdiaren tarteko angeluan, kopeta, bekokia, garondoa, begi bat eta ahoa landuz.\nJorge Oteiza eskulturagilearen \"Sadi Za\u00f1arturen argaz\u00adkia\" gogorarazten du. Oteizak honekin \"aur\u00ad\u00adki\u00adtzearen\" bere teoria bat asmatu zuen. Teoria honetan arte bezala izenpe\u00adtzen da, naturako indar gorabehera\u00adtsuak sorturiko zenbait objektu \"aur\u00adkitu\" eta bere edertasuna kontenplatzeko sentiberatasun estetikoa izatea. Dena dela, esan daiteke Atxetako Madeleine aldiko \"katu buruak\" arte garbi\u00adtzaile eta labur\u00adtzailea gogorarazten duela, zeinari esker, Br\u00e2ncu\u0219ik bere irudi ba\u00adtzuei forma eman dien; adibidez, bere \"itsas txakur\" ezagunari."}
{"id": "578709", "revid": "15795", "url": "https://eu.wikipedia.org/wiki?curid=578709", "title": "Madeleine", "text": ""}
{"id": "578710", "revid": "105290", "url": "https://eu.wikipedia.org/wiki?curid=578710", "title": "Splendor in the Grass", "text": "Splendor in the Grass (euskaraz \"Distira Belarrean\") 1961ko Elia Kazan estatubatuar zinema zuzendari eta ekoizlearen amodiozko drama filma bat da. Natalie Wood, Warren Beatty eta Pat Hingle aktoreek antzeztu zuten.\nIzenburua William Wordsworth olerkariaren \"Ode on Intimations of Immortality from Recollections of Early Childhood\" olerkian oinarritua dago: \"Ezerk ez gaitu belar gaineko egun distiratsuetara itzularaziko, baina elkar oroitu eta gelditzen zaigun horretan indarra topatuko dugu\".\n1961ko Jatorrizko gidoi onenaren Oscar Saria (William Inge) irabazi zuen.\nArgumentua.\nKansas estatuko baserri giroko udalerri batean, maila ezberdinetako bi gazte, Bud (Warren Beatty) eta Deanie (Natalie Wood) elkar maitemindu eta inoiz ez banatzea erabaki dute, biek harreman sexualak izan arren ezkontzeko itxaropen handiegirik ez dute. Euren familien gaitzespena eta harremanetik kanpoko zenbait interesek bikotearen patuari modu tragikoan amaiera emango diote: Buden aitak (Pat Hingle) semeak Yale Unibertsitatean ikas dezan nahi du, Warrenek aldiz arrantxo baten jabea izan eta lurra landu nahi duen arren. Azkenean, mutilak neska utzi eta Deanie depresio izugarri baten ondorioz klinika psikiatriko batean sartua izango da."}
{"id": "578712", "revid": "46380", "url": "https://eu.wikipedia.org/wiki?curid=578712", "title": "On the Waterfront", "text": "On the Waterfront (literalki \"Itsasaurrean\", Hego Euskal Herrian \"Isiltasunaren Legea\" eta Ipar Euskal Herrian \"Kaietan\") 1954ko Elia Kazan estatubatuar zinema zuzendariaren drama filma bat da. Marlon Brando, Karl Malden, Lee J. Cobb, Rod Steiger eta Eva Marie Saint aktoreek antzeztu zuten.\nArgumentua.\nJohnny Friendly (Lee J Cobb) New York hiriko portuko sindikatu buru bat da, kaietako langileak kontrolpean eduki eta beretzat lan egin dezaten mafiaren metodoak eta izua erabili ohi ditu. Terry Malloy (Marlon Brando) Johnnyrentzat lan egiten duen boxeolaria da, berak nahi gabe Johnnyren krimen batean sartua izango delarik. Malloyk Johnnyren Edie Doyle arreba ezagutzean (Eva Marie Saint), aldaketa moral sakona jasan eta bere iraganeko bizimoduaz damutzen hasiko da. Edieren bitartez Aita Barrie (Karl Malden) apaiza ezagutuko du, azken honek Malloy epaitegietara joan eta Johnnyren negozio zikinez dakiena aitortu dezan bultzarazten saiatuko da."}
{"id": "578715", "revid": "1545", "url": "https://eu.wikipedia.org/wiki?curid=578715", "title": "Lucanus cervus", "text": ""}
{"id": "578716", "revid": "1545", "url": "https://eu.wikipedia.org/wiki?curid=578716", "title": "Akulamendi", "text": ""}
{"id": "578717", "revid": "1545", "url": "https://eu.wikipedia.org/wiki?curid=578717", "title": "Arkamelu", "text": ""}
{"id": "578721", "revid": "1545", "url": "https://eu.wikipedia.org/wiki?curid=578721", "title": "LOAPA", "text": ""}
{"id": "578724", "revid": "512", "url": "https://eu.wikipedia.org/wiki?curid=578724", "title": "Luc Boltanski", "text": "Luc Boltanski (Paris,1940ko urtarrilaren 4a) soziologo eta idazle frantsesa da. Laurent Th\u00e9venot-ekin batera abiatu zen korronte pragmatikoan, \"handitasunaren ekonomia\" edo \"ekintzaren erregimenen soziologia\" ere deitua. Ikasketa zuzendaria da EHESSn. Gainera, Christian Boltanski artista plastikoaren eta Jean-\u00c9lie Boltanski hizkuntzalariaren anaia da."}
{"id": "578725", "revid": "1545", "url": "https://eu.wikipedia.org/wiki?curid=578725", "title": "Jean Jacques Dessalines", "text": ""}
{"id": "578726", "revid": "1545", "url": "https://eu.wikipedia.org/wiki?curid=578726", "title": "Jean Gilbert Victor Fialin, Persignyko dukea", "text": ""}
{"id": "578727", "revid": "1545", "url": "https://eu.wikipedia.org/wiki?curid=578727", "title": "Jean D\u00b4Albarade", "text": ""}
{"id": "578729", "revid": "1545", "url": "https://eu.wikipedia.org/wiki?curid=578729", "title": "Jean Claude Forest", "text": ""}
{"id": "578730", "revid": "105290", "url": "https://eu.wikipedia.org/wiki?curid=578730", "title": "Monsieur Lazhar", "text": "Monsieur Lazhar 2011ko kanadar-quebectar pelikula da, Philippe Falardeauk idatzita eta zuzenduta. Gidoia \"Bashir Lazhar\" izenburuko monologotik egokituta eginda dago, \u00c9velyne de la Cheneli\u00e8re-k idatzita.\nIngelesez besteko film onenerako Oscarrerako izendatuta egon zen.\nSinopsia.\nMontrealgo Lehen Hezkuntzako eskola batean irakasle batek bere buruaz beste egin zuen bertako ikasgela batean, inor ez zegoenean. Bashir Lazharrek, aljeriar etorkina, bere lekua beteko du. Zailtasunak edukiko ditu hezkuntza sistema horretara egokitzeko, baina bere lana oso baliagarria izango da irakasle haren suizidioaren aurrean umeen dolua lantzeko.\nIzan ere, bere dolu propioa dakar bere herrialdetik irakasleak, atentatu islamista batean emaztea eta semea hil zituztelako. Ikasleei laguntzeko, aurreko irakasleari buruzko idazlanak egitea eskatuko die. Euren artean sortuko den giroa oso ona izango da, baina aurkituko da irakasle izateko formakuntza ofizialik ez zeukala errelitatean, eta eskolatik bota behar dute. Hala ere, ikasleei agur esateko utziko diete azkeneko aldiz ikasgelan egoten.\nSariak.\n2011ko Torontoko Nazioarteko Zinemaldian kanadar pelikularik onenaren saria irabazi zuen. Jutra Sarietan zazpi sari eskuratu zituen izendatutako 9 kategorietatik 2012an. Genie Sarietan 9 izendapen eduki zuen Kanadan, 6 sari lortuz. Locarnoko eta Rotterdamgo Nazioarteko Zinemaldietan sarituta izan zen."}
{"id": "578731", "revid": "1545", "url": "https://eu.wikipedia.org/wiki?curid=578731", "title": "Jean Albert Gr\u00e9goire", "text": ""}
