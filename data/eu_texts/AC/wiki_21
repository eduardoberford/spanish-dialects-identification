{"id": "275206", "revid": "512", "url": "https://eu.wikipedia.org/wiki?curid=275206", "title": "Erwin Piscator", "text": "Erwin Piscator (Greifenstein, 1893ko abenduaren 17a - Starnberg, Bavaria, 1966ko martxoaren 30a) alemaniar antzerki-zuzendaria izan zen.\nBizitza.\nUnibertsitatean Arte Dramatikoko ikasketak egin ondoren, antzezle eta zuzendari gisa lan egin zuen. 1919an K\u00d6ningsberren zuzendaritza hartu zuenean, aktore eta zuzendari bezala lan egin zuen kanpainako antzokietan.\nVolksb\u00fchne antzokiko zuzendaria izan zen 1924. urteaz geroztik Berlinen.\n1929ko krak ekonomikoan porrot egin zuen, eta urte horretatik munduko bigarren gerra hasi zen arte, Sobietar Batasunera bidaiatu eta ikusmolde artistiko berriak ikasi eta praktikatu zituen.\nEstatu Batuetara erbesteratu zen nazismoaren garaian, eta New Yorkeko Gizarte Ikerketarako Institutu Berriko antzerki-saileko lantegiaren zuzendaria izan zen (1939-1951). Bertan, eduki sozialeko lanen antzezpenean lan egin zuen, markartismoaren indarrak, histeria antikomunistak eta, ondorioz, sorgin ehizak, 50eko hamarkadatik aurrera, Estatu Batuetako dramaturgiaren 'hamarkada isila' gauzatu zuen arte.\n1951n itzuli zen Berlinera, eta Volksb\u00fchne antzokiaren zuzendaria izan zen berriro ere.\nLanak eta eragina.\nEkintza politikotzat ulertzen zuen antzerkia. Berehala egin zen ezagun, M. Gorki sobietarraren eta Jaroslav Hasek txekiarraren obrak antzeztokirako egokitu zituenean, batez ere. Filmez eta ikus-entzunezkoez baliatzen zen antzerkietan. Eszena, funtsean, arte espazial gisa, Bauhausen ikusmoldeetatik abiatzen zen ideia zen eta Piscatorrek aprobetxatu zuen bere antzerki-esperientzietan..\nMugimendu dadaistak eragin zion. Vs\u00e9volod Meyerholden eszenako biomekanikaren teoriak praktikara eraman zituen. Bertold Brechten aurrekari zuzena izan zen, garaikidea izateaz gain. Gaur egungo 'antzerki-dokumentuaren' aitatzat jotzen da.\nAipagarria da Peter Weiss herrikidearen obrarako antolatu zuen muntaia: \"Die Ermittlung\" (\"Azterketa\"). Eleberrien egokitzapen ausartak egin zituen."}
{"id": "275207", "revid": "336", "url": "https://eu.wikipedia.org/wiki?curid=275207", "title": "Frantzisko Egia Beaumont", "text": "Frantzisko Egia Beaumont (Lizarra, Nafarroa Garaia, 1602 \u2013 Napoli, c. 1652) militarra eta idazlea izan zen. Bi urtez Italian gerran aritu ondoren Frantziako eta Kataluniako borroketan jardun zuen, Espainiako erregearen zerbitzuan. Erregezalea zen; \"Defensa de la verdad contra la proclamaci\u00f3n y triunfos de la monarqu\u00eda de Felipe IV\" obra idatzi zuen katalanen erasoei aurre egitearren. Komediak ere idatzi zituen: \"La fe en Pamplona y su primer obispo\"; \"Emblemas de San Ferm\u00edn\"; \"Historias del Seren\u00edsimo Pr\u00edncipe Don Carlos de Navarra\"; \"El monstruo espa\u00f1ol en minas y combates\", \"Felice en armas y desgraciado en ellas\"; \"Guerras en Espa\u00f1a y Francia por la parte de Labort, Navarra, la Provincia y Perpi\u00f1\u00e1n, 1634-1642\". Obra hauen aztarnarik ez da geratu ordea. Harena da, halaber, \"Estrella cautiva o historia de la ciudad de Estella y su Merindad\" obra luzea (1644); lan hau ez da oraindik argitara eman."}
{"id": "275208", "revid": "512", "url": "https://eu.wikipedia.org/wiki?curid=275208", "title": "Arnold Hauser", "text": "Arnold Hauser (Timi\u015foara, 1892ko maiatzaren 8a - Budapest, 1978ko urtarrilaren 28a) hungariar arte-historialaria izan zen. Filosofia-ikasketak Budapesten egin zituen, eta Karl Mannheim, Gy\u00f6rgy Luk\u00e1cs eta beste zenbaitek osaturiko taldean sartu zen. 1921ean hasi zen, Berlinen, artearen jatorri soziala, haren obra osoaren gunea izango zena, aztertzen. 1924an, Vienara joan zen eta han, Max Dvo\u0159\u00e1kekin batera, Vienako Eskola sortu zuen, ikerketa historiko-artistikoa helburu zuen talde ospetsua. Naziek Austria hartu zutenean, Ingalaterrara alde egin behar izan zuen, eta han ondu zuen bere ikerketa-lanaren zatirik handiena.\nBere obra nagusian, \"Literaturaren eta artearen historia soziala\" (1957), Hauserrek Mendebaldeko kulturetan garatu diren arte-estiloen jatorria aldaketa sozialen arabera aztertzen du. Haren lanetako batzuk: \"Artearen historiarako sarrera\" (1961), \"Manierismoa\" (1965), \"Artearen soziologia\" (1975)."}
{"id": "275209", "revid": "336", "url": "https://eu.wikipedia.org/wiki?curid=275209", "title": "Mikhail Romm", "text": "Mikhail Romm (Irkutsk, 1901eko urtarrilaren 24a - Mosku, 1971ko azaroaren 1a) sobietar zinemagilea izan zen. Antzerki-zuzendari, itzultzaile eta gidoigile izan zen, zineman zuzendari laguntzaile gisa hasi aurretik. 1934an egin zuen lehen filma, \"Pyska\", Maupassanten \"Boule-de-Suif\" eleberria oinarri hartuta. Joera intimistako film batzuk egin zituen gero: \"Trinadcat\" (1937, \"Hamahiruak\"); \"Lenin v Oktjabre\" (1937, \"Lenin Urrian\"); eta \"Lenin v 1918\" (1938, \"Lenin 1918an\"). Gerra hotzaren eragina zuten filmak egin zituen; aldi berean, antzerki-lanak zuzendu zituen eta zinema-irakasle izan zen. 1962an, \"Devat dnej odnogo goda\" (\"Urtebeteko bederatzi egun\") filma egin zuen, zientzialari baten kontzientzia-arazoak Frantziako \"Nouvelle Vague\"ren eran kontatzen zituena. Azken garaian bi dokumental egin zituen: \"Obyknovennyj fasizm\" (1965, \"Eguneroko faxismoa\"); eta \"I vse taki ja verju \"(1975, \"Eta hala ere sinesten dut\")."}
{"id": "275210", "revid": "336", "url": "https://eu.wikipedia.org/wiki?curid=275210", "title": "Michael Ruse", "text": "Michael Ruse (Birmingham, Ingalaterra, 1940ko ekainaren 21a -) britainiar filosofoa da.\nBiografia.\nZientziaren filosofia ikasi zuen, eta Bristolen eskuratu zuen lizentzia, McMaster Unibertsitatean graduazioa eta Bristolgo Unibertsitatean doktoregoa, 1970ean.\nRuse biologiaren filosofo gisa da ezaguna, eta Darwinek emandako bilakaeraren teoriari buruzko ikerketak ditu lan aipagarrienak; adibidez, \"Molecules to Men\" (1990), \"The Darwinian Paradigm\" (1989), \"Taking Darwin Seriously\" (1986) eta \"Is Science Sexist?\" (1981). Era berean, zientziaren eta sasi-zientziaren arteko desberdintasunak zehazten saiatu da beti; zientziaren filosofiaren aditu gisa, kreazionismoaren auzian parte hartu zuen Arkansasen 1980an, eta bere lekukotasunak eragin handia izan zuen epaileak zientziaz osaturiko definizioan."}
{"id": "275211", "revid": "28625", "url": "https://eu.wikipedia.org/wiki?curid=275211", "title": "August Schleicher", "text": "August Schleicher (Meiningen, Alemania, 1821eko otsailaren 19a - Jena, Alemania, 1868ko abenduaren 6a) alemaniar hizkuntzalaria izan zen.\nBiografia.\nHizkuntzalaritza konparatua metodologia bakar batera ekartzen saiatu zen. 1850-1857 urte-bitartean, Filologia Klasikoa, grekoa eta latina irakatsi zituen Pragako Unibertsitatean. Eslaviar hizkuntzak hasi zen ikertzen urte haietan. 1856-1857 urteetan, lituanierari buruzko gidaliburu bat idatzi zuen, \"Handbuch der lituanischen Sprache\" (\"Lituanieraren eskuliburua\"); eta 1862an, \"Compendium der verglichenden Grammatik der indogermanischen Sprachen\" (\"Hizkuntza indogermaniarren gramatika konparatua\"), hizkuntza indoeuroparra berregitea helburu zuen obra argitaratu zuen. Hizkuntzei buruzko teoria berri bat aurkeztu zuen, hizkuntzak organismo bizitzat hartzen zituena, izadiaren legeen mende: \"Die darwinische Theorie und die Sprachwissenschaft\" (1863, \"Darwinen teoria eta Hizkuntzalaritza\")."}
{"id": "275212", "revid": "12788", "url": "https://eu.wikipedia.org/wiki?curid=275212", "title": "Alejandro Tapia Aiestaran", "text": "Alejandro Tapia Aiestaran (Aginaga, Usurbil, 1930eko azaroaren 26a - 2016ko abenduaren 24a) gipuzkoar pintorea izan zen. \"La calle\", \"La ventana\" eta \"Silla de tijera\" dira lan nagusiak.\nBizitza.\nDonostiako irudigintza-lantegi batean egin zituen lehen urratsak, eta Madrilgo Arte Ederretako Akademia Librean ikasi zuen ondoren. 1959. urtean itzuli zen Donostiara, eta 1962. urtean jaso zuen lehen saria. Harrezkero irudigintza alde batera utzi eta pintatzeari ekin zion. \nEuskal Eskolako Ur taldea sortu zuen 1965. urtean, Javier Arozena, Karlos Bizkarrondo eta Jose Grazenea pintoreekin batera. Kubismoaren kutsua duen pintura errealista margotzeari eman zion 1960ko hamarkadan, eta 1970eko urteetan espresionismorantz bideratu zen. \nErakusketa asko egin zituen bakarka eta taldean. 1981ean, erakusketa antologikoa egin zuen Donostiako San Telmo Museoan eta Alga aretoan. Herri Batasuna alderdiari buruzko mural ezagun bat ere egin zuen 1985ean, \"Herri Batasuna\" izena eman ziona. Azken urteetan paisaia landu zuen batez ere, eta eskulturara ere itzuli zuen."}
{"id": "275213", "revid": "28807", "url": "https://eu.wikipedia.org/wiki?curid=275213", "title": "Alejandro Tapia Ayestar\u00e1n", "text": ""}
{"id": "275214", "revid": "56334", "url": "https://eu.wikipedia.org/wiki?curid=275214", "title": "Jean Perrin", "text": "Jean Baptiste Perrin (Lille, - New York, ) frantses fisikaria izan zen. Parisko Zientzietako Fakultateko eta \u00c9cole Normale-ko irakaslea izan zen, 1938an Estatu Batuetara bizitzera joan zen arte. Izpi katodikoei buruzko ikerkuntzak egin zituen; izpi horiek karga negatiboak dituzten partikulez osaturik direla frogatu zuen. Gasen eroapena eta X izpien izaera ere aztertu zituen, besteak beste. 1908an, Avogadroren konstantea finkatu zuen aurrenekoz, eta materiaren egitura atomikoa eta ez-jarraitua dela frogatu zuen, halaber. 1919an, eguzkiaren energia hidrogenoa helio bihurtzerakoan sortzen zela dioen hipotesia zabaldu zuen, urte asko pasatu ondoren egiaztatu zena. Haren obren artean aipagarriak dira: \"Rayons catodiques et rayons Roentgen\" (1897); \"Les atomes\" (1921); eta \"Les \u00e9l\u00e9ments de la Physique\" (1930). 1926an, Fisikako Nobel saria jaso zuen."}
{"id": "275216", "revid": "512", "url": "https://eu.wikipedia.org/wiki?curid=275216", "title": "Michael Davitt", "text": "Michael Davitt \u2014irlanderaz: M\u00edche\u00e1l Mac D\u00e1ibh\u00e9id\u2014 (Straide, Mayoko konderria, Irlanda, 1846ko martxoaren 25a - Dublin, Irlanda, 1906ko maiatzaren 30a) politikaria izan zen.\nBiografia.\nIngalaterrako Lancashireko ehungintzako lantegietara jo behar izan zuen, eta 1857an beso bat galdu zuen lanean. 1870 eta 1877 urte-bitartean preso egon zen arma-trafikoa egin zuenaren akusaziopean. Kartzelatik irten ondoren, Estatu Batuetara jo zuen errepublikanoen aldeko dirua lortzearren eta, berriz ere Irlandara itzulirik, mugimendu abertzalearen aldeko politika eta nekazarien aldekoa uztartu nahi izan zituen.\n1879an, \"Irish Land League\" (\"Laborarien Liga\") alderdia sortu zuen. Berriz ere kartzelan sartu zuten, Liga legez kanpo utzi zutenean (1881-1882). Sozialista zen, eta Parnellen aurkako jarrerekin bat egin zuen askotan. Parnell irlandar abertzaleen buruzagia zen. Boerren Gerraren aurka azaldu zen eta \"Labour Party\" alderdiarekiko harremanak estutu zituen."}
{"id": "275217", "revid": "512", "url": "https://eu.wikipedia.org/wiki?curid=275217", "title": "Mouloud Feraoun", "text": "Mouloud Feraoun (Tizi-Hibel, Kabilia, 1913ko martxoaren 8a - Aljer, 1962ko martxoaren 15a) aljeriar idazlea eta irakaslea izan zen. Frantsesez idatzi zuen. Berberiarren eta Kabiliako nekazarien bizimoduari buruzko gauza bitxiak kontatu zituen bere obretan. Kabilian eta Aljeren irakasle izan zen; bizitza osoa irakaskuntzan eta Aljeriaren independentziaren aldeko ahaleginetan eman zuen. O.A.S.ek hil egin zuen. Obrak: \"Le fils du pauvre\" (1950, \"Behartsuaren semea\"); bertan haurtzaroko gorabeherak kontatzen ditu; \"La terre et le sang \"(1953, \"Lurra eta odola\"),\" Les chemins qui montent\" (1957, \"Goranzko bideak\"). Liburu horietan guztietan eta \"Egunkarian\" (1962) bere herriko aztura zaharrekiko maitasuna eta bi zibilizazioetan banatuta egoteagatik noraezean zebiltzan herrikideenganako kezka adierazi zuen. Poesia-itzulpenak ere egin zituen, \"Po\u00e9sies de Si Mohand\" (1954, \"Si Mohand-en poesiak\")."}
{"id": "275218", "revid": "512", "url": "https://eu.wikipedia.org/wiki?curid=275218", "title": "Megaloglossus woermanni", "text": "Megaloglossus woermanni Megaloglossus generoko animalia da. Chiropteraren barruko Pteropodidae familian sailkatuta dago."}
{"id": "275219", "revid": "336", "url": "https://eu.wikipedia.org/wiki?curid=275219", "title": "Nikolai Marr", "text": "Nikolai Iakovlevitx Marr (Kutaisi, Georgia, 1865eko urtarrilaren 6agreg./1864ko abenduaren 25ajul. - San Petersburgo, Sobietar Batasuna, 1934ko abenduaren 20a) georgiar hizkuntzalari, arkeologo eta etnografoa izan zen.\nBiografia.\n1900etik aurrera San Petersburgoko Unibertsitateko irakasle izan zen. Kaukaso aldeko hizkuntzak aztertu zituen. Georgia eta Armeniako literatura-argitalpenak egin zituen, eta Kaukasoko hizkuntzen eta euskararen artean lotura bilatzen ahalegindu zen.\n1924tik aurrera, hizkuntzen teoria monogenetiko deritzona proposatu zuen: hizkuntza guztiak bakar batetik datozela, hizkuntza bakoitzaren bilakaera gizartearen egitura sozioekonomikoaren ondorioa dela, eta bilakaera horrek nazio-gertaerekin baino gizartearen klase-banaketarekin zerikusi handiagoa duela dioen teoria, hain zuzen. Teoria hori, hizkuntzalaritza eta marxismoa uztartzen dituena, izan zen hizkuntzalaritza-teoria ofiziala Sobietar Batasunean, 1950ean Stalinek gaitzetsi zuen arte."}
{"id": "275220", "revid": "28807", "url": "https://eu.wikipedia.org/wiki?curid=275220", "title": "Nikolai Iakovlevitx Marr", "text": ""}
{"id": "275221", "revid": "23317", "url": "https://eu.wikipedia.org/wiki?curid=275221", "title": "Martin Schongauer", "text": "Martin Schongauer (Colmar, Alsazia, Germaniako Erromatar Inperio Santua \u2014gaur egun Frantzia\u2014, 1445 - Breisach, Germaniako Erromatar Inperio Santua \u2014gaur egun Alemania\u2014, 1491ko otsailaren 2a) alemaniar irarle eta margolaria izan zen, XV. mendeko grabatzailerik onenetako bat. Garai hartako herbeheretar maisu handien eragina begi-bistakoa da haren lanetan. Schongauerren 115 bat irarlan gorde dira, bikainak denak. Eragin handia izan zuten Durerorengan, eta Europa osoan zehar ezagutu ziren. Grabatuetan erabili zituen gaiak erlijiozkoak ziren batez ere: \"Ama Birjinaren heriotza\"; \"Birjina zuhurrak\"; \"San Antonio\"; \"Errege Magoen gurtzea\"; \"Passion\" (\"Pasioa\").\nMargolari gisa oso adierazgarria izan zen egin zituen lan bakanetan. Ezagunena \"Ama Birjina arrosa artean\" (1743) da. Beste lan batzuk ere baditu: Colmar museoan dauden aldareburuko baten bi aldeak; \"Familia sakratua\"; \"Ama Birjinaren koroatzea\"; \"Epaiketa unibertsala\", Brisach-eko katedralean dagoen fresko erraldoia. Schongauerren jatorrizko 53 marrazki ere gordetzen dira."}
{"id": "275222", "revid": "512", "url": "https://eu.wikipedia.org/wiki?curid=275222", "title": "Frantzisko Ximenez", "text": "Frantzisko Ximenez Baskardo (Cabredo, Nafarroa, 1651 - 1713) eskultorea izan zen, Diego Ximenezen semea. Arabako Errioxan lan egin zuen, batez ere, eta bere aitak baino lan errealistagoak ondu zituen.\nLanak.\nObra nagusiak: bere aitak Lapueblako Jasokunde elizarentzat hasitako erretaula-lan batzuetan jardun zuen 1664. urtean; Ekorako erretaulako eskulturak (1676); Lezako elizako Kristo Santuaren irudia (1678); Bilarko Jasokunde elizako erretaulako irudiak (1678-1681); Bernedoko erretaula nagusia (1684), Kanpezuko elizako irudiak (1692-1698); Bernedoko elizako alboko erretaula eta Ama Birjinaren irudia (1693); Guardiako erretaula nagusiko irudiak (1694); Gasteizko San Pedro elizako erretaula nagusiko irudiak, XVII. mendearen bukaeran; eta Buxandako elizako irudiak (1703).\nHarenak dira, halaber, Trebi\u00f1uko konderriko herri batzuetako elizetako irudiak."}
{"id": "275223", "revid": "6327", "url": "https://eu.wikipedia.org/wiki?curid=275223", "title": "Francisco Jim\u00e9nez Bascardo", "text": ""}
{"id": "275224", "revid": "336", "url": "https://eu.wikipedia.org/wiki?curid=275224", "title": "George Marshall", "text": "George Catlett Marshall, Jr. (Uniontown, 1880ko abenduaren 31 - Washington Hiria, 1959ko urriaren 16a) Estatu Batuetako Armadako estatu nagusiaren buru izan zen 1939tik aurrera. Lehen Mundu Gerran gudarosteen buru izan zen, eta Bigarrenean estrategia zehazten aritu zen. Txinan enbaxadore izan zen (1945-1947) eta estatu-idazkari (1947-1949). Europari laguntzeko ekonomia-plana antolatu zuen, haren izena daramana. 1953an Bakearen Nobel saria eman zioten.\n\"Marshall Plana\" Marshall jeneralak Bigarren Mundu Gerraren ondoren Europa eraberritzeko Europako herrialdeei ekonomia-laguntza emateko plana da. 1948ko apirilaren 16an izenpetu zen hitzarmena eta, horren arabera, Estatu Batuek 12.000 milioi dolarreko diru-laguntza eman zieten Erresuma Batuari (% 24), Frantziari (% 20), Alemaniako Errepublika Federalari (% 11) eta Italiari (% 10)."}
{"id": "275225", "revid": "59723", "url": "https://eu.wikipedia.org/wiki?curid=275225", "title": "I\u00f1aki Mendiguren", "text": "I\u00f1aki Mendiguren Bereziartu (Igartubeiti baserria, Ezkio, Gipuzkoa, 1954) gipuzkoar idazle eta itzultzailea da. Xabier Mendiguren anaia du.\nBiografia.\nFilosofia eta Letretan lizentziaduna da. Irakaskuntza urte asko eman ondoren, itzulpengintzan dihardu gaur egun. \"Elizen arteko Biblia\" (beste itzultzaile batzuekin elkarlanean, 1994; haren ekarpenaren berezitasuna bere kristau izaera protestantea da), Alexis de Tocqueville (\"Amerikako Demokrazia\", 1995), Jonathan Swift (\"Gulliverren bidaiak\", 1997), David S. Williams (\"Joko bikoitza\", 1999), Jeremy Taylor (\"Aitonaren hamaikakoa\", 1999), edota J. K. Rowling (\"Harry Potter\" saila, 2000-2007) bezalako egileak itzuli ditu euskarara, beste askoren artean. 2002an Literatura Itzulpen Onenaren Euskadi Saria irabazi zuen \"Harry Potter eta sekretuen ganbera\" (2001) obrarekin. 2013an \"Tom Sawyer-en abenturak\" liburua itzultzeagatik Euskadi Literatura Saria irabazi zuen Sarah Turtle emaztearekin batera.\nBi eleberri eman ditu argitara: \"Haltzak badu bihotzik\" (1990), urtebete lehenago Caf\u00e9 Iru\u00f1a Baqu\u00e9 Saria eskuratu zuena, eta \"Ilunkerako xuxurlak\" (1999), urte bereko Irun Hiria Saria lortu zuena."}
{"id": "275226", "revid": "512", "url": "https://eu.wikipedia.org/wiki?curid=275226", "title": "Joachim Patinir", "text": "Joachim Patinir, Joachim Patenier izenaz ere ezaguna (Bouvignes, - Anberes, 1524ko urriaren 5a), flandriar margolaria izan zen.\nBiografia.\nJeronimo Boschen eta G\u00e9rard Daviden eragina nabaria da Patinirren obretan. Bizi zelarik ospe handia izan zuen: Quentin Metsysen eta Albrecht D\u00fcrerren adiskide izan zen. D\u00fcrerrek, hain zuzen, \"paisaia-margolari handia\" deitzen zuen.\nPaisaia soilak landu zituen lehenengoa izan zen, eta orobat bere burua paisaia-margolaritzat hartu zuen aurrena. Pertsonen irudiak, oso txikiak askotan, osagarri gisa erabiltzen zituen ikuspegietan; sarritan beste artista batzuek eginak izaten ziren.\nHaren lanetako batzuk: \"La Tentation de saint Antoine\" (Pradoko Museoa); \"La Fuite en Egypte\" (Anberesko Museoa); \"Le bapt\u00eame du Christ\" (Artearen Historiako Museoa, Vienan).\nEragin handia izan zuen XVI. mende osoan: bere ikasle edo jarraitzaile izan zituen Jan Brueghel, Cornelis Metsys, Henri Met de Bles, Lucas Cassel eta beste asko."}
{"id": "275227", "revid": "28807", "url": "https://eu.wikipedia.org/wiki?curid=275227", "title": "Joachim Patenier", "text": ""}
{"id": "275228", "revid": "336", "url": "https://eu.wikipedia.org/wiki?curid=275228", "title": "Georges Bataille", "text": "Georges Albert Maurice Victor Bataille (Bilhom, Puy-de-D\u00f4me, 1897ko irailaren 10a - Paris, 1962ko uztailaren 9a), frantses idazlea eta pentsalaria izan zen. Katolizismora bihurtua, marxismora gero, soziologiak eta psikoanalisiak erakarri zuten, eta Ekialde Urruneko mistikoengandik aszesi-teknikak hartu zituen. Arauak haustearen beharrean oinarritu zuen gizarteari eta historiari buruzko bere ikusmoldea (\"Lascaux, ou la Naissance de l\u00b4art\", 1955), baita bere esperientzia mistikoa eta literaturaren ikusmoldea ere (\"La Litt\u00e9rature et le mal\", 1957). Aurreiritzi moral, erlijiozko edo mistiko oro ukatzen duen esperientziaren berri ematen du \"Somme ath\u00e9ologique\" trilogian: \"L\u00b4Exp\u00e9rience int\u00e9rieur\" (1943); \"Le Coupable\" (1944); \"Sur Nietzsche\" (1945). Erotismoaren alorrean, azken muturreraino joan nahi izan zuen, atsegina nazkarekin bat egiterainoko moduan: \"Anus solaire\" (1927); \"Histoire de l'oeil\" (1928); \"Madame Edwarda\" (1937); \"Alleluiah\" (1947)."}
{"id": "275229", "revid": "512", "url": "https://eu.wikipedia.org/wiki?curid=275229", "title": "Franciscus Junius", "text": "Franciscus Junius (Heidelberg, 1589ko urtarrilaren 29a - Windsor, Ingalaterra, 1677) alemaniar hizkuntzalaria izan zen. Hizkuntza anglosaxoiaren edo ingeles zaharraren eta hizkuntza germaniarren arteko harremanak aztertu zituen. Teologia-ikasketak egin zituen. Herbehereetan izan zen 1617tik aurrera, eta Ingalaterrara jo zuen 1620an. Han eman zituen hogeita hamar urteetan eskuizkribu zaharren bilduma bikain bat osatu zuen Oxforden, eta ingeles literaturako testu zaharrak eman zituen argitara: Caedmon, lehen ingeles poeta kristauaren lanak (1655ean argitara emana) eta IV. mendeko Ulfilas apezpikuaren kode gotikoa (1665ean argitara emana). 1651-1674 urte-bitartean Herbehereetan eta Frisian barrena ibili zen, eta frisierari buruzko ikerketa-lan batzuk egin zituen. 1671n itzuli zen Ingalaterrara. Garrantzi handia izan zuen gerora haren \"Etymologicum Anglicanum\" lanak (1743an argitara emana)."}
{"id": "275231", "revid": "119347", "url": "https://eu.wikipedia.org/wiki?curid=275231", "title": "Poltava", "text": "Poltava (ukraineraz: \u041f\u043e\u043b\u0442\u0430\u0432\u0430) Ukrainako erdialdeko hiria eta izen bereko eskualdeko hiriburua da. Vorskla ibaiaren ertzean dago, Dnieper ibaiaren iparraldean. 2005ean 309.960 biztanle zituen . Merkataritzaz gainera, industrian (nekazaritzako makineria, motorrak, eraikuntzako gaiak, ehungintza, janari-industria, larrugintza) oinarritua da ekonomia-jarduera nagusia. Burdinbide eta errepide lotune garrantzitsua da.\nBertan gertatu zen, 1709. urtean, Iparraldeko Gerra Handiko gudurik handiena, Poltavako gudua."}
{"id": "275232", "revid": "512", "url": "https://eu.wikipedia.org/wiki?curid=275232", "title": "Melonycteris fardoulisi", "text": "Melonycteris fardoulisi Melonycteris generoko animalia da. Chiropteraren barruko Pteropodidae familian sailkatuta dago."}
{"id": "275233", "revid": "512", "url": "https://eu.wikipedia.org/wiki?curid=275233", "title": "Peter Abrahams", "text": "Peter Abrahams (Vrededorp, Hegoafrika, 1919ko martxoaren 3a - Saint Andrew Parish, Jamaika, 2017ko urtarrilaren 18a) hegoafrikar eleberrigile eta kazetaria izan zen.\nBiografia.\nArraza-politika zela medio Hegoafrika utzi eta lehenik Ingalaterrara (1939) eta gero Jamaikara (1955) joan bazen ere, Afrika izan da beti Abrahamsen lanaren ardatza.\nAbrahamsen lehen nobelak, \"Mine Boy\" (1946), haserre azaltzen ditu beltzek Hegoafrikako \"apartheid\"aren eraginez pairatzen dituzten estutasunak, eta amorru berbera agertzen da \"Dark Testament\" (1942) liburuan ere. Haren lanik ezagunena, ordea, \"Tell freedom\" (1954) autobiografia da; Abrahamsek Vrededorp udalerriko auzo pobreetan haurtzaroan bizi izandakoak islatzen dira liburu horretan.\nBeste lan aipagarri batzuk: \"Song of the City\" (1945), \"The Path of Thunder\" (1948), \"A Wreath for Udomo\" (1956), \"Jamaica\" (1957), \"This Island Now\" (1966), \"The View from Coyaba\" (1985), \"The Black Experience in the 20th Century: An Autobiography and Meditation\" (2000)."}
{"id": "275234", "revid": "96586", "url": "https://eu.wikipedia.org/wiki?curid=275234", "title": "Joseph Brodsky", "text": "Joseph Aleksandrovitx Brodsky (, ahoskatua; San Petersburgo, 1940ko maiatzaren 24a - New York, 1996ko urtarrilaren 28a) errusiar jatorriko estatubatuar poeta izan zen.\nLehenengo poemak inguru intelektualetan argitaratu zituen, baina haren poesia, iraultzailea ez bazen ere, agintariek kanon ofizialetatik urrunegi zegoela iritzita, bost urteko erbestealdira kondenatu zuten. Brodskyk errealismo sozialistatik urrun bilatu zituen bere ereduak; lan neoklasikoak egin zituen, eta lehentasuna eman zion odari eta elegiari: \"Muinoak eta beste poema batzuk\" (1966), \"Geldialdi bat basamortuan \"(1970). 1972an Estatu Batuetara joan zen, eta hango hainbat unibertsitatetan aritu zen irakasle. Ama-hizkuntzan idatzi zituen erbestealdiaren oinazeak: \"Aldi eder baten amaiera\" (1976), \"Diskurtsuaren atalak \"(1977). 1983an, \"Ahapaldi berriak Augustan\" (1983) argitaratu zuen, eta 1987an, \"Uranio\". 1987an, Literaturako Nobel Saria eman zioten."}
{"id": "275235", "revid": "1545", "url": "https://eu.wikipedia.org/wiki?curid=275235", "title": "Camille Chamoun", "text": "Camille Chamoun (Deir-el-Qamar, Libano, 1900eko apirilaren 3a - Beirut, Libano, 1987ko abuztuaren 7a) Libanoko politikaria izan zen.\nBiografia.\nKatoliko maronita zen. Errepublikako lehendakari izan zen 1952-1958 urte-bitartean. Estatu Batuen aldeko haren politikak musulmanen aurkako gerra piztu zuenean (Estatu Batuetako indarrak Beiruten sartu ziren 1958an), Chamounek dimititu egin zuen. Geroago, Alderdi Liberal Nazionalista eskuindarra sortu eta diputatu hautatu zuten (1960).\n1964ko hauteskundeetako porrotaren ondorioz, Pierre Gemayelen Alderdi Falangistarekin elkar hartuta, 30 diputatu lortu zituen eskuin muturreko taldea sortu zuen. Chamounek, 1973an, 2.000 lagunez osaturiko milizia armatua antolatu zuen, gerrillari palestinarrei aurre egiteko. Bi urte geroago, Barne Arazoetako ministro izendatu zuten Rashid Karamiren gobernuan. Milizia kristauen ordezkaria izan zen Libanoko Bakearen Aldeko Bilkuran (Lausana, 1984)."}
{"id": "275236", "revid": "512", "url": "https://eu.wikipedia.org/wiki?curid=275236", "title": "Pedro Fontecha", "text": "Pedro Fontecha Salazar (Nograro, Gaubea, Araba, - Bilbo, Bizkaia, 1753) legelaria izan zen. Espainiako Errege Kontseiluko abokatua, Gernikako Batzar etxeko kidea eta Bizkaiko Jaurerriko aholkularia izan zen 1718. urtetik aurrera. Foruzalea zen, eta \"Escudo de la m\u00e1s constante fe y lealtad del muy noble Se\u00f1or\u00edo de Vizcaya\" azterlana egin zuen. Aipaturiko obra XVIII. mendean argitaratu zen lehen aldiz. Geroago ere argitalpen berriak izan zituen, Bizkaiko Diputazioak eskaturik. Liburua Espainiako Gobernuak bahitu zuen, foruen aldezte sutsua egiten zuelako Fontechak lan horretan.\nFontecharena da, halaber, \"Ver\u00eddica y puntual representaci\u00f3n al muy Leal Se\u00f1or\u00edo de Vizcaya contra el manifiesto de D. Joseph de Zavala y Miranda\" (1743-1744) obra. 1990ean, Roman Basurto historialariak argitaratu zuen Fontecharen liburuen ondarea, testamentuan ageri den bezala: \"La biblioteca de Pedro Fontecha Salazar\" (Gasteiz, 1990)."}
{"id": "275237", "revid": "6327", "url": "https://eu.wikipedia.org/wiki?curid=275237", "title": "Pedro Fontecha y Salazar", "text": ""}
{"id": "275238", "revid": "105290", "url": "https://eu.wikipedia.org/wiki?curid=275238", "title": "Guelfoak eta Gibelinoak", "text": "Guelfoak eta Gibelinoak (italieraz \"guelfi y ghibellini\") Erdi Aroaren bukaerako talde politiko batzuk izan ziren, Italia eta Alemanian sortutakoak. Izen horiek erabiltzen ziren aita santuren aldekoak (Guelfoak) eta enperadorearen aldekoak (Gibelinoak) izendatzeko, aitasantutzaren eta Germaniako Erromatar Inperio Santuaren artean izan zen borroka luzean. Elkarren etsai ziren bi alemaniar familia ere izendatzen zituzten, Welf edo Guelph etxekoak eta Hohenstaufengoak.\nAlemanian etsaigoa Henrike IV.a Germaniako Erromatar Inperio Santukoaren garaian hasi zen, eta ez zen bukatu Otto IV.a enperadore hautatu zuten arte. Italian XIII-XV. mendeen artean izan ziren guduak; han nazio osora hedatu zen bi taldeen etsaigoa. Gibelinoak ziren Ezzelino da Romano eta Visconti familiak Milanen; Milan bera Guelfoa zen, eta baita, oro har, Florentzia eta Genoa ere. Cremona, Pisa eta Arezzo nagusiki Gibelinoak ziren. Venezia neutrala izan zen."}
{"id": "275239", "revid": "336", "url": "https://eu.wikipedia.org/wiki?curid=275239", "title": "Edward Heath", "text": "Sir Edward Richard George Heath (Broadstairs, Kent, 1916ko uztailaren 9a - Salisbury, Wiltshire, 2005eko uztailaren 17a) britainiar politikaria izan zen, Alderdi Kontserbadoreko kidea. Macmillanen gobernuan Laneko ministro izan zen (1959-1960). Bruselarekin negoziatzeko ardura izan zuen 1961ean. Kontserbadoreen buru zela, bere alderdiak hauteskundeak irabazi zituen (1970eko ekaina) eta Heath lehen ministro jarri zen. Oztopo askori aurre egin behar izan zien: grebak, finantza-gorabeherak, Ulsterreko Gerra. Hura agintean zela sartu zen Britainia Handia EEEn (Europako Ekonomia Erkidegoan), 1972ko otsailean. Ekonomiaren krisiak eta meatzarien greba gogorrek beharturik, aldez aurreko hauteskunde-deia egin behar izan zuen (1974ko martxoa). Erabateko gehiengoa lortu ez zuenez, dimisioa aurkeztu zuen. Urtebete geroago, Alderdi barneko hauteskundeetan Margaret Thatcher nagusitu zitzaion, eta kontserbadoreen buruzagitza utzi behar izan zuen."}
{"id": "275240", "revid": "1545", "url": "https://eu.wikipedia.org/wiki?curid=275240", "title": "Antonio Maceo", "text": "Antonio Maceo Grajales (Santiago de Cuba, Kuba, 1845eko ekainaren 14a - Punta Brava, 1896ko abenduaren 7a) Kubako militarra izan zen.\nBiografia.\nGudarosteko buruzagietako bat izan zen, bere herriak burujabetasunaren alde egin zituen borroketan. Hamar Urteko Gerran (1868-1878) parte hartu zuen, eta gudarostearen zati baten buru izan zen Las Guasimasko guduan (1874).\nZanjongo Bakea ez zuen onartu, eta borrokan jarraitu zuen Ekialdeko probintzian. Azkenik, baliabiderik eta gizonik gabe, Jamaikara alde egin behar izan zuen.\n1890ean Kubara itzuli zen, iraultzaile-taldeak koordinatzeko, baina atxilotu eta atzerrira bidali zuten. Erbestean harreman estuak izan zituen Jos\u00e9 Mart\u00edrekin eta M\u00e1ximo G\u00f3mezekin.\n1895eko Iraultza hasi zenean, Duaban lehorreratu eta Mart\u00ednez Campos Jobiton eta Pedralejon garaitu ondoren, Ekialdeko probintzia eskuratu eta Camag\u00fcey eraso zuen. Punta Bravatik hurbil hil zen borrokaldi batean."}
{"id": "275241", "revid": "28807", "url": "https://eu.wikipedia.org/wiki?curid=275241", "title": "Antonio Maceo Grajales", "text": ""}
{"id": "275242", "revid": "116181", "url": "https://eu.wikipedia.org/wiki?curid=275242", "title": "Tuzla", "text": "Tuzla (antzinako izena: Soli) Bosnia-Herzegovinako ekialdeko hiria da, izen bereko ibaiaren haranean.\nSerbiar apezpiku ortodoxoaren egoitza. Burdinbide eta errepide-gune garrantzitsua. Lurpeko aberastasunen ustiaketa (lignito-hobi oparoak) eta nekazaritza-produktuen merkataritza dira ekonomia-jarduera nagusiak.\nHistoria.\nXIX. mendera arte turkiarren mende egon zen, eta 1918ra arte Austria-Hungariako Inperioaren esku. 1918. urtean Jugoslavia ohiko partaide bihurtu zen. Bosniako gerran (1992-1995), hiri bakarra izan zen agintari nazionalistarik ez zuena, eta serbiar gudaroste nazionalistek setiatu zuten. 1995eko maiatzean sarraski latz bat egin zuten Tuzlan: kainoi batekin 200 pertsona hil zituzten, gehienak zibilak eta gazteak."}
{"id": "275243", "revid": "336", "url": "https://eu.wikipedia.org/wiki?curid=275243", "title": "Mats Wilander", "text": "Mats Wilander (V\u00e4xj\u00f6, Suedia, 1964ko abuztuaren 22a) tenislari profesional ohia da.\nBizitza.\nHamar urterekin hasi zen tenisean jokatzen, eta 1980an nazioarteko lehiaketetan parte hartzen. Lehen urtean, munduko tenis sailkapeneko 283. lekuan geratu zen. Roland Garros eta Bangkokeko gazteentzako lehiaketak irabazi ondoren, 69. posturaino igo zen. Hiru aldiz irabazi zuen Godo Kondearen Sariketa (1982, 1983, 1984), Davis Kopa 1983an, eta Volvo Sariketa Handia 1984an. 1989an, bere bizitzako urterik okerrena izan zuen, eta munduko bigarren jokalari onena izatetik hamaseigarren izatera igaro zen. Tenisa erabat utzi gabe ere, 1991n, Suitzako Are herrian, aspaldiko ametsa beteaz, bere lehen rock kontzertua eskaini zuen kantari gisa. 1991tik 1996ra, tarteka-marteka agertu zen tenis-zelaietan. 1996an, kokaina hartzea leporatu zioten doping-kontrol batean, Frantziako Irekian."}
{"id": "275244", "revid": "46380", "url": "https://eu.wikipedia.org/wiki?curid=275244", "title": "Charles Le Brun", "text": "Charles Le Brun (Paris, 1619ko otsailaren 24a - \"ibidem\", 1690eko otsailaren 22a) frantses margolaria eta dekoratzailea izan zen. Poussinen jarraitzailea izan zen, eta klasizista hura bezala, baina Le Brunek apaingarri gehiago erabili zuen bere lanetan. 1642an, Erromara joan zen eta han ezagutu zituen Italiako Errenazimentuko eta Barrokoko maisuen obrak. 1648an, Frantziako \"Acad\u00e9mie de peinture et de sculpture\" delakoaren sorreran parte hartu zuen. 1650-1660 urteetan egin zituen bere koadro ospetsuenak: \"Afaria Simonen etxean\"; \"S\u00e9guier kantzilerra\", eta 1662an Frantziako lehen margolari eta geroago Frantziako artegintzaren arduradun nagusi izendatu zuen Colbert ministroak. Aipagarri dira, koadroez gainera, Le Brunen tapiz-sailak (\"Les Saisons\", \"Urtaroak\"; \"Alexandroren guduak\", \"Luis XIV.aren historiak\") eta Louvreko Museoan (Apoloren galeria) eta Versaillesko jauregian (Ispiluen galeria, Herkulesen egongela, eta Bakearen eta Gerraren egongelak) egin zituen dekorazio-lanak."}
{"id": "275246", "revid": "56334", "url": "https://eu.wikipedia.org/wiki?curid=275246", "title": "G\u00e9rard Debreu", "text": "G\u00e9rard Debreu (Calais, 1921eko uztailaren 4a - Paris, 2004ko abenduaren 31) frantses ekonomista izan zen.\nParisko Unibertsitatean egin zituen ikasketak (1956), eta sei urte geroago lanean hasi zen Berkeleyko Unibertsitatean (Kalifornia), Zientzia Ekonomikoetako eskolak ematen lehenbizi, eta Matematika irakasle gisa 1975etik aurrera. 1950eko hamarraldian, Kennet Arrow irakaslearekin batera, merkatu-ekonomia baterako matematika-eredu bat prestatu zuen. Ekonomistek Debreu matematikari onenetakotzat daukate. Eskaintza eta eskariaren alorra landu zuen batez ere, Adam Smithen teoriak matematikoki berresteko asmoz. 1972an, Frantziako Ohorezko Legioaren saria eman zioten. 1975ean, Estatu Batuetako herritartasuna hartu zuen. 1983an Ekonomiako Nobel saria jaso zuen, merkatu-orekari buruz egindako lanengatik. Haren obra nagusia, \"Balioaren teoria\" (1959), ekonomia-liburu klasikoetako bat da."}
{"id": "275247", "revid": "512", "url": "https://eu.wikipedia.org/wiki?curid=275247", "title": "Melonycteris melanops", "text": "Melonycteris melanops Melonycteris generoko animalia da. Chiropteraren barruko Pteropodidae familian sailkatuta dago."}
{"id": "275248", "revid": "1545", "url": "https://eu.wikipedia.org/wiki?curid=275248", "title": "Jos\u00e9 Mar\u00eda Figueres", "text": "Jos\u00e9 Mar\u00eda Figueres (San Jose, 1954ko abenduaren 24a) costarricar industria ingeniari eta politikaria da. Errepublikako lehendakaria izan zen 1994-1998 bitartean.\nBizitza.\nWest Pointeko Akademia Militarrean Industria Ingeniaritzako ikasketak egin zituen (1979). Aitak sorturiko enpresetako buru izan zen, eta herrialdeak bizi zuen krisialditik atera zituen. Aldi berean, kargu garrantzitsuak izan zituen \u00d3scar Arias S\u00e1nchez lehendakariaren gobernuan. Besteak beste, Merkataritza ministro eta Nekazaritza ministro izan zen. Harvardeko Unibertsitatean Administrazio Publikoko masterra egin ondoren, lehendakaritzarako hautagaia izan zen Partido de Liberaci\u00f3n Nacional alderditik. 1994an, Errepublikako lehendakari aukeratu zuten. 1996an, zor publikoa murrizteko, zergak igo eta pribatizazio-politika bultzatu zuen. 1998ko hauteskundeetan, lehendakaritza galdu zuen, Miguel \u00c1ngel Rodr\u00edguez Echeverr\u00eda sozial-kristauaren mesedetan."}
{"id": "275249", "revid": "28807", "url": "https://eu.wikipedia.org/wiki?curid=275249", "title": "Jos\u00e9 Mar\u00eda Figueres Olsen", "text": ""}
{"id": "275250", "revid": "336", "url": "https://eu.wikipedia.org/wiki?curid=275250", "title": "Carlos Flores L\u00f3pez", "text": "Carlos Flores L\u00f3pez (Oca\u00f1a, Toledoko probintzia, Espainia, 1928ko ekainaren 14a) arkitektoa da.\nBizitza.\nMadrilgo Arkitektoen Eskolan lortu zuen doktoregoa (1958). Mendebaldeko arkitektura garaikidearen historialari eta kritikari garrantzitsuenetako bat da. Arkitekturaren teoria landu izan du batez ere, eta Europa nahiz Ameriketako izen handiko hainbat aldizkaritan parte hartu izan du. 1961ean argitaratu zuen lanik ospetsuena, \"Arquitectura espa\u00f1ola contempor\u00e1nea\". 1962an, \"Hogar y Arquitectura\" aldizkariko zuzendaritza hartu zuen bere gain, eta \"Architectural Design\" aldizkariko lankidea izan da urte askotan. 1973an, Museo de Arte Contempor\u00e1neo Espa\u00f1oleko Arkitektura saileko aholkulari izendatu zuten. Hauek ditu lan aipagarrietako batzuk: \"Arquitectura popular espa\u00f1ola\" (1973), \"La Espa\u00f1a popular: ra\u00edces de una arquitectura vern\u00e1cula\" (1979), \"Gaud\u00ed, Jujol y el modernismo catal\u00e1n\" (1982), \"Pueblos y lugares de Espa\u00f1a\" (1991)."}
{"id": "275252", "revid": "512", "url": "https://eu.wikipedia.org/wiki?curid=275252", "title": "Gabriel Henao", "text": "Gabriel Henao (Valladolid, 1611 - Salamanca, 1704) espainiar historialari eta filosofo jesuita izan zen. Beste gai historikoen artean, Euskal Herriari buruzko zenbait gai jorratu zuen.\nBiografia.\nMedina del Campoko erretore izan ondoren, Filosofia, Teologia eta Liburu Santuak irakatsi zituen Bilbo, Oviedo, Valladolid eta Salamancan. Salamancan 50 urtetan, Jesusen Lagundiaren Real Colegio M\u00e1ximon Teologia eta Idazki Sakratuen katedrak eraman zituen. Jakituria handiko gizona zen. 1639an, A Coru\u00f1an zegoela, Antonio Okendo gipuzkoar jeneralari hiltzen lagundu zion.\nObra nagusiak.\nEuskal Herriko historiari buruzko bi liburu eman zituen argitara:\nHaren lanetan, bestetik, Filosofia, Teologia eta Historia landu zuen:"}
{"id": "275253", "revid": "512", "url": "https://eu.wikipedia.org/wiki?curid=275253", "title": "Sigurd Hoel", "text": "Sigurd Hoel (Nord-Odal, 1890eko abenduaren 14a - Oslo, 1960ko urriaren 14a) norvegiar idazlea izan zen.\nLehen Mundu Gerraren ondorioz, \"Mot Dag\" aldizkariko talde marxistarekin harremanetan jarri zen. Marxismoaren eta Freuden psikoanalisiaren eraginak ezkontzen saiatu zen bere lanetan. Literatura anglosaxoia Norvegian ezagutarazten ahalegindu zen. Harenak dira, besteak beste, \"Arrantzaleak udako eguzkitan\" (1927); \"Urriko egun bat\" (1931); \"Sesamo, sesamo\" (1938) eleberriak. Azken horretan, satira zorrotza erabiliz, gaztedia modernoa, burgesia eta literatura-taldeak kritikatu zituen. Nazien zapalkuntzaren garaian, Suediara erbesteratu zen (1943), eta erresistentzian esku hartu zuen. 1947an, \"Muga ondoko hitzordua\" eleberria argitaratu zuen, nazien eta laguntzaileen psikologiaren inguruko ikerketa sakona zena. Hoelen literatura-lanak eragin nabarmena izan du Norvegiako literatura modernoan."}
{"id": "275254", "revid": "512", "url": "https://eu.wikipedia.org/wiki?curid=275254", "title": "Miguel de la Madrid", "text": "Miguel de la Madrid Hurtado (Colima, Mexiko, 1934ko abenduaren 12a - Mexiko Hiria, 2012ko apirilaren 1a) mexikar politikaria, legegizona eta ekonomista izan zen.\nBiografia.\nZuzenbidea ikasi zuen Mexikoko Unibertsitate Autonomoan, eta administrazio publikoko ikasketak egin zituen Harvarden. Kargu publiko garrantzitsuak izan zituen, finantza gaien ingurukoak gehienetan. Jos\u00e9 L\u00f3pez Portilloren agintaldian (1979-1981), Programazio eta Aurrekontuen ministerioko idazkari izan zen.\n1981ean, Alderdi Iraultzaile Instituzionaleko (PRI) buru izendatu zuten, eta 1982ko lehendakaritzarako hauteskundeak irabazi zituen. Arazo ekonomiko larriei aurre egin behar izan zien bere agintaldian: kanpoko zorra negoziatu zuen eta austeritate-neurriak hartu behar izan zituen. 1984an, Latinoamerikako hainbat herrialde bisitatu zituen, eta ekonomia-irizpide ekonomikoen batasuna proposatu zuen. 1988an, alderdi bereko Carlos Salinas de Gortarik ordezkatu zuen lehendakaritzan."}
{"id": "275255", "revid": "28807", "url": "https://eu.wikipedia.org/wiki?curid=275255", "title": "Miguel de la Madrid Hurtado", "text": ""}
{"id": "275256", "revid": "336", "url": "https://eu.wikipedia.org/wiki?curid=275256", "title": "Yehudi Menuhin", "text": "Yehudi Menuhin, Lord Menuhin of Stoke d'Abernon gisa ere ezaguna (New York, AEB, 1916ko apirilaren 22a - Berlin, Alemania, 1999ko martxoaren 12a) biolinista eta orkestra zuzendaria izan zen. XX. mendeko biolinista ospetsuenetako bat da. Persingerren, Enescuren eta Buschen ikaslea izan zen. Gaztetandik hasi zen kontzertuak eskaintzen, eta mundu osoan egin zen ezagun. Bart\u00f3kek biolin bakarrerako sonata idatzi zion, eta Ravi Shankar zitara-jotzaileak \"Prabhati\" bakarlariarentzako lana. Ingalaterrako Bach Jaialdiaren sortzailea izan zen. 1963an bere izeneko musika-eskola sortu zuen Surreyn, haur aurreratuentzat. Saiakera eta artikulu ugari argitaratu zituen musika-aldizkarietan. Musikagile-lanaz gainera, ahalegin handia egin zuen giza eskubideen eta bakearen alde. Sari asko jaso zituen azken urteetan, besteak beste, Baketzearen Asturiasko Printzea saria 1997an, Rostropovitxekin batera, eta Vienako Hiriko urrezko domina, 1999an."}
{"id": "275257", "revid": "512", "url": "https://eu.wikipedia.org/wiki?curid=275257", "title": "Francisco S\u00e1nchez C\u00e1rdenas", "text": "Francisco S\u00e1nchez C\u00e1rdenas (Panama, 1942ko urtarrilaren 28a) panamar politikaria eta sendagilea da.\nMedikuntzan eta kirurgian lizentziatu zen. Gainera, neurokirurgiako ikasketak egin zituen Metropoliko Ospitalean eta mikrokirurgiakoak Bonneko Unibertsitatean. 1979tik aurrera, mediku espezialista gisa lan egin zuen Panamako Paitilla Klinikan, eta, 1983an, Gizarte Segurantzako Kutxako Zuzendariorde orokor izendatu zuten; 1984 arte egon zen kargu horretan. 1985etik 1986ra bitartean, neurokirurgiako zaintza intentsiboen buru izan zen, eta eremu kritikoetako koordinatzaile Metropoliko Ospitalean.\nPolitikari dagokionez, Alderdi Demokratiko Iraultzailearen sortzaile izan zen eta alderdi horretako Biltzar Nazionaleko kide izan zen. 1985ean, Panamako Osasun ministro izendatu zuten. Idatzi dituen lanen artean, aipagarria da \"Pol\u00edtica y Salud\" (1984)."}
{"id": "275258", "revid": "46380", "url": "https://eu.wikipedia.org/wiki?curid=275258", "title": "Michel Sardou", "text": "Michel Sardou (Paris, Frantzia, 1947ko urtarrilaren 26a -) frantses abeslaria da.\nBiografia.\nDebuta kabaretean egin zuen. Ondorenn \"Les Ricains\" abestiarekin arrakasta lortu zuen (1967). Jacques Revaux musikagilea ezagutu zuenean, Sardouren karrerak beste bide bat hartu zuen, eta ospe handia lortu zuen \"Les Bals populaires\" (1970), \"La Maladie d'amour\" (1973), \"Le France\" (1975) abestiekin.\nHainbat bira egin zituen Frantzia, Belgika eta Suitzan barrena, eta maisutasun handia erakutsi zuen eszenan. \"Je suis pour\" (1976) abestian heriotza zigorraren gaia aipatzen zuen, eta orduz geroztik Sardouk gizartearen arazoak agertu zituen bere kantuetan, zenbaitetan eztabaida sortzeraino.\n1990ean, Sardouk zinemaren eta antzerkiaren bidea hartu zuen, baina kantua erabat alde batera utzi gabe. 1994-1996 bitartean, sei hilabetez aritu zen Olympian."}
{"id": "275259", "revid": "336", "url": "https://eu.wikipedia.org/wiki?curid=275259", "title": "Gonzalo Txillida", "text": "Gonzalo Txillida Juantegi (Donostia, Gipuzkoa, 1926ko urtarrilaren 12a - \"ib.\", 2008ko uztailaren 5a) gipuzkoar pintorea izan zen. Eduardo Txillida eskultorearen anaia eta Juan Txillida Ameztoi margolariaren aita zen.\nBiografia.\nBere ibilbide artistiko luzean estilo anitz landu bazituen ere, betiere paisaia gai nagusitzat harturik, azken urteetan giro poetiko eta espiritualak sortu zituen, errealismoari uko egiten ez zioten paisaietan. Bere lana Euskal Herrian zein Euskal Herritik kanpo erakutsi zuen, eta alor horretan aipagarria izan zen, besteak beste, 1997an Donostiako DV galerian Mari Puri Herrerorekin batera egin zuena.\n1999an bere seme Juan Txillida Ameztoirekin lankidetzan, Donostiako Benta Berri auzoko parrokia berriko aldare nagusia osatu zuen. Espazio horretan, bat egiten dute Gonzalo Txillidaren egunsentia aurkezten duen horma-lan handi batek eta bere semearen eskultura bik.\n2001. urtean, Espainiako Gobernuak Arte Ederretako Merituari ematen zaion Urrezko Domina eskaini zion."}
{"id": "275260", "revid": "512", "url": "https://eu.wikipedia.org/wiki?curid=275260", "title": "R\u00e9jean Ducharme", "text": "R\u00e9jean Ducharme (Saint-F\u00e9lix-de-Valois, - ) kanadar idazlea zen, frantsesez idazten zuena.\n\"L'Aval\u00e9e des aval\u00e9s\" (1966) lanarekin egin zen ospetsu. Lan hori probokatzailea da, eta hizkuntza-jokoek eta estilo bizi eta irrigarriak ez du pertsonaien eramanezina estaltzen. R\u00e9jean Ducharmek gizaki apal eta babesgabeak erakusten zituen: \"Le Nez qui voque\" (1967), \"L'Oc\u00e9antume\" (1968). Eleberrietako bat bertsoan idatzi zuen: \"La Fille de Christophe Colomb\" (1969). Ondoren, \"Les Enfant\u00f4mes\" (1976) eta \"D\u00e9vad\u00e9 \"(1990) egin zituen, non izakien noraeza idazkerarenarekin nahasten baitu; orobat, haurtzaroaren arduragabetasuna aurkitzeko gauza ez diren helduen munduari buruzko gogoeta egiten zuen.\nZinemarako eta antzerkirako ere idatzi izan zuen (\"Ha ha!\", 1982), eta Robert Charlebois kantariaren abestietarako hitzak idatzi zituen."}
{"id": "275261", "revid": "119347", "url": "https://eu.wikipedia.org/wiki?curid=275261", "title": "Meskwaki", "text": "Meskwaki Estatu Batuetako ipar-ekialdeko amerindiar herria izan zen. Algonkindarren familiakoa da, hizkuntzari dagokionez. Nekazaritzatik -artoa, kuia eta indabak- eta ehiza nomadatik -bisontea- bizi ziren. Buruzagiek eta zaharren batzarrak gobernatzen dute foxen herria, baina erabaki nagusiak herrikide guztien artean hartzen dituzte. Horrez gainera, bazen \"Midewiwin\" izeneko isilpeko elkarte bat, ustez herriaren ongizatea eta eritasunak sendatzeko gaitasuna zuten kideek osatua. Europarrak etorri artean, gaur egun Wisconsin den ipar-ekialdeko basoetan bizi ziren, baina XVIII. mendean frantsesen eta ingelesen aurka izandako borrokek Illinoisera eta Iowara joatera behartu zituzten. 1842. urtean Kansasera joan ziren baina geroago Iowara itzuli ziren atzera; lurrak eskuratu zituzten Tama konderrian, eta bertan bizi dira gaur egun."}
{"id": "275262", "revid": "46380", "url": "https://eu.wikipedia.org/wiki?curid=275262", "title": "Gregorio Hombrados", "text": "Gregorio Hombrados O\u00f1atibia (Zarautz, Gipuzkoa, 1902 - Tolosa, Gipuzkoa, 1978ko abuztuaren 18a) margolaria izan zen.\nBizitza.\nBaionan eta Parisen egin zituen margolaritza-ikasketak. Euskal Herriko historia oso bat irudietara eraman zuen lehen euskal herritar margolaria izan da. Euskal Herriko ohiturak eta erlijio-gaiak landu zituen bere koadroetan, eta arte-kritikako lanak idatzi zituen.\nLanak.\nObra nagusiak: \"Zumalac\u00e1rregui en la batalla de Descarga\", \"Francisco de Ibarra funda Nuevo Durango\", \"Las Juntas de Guernica de 1631\", \"Aparici\u00f3n de la Virgen de Ar\u00e1nzazu a Rofrigo de Bulzategui\", \"Francisco de Ibarra en California\", \"Juramento solemne de Fuenterrab\u00eda\", \"Iparraguirre canta el Gernikako\", \"Muerte del almirante Alonso de Ugalde\", \"Juan de Tolosa funda Zocatecas\", \"Descubrimiento de Am\u00e9rica\" eta \"Gernikako Arbola en el caf\u00e9 de San Luis\".\nArgitaratu gabe utzi zuen \"Diccionario monumental del arte-artistas de Euzkadi\" obra handia."}
{"id": "275264", "revid": "512", "url": "https://eu.wikipedia.org/wiki?curid=275264", "title": "Grote Reber", "text": "Grote Reber (Wheaton, Illinois, 1911ko abenduaren 22a - Tasmania, 2002ko abenduaren 20a) estatubatuar astronomoa izan zen. Irrati-astronomia alorreko ikerketen aitzindaria. Esne Bideko lehenengo irrati-uhin igorleen aurkitzailea. Espazioan irrati-uhinak igor zitezkeelako aurkikuntza (Jansky, 1932) baliatuz, irrati-teleskopio orientagarri bat eraiki zuen, 9,4 metroko antena paraboliko batekin, gertaera hori zehaztasun handiagoz ikertzeko asmoz. Irrati-uhinen lehen mapa zerutarra marraztu zuen, jasotako irrati-uhinen arabera, eta irrati-uhinen iturriak aurkitu zituen; batzuk objektu ikusgaiak ziren; beste batzuk, ez. Zenbait iturri igorle aurkitu zituen, oso ahaltsuak: Cygnus, Taurus eta Cassiopeia. Urte askotan munduko irrati-astronomo bakarra izan zen, Bigarren Mundu Gerra arte. Bere aurkikuntzen bidez astronomoak haren behaketen garrantziaz jabetu ziren, eta irrati-astronomia sortu zen."}
{"id": "275265", "revid": "512", "url": "https://eu.wikipedia.org/wiki?curid=275265", "title": "Melonycteris woodfordi", "text": "Melonycteris woodfordi Melonycteris generoko animalia da. Chiropteraren barruko Pteropodidae familian sailkatuta dago."}
{"id": "275266", "revid": "512", "url": "https://eu.wikipedia.org/wiki?curid=275266", "title": "Antso I.a Portugalgoa", "text": "Antso I.a Portugalgoa \"Populatzailea\" (Coimbra, 1154ko azaroaren 11 - Coimbra, 1211ko martxoaren 26a) 1185-1211 bitartean Portugalgo erregea izan zen .\nBizitza.\n1185. urtean errege izendatu zutenean, foruez gobernatzeko eskubidea eman zien hiri batzuei (Bragan\u00e7a eta Viseu hiriei, besteak beste), eta lurralde zabalak eman zizkien Tenplu, Malta eta Calatravako ordenei. 1189. urtean, frisiar eta daniarren laguntzaz, Algarveko zenbait hiri konkistatu zituen. Baina musulmanek aurrera egin zuten, eta Santaremen ezkutatu behar izan zuen Antsok.\n1190. urtean Leon eta Aragoiko erresumekin hitzartu zuen Gaztelakoari aurre egiteko, baina 1196an Antsoren eta Gaztelako Alfontso VIII.aren arteko hitzarmena sinatu zen, eta Leongo erresumaren aurka abiatu zen. Antsok Galiziako lurraldeak konkistatu zituenean, Alfontso VIII.ak Bragan\u00e7a hiria setiatu zuen (1199). 1200. urtean Portugal eta Leonen arteko bakea sinatu zuten."}
{"id": "275267", "revid": "105290", "url": "https://eu.wikipedia.org/wiki?curid=275267", "title": "Epika", "text": "Epika (antzinako grezieratik \u1f10\u03c0\u03b9\u03ba\u03cc\u03c2, \"epikos\", eta horren jatorria \u1f14\u03c0\u03bf\u03c2, \"epos\", \u00abhitza, istorio, poema\u00bb) gertakizun eta ekintza gogoangarriak \u2013bortitzak edo heroikoak gehienetan\u2013 kantatzen dituen literatura generoa da. Alor honetan bi testu mota bereizten dira: epopeia (oso luzea) eta kantu epikoa (laburragoa eta berriagoa).\nAntzinako gizarteek herrien ohituretan eta gertakizun historikoetan oinarritutako poemak egin eta bildu zituzten. Lan horietan herrian izandako borrokak eta heroien ekintzak goraipatzen ziren. Homerok eta Virgiliok beren poema epikoetan gai horiek jaso zituzten (Homeroren \"Iliada\" eta \"Odisea\"; Virgilioren \"Eneida\").\nEkialdeko herrietan ere gauza bera egin zuten. Mesopotamian Gilgameshen epopeia (K.a. 3.000. urte ingurukoa) hartu izan da epikaren aitzindari, baina Homeroren poemak (K.a. 900-750) dira zalantzarik gabe epikaren hasiera adierazi zutenak, eta epikaren arauen iturri nagusia eman dutenak. Homeroren lan horien ezaugarriak, deskripzioak, adjektiboak, esaerak, bat-bateko ahozko poesia, eta poesia-mota horren arauetan oinarritzen dira.\nEzaugarriak.\nGai historikoak, nazionalak, erlijiozkoak eta kondaira garrantzitsuak jasotzen dira epopeia eta olerki epikoetan. Ezaugarri hauek dituzte: heroi nagusi bat izatea protagonista, batzuetan ia jainkoen ezaugarriak dituena; borrokaldia izatea; eta erdi jainko diren izakiek parte hartzea. Gaiaren aurkezpena egin ondoren, musei dei egiten zaie, eta kontaketaren erdiraino jauzi egin ondoren, berriro ere atzera egiten da. Europan Erdi Aroan ohiturazko epikari bultzada berria eman zioten arabiarren, germaniarren eta eskandinaviarren kondairek.\nHistoria.\nJatorri indoeuroparra duten kulturei dagokienez, azpimarratzekoak dira, lehen-lehenik, germaniar, indiar eta greziarren arteko zenbait gai eta kontakizunetan aurkitu dituzten antzekotasun harrigarriak (gudariaren hiru bekatuen gaia, esate baterako, Eskandinaviako Starkad, Indiako Sisupula eta Greziako Herakles heroien kontakizunetan agertzen da), edo C\u00fachulainnen gudari-hastapenei buruzko irlandar kontaerak (Nechtanen hiru semeak elkarren segidan hiltzen dira) hiru Horazioetako batek hiru Kurizioak hilez lorturiko garaipenaren kontakizun latinoarekin dituen parekotasunak, azken hau Indiako Trita Aptya eta Irango Hiruburukoa garaitu zuen Thraetaona kontakizunen berdintsua delarik.\nHasierako mitoen eta kontakizun epikoaren arteko erlazio genetiko honek argitzen du, alde batetik, zenbait kontaera arkaiko (Mesopotamiako kulturako Nergal eta Ereshkigal poema, Gilgameshen epopeia, etab., gai nagusiak erlijiosoa eta jainkoen agerpena dituztenak) genero epikoan sartu behar den edo ez erabakitzeko zailtasuna, eta, bestetik, jainkoek epopeia handietan (hala nola Indiako \"Mah\u0101bh\u0101rata\" eta \"Ramayana\", edo Greziako \"Iliada\" eta \"Odisea\"-n) parte hartzen jarraitzea. Dena den, poesia epikoetako protagonistak ez dira jadanik jainkoak, kontakizun teogoniko edo mitikoetan bezala, heroi mailara igotako gizakiak baizik. Heroi hauek herri baten etorkizunerako garrantzitsuak diren gertaeretan esku hartzen dute; gertaera horiek gertakari historikoei dagozkienak izan daitezke batzuetan, eta elezaharretako lehenaldiari dagozkienak beste batzuetan, baina, nolanahi ere, kontakizunaren jasotzaileek benetan gertatutzat jotzen dituztenak.\nAntzinako Grezia.\nAntzinako Grezian kantari anonimo batzuk (aedoak) eratu zuten kontakizunaren oinarrizko gaia, eta gero olerkari batek (Homero izan edo ez, K.a. VII. mende inguruan) behin-betiko moldean garatu zuen: \"Iliada\". Parisek Helena bahitu ondoren pizturiko greziarren eta troiarren arteko gerran esku hartzen duen Akiles heroiaren gorespena da kontakizun horren gai nagusia; poetak gerra horretako funtsezko gertaera batzuk aukeratzen ditu, berrogeita hamaika eguneko segida kronologikoan kontatzeko. Akilesen eta Agamenonen arteko tirabirak, Akilesen laguna den Patrokloren heriotza, Akilesek Troiako Hektorrekin izandako borrokaldia eta protagonistek dituzten grinen (maitasuna, haserrea, gudarien harrotasuna eta mendekurako joera) nahasketa burutsua dira, jainkoek dituzten esku hartzeekin batera, interesa eta handitasun epikoa sortzeko narratzaileak erabiltzen dituen baliabideetako batzuk.\n\"Odisea\"-n, berriz, Ulises heroia da kontakizunaren protagonista, eta hiru narrazio-gune daude kontakizunaren oinarrian: Troiako gerra amaitzean, aberrira itzultzeko egiten duen itsas-bidaia eta bere nahia lortzeko aurkitzen dituen oztopoak; heroiaren bila dabilen haren seme Telemakoren gorabeherak; eta, azkenik, itzulera, aitorpena (anagnorisia) eta protagonistaren mendekua, haren emazte Peneloperekin ezkondu nahi zutenen aurka. Hain zuzen ere, bi poema hauetan finkatzen dira epopeia grekolatino jasoaren oinarriak, bai egiturari eta edukiei dagokienean (gaien, historiaren eta mitoaren arteko lotura, heroi-eredua eta moral aristokratikoaren balio-eskema: indar fisikoa, trebetasun militarra, leinua, ohorea, etab.), baita formari dagokionean ere: bertso hexametroak, estilo irmoa, epiteto epikoak, solasaldien dramatikotasuna, guduak eta pertsonaiak deskribatzeko teknikak, etab. Antzinako Greziako epikak, hala ere, alde batera utzi zuen geroago kontakizunen osagai mitikoa, eta aurrerantzean soldadu greziarren adore militarra eta antzeko balioak goraipatzen zizuzten gertaera historikoak izan ziren kontakizun horien ardatza.\nAntzinako Erroma.\nEpika latinoan, Virgilio poema homerikoen eredura itzuli zen, halako moldez itzuli ere, non \"Eneida\" Erromako \"Iliada\"-tzat hartu izan baita bere azken sei kantutan, eta Erromako \"Odisea\"-tzat hexametro latinotan idatzitako lehen seietan. Poema horretan, Ulises bezala Troiatik datorren Eneas protagonistaren gorabeherak kontatzen dira, Italiara iristean, Latino erregek harrera egin, haren alaba Laviniarekin ezkondu eta, tronua oinordetzan hartu ondoren, bere erreinua sendotzearen aurka zeuden inguruko herrien kontra borrokatu behar izan zuelarik. Virgiliok latinezko poesia arkaikotik (Ennio eta Nevio) datozen elezaharrak eta osagai mitologikoak erabiltzen ditu berriro, eta aldi berean Erromako orainaldi, lehenaldi ospetsu eta etorkizunari buruzko goraipamen-prozesu bat finkatzen du. Poema hauxe izan zen, hain zuzen, Pizkundeko epikaren erreferentzi puntua.\nGeroago, Lukanok norabide berria eman zion erabilera epikoari \"Farsalia\"-n, kronika itxura duen ikuspegi errealistatik hurbileko gertaerak (Zesar eta Ponpeioren jarraitzaileen arteko gerra zibila) kontatzen dituelako. Nolanahi ere, honek guztiak epikaren barruan funtsezko aldaketak gertatu direla adierazten du: lehen ahozkoa zena orain idatzi egiten da, tradizioari loturik zegoena epika jasoa bilakatzen da, eta talde edo herri lana izatetik idazle bakar baten lana izatera bihurtzen da.\nErdi Aroa.\nErdi Aroan, Europako lurralde askotan hedatu eta hainbat elezahar eta tradizio epiko original zekartzaten herri germaniarren eraginez berpiztu zen epika. Lehenaldi historiko eta mitikoan oinarritu eta ahozko tradizioaren bidez gordetako elezahar hauek Eskandinavian, Ingalaterran eta Alemanian sortutako zenbait poema epikotan kopiatu zituzten, eta bertan agertzen ziren gai, arrazoi eta pertsonaietako batzuk Frantziako eta Espainiako epika erromanikoetan ere azaltzen dira. Elezahar germaniar hauek, VI. mendean |frankoak|frankoei aurre egin eta IX.ean elezaharretako pertsonaia bilakatzen den Beowulf errege godoari buruzko poeman agertzen dira Ingalaterran, eta Mabinogion delakoetan Galesen.\nEskandinaviako herrialdeetan, germaniar epikak bi mota azaltzen ditu: Eddak (Islandian eta Norvegian sortutako narrazio poemak) eta Sagak, prosazko narrazioak, ahoz hedatu eta XIII. mendeaz geroztik transkribatuak. Azken hauetan, elezaharretako ekintzen kontakizunak daude, benetako historiatzat hartuak. Saga hauen artean aipatzekoak dira Thidrekssaga (Italia konkistatu eta elezahar germaniarretako pertsonaia mitikoa bilakatu zen Teodoriko Handia errege ostrogodoari buruzkoa) eta Volsunga saga, Sigfrid heroia agertzen dena. Elezahar germaniarretatik sortutako poema epikorik garrantzitsuena, ordea, Nibelungenlied (\u00abNibelungoen Kanta\u00bb) delakoa da, XIII. mendearen hasieran Austriako poeta batek idatzia. Bertso parekatu errimatuez osaturiko hogeita hemeretzi kanta ditu eta, poesia jaso eta gortearen gustukoari dagokionez, egitandi kanta erromanikoen antzeko ezaugarriak azaltzen ditu. Epopeia germaniarrak, bestalde, geroago zalduntza liburuek, erromantzeek, etab., bildu zituzten hainbat gai eta elezahar ere hedatu zituen, hala nola Parsifal, Tristan eta Iseo, Walter (Gaiferos eta Melisendaren erromantzea), etab.\nGai tradizional hauetan oinarriturik eratzen da Frantzian epika erromanikoa, Karlomagnoren Gortearen inguruan (karolingiar zikloa: \"Mainet\", \"Fierabras\" eta Errolan) eta Mahai Biribileko zaldunen inguruan (Artur erregearen edo bretainiarren zikloa: Artur, Lancelot, Pertzeval) agerturiko egitandi kanta eta poema laburrak sorraraziz. Frantziako epikaren Kantarik garrantzitsuena, \"Chanson de Roland\" delakoa, VIII. mendeko gertaera historiko batean (Orreagako guduan, alegia, euskaldunek Karlomagnoren armadari Orreagatik igarotzerakoan eragin zioten porrotean) oinarritutakoa da.\nEspainiako epikari dagokionean, \"Cantar de mio Cid\" da ia osorik gordetzen den ale bakanetako bat. Segur aski XIII. mendeko lehen urteetan Burgos inguruan idatzia, Gaztelako behe mailako nobleziako kide baten bi hamarkadetako bizitza, Rodrigo D\u00edaz de Vivarena, kontatzen zaigu, eta poemaren oinarrizko gaiak, berriz, honako hauek dira: heroia aginpidera nola iristen den, ohorea nola berreskuratzen duen, soldadu onaren arrakasta, Ciden zintzotasun morala, eta behe mailako nobleziaren balioak goi mailakoarenak baino hobeak direlako adierazpena. Behe Erdi Aroan gainbehera joan zen jendeak egitandi kantarako zuen interesa. Zaletasun handiagoa pizten zuten poesia epikoaren molde berriek: gertuagoko gaiak (Gaztelak Granadako Erresumarekin zuen gerra), edo lirika eta nobela gaiak ukitzen zituzten erromantzeek, alegia.\nPizkundea.\nPizkundean, Virgilioren eredura itzultzen da berriro, eta aldi berean, Italian, Matteo Maria Boiardok eta Ludovico Ariostok ikuspegi desmitifikatzaile eta fantastikotik bereganatzen dituzte Frantziako gai epikoak: \"Orlando innamorato\" (1492, \u00abOrlando maitemindua\u00bb) eta \"Orlando furioso\" (1516, \u00abOrlando haserre\u00bb). Epika jasoak ere estetika handiko lanak ondu zituen: Lu\u00eds de Cam\u00f5esen \"Os Lusiadas\" (1572) eta Alonso Ertzillaren \"La Araucana\" (1570-1589). Pierre de Ronsardek Frantzian goresten duen \"La Franciade\" (1572) poema epikoa egin zuen. Italian, aipaturiko bi poema nagusiez gain, obra mota honen bertsio epiko erlijiozkoa azaldu zen, eta lanik garrantzitsuena Torquato Tassoren \"La Gerusalemme liberata\" (1575, \u00abJerusalem askatua\u00bb) izan zen, Bouillon edo Boulogneko Godofredok Lur Santura gidaturiko Lehenengo Gurutzadari buruzkoa. Erlijiozko epopeiaren adibide gisa, berriz, John Milton ingelesaren \"The lost paradise\" (1667, \u00abParadisu galdua\u00bb) eta Diego de Hojeda espainiarraren \"La Cristiada\" (1611) aipatu behar dira.\nEpopeia burleskoak, bestalde, epika jasoaren alderdi desmitifikatzailea adierazten du: Luigi Pulciren \"Morgante maggiore\" (1481), eta Teofilo Folengoren \"Baldo\" (1517) Italian, eta Lope de Vegaren \"La Gatomaquia\" (1634) eta Jos\u00e9 de Villaviciosaren \"La Mosquea\" (1615, Eulien eta inurrien arteko gerra) dira adibide batzuk.\nXVIII. mendetik aurrera.\nXVIII. mendeaz geroztik, egile garrantzitsu gutxi izan zuen poesia epikoak Europan (Voltaireren \"Henriade\", esate baterako) . Badirudi, ordea, Erromantizismoan halako susperraldi bat izan zuela Frantzian (Alphonse de Lamartine eta Alfred de Vigny) eta Espainian (Rivasko dukea, Jos\u00e9 Zorrilla eta Jos\u00e9 de Espronceda).\nXIX. mendean, ordea, egile gutxik lantzen zuten olerki egitura anakroniko bilakatu zen epika. Victor Hugoren \"La legende des siecles\" (\u00abMendeetako elezaharra\u00bb, 1859) osatzen duten kanta epikoak eta Jacinto Verdagueren bi epopeia katalanak (\"L'Atl\u00e0ntida\", 1877, eta \"Canigo\", 1886) dira mundu mailan oihartzun handiena lortu zutenak. Egia esan, epopeia jasoa desagertu egin zen, eta herrialde batzuetan indarrean zegoen poesia tradizionalak nabarmenki egin zuen atzera. Hala ere, halako joera epiko batek bizirik iraun zuen molde zaharkituak desagertzean; Walt Whitmanek badu, esate baterako, handitasun kutsu bat, eta talde esperientziaren mundua bereganatzeko gogo bizia, antzinako epopeiaren ezaugarriez libratu ondoren, neurri batean epopeia horren jarraipena eta eguneratzea adierazten dutena.\nJokaera honek oihartzun nabarmena izan zuen XX. mendean, eta, honela, epopeiatzat hartzerik ez badago ere, Pablo Nerudaren \"Canto general\" liburua (1950) arrazoi epikoen mosaiko bat dela esan daiteke."}
{"id": "275268", "revid": "336", "url": "https://eu.wikipedia.org/wiki?curid=275268", "title": "Epopeia", "text": "Epopeia heroi bat edo egite gogoangarri bat goraipatzea helburutzat duen poema luzea da. Epopeia kontakizun epiko edo narratibo bat da, gehienetan bertso luze (hexametro) edo prosan idatzia, herri batentzako ekintza transzendentalak edo memoria duinak kontatzean datzana, bere bertuterik estimatuenak irudikatzen dituen heroi baten figuraren inguruan. Epika edo narratibako azpigenero literariorik zaharrenetako bat da.\nBertan, batez ere antzinaroan, noiz gizartean noble gerlari eta apaizak nagusi zirenean, elementu fantastiko edo jainkoek parte hartzen zuten askotan (sumertar jainkoak \"Gilgamexen epopeia\"ren kasuan, greziarrak Homeroren epopeien kasuan, latindarrak Virgilioren \"Eneida\"ren kasuan). Ia beti, bere argudioek gerra gatazkekin, bidaia zoragarriekin edo bi gauzekin zerikusia duten balentria edo balentria arriskutsuekin dute zerikusia, horietako asko, behe-mundurako bidaia bat (Nekyia), amets profetiko bat edo hilobiaz haraindiko ikuspegi bat barne. Hori, Joseph Campbell mitologoaren arabera, heroiaren monomitoarekin edo Bidaiaren teoriarekin lotzen da."}
{"id": "275269", "revid": "336", "url": "https://eu.wikipedia.org/wiki?curid=275269", "title": "Etileno", "text": "Etilenoa CH2=CH2 formula duen hidrokarburo asegabea da. Lotura bikoitza duten hidrokarburoen (alkenoen) arteko lehena eta bakunena da.\nEzaugarriak.\nKolorerik ez duen gas bat da, -104\u00b0 C-an bihurtzen da likido, eta -169\u00b0 C-an solidotzen. Sugar argitsu bat emanez erretzen da. Harrikatz-gasean eta labe garaietako gasetan ere aurkitzen da, eta azken horretatik lortu ohi da. Laborategian, etanolaren deshidratazioz lortzen da. Asegabeko egitura duenez, oso erraz erreakzionatzen du beste konposatu batzuekin gai berriak emateko: etilbentzenoa, etilen kloruroa, etilen oxidoa, glikola, estirenoa, etab.\nErabilerak.\nEtilenoa polimerizatu egiten da, polietilenoak emateko; azken horiek plastikoak dira. Etilen kloruroak ere ezagutzen diren plastiko hedatuenak lortzeko erabiltzen dira, hain ezaguna den poli(binil kloruroa) (PVC) lortzeko batez ere."}
{"id": "275270", "revid": "28807", "url": "https://eu.wikipedia.org/wiki?curid=275270", "title": "Etilenoa", "text": ""}
{"id": "275271", "revid": "105290", "url": "https://eu.wikipedia.org/wiki?curid=275271", "title": "Hermes (espaziontzia)", "text": "Hermes europar kosmonautak nazioarteko espazio-estazioraino garraiatzeko espazio-ontzi bat egiteko proiektua. Frantziako Gobernuak proposatu eta Europako Espazio Agentziak 1987an hartu zuen bere gain proiektua. Hermes programa astronautak eta zama Columbus moduluraino eramateko diseinatu zen, eta Ariane 5 jaurtitzaile berriaren bitartez bidali nahi zen espaziora. Hermesek, gainera, grabitaterik ezaren ondorioak ikertzeko plataforma bat utzi behar zuen Lurraren eta espazio-estazioaren artean. 1991n, baina, finantza-arazo handiak sortu ziren, aurrekontuan erabakitakoa baino % 30 gehiago gastatu zelako, eta proiektuak bi urteko atzerapena zuelako. Urte hartako azaroan, Agentziako estatu kideetako ministroek proiektuaren bideragarritasuna berrikustea eskatu zuten, eta urtebete geroago, behin betiko bertan behera uztea erabaki zuten."}
{"id": "275272", "revid": "512", "url": "https://eu.wikipedia.org/wiki?curid=275272", "title": "Jaroslavl", "text": "Jaroslavl (, ahoskatua) Errusiako hiria da, erresumaren mendebaldean dagoen Jaroslavl oblastaren hiriburua. Volgaren eskuineko ertzean dago, Moskutik 282\u00a0km ipar-ekialdera. 2010ean 591.486 biztanle zituen.\nGeografia.\nVolga eta Kotorosl ibaien bilgunean dago.\nHistoria.\nJaroslav Jakintsua printzeak sortu zuen hiria 1010. urtean. Printzerri independente bateko hiriburua izan zen 1218tik 1471ra bitarteko urteetan, Moskuko tsarraren mende geratu arte. Hiri oparoa izan zen XVI. mendetik aurrera, lotura zuzena baitzuen Moskuko hiriarekin, Volga ibaian barrena. Han antolatu zen XVIII. mendean Errusiako ehundegi nagusia (1722), eta industria-hiri oparoa izan zen mende hartan.\nEkonomia.\nIndustria-hiria da (petrolio-industria, mekanika eta ehungintza). Unibertsitatea dauka.\nOndasun nabarmenak.\nAipagarriak dira katedrala (XVI. mendea), eliza zaharrak (XVII. mendea), Errusiako lehen antzoki publikoa (1750) eta museoak. 2005ean UNESCOk hirigunea Gizateriaren Ondare izendatu zuen."}
{"id": "275273", "revid": "28807", "url": "https://eu.wikipedia.org/wiki?curid=275273", "title": "Yaroslavl", "text": ""}
{"id": "275275", "revid": "512", "url": "https://eu.wikipedia.org/wiki?curid=275275", "title": "Ar\u00edstides Royo", "text": "Ar\u00edstides Royo S\u00e1nchez (La Chorrera, Panama, 1940ko abuztuaren 14a) panamar politikari eta abokatua da.\nBiografia.\nLege-ikasketak egin zituen Salamancako Unibertsitatean eta Boloniakoan, eta Panamako Unibertsitateko irakaslea izan da. Abokatu gisa egindako lanetan azpimarratzekoa du Panamako ubideari buruzko hitzarmenak sinatzeko elkarrizketetan egindako lana (1971-1977), zeinari esker eskuratu baitzuen Panamak ubidearen gaineko nagusitasuna 1999an. Era berean, bere herriko konstituzioa idatzi zuen batzordeko kidea izan zen (1972), Hezkuntza ministro izan zen, eta Omar Torrijos jeneralaren aholkulari ere jardun zuen (1968-1978).\n1978an, Errepublikako lehendakari izendatu zuten eta kargu hartan iraun zuen harik eta 1982an, Guardia Nazionalaren presioz, bere kargua bertan behera utzi zuen arte, osasun-arazoak aitzakia jarrita. Gero, Panamaren enbaxadore izan zen Espainian (1982-1985)."}
{"id": "275276", "revid": "1545", "url": "https://eu.wikipedia.org/wiki?curid=275276", "title": "Giovanni Segantini", "text": "Giovanni Segantini (Arco, Trentino, 1858ko urtarrilaren 15a - Pontresina, Suitza, 1899ko irailaren 28) italiar margolaria izan zen.\nBizitza.\nArtzain jaio eta hazi zen Alpe mendietan, eta txikitatik maisutasun handia erakutsi zuen marrazki eta margolanetarako. Hartaz ohartuta, Milango Arte Akademiara bidali zuten sorterriko agintariek. Izadia izan zuen gai nagusia; Alpe mendien inguruan bizi izan zen beti (Italia aldeko Brianzan, 1882-1886; Suitzako Engadinan, 1886tik aurrera), eta izadiari loturiko panteismo-mota bat landu zuen bere bizitzan. Puntillismoaren antzeko teknika berezi bat (kolore argiko pintzelkada laburrak) erabili zuen Alpe aldeko ikuspegiak lantzerakoan. Literatura sinbolistari atxikiriko elementuak ere (mitologia-gaiak) margotu zituen, baina hondoan Alpeetako ikuspegiak zituztela.\nHaren lanetako batzuk: \"Ave Maria a trasbordo\" (1886), \"Mezzogiorno sulle Alpi\" (1891), \"La raccolta del fieno\" (1889-1898)."}
{"id": "275277", "revid": "96586", "url": "https://eu.wikipedia.org/wiki?curid=275277", "title": "Arturo Uslar Pietri", "text": "Arturo Uslar Pietri (Caracas, 1906ko maiatzaren 16a - Caracas, 2001eko otsailaren 26a) venezuelar ekonomista, politikari eta idazlea izan zen.\nKargu politiko askoren ardura izan zituen; Lehendakaritzako idazkari eta Hezkuntzako, Finantzetako eta Kanpo Arazoetako ministro izan zen, besteak beste, baina bere idazlanengatik da, batez ere, ezaguna. Kontakizunak, eleberriak, antzerki-lanak eta saiakerak idatzi zituen. Bere lanetan Venezuelako nekazarien bizitza, Venezuelako historiako pasarteak eta pertsonaien bizitza eta gizarte-gaiak landu zituen, batez ere. Venezuelako idazle berrizaleenetakoa izan zen. 1963an Lehendakaritzarako hauteskundeetara aurkeztu zen, baina 1972an politika utzi eta kazetari-lanetan jarraitu zuen harrezkero.\nBere lan aipagarri batzuk \"El camino de El Dorado\" (1947), \"Ch\u00fao Gil y las tejedoras\" (1960), \"Las vacas gordas y las vacas flacas\" (1968) eta \"La vuelta al mundo en diez trancos\" (1971) dira."}
{"id": "275278", "revid": "512", "url": "https://eu.wikipedia.org/wiki?curid=275278", "title": "Micropteropus intermedius", "text": "Micropteropus intermedius Micropteropus generoko animalia da. Chiropteraren barruko Pteropodidae familian sailkatuta dago."}
{"id": "275279", "revid": "46380", "url": "https://eu.wikipedia.org/wiki?curid=275279", "title": "Victor Vasarely", "text": "Victor Vasarely (P\u00e9cs, Hungaria, 1906ko apirilaren 9a - Paris, Frantzia, 1997ko martxoaren 15a) margolaria izan zen. Jaiotzaz hungariarra, frantses hiritartasuna hartu zuen.\nBizitza.\nBudapesten egin zituen ikasketak. Op Art mugimenduko margolari nagusietako bat da. Budapesten hasi zen lanean, Bauhausko tradizioan. Vasarelyk arte abstraktuan jarri zuen arreta osoa, Mondrianen eta Maleaicen lanetan bereziki. Haren pinturan eta idazkietan argi ikusten da zenbaterainoko eragina izan zuten haien lanek. 1930ean, Hungariatik alde egin eta Parisa joan zen bizitzera. Hasieran publizitatean aritu zen, ikerketan eta bere lanean sakontzen jarraitzen zuen bitartean. 1940tik aurrera, bere estiloko ezaugarri nagusiak, forma geometrikoak eta koloreak elkarren eraginean, erabiltzen hasi zen. 1950-1960 urte-bitartean egin zituen lan garrantzitsuenak, kolore argiagoak eta indartsuagoak hartuta, ilusio optikoaren bitartez higiduraren sugestioa sortzeko ikuslearengan. Lan horien artean aipagarriak dira \"Sirius II\", \"Ondho\", eta \"Arny-C\". 1959. urtean frantses herritartasuna hartu zuen, eta 1970ean Vasarely Fundazioa sortu zuen, berak diseinatutako etxe batean, Aix-en-Provencen."}
{"id": "275280", "revid": "512", "url": "https://eu.wikipedia.org/wiki?curid=275280", "title": "Jean Dalbarade", "text": "Jean Dalbarade edo d'Albarade (Miarritze, - Donibane Lohizune, ) Lapurdiko militarra izan zen, kortsario ospetsu bilakatu zena. 16 urte zituela itsasoratu zen lehen aldiz. 1779. urtean \"Duchesse de Chartres\" ontziaren buru zela, ontzi ingeles bati eraso zion, baina hurbilean zeuden beste bi ontzi ingelesek menderatu eta eraman zuten D\u00b4Albarade 1780. urtera arte. Diru-zigorra ordaindu zuenean \"Aigle\" ontziaren kapitain bihurtu zen eta garaipen ugari lortu zituen ingelesen aurka.\nBere ontzian errege armadatik ihesi joanak onartzen zituelako salatu zuten, eta gobernuak itsaslapur izateko eskubidea kendu zion. Hala eta guztiz ere, armadan onartu, kapitain egin eta San Luisen ordenako izendatu zuten 1787. urtean. 1793. urtean Itsas arazoetarako ministro izendatu zuten, baina traidoretzat hartu zuten jakobino ez izateagatik, eta kargua kendu zioten. Azkenik, almiranteorde izendatu zuten."}
{"id": "275281", "revid": "119347", "url": "https://eu.wikipedia.org/wiki?curid=275281", "title": "Pskov", "text": "Pskov (, ahoskatua; ; ; ; )) ipar-mendebaldeko Errusiako hiria da, Pskov oblasteko hiriburua. Estoniako mugatik 20 kmra dago, Velikaia ibaiaren ertzean, ura Peipus aintziran isurtzen duen lekutik hurbil. 2010ean 203.279 biztanle zituen.\nTrenbide lotune garrantzitsua da. Industria (metalurgia, eraikuntzarako materialak) da ekonomia-jarduera nagusia.\nHistoria.\nErrusiako hiririk zaharrenetakoa da; 903. urteko dokumentu batean aipatzen da lehen aldiz. Printzerri burujabea zen, eta Moskuko Printzerriari lotu zitzaion 1510. urtean. Moskuko Printzerriko mugako gotorlekurik sendoenetako bat izan zen ondoren.\nOndarea.\nAipagarriak dira, besteak beste, XIII. mendeko harresia eta Kremlina, arkeologia-museo bihurtu den XVI. mendeko merkatari baten etxea, XII. mendeko Mirozhski monasterioa, XIII. mendeko San Joan Bataiatzaile eliza eta mende bereko Ivanovski komentua."}
{"id": "275282", "revid": "336", "url": "https://eu.wikipedia.org/wiki?curid=275282", "title": "Manuel Santana", "text": "Manuel Santana (Madril, 1938ko maiatzaren 10a - Marbella, 2021eko abenduaren 11) espainiar tenis jokalaria izan zen. Munduko jokalari onenetako bat 60ko hamarraldian, garrantzi handikoa Espainiako tenisaren historiaren bilakaeran. Teknika handiko jokalaria zen, azkarra oso, eta oso argia jokoan. Guztira 37 lehiaketa irabazi zituen,Grand Slameko bost, tartean: Roland Garros (1961, 1964, eta, bikoteka, 1963an), Estatu Batuetako Irekia (1965), eta Wimbledon (1966). 1966an, aurreneko postua lortu zuen munduko jokalari profesionalen sailkapenean, nahiz eta inoiz ez zen jokalari profesional bihurtu. Urtebete lehenago, munduko jokalari \"amateur\" onena izendatu zuten. Bere karrerako gauzarik aipagarrienetako bat Davis Kopa lehiaketarako erakutsi zuen atxikimendua izan zen: 119 partida jokatu zituen (lehiaketa horren historian partida gehien jokatu dituen bigarrena), eta horietatik 91 irabazi."}
{"id": "275283", "revid": "105290", "url": "https://eu.wikipedia.org/wiki?curid=275283", "title": "Santos", "text": "Santos Brasilgo hego-ekialdeko hiria eta portua da, S\u00e3o Pauloko estatuaren hego-ekialdean, S\u00e3o Vicente uhartean, izen bereko badiaren ertzean dagoena (Ozeano Atlantikoa).\nEkonomia.\nBi aireportu ditu. Brasilgo porturik garrantzitsuena da, eta kafea esportatzen duen munduko lehen portua. Kafeaz gainera, kotoia, azukrea, bananak, artoa, fruituak eta arraina esportatzen ditu. Oso garrantzitsua da hiriko ekonomian, halaber, industria (garraiorako gaiak, tresneria elektrikoa eta mekanikoa, kimika-industria, petrolio- eta azukre-findegiak)."}
{"id": "275284", "revid": "512", "url": "https://eu.wikipedia.org/wiki?curid=275284", "title": "Porfirio D\u00edaz", "text": "Porfirio D\u00edaz (Oaxaca, Mexiko, 1830eko irailaren 15a - Paris, Frantzia, 1915eko uztailaren 2a) Mexikoko Armadako jenerala eta politikaria izan zen.\nBizitza.\nOso gazterik sartu zen Mexikoko Armadan. Benito Ju\u00e1rezen agindupean aritu zen, jeneral karguarekin, eta Maximiliano I.a Mexikokoaren eta frantsesen aurka borrokatu zen. 1871n Ju\u00e1rezen aurka matxinatu zen, baina altxamenduak porrot egin zuenez, Estatu Batuetara alde egin behar izan zuen. 1878an Mexiko hiriburura itzuli eta Errepublikako lehendakari bihurtu zen 1877-1880 eta 1884-1911 bitarteko urteetan. Atzerriko diruaren laguntzaz hasieran Mexikoko ekonomia indartu bazuen ere, diktadore gisa agindu zuen ondoren, eta ia enpresa eta banketxe garrantzi handiko guztiak Estatu Batuetako eta Frantziako kapitalaren mende utzi zituen. Francisco Ignacio Madero politikariak 1911. urtean zuzenduriko iraultzak Porfirio D\u00edaz Errepublika uztera behartu zuen, eta Europara erbesteratu behar izan zuen urte hartan bertan."}
{"id": "275285", "revid": "58701", "url": "https://eu.wikipedia.org/wiki?curid=275285", "title": "Ram\u00f3n G\u00f3mez de la Serna", "text": "Ram\u00f3n G\u00f3mez de la Serna (Madril, 1888ko uztailaren 3a - Buenos Aires, 1963ko urtarrilaren 12a) espainiar idazle, kazetari eta itzultzailea izan zen. Abangoardia zalea zen, eta \"gregueriak\" asmatu zituen, hau da, irudien eta metaforen ausardia eta zorroztasuna agertzen duten hitz lauzko pieza laburrak, umoretsuak (\"Greguer\u00edas\", 1918; \"Flor de Greguer\u00edas\", 1933). Eleberria (\"El torero Caracho, Seis falsas novelas\"), biografia (\"Azor\u00edn, Valle Incl\u00e1n, Retratos Contempor\u00e1neos, Goya, Oscar Wilde\"), arte-kritika (\"Ismos; El Greco, visionario de la pintura\", 1963) eta antzerkia (\"Los medios seres\") landu zituen. G\u00f3mez de la Sernaren obra idazlea bera bezain bitxia da. Jarrera probokatzailea du, bai idazlanetan nola hitzaldietan, eta eragin handia izan zuen bere garaiko eta ondorengo idazleengan. Inongo mugimendutan sailkatua ez izateko ahaleginak egin zituen, \"Ramonismo\" deitu zuen filosofiaren baitan izan ezik.\nBibliografia.\nHona hemen G\u00f3mez de la Sernak argitaratutako liburu batzuk:"}
{"id": "275286", "revid": "336", "url": "https://eu.wikipedia.org/wiki?curid=275286", "title": "Justus Von Liebig", "text": ""}
{"id": "275287", "revid": "512", "url": "https://eu.wikipedia.org/wiki?curid=275287", "title": "Kiusaku Ogino", "text": " japoniar ginekologoa izan zen. H. Knaus sendagilearekin batera, hilekoaren zikloa aztertu zuen: emakumea obulazio-zikloaren zein egunetan gera daitekeen haurdun eta zein egunetan ez, eta obulazioaren data. Oginoren ustez, obulazioa noiz gertatzen den ezagutu, eta obulua ordu gutxi batzuk (6 edo 7) baino ez dela bizi eta espermatozoideen ernaltzeko ahalmena bi edo hiru egunetara mugatzen dela jakinez gero, ez da zaila jakitea obulazio-zikloaren zein alditan den emakumea antzu eta zeinetan ernalgarri. Ernalgarritasun-aldia, emakumeak hilekoa izan ondorengo 9. egunetik 17. eguna bitartekoa da, Oginoren azterketen arabera (Ogino-Knausen legea). Nolanahi ere, lege horretan oinarrituta haurdun ez geratzeko metodoa ez da beste sistema batzuk bezain fidagarria, hilekoaren zikloan gorabeherak izaten baitira."}
{"id": "275288", "revid": "58701", "url": "https://eu.wikipedia.org/wiki?curid=275288", "title": "Jorge Amado", "text": "Jorge Leal Amado de Faria (Pirangi, Bahia, 1912ko abuztuaren 10a - Salvador de Bahia, 2001ko abuztuaren 6a), Jorge Amado literaturan, brasildar idazlea izan zen.\nBizitza.\nZuzenbidean graduatua, diputatua, kartzelan sartu zuten bere ideia aurrerakoiengatik, eta Frantzia eta Txekoslovakian egon zen erbesteraturik (1948-1952). Lehen eleberrietan langileen bizi-baldintza gogorrak deskribatu zituen. \"Romances de Bah\u00eda\" (\"Bahiako eleberriak\") sailaren barne aurkitzen dira: \"O pais do carnaval\" (1931), \"Cacau\" (1933), \"Jubiab\u00e1\" (1935) eta \"Capit\u00e3es de areia\" (1937). 1943an \"Terras do sem fim\" eleberria argitaratu zuen. Azken lanetan elementu fantastiko eta erotikoak alderdi sozialekin nahastu zituen: \"Dona Flor e os seus dos maridos\" (1966), \"Tieta do Agreste\" (1977), \"Toca\u00efa grande\" (1985). Amadoren eleberri eta kontakizun batzuk zinema eta telebistara aldaturik daude.\nJorge Amado euskaraz.\n1997. urtean haren \"Jubiab\u00e1\" euskaraturik agertu zen (\"Jubiaba\", Valentin Olaetxearen itzulpena)."}
{"id": "275289", "revid": "46380", "url": "https://eu.wikipedia.org/wiki?curid=275289", "title": "Robert Bresson", "text": "Robert Bresson (Puy-de-D\u00f4me, Auvernia, Frantzia, 1901eko irailaren 25a - Paris, Frantzia, 1999ko abenduaren 18a) frantses zinemagilea izan zen.\nBiografia.\nFrantziak inoiz izan duen zuzendaririk handienetako bat, adituen iritziz. Espiritual eta kristautzat jo izan da haren zinema, ongiaren eta gaizkiaren etengabeko borrokaren zergatiaren bilaketa.\nGeorges Bernanos eta Fiodor Dostojevski zituen gogoko, eta haien filosofiarekin bat zetorren Bressonen lana. Horren adibide dira \"Journal d'un cur\u00e9 de campagne\" (1951), \"Proc\u00e8s de Jeanne d'Arc\" (1962) edo \"Les Anges du p\u00e9ch\u00e9\" (1943). \"Au hasard Balthazar\" (1966) eta \"L'Argent\" (1983) filmetan ere gai berbera landu zuen: zergatik gainditzen du gaizkiak garbia den oro? \"Un condamn\u00e9 \u00e0 mort s'est \u00e9chapp\u00e9\" (1956), \"Les Dames du Bois de Boulogne\" (1945), \"Une femme douce\" (1969, Zilarrezko Maskorra Donostiako Zinemaldian) eta \"Lancelot du lac\" (1973) filmak ere aipagarriak ditu."}
{"id": "275290", "revid": "42829", "url": "https://eu.wikipedia.org/wiki?curid=275290", "title": "Churrigueresco", "text": "Churriguerescoa Espainiako barroko berantean (XVII. mende bukaera - 1750) hedatu zen arkitektura-moldea izan zen. Izena Jos\u00e9 Benito Churriguera arkitektoarengandik jaso zuen.\nItaliako arkitektura barrokoan du oinarria (Borromini) eta Juan de Herreraren hoztasunarekiko erantzun gisa jaio zen, apaingarriak arkitektura-osagaiei nagusitzen zaizkien moldeak erabiliz. Churrigueresco estiloan platereskoa eta gotikoko elementuak nahasten dira, eta ugari erabiltzen dira zutabe salomondarrak, estipiteak eta horma-konkak; landare apaingarriak, lerro biribilkatuak, erlaitz biribilak eta eskulturak ere sarri azaltzen dira. Churriguera anaiez gainera, Pedro de Ribera, Narciso Tom\u00e9, Casas Novoa eta Leonardo de Figueroa izan ziren estilo honetako artista ospetsuenak. Churriguerescoa Espainian eta Latinoamerikan baizik ez zen zabaldu."}
{"id": "275291", "revid": "512", "url": "https://eu.wikipedia.org/wiki?curid=275291", "title": "Baltasar Graci\u00e1n", "text": "Baltasar Graci\u00e1n y Morales (Belmonte de Graci\u00e1n, Espainia, 1601eko urtarrilaren 8a - Tarazona, Espainia, 1658ko abenduaren 6a) espainiar idazlea izan zen.\nBiografia.\nJesusen Lagundikoa zen. Nahiko zailtasun izan zituen, Lagundiaren barruan, gaur arteko eragina izan duten bere obrak argitaratzeko; hori zela eta, Lorenzo Graci\u00e1n ezizenez izenpetzen zituen bere lanak.\nIdazmolde kontzeptista zuen bere lanetan, trinkoa oso eta helburu didaktiko moralarekin. \"El H\u00e9roe\" (1630, \"Heroia\") buruzagi idealari buruzko lana da. Liburu hau filosofia moralari dagokio, XVI. mendetik oso zabaldua izan zen literatur generoaren baitan. \"El or\u00e1culo manual y arte de prudencia\" (1647) esapide moralez eta aforismoz osaturiko bilduma da. Europako hainbat hizkuntzatan itzuli izan dute lan hau, eta mendeetan zehar aipamen handiak eskaini izan dizkiote, Schopenhauer filosofoak, kasu.\n\"El Critic\u00f3n\" (1651-1657, \"Kritikatzailea\") da Graci\u00e1nen obrarik ezagunena eta garrantzizkoena, ezkorra eta barrokoa, antzinako bizimodu idilikoa eta zibilizazioaren gaiztakeria kontrajartzen dituena, eleberri alegorikoaren moldean.\nGraci\u00e1nen lanen eragina Espainiako idazleengan bai, baina batez ere Europako idazleengan izan du indarra, batez ere, XVIII. mendeko idazleengan. Honen haritik, Frantziako moralistak aipatu izan dira, nagusiki.\nIdeologia politikoa.\nAzpian argi agertzen da bere ideologia politikoa zein zen:"}
{"id": "275293", "revid": "28807", "url": "https://eu.wikipedia.org/wiki?curid=275293", "title": "Lorenzo Graci\u00e1n", "text": ""}
{"id": "275294", "revid": "28807", "url": "https://eu.wikipedia.org/wiki?curid=275294", "title": "Baltasar Graci\u00e1n y Mora", "text": ""}
{"id": "275295", "revid": "512", "url": "https://eu.wikipedia.org/wiki?curid=275295", "title": "Micropteropus pusillus", "text": "Micropteropus pusillus Micropteropus generoko animalia da. Chiropteraren barruko Pteropodidae familian sailkatuta dago."}
{"id": "275296", "revid": "336", "url": "https://eu.wikipedia.org/wiki?curid=275296", "title": "Christopher Isherwood", "text": "Christopher Isherwood (Disley, Cheshire, Ingalaterra, 1904ko abuztuaren 26a - Santa Monica, Kalifornia, Ameriketako Estatu Batuak, 1986ko urtarrilaren 4a) eleberrigilea izan zen.\nIngalaterran jaioa, 1939an alde egin zuen Estatu Batuetara, eta 1946an lortu zuen hango hiritartasuna. Nobela ugari idatzi ditu; besteak beste, \"A Single Man\" (\"Gizon ezkongabea\"); \"A Meeting by the River\" (\"Ibai ondoko topaketa\"); \"The Last of Mr. Norris\" (\"Norris jaunaren azkena\"); eta \"Goodbye to Berlin (Berlini agurra)\", geroago \"The Berlin Stories\" (\"Berlineko istorioak\") liburuan elkarrekin argitaratuak. Antzerki-lan baten oinarri izan zen \"I Am a Camera\" (\"Kamera naiz\"), eta komedia musikal baten oinarri izan zen \"Cabaret\". \"Condor and the Cows\" (\"Kondorra eta behiak\") bidaia-liburua ere idatzi zuen, eta \"Lions and Shadows\" (\"Lehoiak eta itzalak\") eta \"Kathleen and Frank\" autobiografiak, eta baita antzerki poetiko bat ere, \"On the Frontier\" (\"Mugan\"), W.H. Audenekin batera."}
{"id": "275297", "revid": "96586", "url": "https://eu.wikipedia.org/wiki?curid=275297", "title": "David Oistrakh", "text": "David Oistrakh (Odesa, 1908ko irailaren 30greg./irailaren 17ajul. - Amsterdam, Holanda, 1974ko urriaren 24a) ukrainar biolin-jotzailea izan zen.\nBiografia.\nMoskuko Kontserbatorioan egin zituen ikasketak; 1926an ikasketak bukatu eta kontzertuak ematen hasi zen; 1934tik aurrera berrogei urtez biolin-irakaslea izan zen Moskuko Kontserbatorioan eta gorengo mailako biolinistak izan zituen ikasle, besteak beste, Igor Oistrakh semea.\nBiolin-jotzaile bikaina zen, sari asko irabazi zituen, eta ospe handia izan zuen nazioartean. Musikaren alderdi guztiak landu zituen, ganbera-musika bereziki.\nMundu osoan zehar eman zituen kontzertuetan errusiar konpositore modernoak ezagutarazi zituen (Kabalievski, Miaskovski, Prokofiev, Xostakovitx).\nErrusiar musikagile batzuek Oistrakhentzat idatzi zituzten lanetako batzuk: Prokofiev (2. sonata), Xostakovitx (1. eta 2. kontzertuak, sonata), Khatxaturian (kontzertua), Kabalievski (kontzertua)."}
{"id": "275298", "revid": "28807", "url": "https://eu.wikipedia.org/wiki?curid=275298", "title": "David Oistrach", "text": ""}
{"id": "275299", "revid": "1545", "url": "https://eu.wikipedia.org/wiki?curid=275299", "title": "Antoine Pevsner", "text": "Antoine Pevsner (Klimavitxy, Errusiar Inperioa \u2014gaur egun Bielorrusia\u2014, 1886ko urtarrilaren 30agreg./urtarrilaren 18ajul. - Paris, Frantzia, 1962ko apirilaren 12a) eskultorea eta margolaria izan zen. Naum Gaboren anaia zen.\nKieveko eta San Petersburgoko Arte Ederretako Akademian egin zituen ikasketak. 1911-1913 urte-bitartean Parisen bizi izan zen, eta Errusian egonaldi labur bat egin ondoren, Parisa itzuli zen. Pintura abstraktua landu zuen. 1915ean, Oslora joan eta anaiarekin batera eskultura landu zuen; metala, zura, kartoia eta zeluloidea erabili zituzten. 1920an, \"Manifestu errealista\" argitaratu zuten, konstruktibismoaren oinarriak finkatzen zituena. Lan horretan artearen askatasuna goraipatu eta arte ez-figuratiboaren ekai berrien erabileraren alde egiten zuten. 1923tik aurrera Parisen geratu zen, eta pintura ez-figuratiboa lantzeaz gainera, zeluloidea eta metalezko xaflak erabili zituen, bere irudiak egiteko.\nAipagarria da \"Portrait of Marcel Duchamp\" (1926, \"Marcel Duchampen erretratua\") artelana."}
{"id": "275300", "revid": "96586", "url": "https://eu.wikipedia.org/wiki?curid=275300", "title": "Hermann Scherchen", "text": "Hermann Scherchen (Berlin, Alemania, 1891eko ekainaren 21a - Florentzia, Italia, 1966ko ekainaren 12a) alemaniar orkestra-zuzendaria eta biola-jotzailea izan zen.\nBiografia.\n1907-1910 urte-bitartean Berlingo Orkestra Filarmonikoko biola-jotzailea izan zen. 1910-1912 urte-bitartean Arnold Sch\u00f6nbergekin lan egin zuen, eta 1911n aurkeztu zen zuzendari gisa. 1914an Rigako Orkestra Sinfonikoko zuzendari izendatu zuten. Berlingo Musika Berriaren elkartea eta \"Melos\" musika-aldizkaria sortu zituen. Winterthurreko Orkestrako (1923), K\u00f6nigsbergeko Irratiko Orkestrako (1928), eta Zuricheko Irratiko Orkestrako (1944-1950) zuzendari izan zen.\nGarrantzi handiko gidaliburu bat idatzi zuen, orkestra-zuzendaritzari buruzkoa (1929). XX. mendeko musikagileen aldezle sutsua izan zen, batez ere Sch\u00f6nbergena eta Anton Webernena, eta haien lanak ezagutarazi zituen. 1954an musika-estudio elektroniko bat zabaldu zuen Italian, Gravesanon."}
{"id": "275301", "revid": "336", "url": "https://eu.wikipedia.org/wiki?curid=275301", "title": "Zygmunt Krasi\u0144ski", "text": "Napoleon Stanis\u0142aw Adam Feliks Zygmunt Krasi\u0144ski (Paris, Frantzia, 1812ko otsailaren 19a - \"ib\", 1859ko otsailaren 23a) poloniar idazlea izan zen.\nBiografia.\nPoloniako idazle erromantiko handiena izan zen, Juliusz S\u0142owacki eta Adam Mickiewiczekin batera. Aristokraziako familia batean sortu zen, eta Varsovian eta Genevan egin zituen ikasketak. 1833an lehen nobela (\"Agaj-Han,\" 1833) argitara eman zuen, Poloniako poeta izengabe baten izenpean, eta bi urte geroago, lan onena idatzi: \"Nie-Boska Komedia\" (1835, \"Komedia ez jainkozkoa\"). Drama horrek Lyongo ehundegietako langileen borroka du gai eta klase-borroka adiera modernoan agertzen duen lehen idazlantzat hartzen da. \"Irydion\" drama eman zuen 1836an, Erromako kristauen gainbehera ardatz zuena.\nObra batzuk frantsesez idatzi zituen: \"La confession de Napol\u00e9on\" (1830, \"Napoleonen aitorpena\") eta \"Vision des esprits des si\u00e8cles\" (1831-1833, \"Izpirituen ikuspegia mendeetan zehar\"). Urte askotan, Delfina Potocka kondesa musa izan zuen, eta Fr\u00e9d\u00e9ric Chopin adiskide halaber."}
{"id": "275302", "revid": "65203", "url": "https://eu.wikipedia.org/wiki?curid=275302", "title": "Juan Carlos Ongan\u00eda", "text": "Juan Carlos Ongan\u00eda (Marcos Paz, Buenos Airesko probintzia, 1914ko martxoaren 17a - Buenos Aires, 1995eko ekainaren 8a) argentinar politikaria eta militarra.\n1966 eta 1970 artean Argentinako \"de facto\"-ko presidentea izan zen.\nBizitza.\nHamazazpi urte zituela sartu zen Eskola Militarrean, eta hogeirekin irten, teniente-graduarekin. 1959an, jeneral-gradura igo zuten. 1962ko irailean, herrialdea gerra zibiletik gertu zegoela, Ongan\u00edak aurre egin zion Jos\u00e9 Mar\u00eda Guido Errepublikako lehendakaria kargutik kentzeko ahaleginari. 1962tik 1965era armadako komandanteburua izan zen.\n1966ko ekainaren 28an, Arturo Umberto Illia lehendakaria kargutik kendu zuen kolpe militarraren ondoren, berak hartu zuen Errepublikaren lehendakaritza, diktadura militar baten gidari. 1969an, gogor zapaldu zuen sindikatuek eta ikasleek deitutako greba. 1970ean, Alejandro Agust\u00edn Lanusse jenerala buru zuen batzorde militar batek kendu zuen kargutik."}
{"id": "275303", "revid": "512", "url": "https://eu.wikipedia.org/wiki?curid=275303", "title": "Edwin John Pratt", "text": "Edwin John Pratt (Western Bay, Ternua, Kanada, 1882ko otsailaren 4a - Toronto, Ontario, Kanada, 1964ko apirilaren 26a) kanadar poeta izan zen.\nBiografia.\nMinistro metodista zen bere aita bezalaxe, eta Torontoko Unibertsitatean egin zituen Filosofiako, Teologiako eta Psikologiako ikasketak. Ingeleseko irakaslea izan zen ikastetxe berean 1919tik 1953an erretiratu zen arte.\nEgilearen lehen poema-bildumek bere eskualdeko arrantzaleen eta itsasoaren arteko hartu-emanak deskribatzen zituzten xehetasun handiz: \"Rachel\" (1917) eta \"Newfoundland verse\" (1923, \"Ternuako poemak\"). \"The Witches' Brew\" (1925, \"Sorginen edabea\") eta \"Titans\" (1926, \"Heroiak\") poema-bildumetan, aldiz, animalia handiek bizirik irauteko egin behar duten borroka islatu zuen.\nHarenak dira, halaber, \"The Titanic\" (1935), \"Br\u00e9beuf and His Brethren\" (1940, \"Br\u00e9beuf eta Anaidia\"), \"Towards the Last Spike\" (1952) eta \"Collected Poems\" (1956, \"Poema-bilduma\") obrak."}
{"id": "275304", "revid": "28807", "url": "https://eu.wikipedia.org/wiki?curid=275304", "title": "E. J. Pratt", "text": ""}
{"id": "275305", "revid": "96586", "url": "https://eu.wikipedia.org/wiki?curid=275305", "title": "Sequoyah", "text": "Sequoyah (Taskigi, egungo Tennessee, c. 1770 - San Fernando, Mexiko, 1843ko abuztua) txerokien hizkuntzaren idazketa-sistemaren sortzailea izan zen, ingelesez George Gist edo George Guess izenekin ere ezagutua. Aita, Nathaniel Gist, ingelesa zuen, baina ama txerokia zen, eta hark hezi zuen. Ez zuen inoiz ingelesez ikasi. Haren ustean, idazkerari esker ziren nagusi zuriak, eta 1809. urtean txerokien hizkuntzaren alfabetoa eta idazketa lantzen hasi zen. Alfabeto silabiko bat egituratu zuen, eta hartarako tradizio txerokieran oinarrituriko piktogramak eta ingeles, greko eta hebrear alfabetoetako letrak ere hartu zituen. 1821. urtean 86 ikurreko alfabeto bat aurkeztu zuen eta, txerokiek onartu ondoren, idazketa horretan hasi ziren haur txerokiak ikasten, eta liburuak eta kazetak argitaratu zituzten; kultura txerokiari abantaila handiak ekarri zizkion idazketa-molde hark."}
{"id": "275306", "revid": "28807", "url": "https://eu.wikipedia.org/wiki?curid=275306", "title": "George Gist", "text": ""}
{"id": "275307", "revid": "28807", "url": "https://eu.wikipedia.org/wiki?curid=275307", "title": "George Guess", "text": ""}
{"id": "275308", "revid": "336", "url": "https://eu.wikipedia.org/wiki?curid=275308", "title": "Roger Bannister", "text": "Sir Roger Gilbert Bannister (Harrow, Middlesex, - Oxford, ) britainiar atleta izan zen. Milia bateko lasterketan lau minututik beherako marka egin zuen lehena izan zen.\nOxfordeko Unibertsitatean eta Saint Mary ospitaleko medikuntza-eskolan ikasi zuen. 1954ko maiatzaren 6an, miliaren munduko marka hautsi zuen, Oxforden, 3,59,4ko markarekin. Bi hilabete igaro baino lehen, John Landy australiarrak Bannisterren marka hautsi zuen, 3,58ko markarekin. 1954ko abuztuan, berriz, Bannisterrek Landyri irabazi zion milia bateko lasterketan, Vancouverren (Kanadan). Munduko marka hautsi ez bazuten ere, lau minututik beherako marka egin zuten biek, inoizko lasterketarik ospetsuenetako batean. Urte hartan bertan, kirola utzi eta medikuntzan hasi zen, lanbidez neurologoa baitzen. Autobiografia bat idatzi zuen, \"The Four Minute Mile\" (Lau minutuko milia, 1955). 1975ean, \"Sir\" titulua eman zioten."}
{"id": "275310", "revid": "336", "url": "https://eu.wikipedia.org/wiki?curid=275310", "title": "Jes\u00fas \u00c1ngel Garc\u00eda Bragado", "text": "Jes\u00fas \u00c1ngel Garc\u00eda Bragado (Madril, Espainia, 1969) martxako lasterkaria da, 50 km martxako lasterketan espezialista. Martxako espainiar atleten belaunaldi handi baten aitzindaria da, Valent\u00edn Massana eta Daniel Plazarekin batera.\nEmaitzarik onenak Aire Libreko Munduko Atletismo Txapelketan lortu ditu; munduko txapelketa irabazi zuen, hain zuzen ere, 1993an, Stuttgarten (Alemania). Handik bi urtera, 1995ean, G\u00f6teborgen (Suedia), bosgarren gelditu zen, eta hurrengo txapelketan, 1997an, Atenasen (Grecia), zilarrezko domina eskuratu zuen. Garrantzi handiko garaipenak lortu zituen, orobat, Munduko Kopan: bi aldiz gelditu zen txapeldunorde (1993an, Monterreyn, eta handik bi urtera, Pekinen), eta garaile izan zen 1997an, Pod\u00e8bradyn (Txekiar Errepublika). Europako Kopa ere irabazi zuen 1991n, eta 1997an Espainiako txapelduna izan zen."}
{"id": "275311", "revid": "336", "url": "https://eu.wikipedia.org/wiki?curid=275311", "title": "Gian Carlo Menotti", "text": "Gian Carlo Menotti (Cadegliano-Viconago, Italia, 1911ko uztailaren 7a - Monte Carlo, Monako, 2007ko otsailaren 1a) italiar musikagilea izan zen.\nBiografia.\nMilango kontserbatorioan ikasi ondoren, Estatu Batuetara joan zen 1928an.\nLehen operarekin, \"Amelia al ballo\", arlo lirikorako zuen gaitasun bikaina erakutsi zuen. Musorgskik, Verdik eta Puccinik eragina izan zuten Menottiren lanetan. Libretoak berak idazten zituen, gaiak eguneroko bizitzatik hartuta. Ohiturazko harmonian oinarritzen zen, eta batzuetan disonantzia eta politonalitatea ere erabili zituen eragin dramatikoa indartzeko.\nHauek dira bere opera aipagarrienak: \"The Medium\" (1946), \"The Telephone\" (1947), \"The Consul \"(1950), \"Amahl and the Night Visitors\" (1951), \"The Saint of Bleecker Street\" (1954), \"Maria Golovin\" (1958), \"The Last Savage\" (1963), \"Help, Help, the Globolinks!\" (1968), \"Tamu-Tamu\" (1973), \"The Hero\" (1976), \"A Bride from Pluto\" (1982), \"The Wedding\" (1988), \"The Singing Child\" (1993).\nBalletak, kantatak, pianorako eta biolinerako kontzertuak eta telebistarako lanak ere idatzi zituen, besteak beste."}
{"id": "275312", "revid": "512", "url": "https://eu.wikipedia.org/wiki?curid=275312", "title": "Myonycteris brachycephala", "text": "Myonycteris brachycephala Myonycteris generoko animalia da. Chiropteraren barruko Pteropodidae familian sailkatuta dago."}
{"id": "275313", "revid": "336", "url": "https://eu.wikipedia.org/wiki?curid=275313", "title": "Pola Negri", "text": "Apolonia Chalupec, ezagunagoa Pola Negri gisa (Lipno, Pomerania, 1897ko urtarrilaren 3a - San Antonio, 1987ko abuztuaren 1a), poloniar antzezlea izan zen.\nZinema mutuko izar handienetako bat izan zen.\nBiografia.\nAmak bultzatuta dantza-ikasketak egin zituen, baina antzezle gisa egin zen ezagun. Lehen agerraldia Varsoviako antzoki batean egin zuen, eta gertakari horretarako aukeratu zuen Pola Negri izena. Berlingo antzokian hainbat lan eszenaratu ondoren, filmak grabatzen hasi zen.\nEmakume ederra zen, eta laster ireki zizkioten Hollywoodeko ateak. Charlie Chaplinen eta Rodolfo Valentinoren maitalea izan zen, eta garai haietako beste zinema-izarren maila berean jarri zen, Gloria Swanson eta Greta Garboren mailan, esaterako.\nFilm aipagarrienen artean ditu: \"Die Augen der Mumie Ma\" (1918); \"Die spanische T\u00e4nzerin\" (1923); \"Forbidden Paradise\" (1924); \"Three Sinners\" (1928); \"Mazurka\" (1935); \"Hi Diddle Diddle\" (1943)."}
{"id": "275314", "revid": "28807", "url": "https://eu.wikipedia.org/wiki?curid=275314", "title": "Apolonia Chalupec", "text": ""}
{"id": "275315", "revid": "65203", "url": "https://eu.wikipedia.org/wiki?curid=275315", "title": "Anne Stevenson", "text": "Anne Stevenson (Cambridge, 1933ko urtarrilaren 3a - Durham, 2020ko irailaren 14a) estatubatuar poeta izan zen.\nBere lehenengo lanak Estatu Batuetako puritanismoaren desintegrazioaren erantzun gisa idatzi zituen: \"Correspondences: A Family History in Letters\" (1974), familiartekoen gutunetan oinarritutako poema-saila. Sylvia Plathekin batera, emakumeen poesia moderno benetako bat sortzeko mugimenduan parte hartu zuen, baina, Plathen indarra eta irudimena alde batera utzita, herri-jakinduriaren azalpenetan, suhartasunean eta oharpen zehatzetan jarri zuen batez ere arreta. Bere obran bazegoen halako dimentsio umorezko bat. Irakasle gisa lan egin zuen Ingalaterran eta Estatu Batuetan. 1989an, Sylvia Plathen biografia idatzi zuen: \"Bitter Fame: A Life of Sylvia Plath\". Beste lan batzuk: \"Sonnets for Five Seasons\" (1979), \"Green Mountain, Black Mountain\" (1982), \"Black Grate Poems\" (1984), \"The Other House\" (1990), \"Four and a Half Dancing Men\" (1993), \"Five Looks at Elizabeth Bishop\" (1998), \"Granny Scarecrow\" (2000), \"A Report from the Border\" (2003), \"A Lament For The Makers\" (2006), \"Stone Milk\" (2007).\nKanpo estekak.\n Anne Stevenson"}
{"id": "275316", "revid": "119347", "url": "https://eu.wikipedia.org/wiki?curid=275316", "title": "Ostende", "text": "Ostende (nederlanderaz \"Oostende\") mendebaldeko Flandriako hiria da, Pas-de-Calais-en ondoan. 2007. urtean, 69.115 biztanle zituen. Garrantzi handiko portua du, Britainia Handirako salgaien eta bidaiariena. Belgikako turismo-gune nagusia da, bainu-etxeekin. Industriarik garrantzitsuenak ontziolak, industria kimikoak eta beirazkoak dira.\nKlima.\nOstenderen klima atlantiko-epela da. Ipar Itsasoko haizeen eraginez, udak Europako barnealdean baino freskoagoak dira. Oso arraroa da zero azpiko tenperaturak izatea. Koppen klimen sailkapenaren arabera, \"Cbf\" klimari dagokio.\nHistoria.\nJatorritik Erdi Arora arte.\nHasieran, Ostende herrixka bat baino ez zen. \"Testerep\" izenekoa irlaren ekialde urrutian (nederlanderaz: \"oost-einde\") kokatuta zegoen, Ipar Itsasoa eta hondartza-laku baten artean.\nNahiz eta txikia izan, herrixkak, 1265 urtearen inguruan, udalerri estatutua lortu zuen. Herritarrek baimena lortu zuten merkatu bat antolatzeko eta helburu honekin eraikin bat egiteko.\nBaliabide ekonomikorik handiena arrantza zen. Ipar Itsasoko kostaldea betidanik ezegonkorra izan denez, 1395ean biztanleek erabaki zuten dike berrien atzean Ostende berri bat egitea itsas enbatetatik babesteko.\nBehe Erdi Aroan garrantzi handia izan zuen merkataritzan.\nAro Modernoa.\nIpar Itsasoko egoera estrategikoak erraztu zuen Ostende portu bat izateko, baina arazo askoren iturria izan zen. Hiria askotan hartuta, hondatuta, arpilatuta eta suntsituta izan zen. Herbehereetako matxinoak, itsas eskaleek (\"geuzen\") hiria kontrolatu zuten. Ostendeko Setioan (1601-1604) esaten ohi denez, \"espainiarrek asaltatuezina asaltatu zutela eta nederlandarrek defendatuezina defendatu zutela\". Laurogei Urteko Gerraren setio honetan 80.000 hildakoak eta zauritutakok gertatu ziren, gerraren pasarterik odoltsuena izan zen, Espainiako armadak ia guztiz deuseztatu zuen. Honen osteko elkarrizketek su-eten batean bukatu zuten zenbait urteren buruan. Su-etena apurtu zenean Ostende dunkerkerren base bat bilakatu zen.\nGarai horren ostean, Ostendeko portuak garrantzia irabazi zuen. 1722an, nederlandarrek Anberesko portuaren sarrera itxi zuten, Mendebaldeko Eskalda. Hori dela eta, Ostenderen garrantzia handiago izan zen itsasora sartzeko alternatiba bat zelako. Hegoaldeko Herbehereak, (gaur egungo Belgika) Austriar inperioko zati bat ziren. Austriako enperadorea Karlos VI.ak 1722an bermatu zuen Ganteko merkataritza-monopolioa Afrikarekin eta Ekialde urrutiarekin. Ostendeko konpainiak baimena zuen koloniak fundatzeko. Hala ere, konpaniaren jarduerak bukatu ziren Herbehereen eta Ingalaterraren presioengatik, ez zutelako konkurrentziarik nahi, nazioarteko merkataritza berezko pribilegioa zela uste zutelako.\nAro Garaikidea.\n1826ko irailaren 19an, tokiko bolborategiak eztanda egin zuen. Gutxienez 20 lagun hil ziren eta 200 bat zauritu. D\u00b4Hargras auzoa desagertzeaz gain, hiriko etxe gehienak kaltetuta gertatu ziren. Eztandari jarraitu zioten gaixotasunek hildako gehiago eragin zuten.\nGeroago, Ostendeko portua handitu zen, barneko trafikoaren konexioak hobetzeko. 1838an, Bruselarekin tren-lotura egin zen.\n1850ean, Ostendeko bainuetxeak Europako aristokraziaren lekurik gogokoena bilakatu ziren. Leopoldo I.ak eta Leopoldo II.ak hiri horretan finkatu zuten udako egoitza, hobekuntza asko eginez: monumentuak, Wellington hipodromoa eta errege-galeriak. Ostende Ingalaterrarekin igarotze portua bilakatu zen lehenengo ferrya 1846an Doverrera abiatu zenean.\nEspainiako liberalek (aurrerakoiek eta demokratek) eta atzerriratuek hiri horretan sinatu zuten Ostendeko Ituna 1866an, Elisabet II.a tronutik egoztekotan. Bi urte geroago, itun horrek Iraultza Loriatsuan bukatu zuen.\nLehen eta Bigarren Mundu Gerretan alemaniarren ontzien base handia izan zenez, hondamendia etorri zen Ostendera. Suntsitutako eraikin historikoen orubeetan estilo modernistako arkitekturak eraiki ziren."}
{"id": "275317", "revid": "56334", "url": "https://eu.wikipedia.org/wiki?curid=275317", "title": "Horatio William Parker", "text": "Horatio William Parker (Auburndale, Massachusetts, AEB, 1863ko irailaren 15a - Cedarhurst, New York, AEB, 1919ko abenduaren 18a) musikagilea, zuzendaria eta irakaslea izan zen. Bostonen egin zituen musika-ikasketak, eta geroago Munichen jarraitu zituen, J.G. Rheinberger-ekin. New Yorkera itzuli zenean, kontserbatorioko irakaslea izan zen, Dvor\u00e1k zuzendaria izan zen garaian. 1894. urtean Yale Unibertsitateko irakasle izendatu zuten, eta hango koruko zuzendaria izan zen. New Havengo Orkestra Sinfonikoaren sortzailea izan zen. Parkerren lan nagusiak korurako idatziak dira: \"Hora novissima\" (1893) oratorioa; \"Hymnos Andron\" oda; eta \"The Dream of Mary (Mariaren ametsa)\" erlijiozko alegia. Bi opera ere idatzi zituen, \"Mona\" (1912) eta \"The Fairyland\" (1915), eta organorako musika, pianorako lanak, ganbera-musika, orkestrarako musika, eta baita liburu bat ere, \"Music and Public Entertainment\" (1911)."}
{"id": "275318", "revid": "512", "url": "https://eu.wikipedia.org/wiki?curid=275318", "title": "Pedrarias D\u00e1vila", "text": "Pedrarias D\u00e1vila \u2014jaiotza-izena: Pedro Arias Davila\u2014 (Segovia, Espainia, 1444 inguruan - Le\u00f3n, Nikaragua, 1531ko martxoaren 6a) konkistatzailea izan zen.\nGranadako Gerran (1481-1492) eta Afrikako kanpainetan (1508-1511) parte hartu zuen. 1513an Santa Mar\u00eda la Antigua del Darien hiriko gobernari izendatu zuten. Lurralde berriak kolonizatzeko asmoz Espainiak antolatu zuen lehenengo espedizioa izan zen Pedrariasena. Sanl\u00facar de Barramedatik irten zen 1514ko apirilaren 11n, eta uztailaren 30ean iritsi zen Santa Mar\u00eda la Antiguako portura. Vasco Nu\u00f1ez de Balboak sortu zuen Santa Mar\u00eda la Antiguako hiria, eta hango aldi bateko gobernari zen Pedrarias, iritsi zenean. Handik, gaur egungo Nikaraguara eta Costa Ricara espedizioak antolatu zituen. Kolonizatzaile anker eta doilorra izan zen; Vasco Nu\u00f1ez de Balboa hilarazi zuen. Karlos V.a Espainiakoak gobernari-kargua kendu zion."}
{"id": "275319", "revid": "6327", "url": "https://eu.wikipedia.org/wiki?curid=275319", "title": "Pedro Arias Davila", "text": ""}
{"id": "275321", "revid": "512", "url": "https://eu.wikipedia.org/wiki?curid=275321", "title": "Myonycteris relicta", "text": "Myonycteris relicta Myonycteris generoko animalia da. Chiropteraren barruko Pteropodidae familian sailkatuta dago."}
{"id": "275322", "revid": "65203", "url": "https://eu.wikipedia.org/wiki?curid=275322", "title": "Qabus Bin Said", "text": "Qabus bin Said Al Said (, ahoskatua; Salalah, Dhofar, 1940ko azaroaren 18a - Maskat, 2020ko urtarrilaren 10a) Omango sultana izan zen. Said bin Taimurren semea, Albusai familiako errege-dinastiaren hamalaugarren ondorengoa.\nGaztetan Britainia Handira joan zen ikasketak sakontzera. 1960an, Sandhursteko Akademia Militarrean sartu zen. Ikasketa militarrak bukatuta, eskoziar erregimentu batera bidali zuten, Alemaniako Errepublika Federalera. Omango koroaren oinordeko gisa herrialde askotan ibili zen 60ko hamarraldiaren hasieran. 1964an sultanerrira itzuli zen. Aitak Salalahko jauregian egotera behartu zuen, Korana ikasten, sei urtez. Amak, ezkutuan, \"The Times\" egunkaria eskuratzen zion, eta britainiar BBC irratia entzuten zuen munduko berri jakiteko. 1970ean aita abdikatzera behartu zuten, eta semeak hartu zuen aginpidea. 29 urterekin, sultanerria modernizatzeari ekin zion. Aita 1972an hil zitzaion, Londresen. Izan zuen lehen arazoa Hegoaldeko Yemengo armada komunistaren matxinadari izan zen, baina kanpoko laguntza handirik gabe garaitu zituen. Duela urte batzuk demokraziaren alderako pauso batzuk eman ditu. Hauteskunde parlamentario libre eta justuak (emakumeek bozkatu ahal izan dute, baita hautagai izan ere) egin dira."}
{"id": "275323", "revid": "512", "url": "https://eu.wikipedia.org/wiki?curid=275323", "title": "Gorka Salmer\u00f3n Murgiondo", "text": "Gorka Salmer\u00f3n Murgiondo (Legazpi, Gipuzkoa, 1969) gipuzkoar argazkilaria da.\nBiografia.\nArgazkilaritza ikasketak amaitu ondoren, argazki-teknika zaharrei buruzko ikerketarako laguntza jaso zuen, Gipuzkoako Foru Aldundiak emana. Guadalajarako Argazkilari Elkarteak emandako ikasketa-beka bat ere jaso zuen, eta era horretan egin zituen lehenengo urratsak argazkilaritzaren munduan.\nBere lanak bakarka erakutsi ditu hainbat lekutan: Legazpiko Kultur Etxean, Errenteriako Gaspar Galerian, Zaragozako Spectrum Galerian, Zarauzko Photomuseumen, Bilbao Bizkaia Kutxan eta Israelgo The Museum of Photographyn besteak beste.\nBere argazkiak bildumetan jaso ditu: \"Emulsiones\" (1989), \"Paris Egunetik Egunera\" (1990), \"Condenados a Pensar\" (1990), \"Puertas\" (1991), \"Polaroids o el Color de la Luz\" (1992), \"Leaxpi Industria Paisaiak\" (1992), \"Rwanda 1992\" (1995) eta \"Paseoak eta Paisaiak\" (1998)."}
{"id": "275324", "revid": "336", "url": "https://eu.wikipedia.org/wiki?curid=275324", "title": "Transkei", "text": "Transkei Hegoafrikako hego-ekialdeko bantustana izandakoa da, egungo Lurmutur Ekialdeko probintzia osatzen duten lurraldeetan, Mozambikeko itsasartearen ertzean (Indiako Itsasoa). 41.620 km2 zituen, eta 3.400.000 biztanle (2003; xosa hizkuntzakoak gehienak). Hiriburua Umtata zen.\nEkonomia.\nLaborantza (tea, kafea, fruta-arbolak, lihoa) eta abere-hazkuntza (behi-azienda) ziren ekonomia-jarduera nagusiak.\nHistoria.\n1779tik 1879ra hedatu ziren xosen eta kolonialista europarren arteko gerren ondoren, 1879tik 1894ra bitartean britainiarrek Transkeiko lurraldeak erantsi zizkioten Capeko koloniari. 1910ean, Hegoafrikako Batasuna aldarrikatu zenean, Esperantza Onaren lurmuturreko zatia izan zen. 1959an, bantu biztanleak biltzea helburu zuen apartheid politikaren arabera, Transkei lehen homeland edo bantustan bilakatu zen. 1976an lurraldearen burujabetasuna aldarrikatu zuten, Nazio Batuek onartu ez zutena. 1990-1991n apartheida oinarritzen zeneko sistema legala desegin zen. 1994an konstituzioak Hegoafrikako biztanle guztien arteko berdintasuna aitortu zuen, arraza zena zela ere; estatuak edo batustanak desagertu egin ziren, eta estatuaren baitan integratu."}
{"id": "275325", "revid": "28807", "url": "https://eu.wikipedia.org/wiki?curid=275325", "title": "Transkeiko errepublika", "text": ""}
{"id": "275326", "revid": "58701", "url": "https://eu.wikipedia.org/wiki?curid=275326", "title": "Adolfo Bioy Casares", "text": "Adolfo Bioy Casares (Buenos Aires, 1914ko irailaren 15a - Buenos Aires, 1999ko martxoaren 8a) argentinar kazetari, itzultzaile eta idazlea izan zen. 1990ean Miguel de Cervantes saria jaso zuen.\nAitak bultzatuta, gaztetatik hasi zen idazten, irudimenez beteriko lanak edo polizia-gaiak zituzten lanak batez ere. Jorge Luis Borgesen laguna eta lankidea izan zen. Aurrez beste sei lan idatzi bazituen ere, \"La invenci\u00f3n de Morel\" hartzen du idazleak berak bere lehen lan gisa. Bere lanetan eguneroko bizitza islatzen du irudimen handiz beti. Umoretsuak eta hizkuntza arruntean idatziak dira gehienak. Argentinako kontalarien arteko onenetakoa dela esaten da, Borges eta Julio Cort\u00e1zarrekin batera. Hark idatzitako lan batzuk \"El h\u00e9roe de las mujeres\", \"Historias fant\u00e1sticas\" eta \"El sue\u00f1o de los h\u00e9roes\" dira. 1996an argitaratu zuen Argentinan azken lana, \"En viaje\". Lan horretan, Silvina Ocampo, bere emazte hilari, egileak 1967an Europara egin zuen bidaia bat kontatzen dio.\nBibliografia.\nObra osoa.\nDaniel Martinoren edizio kritikoa.\nElkarlanean argitaratutakoak.\nFitxategi:bioy.png|thumb| Adolfo Bioy Casares 1941n.]]"}
{"id": "275327", "revid": "6333", "url": "https://eu.wikipedia.org/wiki?curid=275327", "title": "Roman Jakobson", "text": "Roman Osipovitx Jakobson (Mosku, 1896ko urriaren 11 - Boston, 1982ko uztailaren 18a) errusiar hizkuntzalari eta filologoa izan zen.\nFilologo gisa, errusiera eta hizkuntza eslaviarrak aztertu zituen bereziki eta, hizkuntzalaritzaren alorrean, estrukturalismoaren molde berriak urratu zituen. Hark sortu zuen Pragako eskola, Trubetskoi eta Karcevskij hizkuntzalariekin batera, Ferdinand Saussure hizkuntzalari suitzarraren teorietan oinarrituta. Errusierari eta eslaviera zaharrari buruz eginiko azterketen ildotik, fonologia estrukturalistaren oinarriak finkatu zituen. M. Halle eta G. M. Fant lankideekin fonologiaren teoria berritu zuen. Haurren hizkera eta afasia-arazoak ere izan zituen aztergai \"(Studies on Child Language and Aphasia)\". Orobat, hizkuntzalaritzaren eta poetikaren arteko harremanez egin zituen azterketak. Hark idatzitako lan nagusiak \"Selected Writings\" bilduman agertzen dira.\nKomunikazioaren funtzioak.\nHizkuntzalaritzako eskuliburu askotan agertzen da Roman Jakobsonen izena daraman komunikazioaren eskema, eta berari loturik komunikazioaren funtzioak:\nJakobsonek sei komunikazio funtzio bereizi zituen, bakoitza bere eskemako komunikazio prozesuaren dimentsio bati loturik. (Bere eskema Karl B\u00fchlerren teoriaren gainean eraikita dago):"}
{"id": "275328", "revid": "90523", "url": "https://eu.wikipedia.org/wiki?curid=275328", "title": "Claude Louis Hector de Villars", "text": "Claude Louis Hector de Villars (Moulins, 1653ko maiatzaren 8a - Turin, 1734ko ekainaren 17a) frantziar militarra eta diplomazialaria izan zen, marexal nagusia Luis XIV.arekin.\nBizitza.\n1698an, Vienako enbaxadore izendatu zuten. Espainiako Ondorengotza Gerran egin zen ezagun, eta han lortutako garaipenei esker, marexal izendatu zuten. Luis XIV.ak Alemaniako frantziar osteetako buru izendatu zuen, eta Villarsek garaipena lortu zuen H\u00f6chst\u00e4dten. Frantziako hegoaldean aritu zen, eta Alpeetako eta Flandesko gudarosteen buruzagi izan zen, baina haren garaipen nagusia 1712an Denainen lortutakoa izan zen; garrantzi handiko garaipena izan zen, hari esker Frantziak egoera erosoagoan egin ahal izan baitzien aurre Ondorengotza Gerraren bake-hitzarmenei.\nRastatteko Itunean parte hartu zuen, Luis XV.aren erregeordetzaren kontseiluko eta gerra-kontseiluko kide izan zen eta, Italiako guduetan, Milanerria eta Mantua menderatu zituen."}
{"id": "275329", "revid": "58701", "url": "https://eu.wikipedia.org/wiki?curid=275329", "title": "Benevento", "text": "Benevento Italiako hego-mendebaleko hiria (Campania), izen bereko probintziako hiriburua. 62.500 biztanle (2009). Santa Sofia eliza (VIII. m.), XII. mendeko klaustro arabiar batez hornitua. Nekazaritza-gune garrantzitsua (tabakoa).\nMugakideak.\nBeneventok honako udalerri hauekin egiten du muga:\nHistoria.\nHasiera batean \"Maleventum\" edo \"Maluentum\" deitua, erromatarrek izena aldatu egin zioten samniten hiri zaharrari, eta \"Beneventum\" izena ezarri (K.a. 268). K.o. VI. mendean godoek bizantziarrak egotzi zituzten bertatik (545), eta ondoren, lombardiarrek dukerri ahaltsu bateko hiriburu bihurtu zuten (589). Normandiarrek 1047an konkistatu ondoren, Henrike III.a enperadore germaniarraren esku geratu zen, eta Leon IX.a Aita Santuari eman zion (1052). Benevento Aita Santuen esku egon zen XIX. mendera arte. Italiako erreinuak bereganatu zuen 1860. urtean."}
{"id": "275330", "revid": "46380", "url": "https://eu.wikipedia.org/wiki?curid=275330", "title": "Raul Cancio", "text": "Ceferino Cancio Amunarriz, ezagunagoa Raul Cancio gisa (Donostia, Gipuzkoa, 1911ko irailaren 18a - 1961eko urriaren 23a), gipuzkoar zinema-antzezlea izan zen.\nBiografia.\nOso famatua izan gabe, Espainiako zinemako izarra izan zen 40ko hamarraldian. Madrilen egin zuen debuta, oso gazte, Adolfo Aznar eta Hans Behrendten \"Miguel\u00f3n, o el \u00faltimo contrabandista\" filmean (1933). 40ko hamarraldian hasieran egin zen ordea ezaguna, propagandazko hainbat film frankistatan parte hartu baitzuen, gehienetan heroiaren adiskide leialaren papera eginez: Jos\u00e9 Luis S\u00e1enz de Herediaren \"Raza\" (1941), Antonio Rom\u00e1nen \"Escuadrilla\" (1941), Carlos Ar\u00e9valoren \"Harka \"(1941), Juan de Ordu\u00f1aren \"\u00a1A m\u00ed la legi\u00f3n!\" (1942).\nGerraondoko espainiar zinemagintzan etengabe jarraitu zuen lanean, eta, komediak ere egin zituen, besteak beste: Juan de Ordu\u00f1aren \"Yo no me caso \"eta \"Ella, \u00e9l y sus millones\" (1944)."}
{"id": "275331", "revid": "28807", "url": "https://eu.wikipedia.org/wiki?curid=275331", "title": "Ceferino Cancio", "text": ""}
{"id": "275332", "revid": "512", "url": "https://eu.wikipedia.org/wiki?curid=275332", "title": "Dexter Gordon", "text": "Dexter Gordon (Los Angeles, Kalifornia, 1923ko otsailaren 27a - Filadelfia, Pennsylvania, 1990eko apirilaren 25a) jazz-saxofonista estatubatuarra izan zen.\nHamahiru urte zituela klarinete-jotzaile aparta zen; hamabostekin saxo altuari ekin zion, eta hamazazpirekin, saxo tenorrari. Lester Young izan zuen maisu. Lionel Hamptonen orkestran jo zuen garai batez (1940-1943), Louis Armstrongenean 1944an, eta Billy Eckstinerenean ondoren. Charlie Parker, Dizzy Gillespie, Art Blakey eta Sarah Vaughanekin jo zuen. Drogekin arazoak izan zituen, eta bolada bat egin zuen kartzelan 1950eko hamarkadan, drogak zirela medio. 1960ko hamarkadan Europara aldatu zen, eta jazza irakasten jardun zuen. 1976an itzuli zen jendaurreko saioetara, eta \"be-bop\"a modan jarri zuen berriro. Bertrand Tavernierren \"Autour de minuit\" (1986) filmaren protagonista izan zen. Behin baino gehiagotan jardun zuen Donostiako Jazzaldian."}
{"id": "275333", "revid": "336", "url": "https://eu.wikipedia.org/wiki?curid=275333", "title": "Aleksandra Kollontai", "text": "Aleksandra Mikhailovna Kollontai (errusieraz: \u0410\u043b\u0435\u043a\u0441\u0430\u043d\u0434\u0440\u0430 \u041c\u0438\u0445\u0430\u0439\u043b\u043e\u0432\u043d\u0430 \u041a\u043e\u043b\u043b\u043e\u043d\u0442\u0430\u0439) (San Petersburgo, Errusiar Inperioa, 1872ko martxoaren 31greg./martxoaren 19ajul. - Mosku, Sobietar Batasuna, 1952ko martxoaren 9a) errusiar iraultzaile marxista izan zen. Familia autoritarioa eta sexu-zapalkuntza hautsiko dituen ikuspuntu iraultzailean oinarritu zuen emakumearen askatasunaren aldeko borroka.\nBizitza.\nAleksandra \"Shura\" Mikhailovna Kolont\u00e1i San Petersburgon jaio zen, 1872ko martxoan. Errusiako politikari eta marxista nabarmena izan zen. Komunista eta iraultzailea, lehen emakumea izan zen nazio baten gobernuan posizio bat okupatzen.\nUkrainar jatorriko familia aristokratiko errusiar baten jaio zen. Bere aita tsarraren zerbitzuko jenerala zen; bere ama, nekazari familia dirudun batetik zetorren. 19 urterekin bere senarra izango zena ezagutu zuen, baina 24 urtekin alderdi sozialistaren kide egin eta bere senarra eta semea alde batera utziz, Suizara joan zen, ideia sozialistei loturiko ikasle gazteen neurolog\u00eda zentro batera. 1889an, Errusiako Langileen Alderdi Sozialdemokratako kide egin zen (Errusieraz: \u0420\u043e\u0441\u0441\u0438\u0439\u0441\u043a\u0430\u044f \u0441\u043e\u0446\u0438\u0430\u043b-\u0434\u0435\u043c\u043e\u043a\u0440\u0430\u0442\u0438\u0447\u0435\u0441\u043a\u0430\u044f \u0440\u0430\u0431\u043e\u0447\u0430\u044f \u043f\u0430\u0440\u0442\u0438\u044f, \u0420\u0421\u0414\u0420\u041f, transliteraturik: \"Ross\u00edyskaya sotsial-demokrat\u00edchyeskaya rab\u00f3chaya p\u00e1rtiya, RSDRP)\".\nXX. mende hasieran, 1905eko gertakari iraultzaileetan parte hartu zuen, baita artikuluak idazten eta emakumeen langile elkarteak antolatzen ere. Azkenean, erbesteratu behar izan zen, horrela Europatik bidaiatu eta Alemania, Britainia Handia eta Frantziako alderdi sozialistekin harremanekin jartzeko aukera ukan zuen.\nLehen Mundu Gerran parte hartzearen kontra aktiboki aritu zen eta Errusiara itzultzean \"Petrogradoko Sobietar Batzorde Betearazleko\" kide hautatu zuten. Leninen ideiak bultzatu zituen, Sobietak botere-organismo gisa ikusten baitzituen eta iraultza burgesa alboratu eta iraultza proletarioarekin ordezteko beharra sentitzen baitzuen. Ondoren, Alderdiaren Batzorde Zentraleko kide bihurtu zen eta langile estatua sortzearen aldeko botoa eman zuen.\nBoterea hartu ondoren, Laguntza Publikorako Herri Komisari izendatu zuten, Sovnarkomen gobernurako. Horrela, nazio bateko gobernuan posizio bat okupatu zuen lehen emakumea izan zen.\nEmakumezkoen eskubide eta askatasunak lortzeko gogor lan egin zuen, legedian aldaketak egitea lortuz.\n1918an, Kollontai, \"Emakume Langileen Lehenengo Biltzar\"reko antolatzaileetako bat izan zen. Batzar honetatik Zhenotdei (Emakumearen saila) jaio zen, emakumeek bizitza publikoan eta gizarte proiektuetan parte hartzera bideratutako erakundea. Modu berezian, analfabetismoaren aurkako borrokan ere aritu zen. Zhenotdeiek \"Kommunistka\" (Emakume Komunista) izeneko aldizkaria zuen eta Kollontai bere batzorde editorialeko kide izan zen. Ahalegin guzti hauek beharrezkoak izan ziren Errusian Emakume Berriaren oinarriak finkatzeko.\n1921ean Langileen Oposizioa izeneko taldea babestu zuen, baina Kongresuak taldea deseginarazi zuen eta kideek oneritzia galdu zuten. Aleksandra Kollontai baztertua izan zen eta bere eragin politikoa galdu zuen. 1923an diplomazia zerbitzura joan zen. Sobietar Batasuneko enbaxadore izendatu zuten (historian lehen emakume enbaxadorea) Norvegian eta gero Suedian eta Mexikon. Nazioen Elkarteko Sobietar delegazioan ere parte hartu zuen.\nEmakumeen Eskubideak.\nIkusi dugun bezala, Aleksandrak asko borrokatu zuen emakumeen eskubideen alde. Izan ere, bere borrokak saria izan zuen, Errusian eragin handia izan baitzuen.\nKolontaik emakumezkoen sexu-askapenaren gaia zuzendu zuen bere lanetan: \"The New Woman\" and \"Love in the Communist Society\". Bere ustez, \"emakume berria\" emakumearen beraren eskakizunen arabera bereizten da, haren nortasuna baieztatuz, estatuaren eta familiaren emakume-zerbitzari ideiaren kontra protesta egiten eta bere eskubideen alde borrokatzen, senarraren osagarria izateari uko eginez. Honako ideiak defendatu zituen:\nLanak.\nObra nagusiak: \"Emakumearen arazoen oinarri sozialak\" (1909); \"Moral berria eta langileria\" (1919); \"Sexu askatasunean bizi izan den emakume baten autobiografia\" (1920); \"Bakartasuna eta amatasuna\" (1921); eta \"Langileriaren oposizioa\" (1921)."}
{"id": "275334", "revid": "336", "url": "https://eu.wikipedia.org/wiki?curid=275334", "title": "Pisanello", "text": "Pisanello (Pisa edo Verona, 1395 aldean - Napoli?, 1455 aldean), jaiotza-izenez Antonio di Puccio da Cereto edo Antonio di Puccio Pisano, italiar pintore eta dominagilea izan zen.\nBizitza.\nVeronan egin zituen pintura-ikasketak, eta han egin zituen bere maisulan ezagunenak: \"Galeperraren Ama birjina\", \"Ama Birjinaren Deikundea\" eta \"San Giorgio e la principessa di Trebisonda\" (\"San Jurgi eta Trebisonda printzesa\"). 1425ean Veneziara jo zuen, eta ondoren Erromara joan zen Gentile da Fabriano pintoreak amaitu gabe utzi zituen lanak bukatzera.\nFerraran egin zuen lehen domina, 1438an (Joan VII.a Paleologoarena). Italiako Gorte Nagusietara deitu zuten ondoren (Mantua, Milan, Rimini, Venezia, Erroma), eta bere garaiko printzeen erliebeak landu zituen dominetan. Napolin izan zen gero, eta Alfontso V.a Aragoikoaren dominak grabatu zituen, errege horri berari garaipen-arku baten proiektua aurkezteaz gainera. Maisutasun handiz pintatzen zituen animaliak, bestalde."}
{"id": "275337", "revid": "6327", "url": "https://eu.wikipedia.org/wiki?curid=275337", "title": "Antonio Pisano", "text": ""}
{"id": "275338", "revid": "96586", "url": "https://eu.wikipedia.org/wiki?curid=275338", "title": "Copi", "text": "Copi, jaiotza-izenaz Ra\u00fal Damonte Botana (Buenos Aires, Argentina, 1939ko azaroaren 20a - Paris, Frantzia, 1987ko abenduaren 14a), argentinar marrazkilaria eta idazlea izan zen.\nBiografia.\nAita poeta, marrazkilaria eta egunkari-zuzendaria zuen. Ama anarkista zen. Copi arrunta, lizuna, probokatzailea zen muturreraino, baina aldi berean inozoa eta tolesgabea. Lehenengo marrazkiak eta antzerki-lanak, politikoak, Argentinan egin zituen, Parisa joan aurretik (1962).\nCopiren lanetan unibertso bera ageri da beti, eroz, trabestiz, androginoz, lesbianaz... osatua; baina, batez ere, sufrimenduz eta bakardadez, hipokrisiaz betetako unibertsoa da.\nCopiren lan nagusiak: \"La journ\u00e9e d'une r\u00eaveuse\" (1967, \"Ameslari baten egun bat\"), \"L'homosexuel ou la difficult\u00e9 de s'exprimer\" (1971, \"Homosexuala edo adierazteko zailtasuna\"), \"Eva Per\u00f3n\" (1970), \"Les quatre jumelles\" (1973, \"Lau bikiak\"), \"Loretta Strong\" (1974), \"La Tour de la D\u00e9fense\" (1978, \"Defentsaren dorrea\"), \"La femme assise\" (1984, \"Emakume eseria\"), \"Une Visite Inopportune\" (1989, \"Orduz kanpoko bisitaldia\"), \"Cachafaz\" (1993)."}
{"id": "275339", "revid": "28807", "url": "https://eu.wikipedia.org/wiki?curid=275339", "title": "Ra\u00fal Damonte", "text": ""}
{"id": "275340", "revid": "512", "url": "https://eu.wikipedia.org/wiki?curid=275340", "title": "Myonycteris torquata", "text": "Myonycteris torquata Myonycteris generoko animalia da. Chiropteraren barruko Pteropodidae familian sailkatuta dago."}
{"id": "275341", "revid": "46380", "url": "https://eu.wikipedia.org/wiki?curid=275341", "title": "I\u00f1aki Linazasoro", "text": "I\u00f1aki Linazasoro Mat\u00e9 (Zumarraga, - Tolosa, ) Gipuzkoako idazlea, Karlos Linazasororen aita. \"Unidad\", \"La Voz de Espa\u00f1a\", \"Diario Vasco\" egunkarietan eta \"Zeruko Argia\" aldizkarian eman ditu argitara bere artikulu garrantzitsuenak. Obra nagusiak: \"El alma r\u00ede\" (1968), \"La otra Guip\u00fazcoa\" (1969), \"Boga boga por el B\u00e1ltico\" (1969), \"Hatxe gabeko umorea\" (1970), \"Caser\u00edos de Guip\u00fazcoa\" (1974), \"Villarreal de Urretxua, ayer y hoy\" (1974), \"La navidad en Guip\u00fazcoa\" (1974), \"50 excursiones de arte y paisaje partiendo de Guip\u00fazcoa\" (1977), \"Jose Mari Iparraguirre\" (1977), \"Alborada\" (1978), \"Historia y gu\u00eda de Tolosa\" (1979), \"La actualidad de la casa blasonada en el Pa\u00eds Vasco\" (1982), \"Gipuzkoa biotz-begietan\" (1983), \"Tolosa, pueblo musical\" (1985) eta \"Episodios municipales\" (1986).\nNahiz eta Zumarragan jaio izan, Tolosan ezkondu eta bizitzera joan zen. Tolosako alkate izan zen, bestalde, 1978-1983 urte bitartean EAJ alderdiaren aldetik."}
{"id": "275342", "revid": "336", "url": "https://eu.wikipedia.org/wiki?curid=275342", "title": "Thomas Nashe", "text": "Thomas Nashe (Lowestoft, Suffolk, Ingalaterra, 1567ko azaroa - Londres, Ingalaterra, 1601) ingeles idazlea izan zen.\nBiografia.\nCambridgen egin zituen ikasketak. \"University Wits\" taldeko kide izan zen. Talde hori Shakespeareren aitzindari izan ziren Ingalaterrako idazle gazte profesionalen lehenengo belaunaldikoek osatzen zuten. Rabelaisen eragina izan zuen; hala, Nasheren estiloak satira, fantasia, umorea eta lirika nahasten zituen, eta berritzailea izan zen haren garaiko ingeles literaturan.\nEztabaida eta liskar gogorrak izan zituen beste idazle batzuekin, besteak beste, puritanismoa gogor salatu zuelako. Eleberria, saiakera eta antzerkia landu zituen. Idazlan nagusiak: \"The Anatomie of Absurdity\" (1589, \"Zentzugabearen anatomia\"); \" Christ\u00b4s Tears over Jerusalem\" (1593, \"Kristoren malkoak Jerusalemen\"); \"Terrors of the Night\" (1594, \"Gaueko izuak\"); \"The Unfortunate Traveller\" (1594, \"Zorigaiztoko bidaiaria\")."}
{"id": "275343", "revid": "336", "url": "https://eu.wikipedia.org/wiki?curid=275343", "title": "Stenka Razin", "text": "Stenka Razin (Zimoveyskaya-Donu, Errusia, 1630 - Mosku, Errusia, 1671ko ekainaren 16agreg./ekainaren 6ajul.) kosakoen buruzagia izan zen. Errusian, 1667-1670 urteetan, nekazariek egin zuten matxinadako buruzagia eta heroia.\nKosakoen espedizio bateko buruzagi izan zen 1667an, Volga ibairaino; espedizio horrekin bat egin zuten morrontzatik ihesi zihoazen laborariek. Gudaroste horren buru zela, ontzi batzuez jabetu zen Volga ibaian eta Kaspio itsasoan, eta Persiarako ibilbidean bidelapur jardun zuen; 1670ean Volga ibaian gora egin zuen, eta Tsaritsin, Astrakhan eta Saratov hiriak konkistatu zituen. Moskuko eskualderaino ere iritsi zen, baina Simbirskeko hirian gudua galdu eta Don ibaiaren inguruan ezkutatu zen. Aristokraziako jende-taldeek atxilotu ondoren, Moskuko buruzagien esku utzi zuten Razin, eta laurdenkatu egin zuten. Herri-kanta ugaritan aipatzen da Razin heroia."}
{"id": "275344", "revid": "336", "url": "https://eu.wikipedia.org/wiki?curid=275344", "title": "Francisco de Rojas Zorrilla", "text": "Francisco de Rojas Zorrilla (Toledo, Espainia, 1607ko urriaren 4a - Madril, Espainia, 1648ko urtarrilaren 23a) espainiar dramagilea izan zen.\nBiografia.\nPedro Calder\u00f3n de la Barcaren eskolako kidea izan zen, baina haren bizitzari buruzko oso datu gutxi iritsi dira. Toledoko Unibertsitatean egin bide zituen ikasketak, eta ondoren Madrilen hartu zuen bizilekua. Santiagoko Ordenako kide egin zen 1644an.\nAntzerkirako 70 bat obra idatzi zituen, eta antzerki-molde berriak urratu zituen.\nObra nagusiak: \"Cada cual lo que le toca\" (\"Bakoitzari dagokiona\"); \"El Ca\u00edn de Catalu\u00f1a\" (\"Kataluniako Kain\"); \"Los encantos de Medea\" (\"Medearen xarmak\"); \"La vida en el ata\u00fad\" (\"Bizitza hilkutxan\"); \"Los trabajos de Tob\u00edas\" (\"Tobiasen lanak\"); \"Obligados y ofendidos\" (\"Behartuak eta minduak\"); \"Donde hay agravios no hay celos\" (\"Laidoak direnetan zelorik ez\"); \"Del rey abajo, ninguno\" (\"Erregeren azpitik inor ez\"); eta \"Entre bobos anda el juego\" (\"Ergelen artean\")."}
{"id": "275345", "revid": "336", "url": "https://eu.wikipedia.org/wiki?curid=275345", "title": "Eug\u00e8ne Rouher", "text": "Eug\u00e8ne Rouher (Riom, 1814ko azaroaren 30a - Paris, 1884ko otsailaren 3a) frantses politikaria izan zen. Diputatu errepublikanoa izan zen 1858-1849 urteetan, eta Luis Napoleonen aldeko agertu zen. 1849-1852 urteetan Justiziako ministro izan zen, Estatuko Kontseiluko lehendakariordea, Nekazaritzako ministro eta Herri Lanetakoa (1855-1863), senataria (1856) eta Estatuko Kontseiluko lehendakaria (1863). 1863an Estatuko ministro hautatu zuten eta, izenez hala ez bazen ere, izatez lehen ministro eta Finantzetako ministro izan zen (1867). Mexikorako espedizio bat bultzatu zuen, eta Austria eta Italiarekin isilpeko hitzarmena izenpetu zuen (1866-1888). 1869ko hauteskundeen ondoren, kargua utzi zuen eta senatuko lehendakari izan zen. Ingalaterrara erbesteratu zen 1870ean, eta hurrengo urtean itzuli zen Frantziara. Diputatu bonapartista izan zen 1872-1881 urteetan."}
{"id": "275346", "revid": "12788", "url": "https://eu.wikipedia.org/wiki?curid=275346", "title": "Assuan", "text": ""}
{"id": "275347", "revid": "336", "url": "https://eu.wikipedia.org/wiki?curid=275347", "title": "Posidonio", "text": "Posidonio, ( \"Poseidonios\", esanahia \"Poseidonena\"), Apameakoa (\u1f41 \u1f08\u03c0\u03b1\u03bc\u03b5\u03cd\u03c2, Apamea) edo Rodaskoa (\u1f41 \u1fec\u03cc\u03b4\u03b9\u03bf\u03c2, Rodas) (Apamea, Siria, K.a. 135 - Erroma, K.a. 50) Antzinako Greziako filosofo estoikoa izan zen.\nBiografia.\nFilosofiako ikasketak Paneziorekin egin zituen Atenasen. Rodasen eman zuen ia bizitza osoa, eta han eskola estoikoaren buru izan zen. Helenismoaren garaiko jakinduria bildu eta erromatarrei irakatsi zien: Zizeron, Lukrezio, Virgilio, Manilio, Seneka Gaztea eta Plinio Zaharraren maisu izan zen.\nEragin handia izan zuen filosofia estoikoaren garapenean; filosofiaren eta erlijioaren arteko kontraesanak adosten saiatu zen, Aristotelesen eta Platonen doktrinak Zenonen estoizismoarekin bat egiten, eta estoizismoaren hastapen nagusi bat garai hartako greziarren eta erromatarren erlijiora egokitzen. Berrogeita hamabi liburu idatzi zituen historiaz. Geografoa, astronomoa eta etnografoa ere izan zen. Haren idazlan guztiak galdu egin dira."}
{"id": "275349", "revid": "28807", "url": "https://eu.wikipedia.org/wiki?curid=275349", "title": "Poseidonios", "text": ""}
{"id": "275350", "revid": "28807", "url": "https://eu.wikipedia.org/wiki?curid=275350", "title": "Posidonio Rodaskoa", "text": ""}
{"id": "275351", "revid": "28807", "url": "https://eu.wikipedia.org/wiki?curid=275351", "title": "Posidonio Apameakoa", "text": ""}
{"id": "275352", "revid": "336", "url": "https://eu.wikipedia.org/wiki?curid=275352", "title": "Alessandro Scarlatti", "text": "Alessandro Scarlatti (Palermo, Italia, 1660ko maiatzaren 2a - Napoli, Italia, 1725eko urriaren 22a) musikagilea izan zen.\n1679-1683 urte-bitartean, Suediako Kristina erreginaren kapera-maisua izan zen Erroman, eta 1684-1703 urte-bitartean Napoliko espainiar erregeordearena. Erroman eta Napolin bizi izan zen, eta gorteko eta elizako kargu ugari izan zituen. Napolitar eskolaren sortzaileetako bat izan zen, eta \"opera seria\" izenekoaren oinarriak jarri zituen, eta \"aria da capo\" eta hiru zatiko obertura ezarri zituen. Ikasle izan zituen Johann Adolf Hasse, Francesco Geminiani eta Domenico Scarlatti, semea, besteak beste.\nEhun bat opera idatzi zituen, horien artean: \"Statira\" (1690); \"La caduta de Decemviri\" (1697); \"Eraclea\" (1700); \"Mitridate Eupatore\" (1707); \"Telemaco\" (1718); \"La Grisella\" (1721). Oratorioak, kantatak, meza ugari, moteteak eta bestelako eliz lanak, madrigalak, kontzertuak, ganbera-musika eta klaberako lanak idatzi zituen."}
{"id": "275353", "revid": "336", "url": "https://eu.wikipedia.org/wiki?curid=275353", "title": "Charles Scott Sherrington", "text": "Charles Scott Sherrington (Londres, 1857ko azaroaren 27a - Eastbourne, 1952ko martxoaren 4a) ingeles fisiologoa izan zen. Londres, Liverpool eta Oxfordeko unibertsitateetan irakasle izan zen. Goi-mailako animalien nerbio-sistema aztertu zuen 50 urtez. Erreflexuak organismo osoaren jarduera gisa aztertu beharrekoak zirela frogatu zuen saiakera baten bidez: gihar-sail bati eragiten zaionean, kontrako eginkizuna duten giharren eginkizuna aldi berean eragotzia geratzen da (Sherringtonen legea). \"The Integrative Action of the Nervous System\" (1906, \"Nerbio-sistemaren eginkizun bateratzailea\") liburuan zentzumenen organoak aztertu zituen, eta batez ere erreflexuetan eragina zuten nerbioak. Burmuineko eritasunak, paralisiak eta atrofiak sendatzeko garrantzi handikoak izan ziren haren lanak. Hark sortua da \"neurona\" hitza. 1932an, Medikuntzako Nobel saria eman zioten, Edgar Douglas Adrianekin batera."}
{"id": "275354", "revid": "96586", "url": "https://eu.wikipedia.org/wiki?curid=275354", "title": "T\u0101ufa\u02bb\u0101hau Tupou IV.a", "text": "T\u0101ufa\u02bb\u0101hau Tupou IV.a (Nuku'alofa, Tonga, 1918ko uztailaren 4a - Auckland, Zeelanda Berria, 2006ko irailaren 10a) Tongako erregea izan zen, S\u0101lote Tupou III.a erreginaren eta Viliami Tung\u012b Mailefihi uharteko lehen ministroaren semea.\nBizitza.\nIkasketak Newington eskola metodistan egin zituen, Hegoaldeko Gales Berrian. Ekonomia eta legeak ikasi zituen Sydneyko Unibertsitatean. 1942an Hezkuntza Ministerioan izan zen, eta ondoren Osasun Ministerioan. 1949an lehen ministro izendatu zuten, eta aldi berean, Kanpo Arazoetako ministro eta Nekazaritzako ministro ere izan zen. Kargu horiek 1965. urtera arte izan zituen. Urte horretan erregina hil zen, eta berak hartu zuen haren lekua. Agintean egon zen bitartean, Tongak erabateko burujabetasuna lortu zuen (1970), baina gobernu-sisteman ez zen oinarrizko aldaketarik izan. Tupou IV.ak hainbat domina jaso zituen, horien artean Alemaniako Errepublika Federalak ematen zuen Merituaren Ordenakoa (1978)."}
{"id": "275355", "revid": "90204", "url": "https://eu.wikipedia.org/wiki?curid=275355", "title": "Ali Akbar Khan", "text": "Ali Akbar Khan (; izengoitia: \"Khansahib\" edo \"Ustad\"; Comilla, Ekialdeko Bengala, 1922ko apirilaren 14a - San Anselmo, Kalifornia, 2009ko ekainaren 18a) bengaliar musikagilea izan zen. Musikagilea ez ezik, \"sarod\" musika tresnaren interprete eta irakaslea izan zen. Indiako iparraldeko musika jotzeko erabiltzen den harizko tresna da \" sarod\"a, eta Khanek Estatu Batuetan ezagutarazi zuen. Jendaurreko lehen ekitaldia hamahiru urte zituela egin zuen Allahabaden. 1955ean, Estatu Batuetara joan zen New Yorkeko Arte Modernoaren Museoan ekitaldi bat ematera. Estatu Batuetako telebistan agertu zen lehen artista hindua izan zen, eta mendebaldeko merkatuan Indiako musikaren disko bat argitaratu zuen lehena. Kalkutako Musika Eskola sortu zuen 1956an, eta, handik bi urtera, Ali Akbar eskola ezarri zuen Kalifornian. Suitzan ere ireki zuen beste bat. Hauek dira bere lanik aipagarrienak: \"Journey\" (1990), \"Garden of dreams\" (1993), \"Legacy\" (1997) eta \"Passing on the tradition\" (1998)."}
{"id": "275356", "revid": "28807", "url": "https://eu.wikipedia.org/wiki?curid=275356", "title": "Khansahib", "text": ""}
{"id": "275357", "revid": "28807", "url": "https://eu.wikipedia.org/wiki?curid=275357", "title": "Ustad", "text": ""}
{"id": "275359", "revid": "105290", "url": "https://eu.wikipedia.org/wiki?curid=275359", "title": "Muzilago", "text": "Muzilagoa zuhaitz eta landare batzuen zain, hazi edo adarretan izaten diren polisakaridoei ematen zaien izena. Pektinaren eta gomen tankerakoak dira. Ezagunenak eta erabilienak lihoaren, algarrobaren eta irasagarraren hazietatik lortzen dira; sintesi bidez ere lor daitezke. Urarekin nahastean, ura xurgatu eta disoluzio likatsuak eratzen dituzte. Azido mineralez hidrolizatuz, pentosak eta hexosak eratzen dituzte, arabinosa eta galaktosa besteak beste. Janariak loditzeko sukaldaritzan, diuretiko eta aringarri gisa medikuntzan, lurringintzan, eta emultsioen finkatzaileak, loditzaileak etab. prestatzeko erabiltzen dira. Ez dago bereizketa argi-argi bat egiterik gomen eta muzilagoen artean; hala ere, ez dira kolak eta muzilagoak nahastu behar."}
{"id": "275360", "revid": "512", "url": "https://eu.wikipedia.org/wiki?curid=275360", "title": "Nanonycteris veldkampii", "text": "Nanonycteris veldkampii Nanonycteris generoko animalia da. Chiropteraren barruko Pteropodidae familian sailkatuta dago."}
{"id": "275361", "revid": "96586", "url": "https://eu.wikipedia.org/wiki?curid=275361", "title": "Haxemi Rafsanjani", "text": "Akbar Haxemi Rafsanjani (, ; Bahreman, Persia, - Teheran, 2017ko urtarrilaren\u202f8a) irandar erlijio-gizona eta politikaria izan zen. Irango Islamiar Errepublikako presidentea izan zen 1989-1997 bitartean.\nBizitza.\nQom hiri santuko eskola musulmanetan egin zituen ikasketak, eta Khomeiniren ikasle izan zen 1950etik aurrera. Khomeiniren ordezkaria izan zen Iranen, hura erbestean bizi izan zen bitartean (1964), eta aiatolah izendatu zuen bere burua. Xahren aurkako iraultzaren ondoren, Iraultzako kontseiluko kide izan zen (1979), eta Irango Islam Alderdi Errepublikarraren sortzaileetako bat.\nIrango legebiltzarreko lehendakari izan zen 1980etik 1989ra bitartean, armadako buruzagi nagusi 1988tik 1989ra, eta konstituzioa berrikusteko batzordeko lehendakariorde 1989an. Khomeini hil zenean, Errepublikako presidente hautatu zuten (1989-1997). Kanpo politikan Khomeinirena baino politika neurtuagoa bideratu zuen, eta ez zen sartu Golkoko Gerran (1990-1991).\n2007an, Aditu Batzordearen Lehendakari izendatu zuten (batzorde horrek aukeratzen du Irango buruzagi gorena). Baina 2011n, Mohamed Reza Mahdavi Kani kontserbadoreagoa aukeratu zuten postu horretarako Rafsanjaniren ordez."}
{"id": "275362", "revid": "6327", "url": "https://eu.wikipedia.org/wiki?curid=275362", "title": "Akbar Hashemi Rafsanjani", "text": ""}
{"id": "275363", "revid": "105290", "url": "https://eu.wikipedia.org/wiki?curid=275363", "title": "Txonin", "text": " Japonian, Tokugawa aroaren hasieran (1603-1867), sortu zen giza talde aberatsa zen, eragin eta ahalmen handia izan zuena.\nGehienak merkatariak ziren, nahiz eta baziren esku-langileak ere. Berehala aberastu ziren, samuraiei gailendu zitzaizkien eta haien nagusitasunak ezinegona eta herra sortu zuen maila apalagoko giza taldeetan. Haien eraginez aurrerakuntza handiak izan ziren astronomian, agronomian, medikuntzan eta ingeniaritzan.\nGenroku (1688-1703) eta Bunka-Bunsei (1804-1829) aroetan txonin-kulturak indar handia izan zuen; arte-mota berriak bultzatu ziren, haiku olerkiak, Kabuki eta Joruri antzerki-motak, eleberri erotikoak eta kontakizun laburrak.\nGobernuak finantzatzen zituzten arren, beren burujabetasunari eutsi zioten. 1868an txoninak gainbeheran hasi ziren eta samuraiek hartu zuten haien lekua."}
{"id": "275364", "revid": "28807", "url": "https://eu.wikipedia.org/wiki?curid=275364", "title": "Chonin", "text": ""}
{"id": "275365", "revid": "65203", "url": "https://eu.wikipedia.org/wiki?curid=275365", "title": "Carlo Ambrosini", "text": "Carlo Ambrosini (Azzano Mella, Bresciatik hurbil, Lombardia, Italia, 1954ko apirilaren 15a - Brescia, 2023ko azaroaren 1a) italiar marrazkilaria izan zen.\nBiografia.\nGazte-gaztetatik hezi zuten artearen esparruan. Adierazkortasun handiko marrazkilaria izan zen, eta trebetasun aparta zuen irudi errealistak marrazten. Dardo argitaletxeak egin zizkion lehen irudi-eskaerak (1976).\n1978tik 1982ra bitartean, \"Storia d\u00b4Italia a Fumetti\" egitasmo handian parte hartu zuen Enzo Biagiren zuzendaritzapean. 1983an, Giancarlo Berardi eta Ivo Milazzok sortu, eta Giancarlo Alessandrinik eta beste irudigile sonatu batzuek marraztutako \"Ken Parker\" istorio-sail arrakastatsuan lan egin zuen Ambrosinik. \"Orient-Express\" aldizkariak XV. mendean kokaturiko \"Nicho Macchia\" lehen lan historikoa argitaratu zion 1984an. Sail horrek harrera ona izan zuen merkatuan, eta beste herrialdetan ere oso ondo saldu zen. 1997an, \"Napoleone\" serie berria argitaratzen hasi zen, eta 2006ra arte jarraitu zuen. Ambrosiniren azken pertsonaia \"Jan Dix\" (2008) izan zen, Bonellin argitaratua."}
{"id": "275366", "revid": "336", "url": "https://eu.wikipedia.org/wiki?curid=275366", "title": "Andrea Gabrieli", "text": "Andrea Gabrieli (Venezia, Italia, 1532/33 - \"ib.\", 1585eko abuztuaren 30a) musikagilea izan zen. XVI. mendeko Veneziako musikagilerik handienetakoa, C. Merulorekin batera.\nVeneziako San Marko basilikako abeslari izan zen lehenbizi, eta hango organo-jotzaile ondoren. Lan gehienak Bavarian egin zituen. Polifonian berrikuntza handiak egin zituen, Lassusen artea bazterrera utzita. Musika profanoa idatzi zuen (madrigal 3, 5 eta 6 ahotsetarakoak, \"greghesche, giustiniane, mascherate\" direlakoak), herri-musika batez ere, eta baita erlijio-musika ere. Kobrezko musika tresnetarako eta biolinerako musika idatzi zuen, batez ere. Venezian Lepantoko guduko garaipena (1571) ospatzeko egin ziren festetarako musika, eta Henrike III.a Frantziakoak (1574) egin zuen bisitaldirakoa idatzi zituen. Organorako sortu zituen \"intonazioni preludianti\" lanak koru preludioaren aitzindariak izan dira."}
{"id": "275367", "revid": "56334", "url": "https://eu.wikipedia.org/wiki?curid=275367", "title": "Jesse Jackson", "text": "Jesse Louis Jackson (Greenville, Hego Carolina, 1941eko urriaren 8a) Estatu Batuetako politikari beltza da. Familia pobre batean sortu zen. 1959an, unibertsitatean sartzea lortu zuen. 1964an, Soziologiako ikasketak amaitu zituen, eta ministro baptista egin zuten 1968an. 1965ean, Martin Luther Kingi jarraituz, beltzen eskubideen aldeko ekinaldian hasi zen, \"Southern Christian Leadership Conference\" izeneko erakundean, eta Chicago aldera jo zuen Luther Kingek hala eskatuta. Handik aurrera, arrazakeriaren aurkako eta beltzen eskubideen aldeko ekinaldi asko bultzatu zituen Estatu Batuetan. 1983an, Estatu Batuetako lehendakari-hautagai izendatua izateko aurkeztu zuen bere burua, Alderdi Demokrataren aldetik. Ez zuen hautagai izatea lortu, baina Estatu Batuetako politikari garrantzitsuenetako bat da harrez geroztik."}
{"id": "275368", "revid": "69297", "url": "https://eu.wikipedia.org/wiki?curid=275368", "title": "Joakin Eugenio Pl\u00e1cido Senosiain", "text": "Joakin Eugenio Placido Senosiain Otxoteko, erlijio-izenaz Buenabentura Oieregikoa (Oieregi, 1886ko abenduaren 7a - Lekaroz, 1956ko otsailaren 27a) nafar idazlea eta kaputxinoa izan zen. Idazlanak Arbelaitz, Osinburu eta O-tar B. goitizenekin sinatzen zituen.\nBizitza.\nEliza-ikasketak Iru\u00f1ean eta Tuteran egin ondoren, 1910ean apaiztu zen. Damaso Intzarekin elkarlanean aritu zen, eta bion artean sortu zuten \"Irugarrengo Prantziskotarra\" (1913) aldizkaria, lehenbizi, eta \"Zeruko Argia\" (1919), gero.\nAldizkari horiek 1936 arte iraun zuten. Gerra ondoren, \"Artzai deia\" hilabetekaria sortu zuen, eta \"Zeruko Argia\"ren bigarren aldiari hasiera eman zion, 1954an, bera zuzendaria zela.\nObra nagusiak: \"Jesu Kristo gure Jauna\u00b4ren bizitza\" (1921), Pelegrin Matar\u00f3ren obraren itzulpena; \"Aita Samuel Kaputxinoa. Gaurko izkillu edo arma\" (1922); \"Diccionario castellano-vasco y vasco-castellano de voces comunes a dos o m\u00e1s dialectos\" (1929).\nEuskaltzain urgazlea izan zen."}
{"id": "275369", "revid": "15795", "url": "https://eu.wikipedia.org/wiki?curid=275369", "title": "Joakin Eugenio Perez de Senosiain Otxoteko", "text": ""}
{"id": "275371", "revid": "512", "url": "https://eu.wikipedia.org/wiki?curid=275371", "title": "Adolf von Harnack", "text": "Adolf von Harnack (Dorpat, Errusiar Inperioa, gaur egun Estonia, 1851ko maiatzaren 7a - Heidelberg, Alemania, 1930eko ekainaren 10a) teologo luterano eta kristautasunaren historialari alemaniarra izan zen.\nLuteranismo liberal eta arrazionalistak eman duen pentsalari nagusietako bat izan da. Leipzigen (1874), Marburgen (1886) eta Berlinen (1888) irakasle izan zen. Elizaren antzinako historia eta haren inguruko testuen kritika ditu gai nagusiak. Obra batzuk: \"Lehrbuch der Dogmengeschichte\" (1886-1889, \"Dogmen historia testuliburua\"); \"Geschichte der altenchristlichen Literatur bis Eusebius\" (1893-1904, \"Antzinako kristau literaturaren historia Eusebio arte\"); \"Das Wesen des Christentums\" (1900, \"Kristautasunaren izatea\"). Harnackentzat funtsezkoena Jainkoaganako jaiera da, eta kristauak dogma kritikatzeko eskubidea du, Ebanjelioaren interpretazioa besterik ez den dogma hori, haren ustez, pentsamenduaren garai jakin bati lotua baitago."}
{"id": "275372", "revid": "512", "url": "https://eu.wikipedia.org/wiki?curid=275372", "title": "Joan VIII.a Paleologo", "text": "Joan VIII.a Paleologo (; Konstantinopla, - \"ib.\", ) Bizantzioko enperadorea 1425-1448 urteetan izan zen. Emanuel II.aren seme nagusia zen, eta anaiekin batera gobernatu zuen. Turkiarrek Tesalonika konkistatu zutenean, mendebalera jo zuen laguntza bila, eta Eugenio IV.a Aita Santuarekin hitzartu zuen Erromako eta Greziako eliza kristauen batasuna, Erromako Aita Santuen mendean (Ferrara-Florentziako kontzilioa, 1439), laguntza militarraren truke. Jaso zuen laguntza guztiz urria izan zen, eta Greziako herriak, fraide ortodoxoek xaxatuta, ez zuen inola ere batasun hori onartu. Gurutzatuek izugarrizko porrota izan zuten Varna hirian turkiarren aurka 1444. urtean, eta Bizantzioko Inperioa Konstantinoplako hiria baizik ez zen izan, hurrengo urteetan erabat suntsitu zen arte (1453). Konstantino XI.a, Joan VIII.aren ondorengoa, izan zen Bizantzioko azken enperadorea."}
{"id": "275375", "revid": "105290", "url": "https://eu.wikipedia.org/wiki?curid=275375", "title": "Amenorrea", "text": "Emakumearengan, amenorrea hileroko-isuririk ez izatea da. Haurtzaroan, haurdunaldietan eta bularra ematerakoan eta menopausiaren ondoren gertatzen den gertakari fisiologikoa da. Amenorrea patologikotzat jotzen da 18 urteak pasaturik gertatzen bada, hilekorik azaltzen ez bada, alegia, eta bi ziklo baino denbora gehiago irauten bada. Patologia hau sortarazten duten arrazoiak era askotakoak izan daitezke: jatorri endokrinoa dutenak, batez ere obulutegiaren funtzionamendu gorabeherak; jatorri ginekologikoa dutenak, ernalkinen tuberkulosia eta arazoak ematutuan izaten dira gehien agertzen direnak; jatorri anitzekoak, eritasun askok baitute eragina emakumearen hileko-isurian, (tuberkulosi-anemia, anemia); kirurgiaren bidez emakumea antzutzearen ondorioz sortzen direnak. Zenbait hormonek ere eragozten dute odol-isuria."}
{"id": "275376", "revid": "336", "url": "https://eu.wikipedia.org/wiki?curid=275376", "title": "R\u00e9gine Crespin", "text": "R\u00e9gine Crespin (Marseilla, Frantzia, 1927ko otsailaren 23a - Paris, Frantzia, 2007ko uztailaren 5a) sopranoa izan zen.\nBiografia.\nReimsen egin zuen debuta, 1948an. 1950ean, lehenengo hiru sari lortu zituen Parisko Kontserbatorioan. Mulhousen (1950) eta Parisko Operan (1951) Richard Wagnerren \"Lohengrin\" lanean aritu zen. 1957an, Francis Poulencen \"Karmeldarren elkarrizketak\" lanaren frantsesezko bertsioan parte hartu zuen.\n1958an, Bayreuthen, Wagnerren \"Parsifal\" kantatu zuen, eta izugarrizko arrakasta lortu zuen. Munduko antzoki eta hiri nagusietan aritu zen: Viena, Londres, Milan, Chicago, Buenos Aires, New York, eta behin baino gehiagotan Bayreuthen, besteak beste. 1976-1992 bitartean kantu-irakasle izan zen Parisko Kontserbatorioan, eta hainbat emanaldi eskaini zituen leku berezia emanez Lied-ari (Hugo Wolf, Robert Schumann) eta frantses melodiari (Hector Berlioz, Claude Debussy, Poulenc)."}
{"id": "275377", "revid": "512", "url": "https://eu.wikipedia.org/wiki?curid=275377", "title": "Neopteryx frosti", "text": "Neopteryx frosti Neopteryx generoko animalia da. Chiropteraren barruko Pteropodidae familian sailkatuta dago."}
{"id": "275378", "revid": "46380", "url": "https://eu.wikipedia.org/wiki?curid=275378", "title": "Alfred Jarry", "text": "Alfred Jarry (Laval, Frantzia, 1873ko irailaren 8a - Paris, Frantzia, 1907ko azaroaren 1a) frantses idazlea izan zen.\nBiografia.\n\"Ubu roi \"(1896, \"Ubu errege\") burgesiaren aurkako satira-dramak eman zion ospea gaztetan (txotxongilo-drama hasieran), eta absurduaren antzerkiaren aitzindaritzat hartu izan da, haren obra dela medio. Hurrengo urteetan obra hori bera jarraitu zuen, Ubu aita Poloniako errege izatera iritsi zen pertsonaia xelebre haren inguruan, burgesiaren irain gisa: \"Ubu encha\u00een\u00e9\" (1900 \"Ubu gatibu\"); \"Ubu sur la butte\" (1901, \"Ubu fusilaren begiradapean\"); \"Ubu cocu\" (\"Ubu adarduna\", 1944an lehenbizikoz emana).\nHistoriak, ipuinak eta eleberriak ere idatzi zituen. \"Pataphysique\" izenez bataiatu zuen moldea asmatu zuen Jarryk, absurdoaren logikaren inguruan, \"Gestes et opinions du docteur Faustroll, pataphysicien\" izeneko obran (\"Faustroll doktore patafisikariaren aieruak eta iritziak\", 1911n argitara emana)."}
{"id": "275379", "revid": "90204", "url": "https://eu.wikipedia.org/wiki?curid=275379", "title": "George Michael", "text": "George Michael, jaiotza izenaz Georgios Kyariakou Panayiotou (Londres, Ingalaterra, 1963ko ekainaren 25a \u2013 Oxfordshire, Ingalaterra, 2016ko abenduaren 25a) abeslaria eta musikaria izan zen. Hamasei urte zituela, eskola utzi eta musika-talde bat sortu zuen, \"The Executive\", Andrew Ridgeleyrekin batera. Kaleratu zuten lehen diskoak izugarrizko arrakasta izan zuen gazteen artean, besteak beste \"Wham Rap!\", \"Come On!\", \"Careless Whisper\" eta \"Club Tropicana\" kantuekin. 1984an, musika-zerrendetako aurreneko tokia lortu zuten \"Wake Me Up Before You Go-Go\" kantuarekin. 1986an, taldea desegin egin zen, eta George Michaelek arrakasta handiko karrera hasi zuen bakarrik: \"Faith\" (1987), \"Listen Without Prejudice Vol. 1\" (1990), \"Older\" (1996), \"Songs from the Last Century\" (1999), \"Patience\" (2004). Bi sari garrantzitsu jaso zituen 1989an: britainiar kantari onenarena eta urteko disko onenaren Grammy saria (\"Faith\")."}
{"id": "275380", "revid": "28807", "url": "https://eu.wikipedia.org/wiki?curid=275380", "title": "Georgios Kyariakou Panayiotou", "text": ""}
{"id": "275381", "revid": "336", "url": "https://eu.wikipedia.org/wiki?curid=275381", "title": "Piero di Cosimo", "text": "Piero di Cosimo, jaiotza-izenaz Piero di Lorenzo (Florentzia, 1462ko urtarrilaren 2a - Florentzia, 1521eko apirilaren 12a), italiar pintorea izan zen.\nBiografia.\nHaren bizitzari buruzko argibideak Giorgio Vasari pintoreak emanak dira. 1480an, Cosimok Roselliren lantegian lan egin zuen, eta harengandik hartu zuen izena. Erromara joan zen, maisuarekin Kapera Sixtinoko freskoak margotzera. Florentziara itzuli zen, eta han igaro zuen bizitza osoa.\nFilippino Lippiren, Lorenzo di Crediren, Luca Signorelliren eta flandiar errealismoaren eragina izan zuen hasieran, eta Leonardo, Frai Bartolomeo eta Rafaelena azken garaian.\nPintore bitxia zen, garai hartako joerak aintzat hartzen ez zituena. Erretratuak eta mitologiazko eta izadiko gaiak pintatu zituen gehienbat. Cosimok, jainko paganoak espiritualizatu beharrean, lurrera jaisten ditu, eta hezur eta haragizko izaki bihurtzen ditu.\nBerrogeita hamar bat margo egozten zaizkio Piero di Cosimori; horietatik, aldareetarako egin ziren hamar bat, eta bezero pribatuentzako deboziozko koadroak eta erretratuak dira gainerakoak.\nEklektizismoa leporatu izan zaio. Haren obretan beti antzematen da gertaera naturalen gustua, eta hortik dator argiaren azterketa xehea, eta eszena sakro nahiz profanoen interpretazio errealista, antiakademikoa. Margolan profanoetan batez ere, izpiritu fantastikoa, elegiakoa, bufoia edo patetikoa ageri du, bere garaitiko florentziar margolariengan ez dagoena: bereziki argia da hori \"Scoperta del miele\" (\"Eztiaren aurkikuntza\") lanean.\nHaren margolan batzuk: \"Simonetta Vespucciren Erretratua\", \"Giuliano da Sangallo\", \"Animalien ikuspegia\", \"Vulkano Ninfek aurkitua\", \"Ehizako eszenak\", \"Mitologiazko eszenak\"."}
{"id": "275382", "revid": "28807", "url": "https://eu.wikipedia.org/wiki?curid=275382", "title": "Piero di Lorenzo", "text": ""}
{"id": "275383", "revid": "56334", "url": "https://eu.wikipedia.org/wiki?curid=275383", "title": "Georges Poulet", "text": "Georges Poulet (Chen\u00e9e, Lieja, 1902ko azaroaren 29a - Brusela, 1991ko abenduaren 31) idazle belgikarra izan zen. Frantsesez idazten zuen. Bigarren Mundu Gerra amaitu ondoren frantziar literaturan sortu zen kritizismo berriko edo \"Nouvelle critique\" mugimenduko kide ezagunena izan zen. Edinburgo, Baltimore eta Zuricheko unibertsitateetan irakatsi zuen. Gaston Bachelarden eragina izan zuen, eta hark bezala, existentzialismoa, psikologia eta literatura lotu zituen. Denboraren eta zirkuluaren irudia aztertu zituen literatura-lanetan, eta Marcel Prousten idazlanez, mitologiaz eta oro har literatura-kritikaz idatzi zuen. Lan aipagarriak: \"\u00c9tudes sur le temps humain\" (1949, \"Giza denboraren ikerketak\"); \"Les M\u00e8tamorphoses du cercle\" (1961, \"Zirkuluaren metamorfosiak\"); \"L`Espace proustien\" (1963, \"Prousten espazioa\"); \"Les Chemins actuels de la critique\" (1968, \"Kritikaren gaurko bideak\")."}
{"id": "275384", "revid": "512", "url": "https://eu.wikipedia.org/wiki?curid=275384", "title": "Paul Ramadier", "text": "Paul Ramadier (Arroxela, Frantzia, 1888ko martxoaren 17a - Rodez, Frantzia, 1961eko urriaren 14a) politikaria izan zen.\n1928an Frantziako Alderdi Sozialistako diputatua izan zen, eta 1933an, berriz, Batasun Sozialista eta Errepublikanokoa. 1938an Frantziako Lan Arazoetako ministroa izan zen; 1940an, aginpide osoa P\u00e9tain mariskalaren esku uztearen aurka agertu zen. 1946an, gasa eta indar-ekoizpena nazionalizatzeko legea aurkeztu zuen; hurrengo urtean kontseiluko presidente hautatu zuten. Frantziako gizartearen egoera nahasia komunistei leporatu, eta diputatu komunistekin zituen loturak hautsi zituen. Marshall plana onartu zuen, baina 1947ko grebak zirela eta, dimisioa aurkeztu behar izan zuen. 1948an, Estatuko ministroa izan zen; 1948-1949 bitartean Defentsako ministroa; eta 1956-1957 urteetan Finantzetako ministroa."}
{"id": "275385", "revid": "1491", "url": "https://eu.wikipedia.org/wiki?curid=275385", "title": "I\u00f1aki Azkune", "text": "I\u00f1aki Azkune Mendia (Zestoa, Gipuzkoa, 1945eko urtarrilaren 15a) euskal idazlea eta itzultzailea da.\nIndustria ingeniaritza teknikoko ikasketak egin zituen, eta alor horretan lan egin zuen zenbait urtetan. Gero, irakasle aritu zen Donostiako Santo Tomas lizeoan; eta, 1980ko hamarkadaren erdialdetik aurrera, Elhuyar Kultur Elkartean \u2014gero Elhuyar Fundazioa bihurtuko zena\u2014 jardun zuen. \nEra askotako liburuak eta materialak idatzi ditu: irakas materiala, narrazio historikoak, Itzulpenak zientziaz eta pentsamenduaz, hiru hiztegi tekniko... Gainera, oso erabilia izan zen Elhuyar euskara-gaztelania hiztegiaren lehen edizioaren zuzendari teknikoa izan zen Antton Gurrutxagarekin batera.\nElhuyarreko sortzaileetako bat izateagatik 2022ko CAF-Elhuyar Merezimenduzko saria jaso zuen.\nElhuyar hiztegia.\nI\u00f1aki Azkune Elhuyar euskara-gaztelania/castellano vasco hiztegiaren lehen edizioaren zuzendari teknikoa izan zen Antton Gurrutxagarekin batera (1996, ISBN; 14-87114-06-7). Lehen edizio hartan zuzendariak Miren Azkarate, Xabier Kintana eta Xabier Mendiguren Bereziartu euskaltzainak izan ziren; Antton Gurrutxaga eta I\u00f1aki Azkune Mendia izan ziren zuzendari teknikoak; eta lantaldeko kideak Elisabete Asumendi, Maider Etxaide, Elixabete Etxeberria, Marixabel Ezponda, Ane Goenaga, Aintzane Ibartzabal, Inaki Irazabalbeitia, Mariaje Jauregi, Ana Labaka, Jon Larra\u00f1aga, Gema Loizaz, Alfontso Mujika eta Itziar Nogeras.\nIdazlanak.\nIrakas materiala.\nGarai horretan euskarazko irakaskuntza orokorreko irakas materialaren falta handia zegoen. Langintza horretan abiatzeko bidea Elhuyar taldearen aldetik lankidetzan zabaldu zuten Hiazinto Fernandorena eta Jose Ramon Etxebarriarekin. Talde-lanean idatzi zuten \"Haizeak, euria eta klima\" izeneko liburua, irakaskuntza orokorreko prestaturiko lehenengo irakasmaterialetako bat. Egileen artean zeuden, besteak beste, hauek: Luis Mari Bandres, I\u00f1aki Azkune, Andoni Sagarna, Pedro Miguel Etxenike, eta Mikel Zalbide.\nArtean oraindik aditu gutxi zegoela euskarazko B maila jasoa lantzeko materialekin \"B Mailako Ikastaroa \" liburua ere argitaratu zuen beste hauekin: Mari Karmen Garmendia Lasa, Dionisio Amundarain Sarasola, Guadalupe Artola Cornu, Patxi Goenaga Mendizabal, eta Karlos Otegi Lakunza.\nNarrazio historikoak.\nBere idazle-ibilbidearen hastapenetan, narrazio historikoak idatzi zituen: \nItzulpenak zientziaz eta pentsamenduaz.\nZientzia eta pentsamenduaren arloan liburu hauek euskaratu zituen:\nHiztegi teknikoak.\nHiru hiztegi teknikotan parte hartu zuen\nZientzia eta teknologiaren difusiorako artikuluak.\nHasierako Elhuyar aldizkarian eta gero Elhuyar Zientzia eta Teknologia aldizkarian hainbat artikulu idatzi ditu (30 baino gehiago). Artikulu gehienak teknologiaren inguruan aritzen ziren kontzeptuak azaltzeko, baina badira artikulua Teknologiaren terminologiari buruz, teknologiaren historiari buruz, Fisikari buruzko artikulu espezifikoagoak. Adibidez, artikulu hauek: \nTeknologiako kontzeptuak.\nEtorkizuneko ordenagailu biologikoak (2001), Telebista digitala oraingo antenekin (2000)\n, DVDa magnetoskopioari aurrea hartzen ari zaio (2000), Orri-erako bateria berriak (2000)\n, Concorde, erlojuari aurre hartzen dion hegazkina (1999), Soinuaren abiadura gainditu nahi (1997)\n, Kromo/Nikel-Altzairu herdoilgaitzak (1982), Torlojo amaigabea eta gurpil helikoidala (1981)\n, Engranaia helikoidalak (1980), Engranaia helikoidalen tailaketa (1980), Engranaia konikoak (1980)\n, Ijezketaren teoria (1979), Engranaia zilindriko zuzenak (1979), Engranaia zilindriko zuzenen forma eta tailaketa (1979), Oxiebaketa (1978), Tutugintza (1978), Soldadura oxiazetilenikoa (1977)\n, Altzairuen gogortasuna (1976), Zenbakuntza sistemak (1976)\nFisikari buruz.\nGorbata korapiloak eta matematika (1999)\n, Soinuaren abiadura gainditu nahi (1997)\n, Espekak (1979)\n, Altzairuen karakteristika mekanikoak (1977)\n, Automatismoaren inguruan (1977)\n, Hotsaren sorrera eta hedaketa (1975)\nTerminologia teknikoari buruz.\nZestoako burdinoletako euskal terminologia (RSBAPeko bolietina, 2015) , eta Teknologia mekanikoaren euskal lexikogintza (RIEV aldizkaria, 1984) \nTeknologiaren historia buruz.\nUntzigintzaren historia (I) (1985) eta Untzigintzaren historia (II): Grezia eta Erroma (1985)"}
{"id": "275386", "revid": "46380", "url": "https://eu.wikipedia.org/wiki?curid=275386", "title": "Alphonse Daudet", "text": "Alphonse Daudet (Nimes, Proventza, 1840ko maiatzaren 13a - Paris, 1897ko abenduaren 16a) idazle frantsesa izan zen.\nBiografia.\nGurasoek dirurik ez zutenez, alde batera utzi behar izan zituen ikasketak gazte zela. 1857an, Parisera jo zuen anaiarekin elkartzeko. Han eman zuen argitara \"Les amoureuses\" (1858, \"Maiteminduak\"), bere lehen poema-bilduma.\nLanak.\nHainbat obra idatzi zuen antzerkirako 1862-1866 bitartean: \"La derni\u00e8re idole\" (1862, \"Azken idoloa\"); \"Les absents\" (1863, \"Ez daudenak\"); \"Lettres de mon moulin\" (1866, \"Gutunak nire errotatik\"). 1868an, \"Le petit chose\" obra biografikoa, eta \"Tartarin de Tarascon\" trilogia ospetsua (1872-1890,\" Taraskoneko Tartarin\", Josu Zabaletak euskaratua) eman zuen argitara. Goncourt, Zola eta Flauberten adiskide zen.\nBeste zenbait lan \"L\u00b4Arl\u00e9sienne\" (antzerkia, 1872), \"Jack\" (1876) eta \"Sapho\" (1884) eleberriak, eta \"Contes du lundi\" (ipuinak, 1873) dira.\nDaudetek aldizkari eta egunkarietarako artikuluak ere idatzi zituen, batez ere \"Le Figaro\" aldizkarirako.\nBere lanetan Frantziaren hegoaldeko pertsonaiak eta bizitza adieraztean erakutsi zuen umoreak eta sentimentalismoak eman zioten, batez ere, ospea."}
{"id": "275387", "revid": "46380", "url": "https://eu.wikipedia.org/wiki?curid=275387", "title": "Pierre Deniker", "text": "Pierre Deniker (Paris, 1917ko otsailaren 16a - \"Ib.\", 1998ko abuztuaren 17a) frantses psikiatra izan zen, lasaigarrien aurkitzailea. 1952an ikerketa-talde bat eratu zuen, Jean Delayrekin batean, Parisen, eta garrantzi handiko saioak egin zituen klorpromazinarekin. Esperimentu horietatik sendagai berri bat sortu zen: lasaigarriak. Sendagarri hura, fenotiazinen taldekoa, antihistaminikoa da, psikosi eskizofreniko eta maniako-depresiboen sintomen aringarri egokia. Gero, jatorrizko konposatua aurkitu zuen, fenotiazina, eta goragalea kentzeko eta baregarri gisa erabiltzen diren beste gai batzuk ere aurkitu zituen. Hamar urtean zehar, munduan 50 milioi pertsonek gutxienez erabili dute klorpromazina tratamendu gisa. Sendagarri horiek gorabehera psikiatriko askoren sintomak arintzen lagundu dute. Lasaigarri ahaltsuenei esker, erietxe psikiatrikoetako gaixo-kopuruak behera egin du."}
{"id": "275388", "revid": "1545", "url": "https://eu.wikipedia.org/wiki?curid=275388", "title": "Antonio Maria Lekuona Etxaniz", "text": ""}
{"id": "275389", "revid": "512", "url": "https://eu.wikipedia.org/wiki?curid=275389", "title": "Jos\u00e9 Lezama Lima", "text": "Jos\u00e9 Lezama Lima (Habana, Kuba, 1910eko abenduaren 19a - Habana, 1976ko abuztuaren 9a) Kubako poeta, eleberrigilea eta saiakera-idazlea izan zen.\nBiografia.\nZuzenbideko ikasketak egin ondoren Hezkuntza ministerioko Kultura Saileko arduradun izendatu zuten.\nLau aldizkari sortu eta plazaratu zituen: \"Verbum\" (1937), \"Espuela de plata\" (1939-1941),\" Nadie parec\u00eda\" (1942-1944) eta \"Or\u00edgenes\" (1944-1956)."}
{"id": "275391", "revid": "58701", "url": "https://eu.wikipedia.org/wiki?curid=275391", "title": "Camorra", "text": "Camorra XVI. mendearen hasieran Napolin sortu eta berehala Italia guztira hedatu zen gaizkile-elkarte sekretua da. Jokoa, kontrabandoa eta prostituzioa kontrolatzen ditu.\nHistoria.\nFernando II.a Borboikoaren garaian polizia sekretu gisa jardun zuen, liberalen aurka. XIX. mende bukaeratik aurrera Italiako estatuak deuseztatu egin zuen ia Napoliko Camorra. 1920. urte inguruan talde hartako kide batzuk Estatu Batuetara aldatu ziren, eta han, Siziliako mafiarentzat jardun zuten lanean. 1970. urtetik aurrera, Napoliko Camorra berebiziko indarraz azaldu zen berriro. 1980. urteko lurrikararen ondoren, Camorrak beretzat hartu zituen kaltetuen aldeko laguntzarako gai asko eta asko, gero ezkutuan saltzeko. Poliziaren ustekabeko eraso handi batean Camorrako ehunka partaide preso hartu zituzten 1983an, eta erakundea oso ahul geratu zen."}
{"id": "275392", "revid": "28807", "url": "https://eu.wikipedia.org/wiki?curid=275392", "title": "Kamorra", "text": ""}
{"id": "275393", "revid": "512", "url": "https://eu.wikipedia.org/wiki?curid=275393", "title": "Notopteris macdonaldi", "text": "Notopteris macdonaldi Notopteris generoko animalia da. Chiropteraren barruko Pteropodidae familian sailkatuta dago."}
{"id": "275394", "revid": "512", "url": "https://eu.wikipedia.org/wiki?curid=275394", "title": "Istv\u00e1n Sz\u00e9chenyi", "text": "Istv\u00e1n Sz\u00e9chenyi de S\u00e1rv\u00e1r-Fels\u0151vid\u00e9k (izengoitiak: Sarvar-eko kondea, Magiar Handia) (Viena, 1791ko irailaren 21a - D\u00f6bling, 1860ko apirilaren 8a) Hungariako politikaria izan zen.\nBiografia.\nAustriako gudarostean borrokatu zen. 1815etik aurrera, Europan zehar bidaiatu zuen erakunde politikoak aztertzeko, eta hala jabetu zen merkataritzaren eta industriaren garrantziaz eta, horrekin batera, bere herrialdeko ibaiak garraiorako egokitzeko beharraz. Berrikuntzak sustatu zituen ekonomiaren eta kulturaren alorrean; nekazaritza eguneratzen saiatu zen, laborarien morrontza kendu zuen eta komunikabide-sare bat sortu zuen. 1833an, Danubioko Nabigazio Elkartea sortu zuen; Budaren eta Pesten arteko lehenengo zubi eskegia eraikiarazi zuen. Liberal moderatua zen, eta liberal erradikalak aurka izan zituen. 1848an, Hungariako lehenengo gobernuko kide izendatu zuten; urte hartan bertan gaixotu, eta erietxe batean eman zituen bere azken urteak."}
{"id": "275395", "revid": "6327", "url": "https://eu.wikipedia.org/wiki?curid=275395", "title": "Magiar Handia", "text": ""}
{"id": "275396", "revid": "6327", "url": "https://eu.wikipedia.org/wiki?curid=275396", "title": "Sarvar-eko kondea", "text": ""}
{"id": "275397", "revid": "336", "url": "https://eu.wikipedia.org/wiki?curid=275397", "title": "Richard Parkes Bonington", "text": "Richard Parkes Bonnington (Arnold, Nottingham ondoan, Ingalaterra, 1802ko urriaren 25a - Londres, Ingalaterra, 1828ko irailaren 23a) pintore ingelesa izan zen.\nBiografia.\nFrantzian hezia, Grosen ikaslea izan zen eta Delacroixen laguna. 1825ean Londresa joan zen Delacroixekin, eta Turnerren estiloak eragin handia izan zuen harengan. Gero, 1826 urtean, Veneziara joanik, distira handiagoa ezarri zuen bere koadroetan: \"Veneziako ikuspegia\".\nErdi Aroa gaitzat duten lanetan Veneziako pintoreen eragina nabarmena da: \"Frantzisko I.a eta Nafarroako erregina\". Sortaldeak ere erakarri zuen: \"Odaliska palmondoen azpian\" (1827). Paisaietan ere gailen ageri da:\"San Marko plaza\", \"Versalles parkea\".\nEragin handia izan zuen paisaia-pintore frantsesengan, eta inpresionisten aitzindari urrun gisa har daiteke. Oso denbora gutxian (26 urterekin hil baitzen) sentikortasun guztiz pertsonala erakutsi zuen paisaiarekiko."}
{"id": "275398", "revid": "58701", "url": "https://eu.wikipedia.org/wiki?curid=275398", "title": "Colette", "text": "Sidonie Gabrielle Colette (Saint-Sauveur-en-Puisaye, Borgonia, 1873ko urtarrilaren 28a - Paris, 1954ko abuztuaren 3a) frantses idazlea izan zen. Eleberrigile gisa egin zen ezagun, baina aktore eta kazetari lanak ere egin zituen. 1949 eta 1954 bitartean Goncourt akademiako lehendakari izan zen.\nBiografia.\nHasierako urteak.\nSidonie Landoy \"Sido\"-ren lau seme-alabetan laugarrena izan zen Gabrielle Collete. Aita, Jules-Joseph Colette kapitaina izan zen, 1859an Meleganoko guduan hanka bat galdu ondoren irakasle jardun zena. Heziketa laikoa jaso zuen eta haurtzaro zoriontsua izan zuen 1930an \"Sido\" eleberrian azaldu zuenez.\nIbilbide literarioa.\nOraindik nerabe zela bera baino 15 urte zaharragoa zen Henry Gauthier Villars (Willy izenaz ere ezaguna) ezagutu zuen, eta 1893an ezkondu ziren Ch\u00e2tillon-sur-Loingen. Senarrak eleberri herrikoiak idazten zituen eta ohikoa zuen \"beltzak\" erabiltzea. Colletten idazlanak ere bere izenean sinatu zituen hainbatetan 1923an Colette bere izenez sinatzen hasi zen arte. Senarraren bidez \"Claudine\" eleberri-saila eman zuen argitara, arrakasta handia izan zuena (1900-1903). Dibortziatu ondoren (1906), eleberriak idazten segitu zuen (\"Les Vrilles de la vigne,\" 1908; \"La Retraite Sentimentale,\" 1907; \"La Vagabonde,\" 1910) eta, 1912an, bigarrenez ezkondu ondoren, \"L\u00b4envers du music-hall\" (1913) antzerki-lana eman zuen.\n1906ean dibortziatu egin zen eta idazten jarraitu zuen arren Music hallean mimo gisa pantomimak eginez jardun zuen lanean bizimodua aurrera ateratzeko. Urte hauek eskandalu eta askatasun moral urteak izan ziren. Hainbat harreman homosexual izan zituen, bereziki Mathilde de Morny (Missy) artistarekin. Bere bisexualitatearen eragina nabarmena da bere lan artistikoetan ere.\n1912an Henry de Jouvenel politikari eta kazetariarekin ezkondu zen eta honen bidez \"Le matin\" egunkarirako artikuluak eta erreportajeak idazten hasi zen. Honekin izan zuen Colettek alaba bakarra, Colette Ren\u00e9e de Jouvenel, proventzeraz \"Bel-Gazou\" deitu zuena.\nLehen Mundu Gerraren garaian ere kazetari jardun zen, eta bere bizitzako gorabeherak oinarri zituzten eleberriak idatzi zituen hurrengo urteetan, haien artean \"Les Heures longues\" (1917), \"La Maison de Claudine\" (1922), \"eta Sido\" (1930).\n40 urteak beteta zituela bere senarraren semea zen Bertrand de Jouvenel 16 urteko gaztearen amorante bihurtu zen. Harreman honek 5 urte iraun zituen eta \"Ch\u00e9ri\" (1920) eta \"Le Bl\u00e9 en herbe\" (1923) idazlanen oinarria izan ziren. Henry de Jouvenelekin 1923an sinatu zuen dibortzioa.\n1919 eta 1925 artean Colette Maurice Ravel konpositorearekin elkarlanean jardun zen \"\u201cL\u2019Enfant et les sortil\u00e8ges\u201d\" fantasia lirikoa burutzeko.\n1932an \"\u201cLe Pur et l'Impur\u201d\" argitaratu zuen Ren\u00e9e Vivien frantsesez idazten zuen britainiar poetaren bizitzan oinarritutako eleberria, eta izugarrizko eskandalua sortu zuena. Urte berean, eta bizimodua ateratzeko premiak jota, Pariseko Miromesnil kalean edertasun zentro bat ireki zuen, baina arrakastarik izan ez, eta berehala itxi behar izan zuen.\n1933tik 1936ra \"Le journal\" egunkarian antzerkigintza kritikaz arduratu zen.\n1935ean Maurice Goudeket jatorri judua zuen kazetariarekin ezkondu zen, azken hau Compi\u00e8gneko kontzentrazio-esparrutik atera ondoren. Goudeket aspaldiko laguna zuen, 1925. urtean ezagutu bai ziren, eta azken urteetan jasan zuen aldaketako artritisa jasaten lagundu zion, batez ere 1944 urteaz geroztik.\nAzken urteak.\n1945ean Goncourt Akademiako kide hautatua izan zen, eta 1949-1954 bitartean lehendakari funtzioak bete zituen bertan.\n1948an Goudeket Coletteren idazlan guztiak argitaratzen hasi zen eta Colette nazioarte mailan ezagutzera eman zuen.\nAzken urteetan Parisko Errege Jauregiaren\u00a0 inguruan bizitzen jarri zen eta han bizi izan zen bere heriotza arte.\nMaitasuna, sentsualitatea, jeloskortasuna, emakumeak, animalien mundua eta naturaren edertasuna gailentzen ziren Coletteren lanetan.\nParisen zendu zen 1954an, eta bertako P\u00e8re Lachaise hilerrian dago lurperatua. Colettek ez zuen hileta elizkizunik nahi izan ateoa bai zen, baina Frantziako Errepublikak Estatu-hileta egin zion, eta ohore hori izan zuen bigarren frantziar emakumea izan zen.\nLanak.\nEleberriak.\nHilondokoak"}
{"id": "275399", "revid": "336", "url": "https://eu.wikipedia.org/wiki?curid=275399", "title": "Roger Garaudy", "text": "Roger Garaudy (Marseilla, 1913ko uztailaren 17a - Paris, 2012ko ekainaren 13a) frantses filosofoa eta politikaria izan zen. Frantziako Alderdi Komunistako Batzorde zentraleko kidea (1945), diputatua (1945-1958), eta, geroago, senataria (1959-1962) izan zen. Marxismoari buruzko obrak eman zituen argitara: \"Th\u00e9orie mat\u00e9rialiste de la connaissance\" (1953, \"Dieu est mort\" (1962), \"De l'anath\u00e8me au dialogue \"(1965, kristauen eta marxisten arteko elkarrizketaren alde egiten duena), \"Marxisme du XXe si\u00e8cle \"(1966). Txekoslovakiako 1968ko gertakariak zirela eta, Alderdi Komunistako bulego politikotik eta, azkenik, alderditik bota zuten 1970ean. 1981ean lehendakaritzarako hautagai independente gisa aurkeztu zuen bere burua, baina porrot egin zuen. Musulman egin zen gero."}
{"id": "275400", "revid": "512", "url": "https://eu.wikipedia.org/wiki?curid=275400", "title": "Allen Jones", "text": "Allen Jones (Southampton, 1937ko irailaren 1a) britainiar pintorea da.\nPintura- eta grabatu-ikasketak egin zituen Londresen. Gaztetan, Parisera egindako bidaia batean, txundituta geratu zen Delaunayren obrarekin. Bestalde, Ingalaterrako pop mugimenduarekin lotura du, eta bere lanetan Nietzsche, Freud eta Jungen filosofiaren eragina sumatzen da. 1963an, Parisko Prix des Jeunes Artistes saria irabazi zuen. Pintatzeaz gainera, hainbat liburu ere idatzi izan ditu. 1968an \"Figures\" liburua argitaratu zuen, eta, gero, \"Proyects\" eta \"Waitress\". 1970eko hamarkadan, hainbat ikuskizunetarako dekoratuak eta jantziak egin zituen. Liverpooleko Walker Art Galleryk Allen Jonesen bizitzaren erakusketa antolatu zuen 1979an. Erakusketa hori Londresko Serpentine Galleryn, Baden-Badenen eta Bielefelden ere erakutsi zuten gero. Royal Academyko kide aukeratu zuten 1986an."}
{"id": "275402", "revid": "336", "url": "https://eu.wikipedia.org/wiki?curid=275402", "title": "Ren\u00e9 Lacoste", "text": "Ren\u00e9 Lacoste (Paris, Frantzia, 1904ko uztailaren 2a - Donibane Lohizune, Lapurdi, 1996ko urriaren 12a) tenislaria izan zen. Krokodilo goitizena zuen. Jaiotzez paristarra eta jatorriz Donibane Lohizuneko familia batekoa.\n1927, 1928 eta 1929an Davis Kopa irabazi zuen Frantziako tenis-taldeko lau tenislari mitikoetako gazteena zen. 1926 eta 1927an munduko tenislaririk onena eta hurrengo bi urteetan bigarrena izan zen. Hiru aldiz irabazi zuen Roland Garros txapelketa (1925, 1927 eta 1929an), bi aldiz Wimbledongoa (1925 eta 1928an) eta bi aldiz Forest Hillsekoa (1926 eta 1927an). Bikoteka ere hiru aldiz irabazi zuen Roland Garros txapelketa (1924, 1925 eta 1929an) eta behin Wimbledongoa (1925ean), Jean Borotrarekin batera.\nTenislari bikain honek 1929an utzi zion lehiaketetan parte hartzeari. Harrezkero, bere ospe handiari esker arrakasta handiz merkaturatu ahal izan zituen bere izeneko jantziak, krokodiloa ikur gisa daramatenak."}
{"id": "275403", "revid": "1545", "url": "https://eu.wikipedia.org/wiki?curid=275403", "title": "Robert Muldoon", "text": "Sir Robert David \"Rob\" Muldoon (Auckland, 1921eko irailaren 25a - Auckland, 1992ko abuztuaren 5a) Zeelanda Berriko politikaria izan zen. 1975-1984 bitartean lehen ministroa izan zen.\nBiografia.\nBigarren Mundu Gerran armadan sartu zen eta Ozeano Barean, Ekialde Hurbilean eta Italian aritu zen. Bitarte horretan ekonomia- eta kontularitza-ikasketak egin zituen. 1946an, gerra amaitu ondoren, Ingalaterrara joan zen beka baten laguntzaz ikasketak sakontzera. Ondoren, Zeelanda Berrira itzuli zen merkataritza-etxe batean aritzeko.\nPolitikan, 1960an hasi zen, Tamakiko Alderdi Nazionalaren ordezkari gisa. 1972an, epe labur batez lehen ministro izan zen, eta hurrengo urtean oposizioko buru. 1975ean lehen ministro hautatu zuten, Bill Rowling laboristaren ordez. 1978an, berriz ere kargu hori berritu zuen. Aldi horretan Finantza ministroa ere izan zen. Agintaldia 1984ko hauteskundeetan amaitu zuen, Alderdi Laboristak irabazi baitzituen hauteskunde haiek."}
{"id": "275404", "revid": "28807", "url": "https://eu.wikipedia.org/wiki?curid=275404", "title": "Sir Robert David Muldoon", "text": ""}
{"id": "275405", "revid": "512", "url": "https://eu.wikipedia.org/wiki?curid=275405", "title": "Notopteris neocaledonica", "text": "Notopteris neocaledonica Notopteris generoko animalia da. Chiropteraren barruko Pteropodidae familian sailkatuta dago."}
{"id": "275406", "revid": "40733", "url": "https://eu.wikipedia.org/wiki?curid=275406", "title": "Juan Bautista Poza", "text": ""}
{"id": "275407", "revid": "512", "url": "https://eu.wikipedia.org/wiki?curid=275407", "title": "Ranavalona II.a", "text": "Ranavalona II.a (Rovan' Ambatomanoina, Madagaskar, 1829 - Antananarivo, Madagaskar, 1883ko uztailaren 13a) Madagaskarko erregina izan zen 1868-1883 urte bitartean, Radama II.aren bigarren emaztea, Rasoherinaren ondorengoa. Lehen ministro Rainilaiarivonyrekin ezkondu zen, eta harekin batera egin zen protestante (1869). Frantziarekin eta Ingalaterrarekin hitzartu zuen eta, merkataritza-askatasunaren truke, Madagaskarren burujabetasuna onartu zuten bi estatu horiek. Gizarte-aldakuntza garrantzitsuak egin zituen (poligamiaren eta edari alkoholdunen debekua, asteko atsedenaldia), zentralizazio-politika bideratu zuen, hezkuntza-sistema antolatu, eta armada osatu zuen. 1881. urtean aldarrikatutako legeak atzerritarrak lurren jabe izan zitezen oztopatzen zuenez, Frantziak blokeoa ezarri zion uharteari, eta erregina hil baino egun batzuk lehenago (1883), Majungako eta Tamataveko hiriak inbaditu zituzten frantsesek."}
{"id": "275408", "revid": "1545", "url": "https://eu.wikipedia.org/wiki?curid=275408", "title": "Dudley Shelton Senanayake", "text": "Dudley Shelton Senanayake (Kolonbo, 1911ko ekainaren 19a - Kolonbo, 1973ko apirilaren 13a) Sri Lankako politikaria izan zen.\nIngalaterran ikasketak egin ondoren Sri Lankara itzuli zen, eta Estatuko Kontseiluko kide egin zuten (1936). 1947an Nekazaritzako ministro izan zen eta, aita hil zenean (1952), lehen ministro, Defentsako ministro eta Kanpo Arazoetako ministro egin zuten. 1953an, kargu guztiak utzi zituen osasun-arazoak zituelako. 1958an Alderdi Nazional Batuko lehendakari egin zuten, eta 1960an aginpidera iritsi zen berriro ere. Urte berean hauteskundeak galdu zituen, eta oposizioko buru izan zen 1961-1965 urteetan. 1965ean, lehen ministro, Defentsako ministro eta Kanpo Arazoetako ministro izendatu zuten eskuinaldeko alderdien koalizio baten eskutik. 1970eko hauteskundeetan ezkertiarrak nagusitu ziren, eta Sirimavo Bandaranaike iritsi zen aginpidera."}
{"id": "275409", "revid": "77047", "url": "https://eu.wikipedia.org/wiki?curid=275409", "title": "Nadezhda Krupskaia", "text": "Nadezhda Konstantinovna Krupskaia (, ahoskatua; San Petersburgo, Errusia, 1869ko otsailaren 26agreg./otsailaren 14ajul. - Mosku, Sobietar Batasuna, 1939ko otsailaren 27a) errusiar iraultzaile eta pedagogoa izan zen.\nBuruzagi boltxebikea izateaz gain, Errusiar Iraultzako ikono garrantzitsutzat ere hartu izan da: hezkuntza sistema sobietar berria diseinatzearekin eta aurrera eramatearekin batera langile estatuaren liburutegiak martxan jarri zituen, liburutegi sistema sobietarra indartuz. Horrekin batera, Gizarte Sozialistan liburutegien eta irakurketaren garrantziaren inguruko hainbat hitzaldi eta idazki egin zituen.\nNadezhda Krupskaia oso ezaguna da Leninen bikotea izan zelako, 1898tik Lenin hil zen arte (1924ko urtarrilak 21).\nBizitza.\nVladimir Leninen emaztea eta Sobietar Batasuneko Alderdi Komunistako buruzagi nagusietako bat izan zen. Militante marxista zen 1890etik aurrera, eta lau urte geroago ezagutu zuen Lenin. 1896an atxilo hartu zuten, eta 1898an Leninen ondora eraman zuten Siberiako erbestera, eta hantxe ezkondu ziren biak urte horretan bertan.\nLeninen hurbileko laguntzailea izan zen erbesteko urteetan eta berebiziko eragina izan zuen boltxebikeen alderdia sortzeko unean. Iraultzaren ondoren, Hezkuntzarako Herri Batzorde Nagusiko kide zela gazteriaren arloaz arduratu zen bereziki (1918), eta Lenin hil ondoan (1924), Alderdiko barne-borroketatik kanpora geratu zen, berak hala nahi izanda.\nLeninen oroitzapenak \"(Vospominaniya o Lenine)\" eta pedagogia-lanak idatzi zituen.\nLehenengo urteak.\nNadezhda Krupskaia 1869ko otsailaren 14ean jaio zen San Petersburgon. Bere gurasoak (ama, etxe irakaslea eta aita, militarra) lurjabe txiro familia batetik zetozen eta talde intelektualek partekatzen zituzten ideia aurrerakoi \u2013 demokratiko \u2013 iraultzaileekin bat egiten zuten, Krupskaiak mundu ulerkera garatzeko orduan eraginak izan zituztenak. Gaztetatik hezkuntzaren alorrarekiko interesa adierazi zuen; nahiz eta 1886an bigarren hezkuntza arrakastaz bukatu, eta hezkuntza ikasketak era berean bukatutzat eman, ez zuen inoiz lehen hezkuntzan lanik aurkitu.\nKrupskaiak bere arreta gizartean ematen ziren ezberdintasunetan kokatu zuen, eta orduko injustizia hauen arrazoiak bilatzeari ekin zion, hauekin bukatzeko helburuarekin. Irakurketen artean bereziki gustukoen zituen gizartearen inguruan aritzen ziren errusiar eta atzerritar autoreen ekarpenak, eta komunismo zientifikoaren fundatzaileen inguruko azterketan aritu zen, hala nola, Karl Marx eta Friedrich Engelsen inguruan.\nMilitantzia politikoa.\n1890ean, Krupskaia mugimendu iraultzailearen parte izatera pasa zen, eta ideia hauetara atxikitu zen San Petersburgoko Institutu Teknologikoko Elkarte Marxistako kide egin zenean. Jarduera iraultzaileari dagokionean, langileekin hitzaldiak eta klaseak emateari ekin zion; horrela, langilegoaren lan eta bizi baldintzekin familiarizatu zen. 1891-1896 urte bitartean, alfabetizaziorako gaueko eskolen bitartez, langileriari ideia sozialistak transmititu zizkien.\n1895ean, Kruspkaia Leninek sortutako Langile Klasearen Emantzipaziorako Borroka Ligara batu zen San Petersburgon; honen helburua kapitalismoak errusiar langileriaren gain inposatzen zuen zapalkuntza eta miseriari aurre egitea zen. 1896ko abuztuan atxilotua izan zen; bi urte beranduago, 1898an, hiru urteko erbestealdira kondenatua izan zen. Denbora tarte horretan \"Emakume langilea\" izendatutako bere lehen panfletoa idatzi zuen; bertan, emakumeak etxean sufritzen zuen zapalkuntzaren aurrean langile estatuaren beharra azpimarratzen zuen, hau izango baitzen emakumearen askapenerako bide bakarra. Krupskaiaren hurbilpen teorikoa dimentsio biko ikuspegitik abiatzen da: emakume ama gisa ulertzetik, emakumea langile gisa ulertzera. Bi aspektu hauek emakumearen inguruko teorizazioetan funtsezko oinarriak ziren. Emakumea ama gisa ulertzea Errusiako historian oso ongi integratua dagoen elementua da; emakumea langile gisa hartzea Krupskaiak egindako hausnarketen ondorio da, bere konpromiso marxistatik eta langile klasetik abiatzen dena.\nErbestealdia.\nErregimen tsaristak Alemanian, Britainia Handian eta Suitzan bizitzera kondenatu zuten arren, horrek ez zuen bere jarduera militante eten: errusiar iheslarien mugimendu iraultzailean aktiboki parte hartzen jarraitzen zuen, \"Iskra\" egunkariaren argitaratze eta distribuzio klandestinoan laguntzen, etab.\nHortik aurrera, bere bizitza osoa alderdiari eskaini zion, herriaren zerbitzura eta gizartearen aldaketa iraultzaileagatik bizitza emanez. Alderdiaren kongresu eta konferentzietan parte hartu zuen, eta foileto ezberdinen argitalpenean eta banaketan aritu zen. Zenbatezinak diren konpromisoaz gain, etengabeko errepresioaz gain, atxiloketa eta erbesteratzeko baldintzez gain, bere herrialdearen hezkuntza maila hobetzea izan zen bere interes iraultzailearen lehentasunetako bat. Behartutako erbesteratze tartea eskola, liburutegi, irakasle eta hezkuntza esperientzia abangoardistekin ohitzeko baliatu zuen. Honekin batera, munduan hezkuntzaren egoeraren inguruko analisi kritikoa egin zuen; analisi kritiko honen bitartez, teoriaren eta praktikaren irakaskuntza onena diseinatzeko bidean baliabideak garatu zituen, eta oinarri horren baitan, eskolaratzearen auziaren inguruko posizio marxista era zehatzenean lantzeari ekin zion.\nUrriko Iraultzan zehar, Krupskaiak berrogei argitalpenetik gora produzitu zituen. \"Hezkuntza publikoa eta demokrazia\" (1915ean bukatua eta 1917an argitaratua) izan zen garrantzitsuenetariko bat, hezkuntzaren zientzia marxistaren garapenerako ekarpen erabakigarria izan zena. Liburuaren azken paragrafoa langile hezkuntzaren historiaren inguruko analisiaren laburpen gisa hartu daiteke: \u00abIrakaskuntzaren antolakuntza burgesiaren eskuetan dagoen bitartean, eskolako lana langile klasearen aurkako arma izango da. Soilik langile klaseak bihur dezake eskolan egindako lana egungo gizartea eraldatzeko tresna.\u00bbIraultza Sozialistaren garaipenak heziketa jarduerarako aukera berri asko zabaldu zizkion. Instituzioaren esparruan politikarekin eta hezkuntzarekin lotuak zeuden hainbat zeregin garrantzitsu bete zituen; Hezkuntza Ministra izendatu zuten; urte askotan zehar hezkuntza sistema berriari zegokien aspektu pedagogikoen elaborazioan aritu zen eta \"Bizitza berri baterantz\" izeneko aldizkaria editatu zuen. Urte horietan zehar, Krupskaia Sobietar Batasuneko Eskolatze Publikoko Ministerioko postu altuenetan aritu zen eta 1937tik aurrera, Soviet Goreneko Presidiumeko kide izendatu zuten. Krupskaiak gobernuan, alderdian eta hezkuntzan egiten zuen lana ongi bateratzea lortu zuen, bere esfortzu zientifiko eta literarioei esker.\nBere ekarpen eta lanak Sobietar Batasuneko beste herrialdeetako hizkuntzetan itzulia izan da. Bere lanaren kalitatea Estatu Sobietarraren hainbat alorretan txalotua izan da. 1929an Lanaren Bandera Gorria ordena eman zioten, 1933an Leninen Ordena eta 1931an Sobietar Batasuneko Zientziaren Akademian ohorezko kide izendatu zuten. 1936an Zientzia Pedagogikoetan doktoretzarekin izan zen saritua. 1939ko otsailaren 27an Nadezhda Konstantinovna Krupskaia zendu zen.\nAzken urteak.\nLeninen heriotza, 1924ko urtarrilaren 21, eta gero, Krupskaiak Hezkuntza Ministerioan bere jarduera berrartu zuen. Bere senarraren heriotzak sortutako tentsioa dela eta, eta etengabeko borroka politikoaren ondorioz, bere osasuna txarragotzen hasia zen eta denbora luzez pausatua egon zen.\n1926ko abuztuak Leninen Testamentua argitaratu zuen atzerrian, era klandestinoan. New York Timesen argitaratua izan zen. Hau izan zen Stalinen politikaren aurka agertu zen azkenengo aldia. Stalinek presio handia egin zuen bere kontra, mehatxuen bitartez bere aldeko jarriarazi zuelarik.\nOtsailaren 24ean, boltxebike beteranoek bere omenean jai bat antolatu zuten, 70. urtebetetzearen harira. Nadezhda gaizki aurkitzen hasia zela, Moskuko Kremlin ospitalera trasladatu zuten urgentziaz; bertan konortea galdu zuen. Hortik gutxira, enbolismo abdominal baten ondorioz, eta jadanik sufritzen zuen arteroesklerosiaren erruz, 1939ko otsailaren 27an zendu egin zen. Bere errautsak Kremlineko Harresian nitxo batean laga ziren.\nFeminismo Sobietarrari ekarpenak.\n1917ko urrian, boltxebikeen garaipenaren ostean, emakume sobietarrek askatasuna eta berdintasuna erdietsi zuten 1918ko urrian ezkontza, familia eta umeen zaintzaren inguruko kode berri baten onespenarekin batera. 1918ko lan kodigoak familiaren kontziliaziori begira lehenengo neurriak hedatu zituen, amatasunari zenbait erraztasun ematen zizkiola. Hortaz, Alexandra Kollontaik, 1917an Lenin eskutik gobernatutako lehen sobietar gobernuan Gizartearen eta Emakumearen gaien inguruko Herri Komisariak, indartutako legegintza sobietar berriak emakumeari oinarrizko hainbat eskubide aitortu zizkion: boto eskubidea, dibortzio eskubidea, familia kargak arintzeko laguntzak, hezkuntza doako eta unibertsala, gizonezkoen parean egongo zen soldata, abortu libre eta doakorako eskubidea\u2026 Emakume langilearen emantzipazioa bermatzeko, Alexandra Kollontaik 1918an, Errusiako Emakume Langileen Lehen Kongresua antolatu zuen; kongresuan, izaera gubernamentala izango duen emakumezkoen departamentu bat sortzearen beharra identifikatu zen, Zhenotdel izena zuena, 1919an sortu eta Inessa Armanden eskuetan zuzendua egon zena. Departamentu honen funtzioak hurrengoak ziren: errusiar emakumeen bizi baldintza hobetzea eta horretarako, analfabetismoari aurre egingo zitzaion, eta emakumeei onartuak izan ziren eskubide berrien inguruko informazioa helarazi zitzaien. Ekarpen guzti hauei eta batez ere, Alexandra Kollontai eta Inessa Armand bezalako pertsonalitatei esker, emakumearen emantzipazio sexualaren eta hauen eskubide sozial eta politikoen inguruko eztabaida aberasgarri bat hedatu zen denbora tarte iraultzaile honen baitan.\nKrupskaiak feminismoari eginiko ekarpena oso bizia izan zen bere bizitzan zehar, baina batez ere emakume sobietarraren emantzipazio aurretiko bi momentu azpimarragarriak dira: batetik, Rabotnitsa egunkariaren erredakzioan parte hartzean eta bestetik, Emakume Sozialisten III Konferentzia Internazionalean delegazio errusiarraren parte izatean. Esan bezala, 1914ean Krupskaia Rabotnitsa izeneko egunkariaren erredakzioaren parte izan zen; honen funtzioetako bat, orduan boltxebikeen jarduera zentral bilakatu zen propaganda lana zen. Erredakzio komitean emakumearen emantzipazioaren alde agertzen ziren hainbat buru boltxebikerekin aritu zen, hala nola: Inessa Armand, Liudmila Stal, Alexandra Kollontai, Anna Ulianova-Elizarova, Praskovia Kudelli, Konkordia Samoilova, Klavdia Nikolaieva, etab. Rabotnitsako lehenengo alean, 1914ko otsailean atera zena, Krupskaiak feminista burgesen eta boltxebikeen arteko bereizketa azaltzen zuen:\n\u00abEmakume langileek gizartea bi klasetan banatua dagoela onartu eta adierazten dute. Klase bakoitzak bere interes propioak ditu eta hauen alde egiten du. Burgesiak ere, bereak ditu, langileriak interes propioak dituen bezala. Bi klaseen arteko interesak aurkaritzan daude. Hortaz, emakumea eta gizona banatzen duen horrek ez du horrenbesteko garrantzirik emakume langileentzat. Emakume langilea gizon langilearekin batzen duen hori, banatzen dituena baino indartsuagoa da.\u00bb\nGainera, Krupskaiak delegazio errusiarra Clara Zetkinek antolatutako Emakume Sozialisten III. Konferentzia Internazionalean integratu zuen; Konferentzia gerra inperialistaren aurka agertu zen. 1915ko martxoaren 26tik 28ra, Bernan, ospatu egin zen Emakume Sozialisten konferentzia Internazionalean 25 delegazio egon ziren: Ingalaterratik lau, Alemaniatik zazpi, Holandatik hiru, Frantziatik bat, Errusiatik 6 eta Poloniatik bat. Zetkin, Krupskaiarekin batera, Emakume Sozialisten Internazionaleko idazkariak izan ziren.\nLehen Mundu Gerraren hasieran ezberdintasunak handiagotu ziren arren, 1915eko abuztuan Eskubideen Berdintasunaren Aldeko Emakumeen Batasunak \u2018Errusiako alabei', Errusiako emakumeei, gobernuaren alde agertzeko mobilizaziora deialdia luzatu zitzaien. Kanpaina honen helburua, errusiar emakumeak gerraren inguruko lanetan konprometitzea zen, boltxebikeen posizioari jarraiki, Leninek adierazten zuen bezala, herrialde inperialista orotako proletalgoa burgesiaren aurka altxatzeko konbentzimendua zabaldu behar baitzen. Posizionamendu hau eraman zuten delegazio boltxebikeek Emakume Sozialisten III. Konferentzia Internazionalera. Nadezha K. Krupskaiak gogoratzen zuen bezala:\n\u00abGuk gure adierazpen propio azaldu genuen, Inessak defendatu bezala. Ordezkari poloniarra den Kamenskaiak ere gure alde agertu zen. Bakarrik gelditu ginen. Leku guztietan salatu egin zen gure \u2018zatiketa\u2019. Baina gertakariek laster argi utzi zuten gure posizionamenduaren arrazoia. Ingalaterren eta holandarren bakezaletasunak ez zuen aurrera egin ekintza internazionalean. Gerraren amaierak zuen beharrezkotasuna borroka iraultzaileak eta chauvinistekin hausturak ordezkatu zuen.\u00bb\nBukatzeko, posizionamendu bakezalearen eta errusiar delegazioak hartutako posizionamendu artean konpromiso irtenbide gisara, herrialdeen subiranotasun eskubidearen aitortzarako gerraren amaiera aldarrikatzeko akordioa egin zen. Horri jarraiki, munduko emakume eta alderdi sozialistei \u201cGerra gerrari!\u201d lelopean mobilizatzeko deialdia luzatzen zaie. Hortaz, Emakume Sozialisten III. Konferentzia Internazionalak II. Internazionalaren traizioaren aurrean pauso erabakigarria suposatu zuen internazionalisten bateratzeari begira. Kongresuaren amaiera bakearen aldeko deia egiten bukatu zen: \u00abBakea, bakea, emakumeek euren seme-alaba eta senarrei lehentasuna ematean nekatu gabe aldarrika dezaten: munduko langileak anaia/arrebak gara. Borondate honek bukatuko du sarraskiarekin. Soilik sozialismoak ekarriko du bakea mundura! Kanpora gerra! Gora Sozialismoa.\u00bb\nSobietar Batasuneko hezkuntza eta liburutegi sistema.\n1917an, Alderdi Komunistaren bando boltxebikea boterea heldu zenean, Errusia landa gizarte bat zen, desindustrializatua zegoena eta neurri handi batean, analfabetoa zena. Baldintza hauek eta tsarren filosofiak, instituzio kulturaletan, hutsunea handia utzi zuten, batez ere liburutegiei zegokienean. Tsaristen Errusian liburutegi publikoak oso eskasak ziren. Testuinguru horren baitan, bibliotekonomiak pisua hartzen hasia zen, hau lanbide bezala ulertzen zelarik eta mendebaldeko eraginen ondorio izanik. Bere aldetik, Krupskaia buru sobietar eta pentsalaria izateaz gain, gestore trebea zela argi erakutsi zuen: sobietar hezkuntza egituretan jardundako bi hamarkadetan harreman zuzena izan zuen Sobietar Batasuneko liburutegien garapenarekin. Kulturaren eta liburutegien bultzatzaile nagusia izan zen bere herrialdean; Leninen gobernupean milaka liburutegi ireki ziren eta hauek, tsarismoan irakurketara eta literaturara egon ez zen sarbidea ahalbidetu zuten.\n1928 eta 1938 urte tartean zehar, Krupskaiak liburutegien hedapenerako eta egonkortzerako hainbat neurri bultzatu zituen: horien artean, aurrekontuen eta soldaten igoerak, zein liburutegiko azpiegituren hobekuntzak. Neurri horien helburu nagusia, sobietar liburutegien baldintzak hobetzearekin batera, gizartearen dokumentaziora ere bazegoen bideratua. Teorikoki eta praktikoki, liburutegiak eta gizartea bateratu zituen. Horretarako, bere erbestealdia Europako hainbat liburutegi eredutatik ikasi zuen, hala nola, Britainiako, Pariseko zein Zuricheko liburutegi ereduetatik edan egin zuen.\nBere ustetan, \u201cumeentzako liburuak belaunaldi berrien heziketarako tresna oso boteretsua da sozialisten eskuetan\u201d. Adierazpen hauetan oinarrituz, hezkuntza sobietar politikak bultzatu zituen, alfabetizazioaren bidean, irakurtzen eta idazten ikastea zentralitate handia izan zutelarik. Krupskaiak ez zuen hezkuntza eskoletara mugatzen, gizarte komunistaren antolakuntzan txertatu beharreko zerbait gisara ulertzen zuen, bizitzaren esparru ezberdinetan aplikatu beharrekoa, bizitzako esparru orotan presente egongo zena.\nLiburutegi publikoek gizartearen onura dakartzate pertsonei aukerak ematen dizkietelako, iraultzaileen eskuetan tresna esplizitua bilakatzen delarik, birprodukziorako tresna politiko bilakatzean bere papera aitortzen dietelarik. Sobietar sisteman liburutegiak zuten helburu nagusia, masen mobilizazioari erraztasunak ematean zetzan: hezkuntza komunistarako irakurketa gidari gisa balio zuen eta horrela, maila kulturalaren gorakada errazten zuen, teoria marxista-leninistaren menperatzea ahalbidetuz. Neurri hauek funtzionarazteko beharrekoa izan zen Krupskaiaren eta bibliotekonomiaren garapenaren eraginak Errusian: etorkizuneko iraultza bati begira, gizartearen kontzientzia iraultzailea garatzeko bitartekoak sortzea.\nLiburutegiak gizarte sobietarreko azpiegitura ideologikoaren beharrezko alderdi gisara ulertua izan zen; 1934 hala zihoen Krupskaiak: \u00abMundu guztiari liburuak ahalbidetzeko bidean, beharrezkoa da hauen argitaratzea mila biderretan handitzea. Gaur egun, ekonomiaren kolapsoa ikusita ezinezkoa da helburu horretara heltzea. Hortaz, aterabide bat besterik ez dugu: pertsonatik erabilera kolektiborako jabetzara pasatu. Liburuen erabilera kolektiboa soilik da posible liburutegi sare handi bat sortuz gero.\u00bbHortik gutxira, Hezkuntzako Komisario izanik, 500 aletik gora bilduma pribatu guztiak konfiskatzeko eta nazionalizatzeko agindua eman zuen. Liburutegiko bildumen baitako liburuen kolektibizazioak edukiaren gaineko kontrola ahalbidetu zion alderdi komunistari. Hasieratik, garrantzi eta enfasi berezia jarri zen eduki jakin bat masei ahalbidetzean.\nHala ere, zentzura Urriko Iraultza ondoren kendu egin zen; honek ez zuen larregi iraun, Leninek egun gutxitara zentzura berrestu zuelako, liburutegiek gizartea eraldatzeko duten botere iraultzailea kontuan hartuz. Hala izan zen, eta horrelako onura egin zion alderdi komunistari liburutegi sistemak, masa komunismoan formatuz. Gizarte sozialista baten eraketan askatasun intelektuala oztopo dela pentsatuz, masen interesen mesedetan eta gobernuaren ildoari jarraiki zentzura hedatu zuen liburutegiko edukietan. Sobietar aldian zehar, liburuzainek debekatutako liburu listak gaurkotzeko ardura zuten, hauek irakurleen eskuetatik kanpo utziz eta batzuetan, purgatuz.\nGarai honetan liburutegiak, alde batetik, zentro kultural garrantzitsu gisara hartuak ziren, eta bestetik, ordena sozialaren jarraikortasunerako motore epistemologiko nagusitzat ulertzen ziren, aldaketa kulturalaren promotore. Ordena dokumentalak duen balioa Krupskaiaren ikuspegitik sintetizatu daiteke: \u00abLeninek liburutegien antolatzeko eraren bitartez neurtzen zuen maila kulturala. Berarentzat, gizarte zibilizatu baten kulturaren indizea liburutegien antolakuntzan oinarritu behar da.\u00bb Liburutegiei euren garrantzia aitortu zien, beraien funtzionamendua eta antolakuntza herriaren kultura mailaren adierazle izanik liburutegiak eta liburuzainak gizarte sobietarraren eraikuntzan zuten inportantzia azpimarratuz.\u00abLiburuzain bakoitzak euren liburutegian sozialismoaren hedapenari lagunduko zion zentro ideologikoa eraiki behar zuten\u00bb Krupskaiaren hitzetan. Hortaz, liburuzainen funtzioa ez zen soilik erabiltzaileek eskatzen zituzten eduki eta materiala eskura uztea, egokiak ziren horiek aukeratzeko laguntza eskaintzeko eginbeharra zuten. Liburutegiak pertsona berriak hezitzeko funtsezko papera zuten, Krupskaiak zihoenez \u00ablibururik gabe, liburutegirik gabe, liburuen erabilera egokirik gabe ezingo da irakurlearentzako iraultza kulturala hedatu.\u00bb\nIdatziak.\n\"Langileria Gaztearen borroka\"\n\"Langileria Gaztearen antolakuntza\"\n\"Hezkuntza sozialistaren inguruko hausnarketak\"\n\"Lan Heziketa eta irakaskuntza\"\n\"Etorkizuna umeak dira\""}
{"id": "275410", "revid": "28807", "url": "https://eu.wikipedia.org/wiki?curid=275410", "title": "Nadezhda Konstantinovna Krupskaia", "text": ""}
{"id": "275411", "revid": "96586", "url": "https://eu.wikipedia.org/wiki?curid=275411", "title": "Mary McAleese", "text": "Mary McAleese (Belfast, 1951ko ekainaren 27a) irlandar politikaria da. Ipar Irlandan jaiotako lehenengo Irlandako presidentea. Mary Robinsonen lekua hartu zuen (1997), hark presidentetza utzita Nazio Batuen Ordezkari Gorenaren postua hartu zuenean. 2011 arte egon zen postu horretan. Zuzenbide-ikasketak egin zituen Belfasteko Queen's unibertsitatean lehenbizi, eta Dublingo Unibertsitatean gero. 1974an, legelari gisa hasi zen lanean. 1975-1981 eta 1981-1987 bitartean zuzenbide-irakasle izan zen Dublingo Unibertsitatean. 1979-1981 bitartean, berriz, telebistarako lan egin zuen, kazetari gisa. 1987an, Ipar Irlandako Lege Ikasketa Institutuko zuzendari izendatu zuten. 1994an, Queen's Universityko erretoreorde izendatu zuten; kargu hori lortzen zuen lehen emakumea izan zen. McAleesek, berez, britainiar herritartasuna du, baina Irlandako Errepublikak bere herritartzat dauka."}
{"id": "275412", "revid": "96586", "url": "https://eu.wikipedia.org/wiki?curid=275412", "title": "Andr\u00e9s Segovia", "text": "Andr\u00e9s Segovia Torres (Linares, - Madril, ), Salobre\u00f1ako I. markesa, espainiar gitarrista izan zen. Hamabost urte zituela eman zuen lehen kontzertua Granadan. Geroago arrakasta handia izan zuen Madrilen eta Bartzelonan. 1916an, sona handiko bira bat egin zuen Hego Amerikan, eta 1924ean egin zuen aurkezpena Parisen, eta 1926an Estatu Batuetan. Garai guztietako gitarrista ospetsuenetako bat izan zen Segovia; oso goraipatua izan da haren gitarraren hots-kalitatea. Ikasle ugari izan zituen. Honoris causa doktore izendatu zuten unibertsitate askotan, Oxforden, besteak beste. Madrilgo San Fernandoko Arte Ederretako akademiko ere izendatu zuten. Gitarrarako lan klasiko ugari berridatzi zituen, eta musikagile askok idatzi zituzten harentzako lanak: Turina, Castelnuovo-Tedesco, Villa-Lobos, Ponce eta Rodrigo (\"Fantas\u00eda para un gentilhombre\")."}
{"id": "275413", "revid": "65203", "url": "https://eu.wikipedia.org/wiki?curid=275413", "title": "Carlos Su\u00e1rez Morilla", "text": "Carlos Su\u00e1rez Morilla (Oviedo, Espainia, 1946 - Gij\u00f3n, 2019ko urriaren 19a) zinema zuzendari eta argazkilaria izan zen. Filosofia eta letretako eta zinemako ikasketak egin zituen. Gonzalo Su\u00e1rez zinema-zuzendariaren anaia izan zen, eta, haren lehenengo lanetan, argazkiaz arduratu zen, bakarrik edo Juan Amor\u00f3sen laguntzaile gisa. Zenbait film zuzendu zituen, eta ekoizle gisa eta publizitatean ere lan egin zuen. Goya saria jaso zuen \"Remando al viento\" filmean egindako lanarengatik, eta argazki onenaren saria eman zioten 1994ko Donostiako Zinemaldian, \"El detective y la muerte\" filmarengatik.\nLanik aipagarrienak, zuzendari gisa: \"Gladiadores del siglo XX\" (1969), \"El jard\u00edn secreto\" (1984), \"Makinavaja, el \u00faltimo choriso\" (1992), \"Semos peligrosos (Useas\u00e9 Makinavaja 2)\" (1993), \"Adi\u00f3s Tibur\u00f3n\" (1996)."}
{"id": "275414", "revid": "1545", "url": "https://eu.wikipedia.org/wiki?curid=275414", "title": "Carlos Su\u00e1rez", "text": "Carlos Su\u00e1rez izan daiteke:"}
{"id": "275417", "revid": "219", "url": "https://eu.wikipedia.org/wiki?curid=275417", "title": "Wladislaw Reymont", "text": ""}
{"id": "275418", "revid": "512", "url": "https://eu.wikipedia.org/wiki?curid=275418", "title": "Nyctimene aello", "text": "Nyctimene aello Nyctimene generoko animalia da. Chiropteraren barruko Pteropodidae familian sailkatuta dago."}
{"id": "275419", "revid": "6327", "url": "https://eu.wikipedia.org/wiki?curid=275419", "title": "Wladislaw Stanislaw Reymont", "text": ""}
{"id": "275420", "revid": "6327", "url": "https://eu.wikipedia.org/wiki?curid=275420", "title": "W\u0142adys\u0142aw Reymont", "text": ""}
{"id": "275421", "revid": "6327", "url": "https://eu.wikipedia.org/wiki?curid=275421", "title": "W\u0142adys\u0142aw Stanis\u0142aw Reymont", "text": ""}
{"id": "275422", "revid": "336", "url": "https://eu.wikipedia.org/wiki?curid=275422", "title": "Hugh Walpole", "text": "Hugh Walpole (Auckland, Zeelanda Berria, 1884ko martxoaren 13a - Londres, 1941ko ekainaren 1a) britainiar idazlea izan zen.\nCambridgen egin zituen ikasketak. Kazetari eta kritikari gisa lan egin zuen. Idazle oparoa izan zen, eta mota askotako eleberriak \u2014ziklotan antolatuak gehienak\u2014, biografiak eta saiakerak ondu zituen. Walpoleren ezaugarri nagusiak hitz-jario bikaina eta sorkuntza-ahalmena dira. Lehen eleberri nagusiak errealistak izan ziren: \"Mr. Perrin and Mr. Traill\" (1911), irakasle gisa emandako denbora laburraren testigantza; \"The Dark Forest\" (1916, \"Baso iluna\"), Lehen Mundu Gerran, Gurutze Gorrian, Errusian igarotako aldian (1914-1916) oinarritua. Geroago elementu fantastiko erromantikoak, eta are mistikoak ere, nagusitu ziren Walpoleren eleberrietan: \"The Duchess of Wrexe\" (1914, \"Wrexeko dukesa\"), \"The Cathedral\" (1922, \"Katedrala\"), \"Rogue Herries\" (1930)\"."}
{"id": "275423", "revid": "96586", "url": "https://eu.wikipedia.org/wiki?curid=275423", "title": "Kurt Weill", "text": "Kurt Julian Weill (Dessau-Ro\u00dflau, Alemania, 1900eko martxoaren 2a - New York, AEB, 1950eko apirilaren 3a) Estatu Batuetako musikagilea izan zen, Alemanian jaioa.\nBiografia.\nHumperdinckekin eta Busonirekin egin zituen ikasketak. Jaioterrian orkestra-zuzendari izan ondoren, Berlinera joan zen, eta musikagintzan soilik aritzea erabaki zuen. Opera-eskola berria sortu zuen Alemanian, baina, naziek aginpidea hartu zutenean, Estatu Batuetara ihes egin behar izan zuen. Bertolt Brechtekin lan egin zuen opera askotan.\nOperak: \"Der Protagonist\" (1925); \"Die Dreigroschenoper\" (1927, \"Hiru penikeko opera\"); \"Aufsteig und Fall der Stadt Mahagonny\" (1929, \"Mahagonny hiriaren arrakasta eta hondamena\"); \"Der Jasager\" (1930, \"Morroia\"); \"Johnny Johnson\" (1936); \"Lady in the Dark\" (1940, \"Ilunpeko andrea\"); eta \"Lost in the Stars\" (1949, \"Izarretan galduta\").\nOperez gainera balletak, orkestrarako eta ganberako musika eta kantuak idatzi zituen."}
{"id": "275424", "revid": "58701", "url": "https://eu.wikipedia.org/wiki?curid=275424", "title": "Hiroshige", "text": "Utagawa Hiroshige, jaiotza-izenaz And\u014d Tokutar\u014d (Edo, gaur egun Tokio, Japonia, 1797 - 1858ko urriaren 12a), japoniar margolaria eta grabatzailea izan zen.\nXIX. mendeko ikuspegi-margolaririk ezagunena.\nBiografia.\nZurezko xaflen gainekoak, \"Ukiyo-e\" estilokoak, ditu bere lanik nagusiak (8.000 lamina inguru). Marrazkiaren eta koloreen zehaztasuna dira haren ezaugarri nabarienak.\n1870 inguruan Europan ere zabaltzen hasi zen Hiroshigeren obra, eta inpresionistek izan zuten haren eraginik.\nHauek dira Hiroshigek zurean egindako grabatu ezagunetarikoak: \"T\u014dkaid\u014d Goj\u016bsantsugi\" (1830-1834, \"Berrogeita hamahiru geraldi T\u014dkaid\u014dko bidean\"), \"Meisho Edo hyakkei\" (1856-1859, \"Edoko ehun ikuspegi\"), \"Biwa aintzirako zortzi ikuspegi\" (1836 inguruan), \"Fuji Sanj\u016b-Rokkei\" (1858, \"Fuji-Yama mendiko hogeita hamasei ikuspegi\").\nJaponiako grabatzaileen artean ere hoberenetarikotzat jotzen da. Beste hainbat sail ere baditu, animalia, hegazti eta arrainen irudiz moldatuak."}
{"id": "275425", "revid": "28807", "url": "https://eu.wikipedia.org/wiki?curid=275425", "title": "Utagawa Hiroshige", "text": ""}
{"id": "275426", "revid": "28807", "url": "https://eu.wikipedia.org/wiki?curid=275426", "title": "And\u014d Hiroshige", "text": ""}
{"id": "275427", "revid": "28807", "url": "https://eu.wikipedia.org/wiki?curid=275427", "title": "Ichiy\u016bsai Hiroshige", "text": ""}
{"id": "275428", "revid": "28807", "url": "https://eu.wikipedia.org/wiki?curid=275428", "title": "And\u014d Tokutar\u014d", "text": ""}
{"id": "275429", "revid": "119347", "url": "https://eu.wikipedia.org/wiki?curid=275429", "title": "Kulturkampf", "text": " ( ahoskatua; euskaraz: \"borroka kulturala\") Germaniako Inperioaren eta eliza katolikoaren artean izan zen gatazka, 1873 hasi eta 1875ean amaitu zena. Bismarck kantzilerra izan zen eragilea. Otto von Bismarck protestantea zen, eta katolikoak erabat menderatu nahian, eta Prusia protestantearen nagusitasuna finkatzeko asmoz, estatu-kontrol handia jarri zuen alemaniar Elizaren gainean (Maiatzeko legeak, 1873). 1875ean ezarri ziren lege gogorrenak, eta heldu zen krisiaren une larriena: ezkontza zibila nahitaezko egin zen Alemania osoan, elizaren ondasunak konfiskatu ziren, elizgizon askok erbesteratu behar izan zuten eta abar. Katolikoen oposizioa handia izan zen, ordea; horrez gainera, mugimendu sozialistaren gorakada eta ekonomia-krisia zirela eta, Bismarckek atzera egin behar izan zuen, eta legeak baliogabetu egin zituzten."}
{"id": "275430", "revid": "56334", "url": "https://eu.wikipedia.org/wiki?curid=275430", "title": "John Landy", "text": "John Michael Landy (Melbourne, Victoria, Australia, 1930eko apirilaren 12a - Castlemaine, Victoria), 2022ko otsailaren 24a) australiar atleta eta politikaria izan zen.\nBiografia.\nNekazaritza ikasi zuen Melbourneko Unibertsitatean, eta irakasle egin zen. Iraupen ertaineko lasterketetan trebatu zen, eta 1952an Helsinkiko Olinpiar Jokoetan parte hartu zuen, 1.500 eta 5.000 metroko probetan. Bi urte geroago, 1954an, Britainiar Inperioaren Jokoetan (gerora Commonwealtheko Jokoak) norgehiagoka historikoa izan zuen Roger Bannister aurkari handiarekin, eta lau minutuko mugaren azpitik amaitu zuten biek milia lasterketa: Bannisterrek 3\u00b4 58,8\"an, eta Landyk 3\u00b4 59,6\"an. Urte bereko ekainean, Landyk marka berria ezarri zuen proba horretan: 3\u00b4 57,9\", eta hilabete hartan bertan 1.500 metroko munduko errekorra ere jaitsi zuen: 3\u00b4 41,9\". 1956ko Melbourneko Olinpiar Jokoetan 1.500 metroko lasterketan brontzezko domina lortu ondoren, atletismoa utzi zuen.\nAustraliako Victoria estatuko gobernadore izan zen 2001etik 2006ra."}
{"id": "275431", "revid": "28807", "url": "https://eu.wikipedia.org/wiki?curid=275431", "title": "John Michael Landy", "text": ""}
{"id": "275432", "revid": "56334", "url": "https://eu.wikipedia.org/wiki?curid=275432", "title": "Czes\u0142aw Mi\u0142osz", "text": "Czes\u0142aw Mi\u0142osz (Szetejnie, Errusiar Inperioa \u2014gaur egun Lituania, 1911ko ekainaren 30a - Krakovia, Polonia, 2004ko abuztuaren 14a) poloniar idazlea izan zen, lituaniar jatorrikoa, eta polonieraz idatzi zuen. XX. mendeko olerkaririk handienetakotzat jotzen da.\n1960an, Berkeleyra joan zen Kaliforniako Unibertsitateak gonbidatuta, eta, 1961etik aurrera, eslaviar hizkuntzak eta eslaviar literatura irakatsi zituen han bertan. Poeta tragikoa da, ezkorra gizadiaren aurrean. Hasierako poema-liburuak hauek dira: \"Harri bihurtutako denborarena\" (1933) eta \"Hiru negu\" (1936). 1945ean, gerrari buruzko poesia-lan guztiak bildu eta \"Salbamena\" izenburupean argitaratu zituen. Miloszenak dira halaber, \"Egunargia\" (1953), \"Izenik gabeko hiria\" (1969), \"Eguzkia atera eta sartzen den lekua\" (1974). Eleberriak eta saiakerak ere idatzi zituen, hala nola \"Aginpidea eskuz aldatu da\" (1953), \"Issako harana\" (1955), \"San Franzisko golkoko ikuspegiak\" (1969), \"Ulroko lurraldea\" (1979). 1980an, Literaturako Nobel Saria irabazi zuen."}
{"id": "275434", "revid": "1545", "url": "https://eu.wikipedia.org/wiki?curid=275434", "title": "Robert Musil", "text": "Robert Musil (Klagenfurt, Austria-Hungariako Inperioa, 1880ko azaroaren 6a - Geneva, Suitza, 1942ko apirilaren 15a) austriar idazlea izan zen.\nGoi-burgesiako familia batean jaio zen. Akademia militar batean sartu zen, baina militar ikasketak utzi eta ingeniaritza ikasten hasi zen. Berlinera joan zen, eta han filosofiako eta psikologia esperimentaleko ikasketak egin zituen. Lehen Mundu Gerran koronel izan zen, eta gerra bukatu zenean Austriako Kanpo Arazoetako ministerioarentzat lan egin zuen. Hitleren gudarosteak Austrian sartu zirenean Suitzara ihes egin zuen.\nMusilen eleberriak kontakizun eta iruzkin dira aldi berean. Austria-Hungariako inperioaren arazoei buruzko eleberri bat idatzi zuen, \"Der Mann ohne Eigenschaften\" (1931) izenekoa. Haren beste zenbait lan aipagarri \"Die Verwirrungen des Z\u00f6glings T\u00f6rless\" (1902-03), \"Die Schw\u00e4rmer\" (1921) eta \"Vinzenz und die Freundin bedeuntender M\u00e4nner\" dira.\nBizitza.\nMusil Klagenfurten jaio zen, Austriako Karintia probintzian, goi-burgesiako familia batean. Ikasketa militarrak egin zituen hasieran, eta 12 urtetik 17 urtera bitarte ikastetxe militarretan ibili zen. Ingeniaritza ikasketak egin zituen gero, eta 1901ean atera zuen ingeniari diploma.\nStuttgarteko Goi Mailako Ikasketa Teknikoen eskolan hasi zen lanean, eta han hasi omen zen, asperarren asperraz, bere lehen nobela idazten: \"Die Verwirrungen des Zoglings Torless\" (1906, \u00abTorless ikaslearen nahasmenduak\u00bb). 1903ko udazkenean Berlinen zen, Filosofiako eta Psikologia Esperimentaleko ikasketak egiten. Ikastetxe militarreko oroitzapenak oinarrian harturik, Stuttgarten idazten hasia zen nobela 1906an argitaratu zuten, eta oso harrera ona izan zuen. 1908an doktore tesia aurkeztu zuen Ernst Mach filosofo positibistari buruz.\n1911n Martha Marcovaldirekin ezkondu zen. Musilek literaturan bete-betean aritzeko erabakia hartu zuen, eta bere lehen nobelaren arrakastak erabaki horretan adoretu baizik ez zuen egin. 1910ean Vienara itzuli zen liburutegizain aritzeko. Garai hartan ipuin bilduma bat argitaratu zuen, \"Vereinigungen\" (\u00abEzteiak\u00bb), aurreko nobela baino konplexuagoa eta ausartagoa, eta harrera onik izan ez zuena. 1913. urtearen bukaera aldera, Berlinera abiatu zen, aldizkari batean lan egitera, baina Lehen Mundu Gerra piztu zelarik, ofizial izendatu zuten eta Tirol hegoaldean egin zuen gerra. Gerratik itzuli ondoren, gudarosteko prentsa zerbitzuan hasi zen lanean, Vienan. 1922az geroztik, urte hartan galdu baitzuen lanpostu hura, literaturatik atera zuen, estu bazen ere, bizimodua, argitaratzaileek aurreratzen zioten edo lagunek ematen zioten dirutik, alegia.\nEstutasunak estutasun, Musil bere literaturazko zereginari lotu zitzaion. 1921ean antzerki lan bat argitaratu zuen, \"Die Schwarmer\" (\u00abBuruberoak\u00bb); obrak berez harrera ona izan zuen, baina antzerkian antzeztu zenean ikusleek gogor gaitzetsi zuten, eta porrot hark eragin handia izan zuen Musilengan. 1923an Kleist saria eman zioten \"Drei Frauen\" (\u00abHiru emakume\u00bb) ipuin bildumarengatik. Baina Musilek urteak zeramatzan nobela handi bat idazten eta, azkenean, 1930ean argitaratu zuen haren lehen zatia: \"Der Mann ohne Eigenschaften\" (\u00abEzaugarririk gabeko gizona\u00bb). Lehenengo liburuki handi samar horrek mirespen handia sortu zuen bazterretan, eta arrakasta are handiagoa izango zukeen, nazismoak ez balio bidea eten.\n1931 bukaeran Musil Berlinen zen, berriz ere, bere liburuaren bigarren zatia idazten. Argitaratzaileak gogotik estutzen baitzuen, azkenean, gogoz kontra, onartu zuen, 1933ko martxoan, nobela haren bigarren zatiko lehenengo 38 kapituluak argitaratzea. Handik hilabete batzuetara Vienara egin behar izan zuen ihes, haren obra debekatu egin baitzuten Alemanian. Bakardade handian bizi izan zen garai hartan; 1935ean hitz lauz idatzitako bilduma bat argitaratu zuen: \"Nachlass zu Lebzeiten\" (\u00abHil ondoko lanak bizirik idatziak\u00bb). Nolanahi ere, buru-belarri ari izan zen lanean bere nobela handian. 1938ko abuztuan Vienatik alde egin behar izan zuen. Zurichera aldatu zen, eta gero Genevan hartu zuen bizilekua, eta han jarraitu zuen bere eleberrian lanean, egoera material eta moral estuenean. 1942an hil zen garuneko odol jario batez.\nMusilen lanaren onarpena.\n1942an, 62 urte zituela, Robert Musil Genevan hil zenean, erbestean, haren heriotzak ez zuen oihartzun handirik izan, mundua Bigarren Mundu Gerraren zurrunbiloan sartua baitzegoen, eta inork gutxik ezagutzen edo gogoratzen zuen Musilen izena, eta haren liburuak ia aurkiezinak ziren. Hil baino lehentxeago, bere-berea zuen ironia garratzarekin, hala idatzi zion bere adiskide bakanetako bati: \u00abHeriotzaren zain egon beharra bizi ahal izateko, horra balentria ontologiko ez nolanahikoa...\u00bb\n1943an haren emazteak \"Ezaugarririk gabeko gizona\" eleberri handiaren hirugarren zatia eman zuen argitara. Hartarako Musilek berak inprentarako prest utziak zituen kapituluak hartu zituen, batetik, eta nobelaren bukaerarako idatzirik zeuden eskuizkribu ugarien artean batzuk aukeratu zituen, bestetik.\n1950 ingurutik aurrera hasi zen Musilen obra irakurleen bidea urratzen, batez ere haren idazlan nagusia (\"Der Mann ohne Eigenschaften\") jatorrizko hizkuntzan berriz argitaratu eta Europako hizkuntza nagusietara itzuli zenean, goi-maila iritsi zuen XX. mendeko Europako literaturan."}
{"id": "275435", "revid": "58701", "url": "https://eu.wikipedia.org/wiki?curid=275435", "title": "Hjalmar Schacht", "text": "Hjalmar Schacht (Tingleff, Alemaniar Inperioa, gaur egun Danimarka, 1877ko urtarrilaren 22a - Munich, 1970eko ekainaren 3a) alemaniar politikaria eta finantzaria izan zen.\nBizitza.\n1916-1923 urteetan Alemaniako Banku Nazionaleko zuzendaria izan zen, eta 1923an Reichsbank-eko lehendakari izendatu zuten. Hitlerri laguntza eskaini zion, eta finantzari eta industrialari nagusiek haren alde jokatzea lortu zuen. Hitler aginpidera heldu zenean, Reichsbankeko lehendakari hautatu zuten berriz, eta 1934an Ekonomiako ministro egin zuten. Trust edo enpresa-multzo handiak bultzatu zituen, eta Alemania armez hornitzeko ekonomia-oinarriak ezarri zituen. Kimika-industriarekin izan zituen arazoak zirela medio, kargua utzi behar izan zuen, eta 1944an Hitlerren aurkako konspirazioan parte hartzea leporatu zioten. Kontzentrazio-esparrura behartu zuten, baina Nurenbergeko epaitegiak aske utzi zuen (1946)."}
{"id": "275436", "revid": "58701", "url": "https://eu.wikipedia.org/wiki?curid=275436", "title": "Nyctimene albiventer", "text": "Nyctimene albiventer Nyctimene generoko animalia da. Chiropteraren barruko Pteropodidae familian sailkatuta dago."}
{"id": "275437", "revid": "56334", "url": "https://eu.wikipedia.org/wiki?curid=275437", "title": "Manuel Ferreira", "text": "Manuel Ferreira (G\u00e2ndara dos Olivais, Leiria, 1917 - Lisboa, 1992ko martxoaren 17a) Portugalgo idazlea izan zen.\nBizitza.\nCabo Verden eta Angolan egon zen soldadu Lisboan Gizarte eta Politika Zientzietako ikasketak egin ondoren, eta Afrikako gaietan murgildu zen handik aurrera. Afrikako herrien askapenerako ahaleginetan parte hartu zuen, eta hango kultura eta elezaharrak aldeztu zituen kolonizatzaileen kontra. Cabo Verden idatzitako eleberriek ekarri zioten ospea: \"Morna \"(1948), \"Morabeza\" (1958), \"Hora di Bai\" (1962), \"Voz de Pris\u00e2o\" (1971). Horiez gainera, Cabo Verdeko kultura eta literaturaren historiaren berri eman zuen 1967an \"A Aventura Criolla\" izenburupean. Afrikako literatura portugesari buruzko oso monografia garrantzitsuak idatzi ditu (\"Literaturas Africanas de Express\u00e2o Portuguesa,\" 1977). Manuel Ferreira Afrikako literatura-irakaslea izan zen Lisboako unibertsitatean."}
{"id": "275438", "revid": "1545", "url": "https://eu.wikipedia.org/wiki?curid=275438", "title": "Cecilia Gartzia de Gilarte", "text": ""}
{"id": "275439", "revid": "96586", "url": "https://eu.wikipedia.org/wiki?curid=275439", "title": "Herbert von Karajan", "text": "Herbert von Karajan (Salzburgo, Austria, 1908ko apirilaren 5a - Anif, Salzburgo inguruan, Austria, 1989ko uztailaren 16a) austriar orkestra-zuzendaria izan zen.\nBiografia.\nSalzburgoko Mozarteum-ean eta Vienako Unibertsitatean eta Kontserbatorioan egin zituen ikasketak. 1937tik aurrera Berlingo Orkestra Filarmonikoaren eta Berlingo Operako kontzertu-emanaldien zuzendari gisa jardun zuen.\n1954an Berlingo Orkestra Filarmonikoaren zuzendari izendatu zuten, W. Furtw\u00e4ngler-en ondoren. 1956-1964 urte-bitartean Vienako Operako zuzendari izan zen, eta orobat Bayreuth eta Salzburgoko jaialdietakoa ere. 1967an Bazko Jaialdia sortu zuen Salzburgon, Richard Wagnerren musika-lanen inguruan.\nMusikarako oroimen handia zuen, eta lan egiterakoan zuen doitasunak eta antolatzaile-gaitasun bereziak, XX. mendeko orkestra-zuzendari ospetsuenetako bat bihurtu zuten. Opera-antzezpenak antolatzen ere jardun zuen."}
{"id": "275440", "revid": "512", "url": "https://eu.wikipedia.org/wiki?curid=275440", "title": "Silvio Pellico", "text": "Silvio Pellico (Saluzzo, Italia, 1789ko ekainaren 24a - Turin, Italia, 1854ko urtarrilaren 31) italierazko idazlea izan zen.\nBizitza.\nErlijioan oinarritutako heziketa zorrotza izan bazuen ere, Frantzian bizi izan zen urteek (1800-1809) eragin handia izan zuten Pellicorengan, eta ideia liberaletara jo zuen. Milana itzuli ondoren \"Francesca da Rimini\" (1815) tragedia idatzi zuen. Madame Sta\u00ebl, Schlegel eta Byron ezagutu zituen. Erromantizismoaren inguruko artikulu batzuk idatzi zituen \"Il Conciliatore\" egunkarian. Kartzelan sartu zuten Carbonari taldeko kide izateagatik eta heriotza-zigorra eman zioten (1820). 1822an heriotza-zigorra kendu eta hamabost urteko kartzela eman zioten. Hamar urte igaro zituen presondegian, Venezian eta Spielbergeko gazteluan. Kartzelatik atera ondoren Turinen jarri zen bizitzen, eta \"Le mie prigioni\" (1832, \"Nire kartzelak\") oroitzapen-liburua argitaratu zuen."}
{"id": "275441", "revid": "58701", "url": "https://eu.wikipedia.org/wiki?curid=275441", "title": "Daniel Pennac", "text": "Daniel Pennac (jaiotza-izena: Daniel Pennacchioni; Casablanca, 1944ko abenduaren 1a) frantses idazlea da, jatorriz marokoarra. Literaturaren kritikan eta haur-literaturaren alorrean nabarmendu da, batez ere. Haurrentzako liburu-sail bat idatzi zuen, Kamo pertsonaia protagonista duena: \"Kamo : L'agence Babel\", \"L'\u00c9vasion de Kamo\", \"Kamo et moi\" eta \"Kamo : l'id\u00e9e du si\u00e8cle\". Haurrentzako literaturari dagokionez, aipagarria da, bestalde, \"L'\u0152il du loup\" (1984). Berehalako ospea lortu zuen \"Au bonheur des ogres\" (1985) eleberriarekin. Eleberri horretako protagonistak Benjamin Malauss\u00e8ne du izena, eta errudun izatea du lanbide. Malauss\u00e8ne sagako eleberrietan, Malauss\u00e8ne familia handiaren, haien lagunen eta Parisko Belleville auzoko bizilagunen abenturak kontatzen dira, eta surrealismoa eta ustekabea izaten dira nagusi: \"La F\u00e9e Carabine\" (1987), \"La Petite Marchande de prose\" (1989), \"Monsieur Malauss\u00e8ne\" (1995), \"Des chr\u00e9tiens et des maures\" (1996), \"Aux fruits de la passion\" (1999) eta \"Monsieur Malauss\u00e8ne au th\u00e9\u00e2tre\" (1996). Arrakasta handia izan du mundu guztian lan horiekin. Eskola-giroaz ere mintzo da \"Comme un roman\" (1992) eta \"Chagrin d'\u00e9cole\" (2007) lanetan; lehenak eztabaida sutsua piztu zuen irakurketak eskolan duen garrantziaren inguruan; bigarrenari esker, berriz, Renaudot saria eman zioten 2007an."}
{"id": "275442", "revid": "23317", "url": "https://eu.wikipedia.org/wiki?curid=275442", "title": "Plesiosauria", "text": "Plesiosauria itsas narrastien ordena zen, Jurasiko aldian bizi izan zena. Ehundaka fosil aurkitu dira, baina espezie tipoa \"Plesiosaurus dolichodeirus\" da.\nNeurriz nahiko handiak ziren, 2-12 m luze gehienak, baina 14 m luzekoak ere baziren. Gorputza itsasorako egokitua zuten: gorputz-adarrak hegal bihurtuak zituzten, gorputza sendo samarra baina luzarana, eta isatsa laburra baina higikorra. Arrautza bidez ugaltzen zirela uste da. Plesiosauroen barruan bi gainfamilia sartu ohi dira: plesiosauroideoak, lepo luzea eta buru txikia zutenak eta animalia txikiak janez elikatzen zirenak, eta pliosauroideoak, lepo laburra eta buru handia zutenak eta animalia handiak janez elikatzen zirenak. Ordena honetako narrastietan ezagunenetako bat plesiosauroa zen, 2,3 m luze zena eta lepo laburra zuena. Ingalaterran eta Alemanian aurkitu dira plesiosauroaren fosilak."}
{"id": "275443", "revid": "336", "url": "https://eu.wikipedia.org/wiki?curid=275443", "title": "Larry Collins", "text": "Larry Collins, jaiotza-izenaz John Lawrence Collins (West Hartford, Connecticut, AEB, 1929ko irailaren 14a - Fr\u00e9jus, Frantzia, 2005eko ekainaren 20a), idazle eta kazetari estatubatuarra izan zen.\nBiografia.\nDominique Lapierrerekin batera hainbat liburu arrakastatsu plazaratu zituen, betiere kazetari gisa gertutik ezagutu izan zituen gertakari historikoen ingurukoak: \"Sutan al dago Paris?\" (1964, Frantziako hiriburuaren Bigarren Mundu Gerrako askapenaz); \"O, Jerusalem\" (1971, Israelgo estatuaren sorreraz); \"Gaur gauean, askatasuna\" (1975, Indiaren independentziaz), \"Bosgarren Zaldizkoa\" (1980, txantaia nuklearrari buruz).\nKazetari gisa UPI agentzian eta \"Newsweek\" aldizkarian, besteak beste, lan egin zuen.\nHauek ditu beste obra batzuk: \"Herio jolasa\" (1985), \"Arrano beltzak\" (1992), \"Geroa geurea da\" (1998). 2005ean eman zuen azken lana, hogei urteren ondoren berriro ere Dominique Lapierrerekin bat eginda: \"Sutan al dago New York?\" (2005).\nHaren zenbait liburu zinemarako erabili izan dituzte."}
{"id": "275444", "revid": "28807", "url": "https://eu.wikipedia.org/wiki?curid=275444", "title": "John Lawrence Collins", "text": ""}
{"id": "275445", "revid": "512", "url": "https://eu.wikipedia.org/wiki?curid=275445", "title": "August Heinrich Hoffmann von Fallersleben", "text": "August Heinrich Hoffmann von Fallersleben (L\u00fcneburg, Germaniako Erromatar Inperio Santua \u2014gaur egun Alemania\u2014, 1798ko apirilaren 2a - Westfalia, Germaniako Erromatar Inperio Santua \u2014gaur egun Alemania\u2014, 1874ko urtarrilaren 19a) alemanezko olerkari eta filologoa izan zen.\nAleman hizkuntza eta literaturako irakasle izan zen Breslaun (1823). Filologia-lanak idatzi ondoren, olerki satirikoak argitaratu zituen: \"Unpolitischen Lieder\" (1840-1841, \"Kantu apolitikoak\"). Poema haiek zirela eta, kargua kendu zioten, administrazioari irain egiten ziolako. Alemaniarren batasunaren aldeko sutsua, Hoffmann ezagunagoa da bere \"37 Lieder f\u00fcr das junge Deutschland\" (1843, \"37 kantu Alemania gaztearentzat\") bildumagatik, batez ere haietarikoa den \"Deutschland, Deutschland \u00fcber alles\" \"(Alemania, Alemania ororen gainetik)\" olerkiarengatik, hura izan baitzen, Franz Joseph Haydnen musikaz lagundurik, Alemaniako ereserkia Hitlerren III. Reicharen garaian. Gaur egun, ahapaldi hori kenduta, beste guztiak ditu Alemaniako ereserkiak."}
{"id": "275446", "revid": "512", "url": "https://eu.wikipedia.org/wiki?curid=275446", "title": "Donald Osterbrock", "text": "Donald Edward Osterbrock (Cincinnati, AEB, 1924ko uztailaren 13a - 2007ko urtarrilaren 11) astronomo estatubatuarra izan zen.\nBiografia.\nChicagoko Unibertsitatean ikasle zela, gure galaxiak adar kiribilak dituela frogatu zuen, William Wilson Morgan eta Stewart Sharplessekin batera. Ikasketak bukatuta, eskolak eman zituen Princeton Unibertsitatean, Kaliforniako Teknologia Institutuan, Wisconsineko Unibertsitatean (Washburn Behatokiko zuzendari gisa) eta Kaliforniako Unibertsitatean (Lick Behatokiko zuzendari gisa).\nIoi gasen fisikari buruz egin zuen lana garrantzi handikoa gertatu zen planeta nebulosen azterketan. Berak eta bere ikasle eta lankideek galaxiak, quasarrak eta bertan gertatzen diren prozesu fisikoak aztertu zituzten batez ere. Halaber, garrantzi handiko ekarpenak egin zizkion astronomiaren historiari, XIX. eta XX. mendeko astronomo eta behatokiei buruzko liburuak eta artikuluak idatziz."}
{"id": "275447", "revid": "1545", "url": "https://eu.wikipedia.org/wiki?curid=275447", "title": "Perziforme", "text": ""}
{"id": "275449", "revid": "1545", "url": "https://eu.wikipedia.org/wiki?curid=275449", "title": "Maximilian de B\u00e9thun, Sullyko dukea", "text": ""}
{"id": "275450", "revid": "336", "url": "https://eu.wikipedia.org/wiki?curid=275450", "title": "Brook Taylor", "text": "Brook Taylor (Edmonton, Middlesex, 1685eko abuztuaren 18a - Londres, 1731ko abenduaren 29a) britainiar matematikaria izan zen.\nZientziaren arazo asko aztertu zituen: kapilaritatea, jaurtigaien higidura, oszilazio-guneak, etab. Diferentzia finituetako kalkuluaren sortzaile nagusietako bat izan zen. 1715. urtean idatzi zuen \"Methodus incrementorum directa et inversa\", bere lan garrantzitsuena, eta han agertu zituen Taylorren seriea, diferentzia finituen bidezko kalkulua, ekuazio diferentzialen soluzio bereziak, etab."}
{"id": "275451", "revid": "58701", "url": "https://eu.wikipedia.org/wiki?curid=275451", "title": "Nyctimene cephalotes", "text": "Nyctimene cephalotes Nyctimene generoko animalia da. Chiropteraren barruko Pteropodidae familian sailkatuta dago."}
{"id": "275452", "revid": "105290", "url": "https://eu.wikipedia.org/wiki?curid=275452", "title": "Antiklerikalismo", "text": "Antiklerikalismoa Elizaren aurka edo horrek gizartean duen eskumenaren aurka azaltzen den jarrera da. Historiako zenbait arotan agertu izan da antiklerikalismoa. Errenazimentu aurretik antiklerikalismoa izan bazen ere, elizjendearen saldukeriak piztuta, garai horretatik aurrera hartu zuen batez ere indarra. Ilustrazio-garaian antiklerikalismoa hedatu egin zen bi arrazoi nagusi zirela medio: Eliza Katolikoaren eta aginpidearen egituraren interesen aurkako zenbait berrikuntza aldarrikatuz agertu ziren, burgesia liberala eta langileria batetik; eta Elizaren sektore asko, hierarkia bereziki, aristokraziarekin eta kontserbadoreekin lotu izana bestetik.\nXIX. mendean, Elizaren eta Estatuaren aginpideen arteko bereizketa aldarrikatu zuten mugimendu politiko nagusiek (sozialismoak, anarkismoak, erradikalismoak eta abarrek)."}
{"id": "275453", "revid": "14655", "url": "https://eu.wikipedia.org/wiki?curid=275453", "title": "Baltasar Etxabe Orio", "text": "Baltasar Etxabe Orio (Oikia, Zumaia, 1548 - Mexiko, 1619 edo 1623) gipuzkoar margolaria izan zen. Zaharra deitua, bere semearengandik bereizteko. \"Nueva Espa\u00f1a\" edo Mexikora jo zuen 1573. urtean. Mexikoko pintura-eskola espainiarra sortu eta bultzatu zuen; haren garaiko pintore espainiar handienen artekotzat jo zuten askok, Juan de Juanes, Alonso Cano, Zurbar\u00e1n eta Murillorekin batera. Florentziako Errenazimentuko kutsua nabari zaio Echaveren obrari. Pintura erlijioso bikainak utzi zituen Mexikon: \"La Oraci\u00f3n en el Huerto\" (1608), \"Adoraci\u00f3n de los Reyes\", Santiago de Tlatelolco elizako erretaulako irudiak, eta beste hainbat pintura.\nPintore izateaz gainera, legegizon eta idazlea izan zen. 1607. urtean \"Discursos de la Antig\u00fcedad de la lengua c\u00e1ntabra Bascongada\", euskararen aldeko apologia-lana eman zuen argitara."}
{"id": "275454", "revid": "28807", "url": "https://eu.wikipedia.org/wiki?curid=275454", "title": "Baltasar de Echave Orio", "text": ""}
{"id": "275455", "revid": "96586", "url": "https://eu.wikipedia.org/wiki?curid=275455", "title": "L\u00e9on Gambetta", "text": "L\u00e9on Gambetta (Cahors, Frantzia, - S\u00e8vres, Frantzia, ) politikaria izan zen. Hiru izan ziren Gambettak Frantziako politikari egindako ekarpen nagusiak: errepublika demokratiko moderatuaren alde azaldu zen, alderdi demokratiko bat sortu zuen, eta errepublika parlamentarioa indarrean ezartzen lagundu zuen.\n1870ean Napoleon III.a enperadoreak egindako Konstituzioaren aurka jarri zen. Inperioak porrot egin zuenean antolatu zen behin-behineko gobernuko barne-arazoetako ministro izan zen. Prusiaren kontrako gerran (1870), Tours eta Paris setiatu zutenen kontra borrokatzeko indar handiko gudarostea antolatu zuen. 1871n dimisioa aurkeztu zuen, eta Donostiara alde egin zuen, nahiago baitzuen borrokan segitu Bismarckek ezarritako baldintzak onartu baino. Frantziara itzuli zenean, Thiersen gobernuari lagundu zion."}
{"id": "275456", "revid": "46380", "url": "https://eu.wikipedia.org/wiki?curid=275456", "title": "Riccardo Muti", "text": "Riccardo Muti (Napoli, ) italiar orkestra-zuzendaria da. Napoliko Kontserbatorioan egon ondoren, Milanera joan zen orkestra-zuzendaritza ikastera Antonino Vottorekin Giuseppe Verdi kontserbatorioan. 1971n egin zen ezagun Donizettiren \"Don Pasquale\" lana zuzentzen Salzburgoko jaialdian. Hurrengo urtean, Florentzian, Rossiniren \"Gillermo Tell\" lanaren lehenengo bertsio osoa zuzendu zuen. 1973-1982 urteetan, musika-zuzendari bihurtu zen Flontziako Maggio Musicale jaialdian eta Orkestra Filarmonikoan. Garai horretan, Filadelfiako orkestrarekin lan egin zuen eta 1980tik 1992ra hango zuzendari izan zen. Riccardo Mutik arrakasta handia izan du Vienan eta Londresen, batez ere Verdiren lanekin. 1986an, Claudio Abbadoren ordezkari izendatu zuten Milango Scalan, eta hango orkestra filarmonikoaren zuzendaria izan zen urte askotan. 2010ean New Yorkeko Metropolitan operan egin zuen debuta eta Chicagoko orkestra sinfonikoaren ardura hartu zuen. Sari ugari ditu Mutik: Italiako errepublikako Meritu Ordena (1990), Frantziako Ohorezko Legioa (2010), Arte kategoriako Asturiasko Printzea Saria (2011)."}
{"id": "275457", "revid": "336", "url": "https://eu.wikipedia.org/wiki?curid=275457", "title": "Poliketo", "text": "Polychaeta edo poliketoak anelidoen filumeko izen bereko klaseko zizareak dira.\n5.000 mota baino gehiago ezagutzen dira. Poliketo gehienak itsasoan bizi dira. Gorputzaren zatiketa zehatza dute ezaugarri. Neurri askotakoak dira, milimetro gutxitakoak dira batzuk eta ia 3 metroraino iristen dira beste zenbait.\nOro har, bi sailetan banatzen dira: mugikorrak, aske dabiltzanak, eta geldiak edo hodi formako bizilekua dutenak. Poliketoen gorputzaren zati bakoitzak bi gingil ditu, paropodo izenekoak, kanpoaldera, eta ile txiki ugari horien inguruan. Burua luzakinez inguratua dute.\nUretan bizi diren animalia eta landare txikiak jaten dituzte. Poliketo gehienek sexu bereiziak dituzte, eta esperma eta obuluak uretan elkartzen dira. Beste batzuk hermafroditak dira, eta badira izaki berriak berez sortzen dituztenak, kimuak balira bezala."}
{"id": "275458", "revid": "105290", "url": "https://eu.wikipedia.org/wiki?curid=275458", "title": "Technicolor", "text": "Technicolor koloretako zinema-filmak egiteko sistema da, Estatu Batuetan 1914an sortua eta hainbat bertsio hobetu izan zituena.\nTrikromiako edo hiru koloreko transferentzien bidez lortzen dira technicolorreko filmak; kameraren objektibotik sartzen den argia bi izpi-sortatan bereizten da ispilu dikroiko baten bidez; izpi-multzo bat kolore berdearekiko sentikorra den filmean jasotzen da, eta beste izpi-multzoa aurrealdetik urdinarekiko eta atzealdetik gorriarekiko sentikorra den film bikoitz batean. Ondoren, oinarrizko hiru koloreekiko sentikor diren hiru filmen negatiboak ateratzen dira eta substantzia gelatinakara baten bidez haien positiboak ateratzen dira erliebean. Irudi positiboak oinarrizko hiru koloreez tindatzen dira, eta gida gisa kolore grisa duen positibo arrunt batean inprimatzen dira bata bestearen gainean."}
{"id": "275459", "revid": "10891", "url": "https://eu.wikipedia.org/wiki?curid=275459", "title": "Edmund Goulding", "text": "Edmund Goulding (Feltham, Middlesex, 1891ko martxoaren 20a - Los Angeles, 1959ko abenduaren 24a) Britainia Handiko zinemagilea izan zen. Lehen Mundu Gerran parte hartu ondoren, Estatu Batuetara joan zen eta Hollywooden aritu zen lanean Metro-Goldwyn-Mayer-entzat, Warnerentzat, eta, azken urteetan, 20th Century Foxentzat. Haren filmetan lan egin zuten emakumeen zuzendaritzan arreta berezia jarri izan zuen beti. Haren gidaritzapean aritutako antzezle eta film batzuk dira, besteak beste: Greta Garborekin \"Gran Hotel\" (1932) eta \"Love\" (1927, Ana Kareninaren lehen bertsioa); Gloria Swanson, \"The trespasser\" (1929); Norma Shearer, \"Riptide\" (1934). Baina batez ere Bette Davisekin egin zituenak izan ziren ospe handienekoak: \"That certain woman\" (1937, \"Emakume ziur hori\"); \"Dark victory\" (1939, \"Garaipen iluna\"); \"The old maid\" (1939, \"Neska zaharra\"); eta \"The great lie\" (1941, \"Gezur handia\")."}
{"id": "275461", "revid": "336", "url": "https://eu.wikipedia.org/wiki?curid=275461", "title": "Jean-Fran\u00e7ois de La P\u00e9rouse", "text": "Jean-Fran\u00e7ois de La P\u00e9rouse, jaiotza-izenez Jean Fran\u00e7ois de Galaup (Le Guo, Albitik hurbil, Frantzia, 1741eko abuztuaren 23a - Vanikoro uhartea, Ozeania, 1788) frantses itsasgizona izan zen.\nBiografia.\n1756an itsas armadan sartu zen eta, Kanada aldean ingelesen aurkako ekinaldietan parte hartu ondoren, lur berrien konkistarako espedizio bat antolatu zuen 1785ean.\nHego Amerikatik igaro ondoren, iparralderantz jo eta Pazko uhartea eta Sandwich uharteak (Hawaii) igaro eta gero, Necker uhartea aurkitu zuen, Makaoko itsasertza jo baino lehen. Japonia aldera joan zen ondoren, eta Hokkaido eta Sakhalin uharteen arteko itsasartea zeharkatu zuen (La P\u00e9rouse itsasartea gaur egun). Hegoalderantz abiatu zen ondoren, eta Samoa eta Australiara bideratu zen. Australiako Botany badiako itsasertzean idatzi zituen azken gutunak (1788); urte horretan bertan hil zuten Vanikoro uhartean."}
{"id": "275462", "revid": "58701", "url": "https://eu.wikipedia.org/wiki?curid=275462", "title": "Nyctimene certans", "text": "Nyctimene certans Nyctimene generoko animalia da. Chiropteraren barruko Pteropodidae familian sailkatuta dago."}
{"id": "275463", "revid": "1545", "url": "https://eu.wikipedia.org/wiki?curid=275463", "title": "Bazuka", "text": "Bazuka infanteriako eskuko arma da. 150 cm da luze eta ia 7,5 cm-ko diametroa du; bi aldeetatik irekita dagoen metalezko tutua da. Bi lagunen artean erabiltzen da, batek arma sorbaldan eusten du norabidea markatzen duen bitartean, eta besteak atzetik kargatzen du. Estatu Batuetan sortu zen Bigarren Mundu Gerran.\nGaur egun asko aldatu dira bazukak, jaurtigaien gida-sistemak garatu direnez gero, batez ere, eta Bigarren Mundu Gerran erabili izan zirenak 1.000 metro baino gehiagora heltzen ez baziren ere, gaur egun askoz urrunago heltzen dira eta ez dira hain astunak. Hasieran tankeen kontrako koheteak jaurtitzeko erabili izan ziren, baina gaur egun, edozein eratako jaurtigaiak jaurtitzeko erabiltzen dira: lurretik lurrera, ibilgailuen kontra, lurretik airera edota hegazkin eta helikopteroen kontra."}
{"id": "275464", "revid": "46380", "url": "https://eu.wikipedia.org/wiki?curid=275464", "title": "Edison Denisov", "text": "Edison Denisov (Siberia, Sobietar Batasuna, 1929ko apirilaren 6a - Paris, Frantzia, 1996ko azaroaren 24a) sobietar musikagilea izan zen.\nBiografia.\nXostakovitxen esanetara ikasi zuen musika-kontserbatorioan. Konposizioa, orkestrazioa eta pianoa ikasi zuen, eta Moskuko Kontserbatorioan irakasle jardun zuen. Frantziako kulturarekin eta hizkuntzarekin harreman estua izan zuen, eta horren aztarnak ageri dira Denisoven lan askotan. Baudelaireren poemei, adibidez, jarri zien musika.\nHark ondutako lanen artean daude: \"Egunen aparra\" (1981, opera); \"Lau Neskak\" (1986, opera), \"Sinfonia\" orkestra nagusirako (1988). Errusiako erregimena aldatu zenean, erlijioan inspiratutako gaiekiko joera erakusten hasi zen: \"In Deo speravit cor meum \"(1984), \"Betiereko argia,\" abesbatza mistorako (1988), \"Testamentu berriaren hiru zati\" (1989) eta \"Jesu Kristo Gure Jaunaren Bizitza eta Heriotzaren Historia \"(1992, oratorioa)."}
{"id": "275465", "revid": "336", "url": "https://eu.wikipedia.org/wiki?curid=275465", "title": "Juan del Encina", "text": "Juan del Enzina \u2014berak zerabilen idazkera\u2014 edo Juan del Encina \u2014egungo idazkera\u2014, jaiotzako izen-deiturez Juan de Fermoselle (Fermoselle, Zamora, - Le\u00f3n, 1529) gaztelaniazko olerkaria, drama-idazlea eta musikagilea izan zen. Erdi Aroko tradizioaren eta Errenazimentuaren arteko idazlea izan zen, \"egloga\" hitza Espainian erabili zuen lehena. Lan liriko labur asko ondu zuen gaztetan, doinuarekin batera. \"Cancionero\", 1496an idatzia, da haren lan ospetsuenetako bat. \"Arte de la poes\u00eda castellana\" idatzi zuen bilduma horren hitzaurreko, ospetsua hori bera ere. Haren antzezlanetan bi molde desberdin bereizten dira; gaztetan idatzitako obrei Erdi Aroko kutsua darie (\"Egloga de Antruejo, Auto del Repel\u00f3n,\" eta Eguberriari eta Jesu Kristoren Nekaldi eta Piztuerari buruzko eglogak), baina Erroman idatzi zituen lanak, eta haien ondorengoak, Errenazimentuko moldeetan sartzen dira bete-betean (\"Egloga de Fileno, Zambardo y Febea, Egloga de Pl\u00e1cida y Victoriano)\"."}
{"id": "275466", "revid": "28807", "url": "https://eu.wikipedia.org/wiki?curid=275466", "title": "Juan de Fermoselle", "text": ""}
{"id": "275467", "revid": "336", "url": "https://eu.wikipedia.org/wiki?curid=275467", "title": "Larry Holmes", "text": "Larry Holmes, Easton Assassin ezizenaz ere ezaguna (Cuberth, Georgia, AEB, 1949 -), estatubatuar boxeolaria da.\nBiografia.\nPisu astunetan munduko txapelduna izandakoa da 1978-1985 urteetan.\n1976an hasi zen profesional gisa. Bi urte geroago, Ken Norton mendean hartuta, txapeldun atera zen. Borroka gogoangarriak egin zituen bere karreran, hala nola Muhammad Aliren aurkakoa (1980) edo Michael Spinksen aurkakoa (1985). Azken horren kontra galdu zuelarik, ezin izan zuen gainditu Rocky Marciano mitikoak ezarritako errekorra (berrogeita zortzi garaipen).\n1988an titulua lortzen ahalegindu zen berriro, baina Mike Tysonek hartu zuen mendean, lau borrokalditan. Guztira berrogeita hamaika borroka egin zituen eta horietarik berrogeita zortzi irabazi. 1992an, berrogei urtetik gora zituela, Evander Holyfielden aurka borrokatu zen munduko titulua lortzeko, baina galdu egin zuen."}
{"id": "275468", "revid": "96586", "url": "https://eu.wikipedia.org/wiki?curid=275468", "title": "Noe", "text": "Noe (; ; ; ; ) Bibliako pertsonaia eta aitalehena da, Hasieraren arabera, Lameken semea eta Sem, Kam eta Jafeten aita.\nUholde Handia eta Noeren ontzia.\nJainkoak, gizateria zigortzeko, mundura Uholde Handia bidali zuenean, Noeri eta haren leinuari bizia barkatzea erabaki zuen, hura gizon prestu bakarra zelako. Orduan, ontzi bat egiteko agindu zion, eta ontzi hartan sartzeko bere leinua eta animalia-mota bakoitzetik bina. Hala, uholdea igaro ondoren, urak atzeratu zirenean, Noeren ontzia Ararat mendian pausatu zen eta handik hedatu ziren berriro animalia-mota guztiak lurrean barrena.\nKamen bekatua eta Kanaanen madarikazioa.\nBehin, ardo gehiegi edan zuelarik, Noe lokartu zen eta biluzik geratu zen lur gainean; orduan, haren seme Semek eta Jafetek begirune handiz estali zuten, baina Kamek barre egin zion, egoera hartan ikusita. Itzarri zenean, Noek Sem eta Jafet bedeinkatu zituen, baina Kamen seme Kanaan madarikatu, \"Kanaanen madarikazioa\" esan ohi dena opa eginez. Hau da, bekatua Kamek egin zuen, baina Noeren madarikazioa haren semeari erori zitazien, Kanaani. Horregatik, \"Kamen madarikazioa\" edo \"Kanaanen madarikazioa\" esaten zaio Noek Kamen bekatua zigortzeagatik egindakoari."}
{"id": "275469", "revid": "1545", "url": "https://eu.wikipedia.org/wiki?curid=275469", "title": "Ignaz Seipel", "text": "Ignaz Seipel (Viena, Austria-Hungariako Inperioa, 1876ko uztailaren 19a - Pernitz, Berndorfetik hurbil, Austria, 1932ko abuztuaren 2a) Austriako estatu-gizona eta apaiza izan zen.\nBiografia.\n1899an egin zen apaiz, eta teologia irakatsi zuen Salzburgon (1909) eta Vienan (1917). 1918an Gizarte Aurreikuspeneko ministro izendatu zuten, 1919an diputatu hautatu zuten, eta 1921ean Alderdi Sozial Kristauko lehendakari egin zuten.\n1922an Austriako kantziler hautatua izan ondoren, ekonomia-neurri zorrotzak ezarri zituen. Austriako finantza-krisia gainditu zuen, eta diru berria kaleratu zuen. 1924an atentatu bat jasan zuen, eta kargua utzi zuen. 1926an kantzelaritzara itzuli zen, legebiltzarra indargabetu zuen, eta hauteskundeak antolatu zituen. Urte bereko hauteskundeetan garaile irten ondoren, gogor zapaldu zuen 1927. urteko Vienako sozialisten matxinada. Azken urteetan Kanpo Arazoetarako ministro izan zen."}
{"id": "275470", "revid": "46380", "url": "https://eu.wikipedia.org/wiki?curid=275470", "title": "Miguel Hualde", "text": "Miguel Hualde (Izaba, XVIII. mendea - Sevilla, 1780) nafar idazlea izan zen. Karmeldarren ordenako fraide legoa. Sevillara bidali zuten, eta matematikaren inguruko gaiak landu zituen bere liburu gehienetan: \"Notas al destierro merecido de opiniones equivocadas\" obra, 1765. urtea baino lehen argitara emana (egutegi gregoriotarrari buruzko kritika), \"Arithm\u00e9tica demostrada, con diversas pr\u00e1cticas cuentas de las cuatro reglas, para que la juventud pueda instruirse con brevedad, y recordar los dem\u00e1s inteligentes las especies olvidadas de las que aprendieron antes\", gazteei aritmetika erakusteko liburua (1776). Nafarroako historiaz ere arduratu zen, eta eskuizkribu hauek utzi zituen: \"Apolog\u00eda reformada del Padre Moret, vindic\u00e1ndole de la impugnaci\u00f3n de algunos historiadores\" eta \"Compendio Apolog\u00e9tico de la Historia de Navarra.\""}
{"id": "275471", "revid": "28807", "url": "https://eu.wikipedia.org/wiki?curid=275471", "title": "Miguel de Hualde", "text": ""}
{"id": "275472", "revid": "512", "url": "https://eu.wikipedia.org/wiki?curid=275472", "title": "Pierre Iturbide", "text": "Pierre Iturbide (Baiona, Lapurdi, 1849 - 1921) Lapurdiko legegilea eta artxibozaina izan zen.\nBiografia.\nZuzenbideko ikasketak egin zituen Baionan eta Bordelen. Baionako artxiboez arduratu eta Erdi Aroko eskuizkribuen transkripzioa egin zuen. Hiru ataletan banatu zuen lan erraldoi hau: \"Livre des Etablissements\" (1892, \"Legeen liburua\"), \"Registres gascons\" (1896-1898, gaskoieraz idatziriko idazki guztien bilduma) eta \"Registres fran\u00e7ais \"(1901-1906, frantsesez idatziriko idazki guztien bilduma).\nLapurdiko politikari buruzko ikerketa batzuk ere argitaratu zituen: \"Cahier des dol\u00e9ances de Bayonne et du pays de Labourd pour les Etats G\u00e9n\u00e9raux de 1789\" (1912, \"Baionako hiriak eta Lapurdiko lurraldeak 1789ko Estatu Orokorren aurrean azalduriko kexuen bilduma\"). Artikulu ugari eman zuen \"RIEV\" eta \"Gure Herria\" aldizkarietan."}
{"id": "275473", "revid": "28807", "url": "https://eu.wikipedia.org/wiki?curid=275473", "title": "Pierre Iturbyde", "text": ""}
{"id": "275474", "revid": "512", "url": "https://eu.wikipedia.org/wiki?curid=275474", "title": "Amir Naderi", "text": "Amir Naderi (Abadan, 1946) irandar zinemagilea da.\nOso familia pobrean jaio zen, eta, beharrak eraginda, ume-umetan hasi zen lanean. Txirotasuna da bere filmen gai nagusia. Argazkilari-lanak egin zituen zinema-estudio batzuetan modu erabat autodidaktan. Gero, zinema-zuzendaritzara jo zuen. Lehen filma \"(Khoda hafez rafiq)\" 1972an zuzendu zuen. Nazioartean, Irango iraultzaren ondorengo lehen filmarekin \"(Davande)\" egin zen ezagun (1985). Hurrengo filma ez zen agintarien gustukoa izan, eta gorderik eduki zuten hainbat urtez. Naderik Estatu Batuetara alde egin zuen; New York hartu zuen bizilekutzat, eta zinemagintzan jarraitu zuen han bere estilo minimalista eta dotorea landuz. Hauek ditu filmik aipagarrienak: \"Entezar \"(1974), \"Sazdahani \"(1974), \"Marsiye \"(1976), \"Manhattan by Numbers \"(1993), \"A, B, C... Manhattan\" (1997), \"Marathon\" (2002), \"Sound Barrier\" (2005), \"Vegas: Based on a True Story\" (2008)."}
{"id": "275475", "revid": "336", "url": "https://eu.wikipedia.org/wiki?curid=275475", "title": "Vidiadhar Surajprasad Naipaul", "text": "Vidiadhar Surajprasad Naipaul (Chaguanas, Trinidad eta Tobago \u2014garai hartan, Erresuma Batuaren mende\u2014, 1932ko abuztuaren 17a \u2013 Londres, 2018ko abuztuaren 11) britainiar idazlea izan zen, eta ingelesez idatzi zuen.\nBizitza.\nHemezortzi urte zituela, Ingalaterrara joan eta arte-ikasketak egin zituen Oxfordeko Unibertsitatean (1953). Gero, kazetaritzan aritu zen, eta literatur kritikak idatzi zituen, BBCrentzat, besteak beste. Kolonialismoak eta nazionalismoak Hirugarren Munduan eta integrismoak herrialde musulmanetan izan dituzten ondorioak aztertu zituen bere lanetan. Eleberriak eta kronika- eta bidaia-liburuak idatzi zituen batez ere.\nBere lanen artean, hauek dira aipagarrienak: \"The Mystic Masseur\" (1957), \"The Mimic Men\" (1967), \"The Loss of El Dorado\" (1969), \"India, a Wounded Civilization\" (1977), \"A Bend in the River\" (1979), \"Among the Believers: An Islamic Journey\" (1981), \"A Turn in the South\" (1989), \"A Way in the World\" (1994), \"Half a Life\" (2001), \"Magic Seeds\" (2004). Kronika- eta bidaia-liburuen artean, berriz: \"India: A Wounded Civilization\" (1977), \"A Congo Diary\" (1980), \"Among the Believers: An Islamic Journey\" (1981), \"A Turn in the South\" (1989), \"India: A Million Mutinies Now\" (1990), \"Beyond Belief: Islamic Excursions among the Converted Peoples\" (1998), \"Between Father and Son: Family Letters\" (1999), \"Reading &amp; Writing: A Personal Account\" (2000), \"The Writer and the World: Essays\" (2002), \"A Writer's People: Ways of Looking and Feeling\" (2007), \"The Masque of Africa: Glimpses of African Belief\" (2010). 2001ean Literaturako Nobel saria jaso zuen."}
{"id": "275476", "revid": "28807", "url": "https://eu.wikipedia.org/wiki?curid=275476", "title": "V. S. Naipaul", "text": ""}
{"id": "275477", "revid": "46380", "url": "https://eu.wikipedia.org/wiki?curid=275477", "title": "Kepa Ordoki", "text": "Kepa Ordoki V\u00e1zquez (1912ko abuztuaren 3a, Irun, Gipuzkoa - 1993, Baiona, Lapurdi) Eusko Gudarosteko gipuzkoar gudaria eta EAE alderdiko kidea izan zen. Bigarren Mundu Gerran zehar, Frantziako Gironde departamenduan borrokatu zen Gernika Batailoiaren buruzagia izan zen.\nBiografia.\nEAE-ANVko kide egin zen (1931) eta Espainiako Gerra Zibilean borrokatu zen, Gipuzkoan, Bizkaian eta Santanderko frontean. 1937. urtean atxilotu eta heriotza-zigorra eman zioten, baina zigorra aldatu zioten eta Duesoko espetxetik ihes egitea lortu zuen.\nFrantziara erbesteratu zen lehenik, eta Mexikora gero. Erresistentziarekin jarri zen harremanetan, alemaniarren aurka. Eusko Jaurlaritzaren mendeko Gernika Batailoiaren buru izendatu zuten, eta De Larminat jeneralaren agindupean alemaniarren aurka borrokatu zen Frantziako estatuan. Pointe de Graveko gudu gogorretan parte hartu zuen alemaniarren aurka; de Gaulle jeneralak zoriondu egin zuen Frantziaren alde egin zuenagatik (1954).\nAzken urteetan Euskal Herriko borroka armatuaren alde jardun zuen."}
{"id": "275479", "revid": "28807", "url": "https://eu.wikipedia.org/wiki?curid=275479", "title": "Kepa Ordoki V\u00e1zquez", "text": ""}
{"id": "275480", "revid": "12788", "url": "https://eu.wikipedia.org/wiki?curid=275480", "title": "Aelia Gala Plazidia", "text": ""}
{"id": "275481", "revid": "512", "url": "https://eu.wikipedia.org/wiki?curid=275481", "title": "Nyctimene cyclotis", "text": "Nyctimene cyclotis Nyctimene generoko animalia da. Chiropteraren barruko Pteropodidae familian sailkatuta dago."}
{"id": "275482", "revid": "58701", "url": "https://eu.wikipedia.org/wiki?curid=275482", "title": "Henri de La Tour d'Auvergne (Turenneko bizkondea)", "text": "Henri de La Tour d'Auvergne, Turenneko bizkondea \u2014askotan besterik gabe Turenne deitua\u2014 (Sedan, Frantzia, 1611ko irailaren 11 - Salzbach, Germaniako Erromatar Inperio Santua \u2014gaur egun Alemania, 1675eko uztailaren 27a) Frantziako Armadako militarra izan zen, Frantziako marexal nagusia izatera iritsi zena.\nHogeita Hamar Urteko Gerran esku hartu zuen Frantziako gudarostean; Turin espainiarrei hartzeagatik (1640) egin zen, batez ere, ezagun. 1643an Frantziako marexal nagusi izendatu zuten, eta Rhineko kanpainan Maguntzia eta Worms hartu zituen.\nBavarian beste zenbait garaipen lorturik, 1647an Ulmgo armistizioa sinarazi zion Maximiliano dukeari. Frondako gerran esku hartu zuen erregetiarren aurka lehenbizi eta Cond\u00e9ren aurka gero. Matxinada amaiturik, armadaren buru zela espainiarren aurkako garaipen handiak lortu zituen: Arras (1654), Dunes (1658). Gero, Flandria kendu zien espainiarrei hiru hilabetean (1667). Tropa inperialak Alsaziatik bidali zituen. Salzbacheko guduan (1675) izandako zaurien ondorioz hil zen."}
{"id": "275483", "revid": "6327", "url": "https://eu.wikipedia.org/wiki?curid=275483", "title": "Henri de la Tour d\u00b4Auvergne", "text": ""}
{"id": "275484", "revid": "96586", "url": "https://eu.wikipedia.org/wiki?curid=275484", "title": "Hermann Broch", "text": "Hermann Broch (Viena, Austria-Hungariako Inperioa, 1886ko azaroaren 1a - New Haven, Connecticut, AEB, 1951ko maiatzaren 30a) austriar eleberrigilea izan zen.\nBiografia.\nFamiliako oihal-lantegian ingeniari gisa jardun ondoren, aski berandu, lotu zitzaion literaturari. Lehen lanean, \"Die Schlafwandler\" (\"Amesgileak\", 1929-1932) trilogia, Wilhelm II.a enperadorearen garaia azaldu zuen. Ondorengo liburu hauetako bakoitzean kontakizun-prozedura desberdina erabili zuen: \"Pasenow\" (1888, \"Erromantizismoa\"); \"Esch\" (1903, \"Anarkia\"); eta \"Huguenau\" (1918, \"Errealismoa\").\nHitlerren Alemania Austriaz jabetzean (\"Anschluss\", 1938) Estatu Batuetara erbesteraturik, Princeton Unibertsitatean irakasle aritu zen, jendetzaren psikologiari buruz idatzi zuen saiakera saritua izan ondoren \"(Massenpsychologie)\". Beste zenbait obra: \"Der Tod des Vergil\" (1941, \"Virgilioren heriotza\"); \"Die Schuldlosen\" (1950, \"Errugabeak\"); \"Der Versucher\" (1953, \"Tentatzailea\")."}
{"id": "275485", "revid": "20530", "url": "https://eu.wikipedia.org/wiki?curid=275485", "title": "Alexandre Lagoya", "text": "Alexandre Lagoya (Alexandria, 1929ko ekainaren 29a - 1999ko abuztuaren 24a) Frantses gitarrista izan zen, jatorriz egiptoarra. Nazioarteko gitarrista bakarlari ospetsuenetako bat izan zen. Villa-Lobosekin eta Castelnuovo-Tedescorekin ikasi zuen. Parisen Ida Presti ezagutu zuen, eta gitarrista-bikote ospetsua osatu zuten biek elkarrekin. Bikoteak \"Bi gitarretarako kontzertua\" (1956) obra famatua konposatu zuen. Harrezkero, musikari askok idatzi zituzten musika-lanak bikote honentzat. Lagoya Parisko Musika Kontserbatorioko irakaslea izan zen 1969tik 1994ra. Ondu zituen lanen artean daude: \"R\u00eaverie et caprice\" (gitarra bakarrerako) eta \"Pr\u00e9lude\" (bi gitarrarako). Gitarra jotzeko teknikan hainbat berrikuntza sartu zituen: eskuin eskuaren posizio berria, \"pizzicato\"a azkartzeko eta \"staccato\"a hobetzeko posizio berriak, eta bi haritan txioa egiteko aukera."}
{"id": "275486", "revid": "336", "url": "https://eu.wikipedia.org/wiki?curid=275486", "title": "Filippino Lippi", "text": "Filippino Lippi italiar margolaria izan zen (Prato, 1457 - Florentzia, 1504). Fra Filippo Lippiren semea zen. Florentziako Eskolako Errenazimentuaren amaierako margolaria izan zen, eta eragin handia izan zuen Toskanako margolari manieristengan. Aitarekin eta Botticellirekin ikasi zuen. Lorenzo Medicirentzat lan egin zuen beste pintore batzuekin batean Spadettoko hirian, eta 1482an amaitu zuen Florentzian Peruginok Palazzo della Signoria jauregian utzitako lana. 1480-1486 urteetan egin zuen \"San Bernardo Ama Birjinaren aurrean\" bere lan ospetsuena (Badia, Florentzia). Ondoko pintoreengan berebiziko eragina izan zuen lana egin zuen Filippino Lippik Erromako Caraffa familiaren kaperan (Santa Maria sopra Minerva eliza). 1491n Florentziara itzuli zen, eta XVI. mendearen hasierako manierismoa iragartzen duten lanak egin zituen han."}
{"id": "275487", "revid": "512", "url": "https://eu.wikipedia.org/wiki?curid=275487", "title": "N\u00f6rdlingen", "text": "N\u00f6rdlingen Alemaniako hegoaldeko hiri bat da, Bavariakoa, 898. urtean sortua. 19.023 biztanle zituen 2010ean.\nHistoria.\nBatez ere, Hogeita Hamar Urteko Gerraren hirugarren aldian, \"suediarrena\" deituan, izan ziren bi gatazkengatik da ospetsua. Garrantzirik handienekoa 1634koa izan zen. Austriako eta Espainiako gudaroste katolikoek N\u00f6rdlingen hiria inguratu zuten. Saxonia-Weimarko Bernardo eta Gustav Horn suediarra setioa haustera joan ziren 27.000 soldadurekin. Bi egunez (1634ko irailaren 5a eta 6a) borrokan aritu ondoren, katolikoen alde erabaki zen gudua, Horn suediarra preso hartu eta hil egin zuten, eta N\u00f6rdlingen katolikoen esku geratu zen. 1645ekoan, berriz, Frantziako gudarosteak bavariarrei gailendu zitzaizkien, eta gatazkan Mercy mariskala, bavariarren burua, hil zuten haiek."}
{"id": "275488", "revid": "58701", "url": "https://eu.wikipedia.org/wiki?curid=275488", "title": "Keanu Reeves", "text": "Keanu Reeves (Beirut, 1964ko irailaren 2a) kanadar antzezlea da, Libanon jaioa. Australia, New York eta Toronto artean igaro zuen haurtzaroa. Toronton, ohiko ikasketak alde batera utzita, antzezpen-ikasketak egiten hasi zen. Antzezle gisa telebista sail baterako egin zuen debuta: \"Hanging\". 1985ean parte hartu zuen lehen aldiz zinemarako film batean, eta, hurrengo urtean, ospe handia lortu zuen \"Young Blood\" filmean egindako lanarengatik. XX. mendearen bukaerako antzezle gazte onenetako bat izan da."}
{"id": "275489", "revid": "10891", "url": "https://eu.wikipedia.org/wiki?curid=275489", "title": "Glauber Rocha", "text": "Glauber Pedro de Andrade Rocha (Bahia, Brasil, 1939ko martxoaren 14a - Rio de Janeiro, Brasil, 1981eko abuztuaren 22a) Brasilgo zinemagilea izan zen.\nBiografia.\nZinema-kritikak eta zinema berriaren aldeko manifestuak idatzi zituen. 1960tik aurrera zinema berritzailearen alde eta kolonialismoaren aurka \"Cinema Novo\" izenaz sortu zen mugimenduaren sortzaileetakoa izan zen.\nBide berriak urratu zituen, eta gosearen edo indarkeriaren estetika aldarrikatu zuen. Rocharen filmek oso elementu desberdinen eragina dute: Joao Guimar\u00e3es Rosa idazlea, Eisenstein, Visconti, westerna, dokumentalismoa, herri-kantuak.\nMilitarrengandik ihesi, erbestean egin zituen azken garaiko lanak. Harenak dira: \"Deus e o Daibo na terra do sol\" (1964, \"Jainkoa eta Deabrua eguzkiaren lurrean\"); \"Terra en transe\" (1967, \"Lurra ikaraz\"); \"Antonio das Mortes\" (1968); \"Cabe\u00e7as cortadas\" (1970, \"Buru moztuak\"); \"A Idade da Terra\" (1980, \"Lurraren adina\")."}
{"id": "275490", "revid": "512", "url": "https://eu.wikipedia.org/wiki?curid=275490", "title": "Sisebuto", "text": "Sisebuto () bisigodoen erregea izan zen 612-621 bitartean (621. urtean hila). Gundemarren ondorengoa izan zen. Haren agindupean erromanizazioa eta erlijio katolikoa sustatu ziren eta arrianismoaren kontra borrokatu. Bizantziarren aurka borrokatu zen Iberiar Penintsularen hego-ekialdea eskuratzeko, eta hura lortu ondoren ekialdeko probintzia ere kendu zien, Gibraltarretik Jucar ibairainoko lurraldea. Baskoien eta asturiarren aurka ere borrokatu zen. Jakituria handiko gizona zen, zientzietan jantzia; bi liburu idatzi zituen,\" San Desiderioren bizitza \"eta \"Astronomicon\" (hirurogei hexametroko poema). 616. urtean juduei erlijio katolikoa hartzeko aukera eman zien, bestela erbesteratzeko mehatxupean. IX. mendeko idatzi baten arabera \"(Cronica de Moissac)\", 90.000 judu inguru bataiatu ziren, eta beste askok Galiara alde egin zuten."}
{"id": "275491", "revid": "96586", "url": "https://eu.wikipedia.org/wiki?curid=275491", "title": "Francis Bacon (margolaria)", "text": "Francis Bacon (Dublin, Irlanda, 1909ko urriaren 28a - Madril, Espainia, 1992ko apirilaren 28a) margolaria izan zen.\nBizitza.\nDublinen jaio zen, britainiar gurasoengandik. Parisen eta Berlinen ibili zen gaztaroan, eta 1929an Londresa itzuli zen, olio-pinturari bere kasa ekinez. 1944an suntsitu egin zituen bere obra gehienak, arrakastarik ez zuela lortzen ikusirik. Urte horretan ekin zion berriro margolari-lanari, oso bestelako oinarriekin, eta \"Gurutzaketa baten ondoko hiru irudiren azterketa\" triptikoa izan zen aro berriaren lehenbiziko obra. 1948an MoMAk Baconen obra bat erosi zuen, eta hurrengo urtean hainbat erakusketa egiten hasi zen. Haren obraren zati handi bat adiskideen erretratuak eta bere buruarenak dira: \"George Dyerren erretratua ispilu batean\" (1968), adibidez. Ezaguna da \"Behikiz inguratutako burua\" (1954) koadroa ere. Amorrua eta izua dira Baconen lanetan maiz ageri diren sentimendu nagusiak."}
{"id": "275492", "revid": "336", "url": "https://eu.wikipedia.org/wiki?curid=275492", "title": "Jean Chr\u00e9tien", "text": "Joseph Jacques Jean Chr\u00e9tien (Shawinigan, ) kanadar politikaria da. Kanadako lehen ministroa izan zen 1993-2004 bitartean.\nBizitza.\nParlamentari hautatu zuten 1963an, eta hainbat alorretako ministro izan zen: Ipar Kanada eta Indiar gaietakoa (1968), Industria eta Merkataritza (1976), Finantzak (1977), Justizia (1980), Energia eta Izadi Baliabideak (1982)\u00ad. Fiskal nagusi ere izan zen (1980). Atzerri gaietarako estatu idazkari eta Kanadako lehen ministrorde ere izan zen. 1986an, utzi egin zuen politikagintza, baina, 1990ean, Alderdi Liberaleko buru hautatu zuten, John Turnerren ordez. 1993ko hauteskundeen ondoren, lehen ministro kargua eskuratu zuen. 1997an aurreratu zituen hauteskundeak, eta gehiengo absolutua lortu zuen. Quebecen burujabetzaren aurka nabarmendu izan zen barne-politikan; eta atzerriko gaietan, Estatu Batuek Kubari ezarritako blokeoaren kontra. 2003an, dimisioa eman eta politika utzi zuen."}
{"id": "275493", "revid": "28807", "url": "https://eu.wikipedia.org/wiki?curid=275493", "title": "Joseph Jacques Jean Chr\u00e9tien", "text": ""}
{"id": "275494", "revid": "1545", "url": "https://eu.wikipedia.org/wiki?curid=275494", "title": "B\u00fclent Ecevit", "text": "B\u00fclent Ecevit (Istanbul, 1925eko maiatzaren 28a - Ankara, 2006ko azaroaren 5a) kazetari eta politikari turkiarra izan zen. Herriaren Alderdi Errepublikanoko idazkari orokorra (1966) eta lehendakaria (1972) izan zen. Ezkerraldeko erreforma demokratikoa bideratu zuen. Koalizioko gobernu baten buru zela (1974), Zipren grekoen kolpe militarra izan zenean, armada turkoa bidali zuen uharte horretara. 1978an itzuli zen aginpidera, baina terrorismo politikoaren eta ekonomia-krisiaren eraginez, dimisioa aurkeztu behar izan zuen handik urtebetera. 1983 arte espetxera zigortu zuten, gobernuaren kontrako jarduera politikoagatik. 1989an, Ezkerreko Alderdi Demokratikoko buruzagi egin zuten. 1997ko uztailean, Ecevit Mesut Yilmaz-en (Aberriaren Alderdi Kontserbadoreko buruaren) gobernuko lehen ministrorde izendatu zuten. 1999tik 2002ra lehen ministroa izan zen."}
{"id": "275495", "revid": "105290", "url": "https://eu.wikipedia.org/wiki?curid=275495", "title": "Fugger", "text": "Fugger Erdi Aroaren amaieran eta Errenazimentuan Europako finantza-talde garrantzisuenetako bat eratu zuen alemaniar bankari-familia izan zen.\nHistoria.\nXIV. menderako ezaguna zen familia hau, baina Jakue II.a Fugger, izengoitiz \"Aberatsa\" deitua (1495-1525) izan zen familia bere goren mailara eraman zuena. Ekialdearekiko merkataritza eta meatzaritza bultzatu zituen (Tirol, Karintia, Turingia, Hungaria). Veneziako kobre-merkatua haren eskuetan zegoen, eta Europako mendebalde eta erdialdera zabaldu zuen bere eragina. Laguntza-erakundeak sortu zituen.\nMaximiliano I.a eta Karlos V.a enperadoreen finantzari izan zen; izan ere, azken horrek enperadore izendatu izana eta Paviakoa, eta beste garaipen batzuk zor zizkion. Baina laguntza hori, Filipe II.aren garaietara luzatu zena, izan zen Fugger familiaren hondamendiaren arrazoietako bat. Anton Fugger (1493-1560) hil ondoren, XVI. mendearen bigarren erdialdean gainbehera egin zuen etxe horrek."}
{"id": "275497", "revid": "512", "url": "https://eu.wikipedia.org/wiki?curid=275497", "title": "Nyctimene draconilla", "text": "Nyctimene draconilla Nyctimene generoko animalia da. Chiropteraren barruko Pteropodidae familian sailkatuta dago."}
{"id": "275498", "revid": "28807", "url": "https://eu.wikipedia.org/wiki?curid=275498", "title": "Krasnojarsk", "text": ""}
{"id": "275499", "revid": "105290", "url": "https://eu.wikipedia.org/wiki?curid=275499", "title": "Merkantilismo", "text": "Merkantilismoa bereziki XVII. eta XVIII. mendeetan garatu eta aplikaturiko ideia politiko eta ekonomikoen multzoa da. Ideia horien arabera estatu baten aberastasuna daukan urre eta metal aberatsen kopuruarekin dago loturik. Merkantilisten arabera, urrea kopurua (eta, beraz, aberastasuna) handitzeko, beharrezkoa da merkataritza-balantza positiboa modu iraunkorrean izatea, horretarako inportazioak protekzionismoz murriztuz (haiei tasak eta zergak ezarriz) eta esportazioak bultzatuz. XVII. mendean ekonomia bere lege naturalen mende, estatuen parte-hartzerik gabe, utzi behar zela uste zutenek gogor eraso zuten merkantilismoa. \"Laissez faire\" liberalaren doktrina izan zen merkantilismoaren amaieraren hasiera.\nHerbehereak aintzindariak izan ziren nazioarteko merkataritzan. Ontzi-enpresa eta bankari handiek espezien banaketa kontrolaten zuten, gordailuak onartzen zituzten, kanbio-letrekin negoziatzen zuten, eta Europako monarkek lurraldeak zabaltzeko eta merkataritza kontrolatzeko abian jarri zituzten gerra antzuak finantzatzen zituzten."}
{"id": "275500", "revid": "105290", "url": "https://eu.wikipedia.org/wiki?curid=275500", "title": "Pohnpei", "text": "Pohnpei (1990era bitartean, Ponape) Ozeano Bareko mendebaldeko uhartea da, Ekialdeko Karolina uharteetan dagoena, Mikronesiako Estatu Federatuen administraziopean.\nItsaspeko sumendiek eratutako uhartea da, eta uhartetxo ugarik inguratzen dute. 334 km2 ditu, eta 34.000 biztanle inguru (2010). Hiriburua Kolonia du. Hiri nagusiak: Metalanim eta Ronkiti.\nGeografia.\n'Mikronesiako lorategia' izenaz ere ezagutzen da, oparoa baita bertako landaredia. Totolom mendia da uharteko gailur garaiena (791 m).\nEkonomia.\nKopra eta kakaoa esportatzen dira, eta garrantzi handia du turismoak. Nazioarteko aireportua du.\nOndasun nabarmenak.\nMonumentu ugari daude uhartearen ekialdean, bertan zabaltzen den aintziraren inguruan, batez ere. Aipagarriak dira, besteak beste, historiaurreko 92 eraikin, ubideek lotzen dituztenak, eta K. a. 2000. urteko herri eta otoitz-leku baten hondakinak."}
{"id": "275501", "revid": "28807", "url": "https://eu.wikipedia.org/wiki?curid=275501", "title": "Ponape", "text": ""}
{"id": "275502", "revid": "512", "url": "https://eu.wikipedia.org/wiki?curid=275502", "title": "Friedrich Ruckert", "text": "Friedrich Ruckert (Schweinfurt, Bavaria, 1788 - Neuses, Coburgetik hurbil, 1866) alemaniar poeta izan zen. Biedermeier estiloko poeta erromantikoa izan zen.\nBiografia.\nJenako Unibertsitatean izan zen irakasle, eta Napoleonen aurkako poemak idatzi zituen: \"Geharnischte Sonnete\" \"(Soneto armatuak) \"eta \"Kriegerische Spott und Ehrenlieder (Gerrarako irri eta ohore kantuak), Deutsche Gedichte\" liburu-sailean bildu zituenak (1814). Pertsiera irakatsi zuen Erlangenen eta Berlinen.\nObra.\nPoesia-liburuetan Alemaniako poesia erritmo pertsiarretara egokitzen saiatu zen: \"Geshelen\" (1818, \"Gazela\"); \"Die \u00f6stlichen Rosen\" (1822, \"Ekialdeko arrosak\"); \"Verwandlungen des Abu Seid\" (1826-1837, \"Abu Seid-en metamorfosia\"); \"Weisheit des Brahmanen\" (1836-1839, \"Brahmanen jakinduria\"). \"Liebesfr\u00fchling\" (1823, \"Amodiozko udaberria\") eta \"Kindertotenlieder\" (1872an argitaratua, \"Haur hilen kantuak\") dira poetaren obrarik aipagarrienak."}
{"id": "275503", "revid": "96586", "url": "https://eu.wikipedia.org/wiki?curid=275503", "title": "Leopold Stokowski", "text": "Leopold Anthony Stokowski (Londres, Ingalaterra, 1882ko apirilaren 18a -Nether Wallop, Hampshire, Ingalaterra, 1977ko irailaren 13a) Ingalaterran jaiotako Estatu Batuetako orkestra-zuzendaria izan zen.\nBiografia.\nLondresko Royal College of Music ikastetxean eta Oxforden egin zituen musika-ikasketak. 1912-1941 urte-bitartean Filadelfiako Orkestra Sinfonikoaren zuzendari izan zen; 1941-1944 urte-bitartean NBC Orkestra Sinfonikoarena; 1944-1945 urteetan, berriz, Arturo Toscaninirekin batera, New Yorkeko Orkestra Sinfonikoarena; eta 1949-1950 urteetan, Mitropoulosekin, hiri bereko Orkestra Filarmonikoarena.\n1962tik aurrera, New Yorkeko \"American Symphony Orchestra\" orkestraren zuzendari izan zen. Musika berriaren aldeko izan zen, eta obra berri asko estreinatu zituen New Yorken, besteak beste, Alban Bergen \"Wozzeck\". Bachen lanen moldaketa ugari egin zituen, eta \"Music For All of Us\" (1943, \"Musika guztiontzat\") liburua argitaratu zuen."}
{"id": "275504", "revid": "512", "url": "https://eu.wikipedia.org/wiki?curid=275504", "title": "Victoriano Huitzi", "text": "Victoriano Huitzi Gonzalez de Villazon (Etxarri-Aranatz, Nafarroa, 1860ko irailaren 5a - 1938ko irailaren 19a) nafar idazlea izan zen.\nBiografia.\nApaiz egon zen Abaurrepean, Larunben, Uharte-Arakilen, Unanuan, Etxarri-Aranatzen, Altsasun eta Urdiainen, Jesusen Lagundian sartu arte, 1906. urtean. Ez zuen luzaroan iraun ordena horretan eta apaiz gisa erretiratu zen berriro bere sorterrira. Nafarroako apezpikuek herri euskaldunetara gero eta apaiz erdaldun gehiago bidaltzen ari zirela eta, protesta egin zuen Huitzik elizako hierarkiaren aurrean, baina ez zuen erantzun egokirik jaso.\nEliztar euskaldunen aldeko ahalegin haien fruitu, \"Manual de gram\u00e1tica bascongada\" liburua eskaini zuen 1899. urtean, \"Diccionario de algunas voces m\u00e1s usadas en esta villa de Echarri-Aranaz y en su comarca\" hiztegiaz batera. Apaiz erdaldunak euskararen ikasbidean abiaraztea zuen helburu liburu hark."}
{"id": "275505", "revid": "28807", "url": "https://eu.wikipedia.org/wiki?curid=275505", "title": "Victoriano Huici Gonzalez de Villazon", "text": ""}
{"id": "275506", "revid": "56334", "url": "https://eu.wikipedia.org/wiki?curid=275506", "title": "Henri Pitot", "text": "Henri Pitot (Aramon, Languedoc, Frantzia, 1695eko maiatzaren 3a - 1771ko abenduaren 27a) ingeniaria eta fisikaria izan zen. Militarra zen, eta bere kasa hasi zen Matematika ikasten. Languedoceko estatuen ingeniari-buru izendatu zuten, eta eraikuntza asko egin zituen lurralde hartan, Saint-Climenteko ubidea horien artean. Makina hidraulikoei eta bonben teoriari buruzko ikerketak egin zituen, eta bere izena eman zaion hodia asmatu zuen."}
{"id": "275507", "revid": "58701", "url": "https://eu.wikipedia.org/wiki?curid=275507", "title": "Swami Vivekananda", "text": "Swami Vivekananda, jaiotza-izenaz Narendranath Datta (; hindiz: \u0938\u094d\u0935\u093e\u092e\u0940 \u0935\u093f\u0935\u0947\u0915\u093e\u0928\u0928\u094d\u0926; Kalkuta, Bengala, 1863ko urtarrilaren 12a - Belur Math, Bengala, 1902ko uztailaren 4a), buruzagi eta erlijio-eraberritzaile hindua izan zen.\nBiografia.\nBere irakaspenetan Indiako espiritualtasuna eta Mendebaldeko aurreramendu materiala batzen ahalegindu zen, eta bi alderdi horiek elkarren osagarritzat jotzen zituen. Bengalako familia noble batean jaioa zen, eta Mendebaldeko hezkuntza-sistemaren arabera egin zituen ikasketak. Hasieran Brahmo Samaj elkarteko kide izan zen, eta geroago Ramakrishnaren jarraitzaile eta ikasle ezagunenetakoa izan zen. Vedanta eskolaren bultzatzaile handietako bat izan zen.\nHimalaian egiten ari zen erretiroa utzi, eta Ameriketan eta Europan zehar ibili zen Vedanta mugimendua zabaltzen. Berriro Indiara itzulirik, 1897an Ramakrishna misioa sortu zuen Kalkuta ondoan, Vendantaren ikuspegi berria munduan zehar zabaltzeko."}
{"id": "275508", "revid": "28807", "url": "https://eu.wikipedia.org/wiki?curid=275508", "title": "Narendranath Datta", "text": ""}
{"id": "275509", "revid": "59723", "url": "https://eu.wikipedia.org/wiki?curid=275509", "title": "Algirdas Brazauskas", "text": "Algirdas Mykolas Brazauskas (Rokishkis, Lituania, 1932ko irailaren 22a - Vilnius, Lituania, 2010eko ekainaren 26a) Lituaniako politikaria, 1993tik 1998ra estatu horren lehendakaria izan zen.\nBiografia.\nGaztetan Komsomolen (Sobiet Batasuneko Gazteria Komunistan) aritu zen, eta, 1976an, Lituaniako Alderdi Komunistako Batzorde Zentraleko kide hautatu zuten; 1988an, alderdiko lehen idazkari izendatu zuten. 1990ean, Sobiet Batasuna desegiten ari zenean, Lanaren Alderdi Demokratikoa sortu eta hauteskundeetara aurkeztu zen. Galdu egin zuen, eta Vytautas Landsbergis heldu zen Lituaniako lehendakaritzara. 1992an, jarduneko lehendakaritza eskuratu zuen bere alderdiak hauteskundeak irabazita, eta handik urtebetera berak irabazi zituen, zuzenean, hauteskundeak. 1993an, itun bat adostu zuen Boris Jeltsinekin Errusiako gudarosteak Lituaniatik erretira zitezen. 1995ean, Lituania Europar Batasunera bilduko zuen hitzarmena sinatu zuen. 1998an utzi zuen Lituaniako lehendakaritza. 2010eko ekainaren 26an, 77 urte zituelarik, minbiziaz hil zen."}
{"id": "275510", "revid": "6327", "url": "https://eu.wikipedia.org/wiki?curid=275510", "title": "Algirdas Mykolas Brazauskas", "text": ""}
{"id": "275511", "revid": "336", "url": "https://eu.wikipedia.org/wiki?curid=275511", "title": "Sebastiano del Piombo", "text": "Sebastiano del Piombo (jaiotza-izena: \"Sebastiano Luciani\" ; Venezia, 1485 - Erroma, 1547ko ekainaren 21a) italiar pintorea izan zen. Bere lanetan Veneziako eskolako kolore-aberastasuna eta Erromako tradizioa bateratzen saiatu zen. Giorgione pintorearen ikaslea izan zen Venezian, eta haren eragina darie garai hartako koadroei (\"Salome\", 1510). 1511n jo zuen Erromara eta Rafaelen inguruko artista-taldean hasi zen lanean. 1515etik aurrera Michelangeloren laguntzaile jardun zuen eta haren moldeko lanak egin zituen: \"Piet\u00e0\" (1517), \"Zigorraldia\" (1516-1524) eta \"Lazaroren piztuera\" (1519). 1519-1530 bitartean ospe handia jaso zuen erretratugile gisa: \"Andrea Doria\" (1526), \"Klemente VII.a \"(1526). 1531n, Aita Santuaren bulda edo zigiluen zaindari (\"Piombo\") nagusi egin zuen Klemente VII.ak eta dirutza handia egin zuen kargu hari esker."}
{"id": "275513", "revid": "28807", "url": "https://eu.wikipedia.org/wiki?curid=275513", "title": "Veneziarra", "text": ""}
{"id": "275514", "revid": "65203", "url": "https://eu.wikipedia.org/wiki?curid=275514", "title": "Vasa dinastia", "text": "Vasa dinastia edo Vasa etxea Suediako (1523-1654) eta Poloniako (1587-1668) aginpidea izan zuen dinastia izan zen.\nJatorriz Upplandekoa zen. Bi adar bereizten dira, Suediakoa bata eta Poloniakoa bestea. Suedia Danimarkatik bereizi zenean Suediako errege bihurtu zen Gustavo I.a izan zen Vasako dinastiaren sortzailea. Haren hiru seme ere, Erik XIV.a, Joan III.a eta Karlos IX.a, Suediako errege izan ziren. Suediako adarreko azken kidea Kristina erregina izan zen, Karlos IX.aren iloba eta Gustavo II.a Adolforen alaba, 1654an bere lehengusu Karlos X.aren alde abdikatu zuena.\nPoloniako aginpidea Suediako Gustabo I.aren iloba eta Joan III.aren seme Sigismundo III.a errege bihurtu zenean eskuratu zuen Vasa dinastiak. Sigismundo III.a Suediako errege ere izan zen 1592 arte. Haren ondorengoak Ladislao IV.a (edo VII.a) eta Kasimiro V.a izan ziren."}
{"id": "275515", "revid": "58701", "url": "https://eu.wikipedia.org/wiki?curid=275515", "title": "Itziar Barredo", "text": "Itziar Barredo Cavero euskal musikagile eta pianista. Piano, pedagogia, ganbera-musika eta solfeoko ikasketak egin zituen Bilbo eta Gasteizko Kontserbatorioetan, eta oso gazterik hasi zen piano- eta abesbatza-irakasle modura. Hainbat kantari eta musikariren pianista laguntzaile gisa aritu da, eta jaialdi askotan hartu du parte: Donostiako Musika Hamabostaldian, Errenteriako Musikasten eta Madrilgo Asociaci\u00f3n de Amigos de la \u00d3pera elkartearen emanaldietan, esaterako. 1994an Bilboko Kontserbatorioan pianista laguntzaile modura hasi zen, eta 1996an OLBErekin (Operaren Lagunen Bilboko Elkartea) lanean hasi zen, elkarte honek bultzatzen dituen opera-emanaldietan. 1999an lehenengo aldiz aritu zen Eszenako Musika Zuzendari modura, Friedrich Haider maisuaren zuzendaritzapean eta Straussen \"Ariadne auf Naxos\" operarekin."}
{"id": "275516", "revid": "512", "url": "https://eu.wikipedia.org/wiki?curid=275516", "title": "Nyctimene keasti", "text": "Nyctimene keasti Nyctimene generoko animalia da. Chiropteraren barruko Pteropodidae familian sailkatuta dago."}
{"id": "275517", "revid": "58701", "url": "https://eu.wikipedia.org/wiki?curid=275517", "title": "John Galsworthy", "text": "John Galsworthy (Kingston upon Thames, Surrey, Ingalaterra, 1867ko abuztuaren 14a - Londres, Ingalaterra, 1933ko urtarrilaren 31) ingelesezko idazlea izan zen. Harrown eta Oxforden zuzenbide-ikasketak egin zituen. Errusiara, Ameriketara eta Ozeaniara egin zituen bidaiak; Joseph Conrad ezagutu zuen bidaldi horietako batean. Lehen lanak (\"From the four winds\", kontakizun laburren bilduma; \"Jocelyn\") \"John Sinjohn\" ezizenaz eman zituen argitara. \"The island pharisees\" izan zen haren benetako izenez eman zuen lehena. Haren lan nagusia \"The Forsyte saga\" izan zen, Viktoria erreginaren garaitik bi mundu-gerren arteko garaia bitarteko ingelesen bizimodua kontatzen duen liburu-saila. Estilo naturalista erabili zuen, eta gizarteko arazoei edo etika-arazoei buruz idatzi zuen. 1910ean idatzi zuen \"Justice\" antzerkian espetxeko bizimodua eman zuen argitara. Literaturako Nobel saria irabazi zuen 1932an."}
{"id": "275518", "revid": "119347", "url": "https://eu.wikipedia.org/wiki?curid=275518", "title": "Peter Greenaway", "text": "Peter Greenaway (Newport, Gales, 1942ko apirilaren 5a) Britainia Handiko pintore eta zinemagilea da.\nBiografia.\nMugimendu minimaleko eta estrukturalismoko margolari garrantzitsuenetako bat da.\nPintatzeari utzi gabe, 1966an telebistarako dokumentalak eta film laburrak egiten hasi zen. Lehen lan luzea polizia-film berezi bat izan zen: \"The Draughtman\u00b4s contract\" (1982). Beti tonu esperimentalaren ildotik, hoztasuna da haren ezaugarri nagusia.\nBeste film batzuen izenburuak: \"The belly of an arquitect\" (1987), \"Drowning by numbers\" (1988), \"The cook, the thief, his wife and her lover\" (1989), \"Prospero's Books\" (1991), \"The Baby of M\u00e2con\" (1993), \"The Pillow Book\" (1996), \"8\u00bd Women\" (1999), \"The Tulse Luper Suitcases (Part I, II, III)\" (2003), \"Nightwatching\" (2007), \"Goltzius and the Pelican Company\" (2011)."}
{"id": "275519", "revid": "46380", "url": "https://eu.wikipedia.org/wiki?curid=275519", "title": "Jos\u00e9 Guti\u00e9rrez Solana", "text": "Jos\u00e9 Guti\u00e9rrez Solana (Madril, 1886ko otsailaren 28a - Madril, 1945eko ekainaren 24a) espainiar margolaria eta idazlea izan zen. Gaztelako eta Madrilgo herriaren ohiturei buruzko koadroak margotu zituen, oso modu ilun eta ezkor batean; herriko jaiak, inauteriak, herri txikietako prozesioak eta auzune pobreetako ohiturak azaldu zituen bere lanetan. Goyaren pintura beltza gogorarazten dute haren koadroek, eta baita 98ko belaunaldiko espainiar idazleen esperpentismoa ere. Margolanak: \"Las coristas, Los desheredados, Carnaval en la aldea, El entierro de la sardina, Corrida de toros en Ronda, La danza de la muerte,\" etab. Literaturan, bidaiak eta herrietako ohiturak izan zituen gaitzat: \"Madrid: escenas y costumbres\" (1913, 1918); \"La Espa\u00f1a negra\" (1920); eta \"Madrid callejero\" (1923). 1961ean, haren lan guztiak argitaratu ziren liburu batean bilduta: \"Obra literaria\"."}
{"id": "275520", "revid": "6950", "url": "https://eu.wikipedia.org/wiki?curid=275520", "title": "William Stanley Jevons", "text": "William Stanley Jevons (Liverpool, Ingalaterra, 1835eko irailaren 1a - Bexhill, Sussex, Ingalaterra, 1882ko abuztuaren 13a) ekonomialaria eta filosofoa izan zen.\nEkonomia politikoa irakatsi zuen Manchesterko eta Londresko unibertsitateetan. Booleren jarraitzailea izan zen; logika konbinatzailea erabili zuen, egia-taulen antzeko sistema erabiliz. Britainia Handian eskola marjinalistaren joerak ezagutarazi zituen lehen pertsona ezaguna izan zen, Frantzian L. Walras eta Austrian C. Menger izan ziren bezala. Ekonomiaren ikuspegi berria eman zuen bere lanetan, eta matematika ekonomiara hedatzeko ahaleginak egin zituen, ekonomiaren teoria orokorraren oinarria matematika zela adieraziz. Ekonomia-zikloei eta ekonomia-krisiei buruz egin zituen ekarpenak ere aipagarriak dira.\nLan garrantzitsuenak: \"Theory of political economy\"; \"Studies in deductive logic\"; \"The state in relation to labour\"; \"Pure logic.\" Ziur aski aipatuena: \"The Coal Question\".\nJevonsen paradoxa.\nIkatzaren paradoxa proposatu zuen Jevons jaunak, gaur egun gehienetan Jevonsen paradoxa izenarekin ezaguna. Argudioekin azaldu zuen esperimentalki behin eta berriro ikusi den kontu paradoxiko bat: zenbat eta eraginkorragoak izan motor berriak, orduan eta erregai gehiago kontsumituko da gizarte batean, eta ez gutxiago. Motor eraginkorragoek, merkeagoek, motorren kantitatea biderkatzen dute eta egoera berrian, non motorrak eraginkorragoak diren, motor gehiago egongo dira martxan, eta motor guztien kontsumoen batuketa, motorrak hain eraginkorrak ez zireneko garaian baino handiagoa izango da. Motor eraginkorragoak eta erregai gehiago kontsumituko dute guztira."}
{"id": "275521", "revid": "336", "url": "https://eu.wikipedia.org/wiki?curid=275521", "title": "Don Juan Manuel", "text": "Don Juan Manuel (Escalona, Gaztelako Erresuma, 1282ko maiatzaren 5a - Kordoba, 1348ko ekainaren 13a) Gaztelako idazle eta noblea izan zen, XIV. mendeko prosa-idazle oparoenetakoa Gaztelako literaturan.\nBiografia.\nFernando III.aren biloba eta Alfontso X.aren iloba zen.\nArabiarren aurkako guduetan parte hartu zuen gaztetatik, eta politika-arazoetan murgildu zen gero.\nLiteratura-lanengatik da batez ere ezaguna, ondoko mendeko prosalari gaztelarren eredu izan baitzen. 1328-1335 urteetan idatzi zuen \"Libro de los enxiemplos del conde Lucanor et de Petronio\" (Lucanor kondearen eta Patronio zerbitzariaren etsenpluen liburua) idazlana. Ohiturei eta moralari buruzko berrogeita hamar ipuin dira, estilo bizian kontatuak.\nBeste obra aipagarri batzuk: \" Libro de los estados\" (Estatuen liburua) obra politikoa, eta \"Libro del caballero y del escudero\" (Zaldunaren eta ezkutariaren liburua) gizarteari buruzko obra."}
{"id": "275522", "revid": "65203", "url": "https://eu.wikipedia.org/wiki?curid=275522", "title": "Manuel Mujica L\u00e1inez", "text": "Manuel Mujica L\u00e1inez (Buenos Aires, Argentina, 1910eko irailaren 11 - C\u00f3rdoba, Argentina, 1984ko apirilaren 21a) Argentinako idazlea izan zen.\nBiografia.\nFrantzian eta Ingalaterran ikasketak egin ondoren, bizitza guztian erabat utzi ez zuen kazetaritza-lanari ekin zion.\nHogeita hamarren bat eleberri eta zenbait ipuin ondu zituen. Mujicak bere literatura-lan gehienetan Buenos Airesen iragana islatzen du: \"Don Galaz de Buenos Aires\" (1938), XVII. mendeko hiria gai duena; \"Canto a Buenos Aires\" (1943), hiriburuaren sorreraren eta ondoko garapenaren ingurukoa. \"Misteriosa Buenos Aires\" (1950) idazlaneko kontakizun motzekin bertako aristokraziaren inguruko saila hasi zuen: \"Los \u00eddolos\" (1953), \"La casa \"(1954), \"Los viajeros\" (1955), \"Invitados en el paraiso\" (1957). Haren lan nagusia, \"Bomarzo\" (1962), Italiako Errenazimentuan giroturik dago, eta garai hartako gizon ahaltsuenaren bizitza kontatzen du."}
{"id": "275523", "revid": "536", "url": "https://eu.wikipedia.org/wiki?curid=275523", "title": "Sansevieria", "text": "Sansevieria Asparagaceae familiako zenbait belar-landareren genero-izena da. 70 bat landare mota biltzen dira genero horren barruan.\nBerez, Afrikako erdialdekoak eta hegoaldekoak, eta Asiako tropiko aldekoak dira. \"Sansevieria\" mota batzuk mundu guztira zabalduak daude gaur egun, apaingarri gisa edukitzeko oso egokiak direlako (ez ditu oso giro beroak eta hotz samarrak ere erraz galtzen).\nEzagunenak eta zabalduenak hauek dira:"}
{"id": "275525", "revid": "28807", "url": "https://eu.wikipedia.org/wiki?curid=275525", "title": "Sansebiera", "text": ""}
{"id": "275526", "revid": "1519", "url": "https://eu.wikipedia.org/wiki?curid=275526", "title": "Urtubia leinua", "text": "Urtubia leinua Lapurdiko etxe noblea izan zen. XI-XII. mendeetan Lapurdiko bizkonderriko baroi nagusietako bat zen Urtubiako jauna. XIV. mendean ondasunak eskuratu zituen etxe honek Nafarroa Garaian (Irurita, Gorriti, Leitza) eta 1341ean eraiki zuten Urru\u00f1ako gaztelua Ingalaterrako erregearen aginduz, garai hartan Ingalaterrako koroaren mende baitzegoen Lapurdi. Urru\u00f1ako herrian kokatu zen handik aurrera Urtubiako etxe noblea. XIV. mendean, Gipuzkoako Lazkano leinuarekin elkartu zen ezkontza bidez, eta oinaztarrekin batean gudukatu ziren Urtubiakoak ganboatarren aurka. XV. mendetik aurrera Nafarroako Juan Iba\u00f1ez de Monrealen eraginpean geratu zen Urtubiako etxea. Agaramontarren eta beaumontarren alde eta kontra, txandaka, borrokatu ondoren, Hazparneko Zalduako eta Armendaritzeko etxeekin elkartu zen ezkontzaz."}
{"id": "275527", "revid": "512", "url": "https://eu.wikipedia.org/wiki?curid=275527", "title": "Nyctimene major", "text": "Nyctimene major Nyctimene generoko animalia da. Chiropteraren barruko Pteropodidae familian sailkatuta dago."}
{"id": "275528", "revid": "512", "url": "https://eu.wikipedia.org/wiki?curid=275528", "title": "Karl Adolph Gjellerup", "text": "Karl Adolph Gjellerup (Roholte, Seelandia, - Klotzsche, Saxonia, ) Danimarkako idazlea izan zen.\nGeorg Brandesen eragina nabarmena da haren lanetan. Hark idatzi zituen \"Idealista bat\" (1878), \"Danimarka Gaztea\" (1879) eta \"Antigonos\" (1880) eleberriek kristautasunaren kontrako jarrera azaltzen dute. Ondoren, Turgenieven eraginpean \"Romulus \"eleberria (1883), Schilleren eraginpean \"Brynhild\" antzezlana (1884), eta Schopenhaueren eraginpean \"Errota\" eleberria (1896) idatzi zituen; azken hau Gjellerupen maisulantzat hartu izan da. Budismoak erakarrita, \"Oparirako sua\" antzezlana (1903) eta \"Erromes kamanita\" eleberria (1904) idatzi zituen. \"Jainkoaren adiskideak\" (1916) eta \"Adar urreztatua\" (1917) eleberriek kristautasunerako hurbilpena adierazten dute.\n1917an, Pontoppidanekin batera, Literaturako Nobel Saria jaso zuen."}
{"id": "275529", "revid": "46380", "url": "https://eu.wikipedia.org/wiki?curid=275529", "title": "Jaume Huguet", "text": "Jaume Huguet (Valls, 1415 inguru - Bartzelona, 1492) kataluniar margolaria izan zen. Zaragozan lan egin ondoren, antza denez, 1448an Bartzelonan lantegi baten buru izan zen, eta bere hartan jarraitu zuen 1886 arte; Bartzelonan bere garaiko pintore ospetsuena izan zen garai hartan. Hugueten obretan marrazkiaren zehaztasuna eta aurpegien adierazkortasuna nabarmentzen dira, eta haren pinturan Flandriako pintoreen eta Italiako Errenazimentuko garaikoen eragina antzematen da. Erretaula handiak egin zituen, beste herrialdeetako estilo gotikotik sorturiko apaindura oparoz horniturik zeudenak. Hona erretaula batzuk: \"San Jorge\" (1448); \"San Miguel\"; \"Abdon eta Senen Santuak\" (1459-1560); \"Portugalgo Kondestablearena\" (1464-1465); \"San Agustin\" (1486). Hugueten estiloa originala da: zorrotza, fina, kolore bizi eta argiz hornitua."}
{"id": "275530", "revid": "96586", "url": "https://eu.wikipedia.org/wiki?curid=275530", "title": "Kim Philby", "text": "Kim Philby, jaiotza-izenez Harold Adrian Russell Philby (Ambala, India, Britainiar Inperioa, 1912ko urtarrilaren 1a - Mosku, Sobietar Batasuna, 1988ko maiatzaren 11) britainiar espioia izan zen.\nCambridgeko bostak espioi taldeko kidea izan zen.\nBiografia.\n1951 arte britainiar espioitza-zerbitzuko kide, eta Gerra Hotza bitartean arrakastarik handiena izan zuen sobietar agente bikoitza. Cambridgeko Unibertsitatean ikasten ari zela komunista bihurtu zen, eta 1933an sobietarren aldeko Cambridgeko bostak izeneko espioi taldeko kide bilakatu zen. Britainiar inteligentzia-zerbitzuko MI-6 saileko kide eta buru izan zen urte askotan.\n1949an Washingtonera bidali zuten, Britainia Handiko eta Estatu Batuetako espioitza-zerbitzuetako harremanen arduradun izateko. Kargu horretan zegoela, sobietarren alde lan egin zuen, eta haiei informazioa helarazten zien. 1951. urtean kargutik bidali zuten, eta 1955ean MI-6tik. \"My Silent War\" (1968, \"Nire gerra isila\") liburuan bere bizitzaren berri eman zuen."}
{"id": "275531", "revid": "28807", "url": "https://eu.wikipedia.org/wiki?curid=275531", "title": "Harold Adrian Russell Philby", "text": ""}
{"id": "275532", "revid": "12788", "url": "https://eu.wikipedia.org/wiki?curid=275532", "title": "Jos\u00e9 Salis", "text": "Jos\u00e9 Salis Kamino (Santo\u00f1a, Kantabria, 1863ko abenduaren 1a - Irun, 1927ko abenduaren 30a) gipuzkoar pintorea zen. Dolores Sal\u00eds margolari eta eskultorearen aita eta Jaime Rodr\u00edguez Sal\u00eds irundar kultura gizon, artezale eta arkeologoaren aitona izan zen.\nBizitza.\nMadrilgo San Fernandoko Arte Ederretako eskolan, Bruselan eta Erroman egin zituen pinturako ikasketak. Parisa joan zen 1889. urtean, eta erabat txunditua gelditu zen han pintura inpresionistarekin. Tunisia, Aljeria, Ingalaterra, Paris eta Madrilen ibili ondoren, Madril eta Parisen izan zen 1895. urteaz geroztik egindako erakusketa garrantzitsuenetan, lagun zituen Sorolla eta Regoyos pintoreekin batera. Paisaia bikainak margotzen zituen; inpresionistena baino areago, Corot marrazkilari frantsesaren jarraitzaile zen. G. Montes Iturrioz irundar pintorearen maisua izan zen, bestalde. Lan nagusiak: \"Paisaje\", \"En alta mar\", \"Costa cant\u00e1brica\", \"Aldea vascongada\", \"Mar de playa\", \"Mar de costa\", \"Canal de la Mancha\", \"Valle de Arratia\" eta \"Biarritz\"."}
{"id": "275533", "revid": "6327", "url": "https://eu.wikipedia.org/wiki?curid=275533", "title": "Jos\u00e9 Salis Camino", "text": ""}
{"id": "275534", "revid": "336", "url": "https://eu.wikipedia.org/wiki?curid=275534", "title": "Thomas Wolfe", "text": "Thomas Clayton Wolfe (Asheville, Ipar Carolina, AEB, 1900ko urriaren 3a - Baltimore, Maryland, AEB, 1938ko irailaren 15a) Estatu Batuetako idazlea izan zen.\nBiografia.\nIpar Carolinako eta Harvardeko unibertsitateetan egin zituen ikasketak. Aldi batez Europan izan ondoren, Estatu Batuetara itzuli eta New Yorkeko Unibertsitatean irakasle izan zen.\nEstatu Batuetako literatur lan autobiografiko oparoenetakoa dira haren lau eleberri nagusiak: \"Look Homeward, Angel\" (1929, \"Aingeru, begira etxerantz\"); \"Of Time and the River \"(1935, \"Denbora eta ibaia\"); \"The Web and the Rock\" (1939, \"Ehuna eta harria\"); eta \"You Can\u00b4t go Home Again\" (1940, \"Ezin zarete berriro itzuli\"). Eleberriotako pertsonaia idazlea bera da, eta heroiaren eta gizartearen arteko eztabaida dute oinarri.\nAntzerkirako lanak ere idatzi ditu: \"The Return of Buck Gavin \"(1926, \"Buck Gavin-en itzulera\") eta \"Mannherhouse\" (1948)."}
{"id": "275535", "revid": "28807", "url": "https://eu.wikipedia.org/wiki?curid=275535", "title": "Thomas Clayton Wolfe", "text": ""}
{"id": "275536", "revid": "119347", "url": "https://eu.wikipedia.org/wiki?curid=275536", "title": "Der Blaue Reiter", "text": "Der Blaue Reiter (euskaraz: Zaldun urdina) Vasili Kandinskik bultzaturik 1910. urtean Munichen sortu zen arte-mugimendua da. Talde horretara Franz Marc eta August Macke alemaniar margolariak eta Alfred Kubin austriar marrazkilaria bildu ziren, besteak beste. 1911. urtean almanake bat argitaratu zuten, eta urte hartanbertan eta ondokoan, garai hartako abangoardiako margolari nagusien obren erakustaldiak egin zituzten (Henri Rousseau, Robert Delaunay, fauvistak, kubistak, Kazimir Malevitx, Mikhail Larionov, Jean Arp, Paul Klee\u2026). Erakunde eta programa zehatzik ez zuen, eta ez zuen inolako dogmatismo formalik erakutsi; iraganeko tradizioarekiko haustura oinarritzat harturik, artistak irudikapen errealistaren mugatik harantz jo behar duela aldarrikatzen zuten, \u00abbarne-beharrei\u00bb leku egin behar zaiela, errealitateari benetan atxikitzeko.\nSarrera.\nDer Blaue Reiter 1911an hasitako proiektua eta 1912an publikatutako almanake edo aldizkaria dugu, zeinetan izen bera hartu zuen Der Blaue Reiter mugimendu espresionistaren arteari buruzko ideia estetiko, filosofikoa eta bestelakoak plazaratu ziren. Munichen argitaratua Piper publikatzailearen eskutik, bi artisten ideia izan zen honen publikazioa: alde batetik, Vasili Kandinski pintore abstraktuarena eta Franz Marc pintore espresionistarena.\nFranz Marc-ek honako hau planteatzen du almanakearen intentzioaren inguruan; Momentuko ideia berri eta originalen organo bizi bat ezarri nahi dutela, horretarako argitalpena leku ezberdinetan egin zen aldi berean, Parisen, Moskun eta Munichen. Barnean musika, pintura, eszenatokia, etab. bildu zituztela dio eta baita almanakea bera ilustrazioz betea dagoela. Baita komentatzen du nola konparazioak planteatzen dituzte, arte historiaren konparazio mekanismoak errazteko. Azkenik Marc-ek esperientzia osasuntsu eta bizigarri bat opa dio irakurleari, norberaren alor eta lanetan erabilgarria egingo zaiolaren uste osoarekin.\nNaiz eta edizio bat baino gehiago argitaratzea planeatu zen, edizio bakar batera mugatu zen argitalpena, Lehen Mundu Gerrak almanakearen publikazioari eta ondorioz Der Blaue Reiter mugimenduari amaiera emanez.\nAlmanakearen kapituluak/atalak.\nGuztira 19 dira:\nAurrekariak.\n1911, Munich, Albert Langen-en argitaletxean Die Kunst Stirbt (artea hil egiten da) izenelo lana argitaratu zen.\nHala ere IMG aurreko urte hauetan bazegoen jarduera artistiko esanguratsua, akademiarekiko aurkaritzak bi postura sortu zituen, bata alde (ofizialtasuna) eta bestea marginalagoa, modernoagoa eta esperimentatzera irekiago zegoena akademiatik kanpo. Munichen giro modernoago hau gailendu zen jada XIX. mende amaieratik, aldizkari satirikoak ohikoak ziren eta orokorrean akademiaren aurkako mugimendu kultural-artistikoa izan zen nagusi. Esan beharra dago baita, talde modernoago hauek azkar estankatzeko joera zutela, erosotasun burges batean sartzen ziren eta innobatzea alde batera uzten zuten gutxinaka.\nFranz Marc-ek almanakean zioen Munichen modernotasunak soilik 2 ordezkari egonkor zituela eta hauek gainera alemaniarrak izan beharrean erusiarrak zirela. 1909an Neue K\u00fcnstlervereinigung M\u00fcnchen sortu zen, Municheko artista berrien elkartea eta hauek osatutako esposaketetan bi errusiar hauek protaognismo pixkat hartu zuten. Errusiar hauek Vasili Kandinski eta Alexey von Javlensky ziren.\n1911rako Neue K\u00fcnstlervereinigung M\u00fcnchen barnean tentsioak egoten hasi ziren eta 2tan banatzen hasi zen, alde batean Adolf Erbsl\u00f6h eta Alexander Kanoldt zeuden eta bestean Vasili Kandinski eta Franz Marc. Abenduaren 2an banaketa gorpuztu zen eta taldeko zenbait kide Kandinski eta Marc-ekin solidarizatu ziren. Banaketa bultzatu zuen azken gertaera Kandinski-ren Konposition V pinturaren atzera botatzea izan zen neguko esposaketarako.\n1911ko abenduaren 18an jada \u201cBlaue Reiter-en erredakzioaren lehen erakusketa\u201d jaio zen. Esposizioa Alemania osotik mugitu zen eta atzerrian ere aurkeztua izan zen. Erakusketa hau amaitu baino lehen Marc eta Kandinskik hurrengoa antolatzen hasi ziren: \u201cBlaue Reiter-en erredakzioaren bigarren erakusketa\u201d, 1912ko martxoan estreinatu zena. Esposaketa hauek prestatzen zituen taldeak momentu berean izen berdina zuen liburu batean zeuden lanean: \u201cDer Blaue Reiter\u201d, erakusketen izena beraz idazten hari ziren liburu honetatik jaio zen. Horrela erakusketetan parte hartu zuten artista ezberdinek ere almanakean ere aportazio ezberdinak egin zituzten, hala ere Marc eta Kandinski izan ziren proiektu hauen gidari eta protagonista nagusiak.\nIdeiak.\nAlmanakea Marc eta Kandinskiren ideia artistikoak ezagutarazteko medio bezala planteatu zen, hauek arte ezberdinen sintesia eta batura bultzatzen zutelarik, artelan total ideia wagnerianori gogorazten zuen unifikazio bat planteatuz, hau da, disziplina artistiko guztien batura aurkezten duen artelan oso eta bakarra.\nAutore eta artista ezberidinek parte hartu zuten almanakearen artikuluetan, artelan anitzen argazkiak ere erakusgai edukiz. Lan hauek agertzen zuten izaera oso zabala zen, Kandinskik eta Marc-ek gustoko zituzten lanak izanik, inspirazio iturri kontsideratzen zituztenak bere artegintzarako. Horrela, almanakeak Van Gogh, Cezanne, Matisse, Gauguin, Picasso, Henri Rousseau etab. bezalako artelanen irudiak biltzen zituen. Hala ere, almanakeak arteekiko izaera eklektiko bat erakustearen ondorioz, ez zen soilik arte europearra eta abangoardietakoa bildu, honekin batera arte popularra, japoniarra, umeen artea etab. ere erakutsi zen.\nArte ezberdinen sintesi honen ondorioz, ez dira soilik arte plastikoak erakusten eta honi buruz eztabaidatzen soilik, baizik eta Arnold Sch\u00f6enberg, Anton Webern eta Alban Berg musikarien konposizioak ere eztabaida gai eta erakusgai dira, musikak garrantzi handia edukiz mugimendu espresionistan eta Kandinskiren lanean. Poesia eta honen azterketa biltzen zuen ere almanakeak, honetan\u00a0 Goethe eta Michail A. Kusminen bezalako poeten lanen zatiak bilduz.\nBeraz Alamanakeak testu teorikoak nahasten ditu poesia edo aforismoekin, musika artikuluak Schoenbergen edota Berg eta Webernen konposizioen partiturekin, arte europearraren irudiekin, erliebe etruskoekin, eskultura prekolonbiarrekin etab. erakusten dira, mota guztietako arteak leku edukiz publikazio honetan.\nHorrela planteatzen zituzten gure artistek beraien ideiak almanakearen izaerarekiko:\nKandinski: \u201cAlmanake moduko bat erreprodukzio eta artikuluekin\u2026 eta kronikak!, hau da, erakusketa eta kritiken inguruko kontakizunak artisten eskutik. Liburuan urte osoa irudikatu beharra dago, eta iraganerantz doan kate batek eta etorkizunerantz doan argi izpi batek ispilu honi bizitza osoa eskeini beharko liokete. Egiptoar bat Zeh txiki baten ondoan aurkeztuko dugu, txinatar bat Rousseauren ondoan, grabatzaile popular bat Picassoren ondoan eta antzeko gauzak. Eta oraindik gauza gehiago! \u201d\nFranz Marc: \u201cMakiltxo magikoarekin gindoazen, garai guztietako artea zeharkatuz garaikidea barne\u2026 Bakarrik biziduna erakusten genuen, konbentzionaltasunaren pisuak zapaldu ez zituen elementuak.\u201d\nIzenaren jatorriak.\nKandinskik honakoa komentatzen du honi buruz: \u201cIzena asmatu genuen, Zaldun Urdina, kafea edaten genuen bitartean Sindeksdorf-eko udako-etxean. Biok maite genuen kolore urdina eta Marc-ek zaldiak maite zituen, nik zaldunak. Izena bakarrik atera zitzaigun\u201d\nIzenak ere Kandinski eta Marc-en lan piktorikoei erreferentzia egiten dio, bi hauen lanetan behin baino gehiagotan agertzen baitira zaldiak, zaldunak eta kolore urdina. Lehenik, Kandinskik 1912ko ediziorako garatu zuen portadaren irudian zaldun urdin bat agertzen zaigu, bere artegintzan jada garatu zuen ideia bat almanakeren izen berdina duen 1903ko koadroan. Franz Marc aldiz, ezaguna dugu bere kolore urdinezko zaldien koadro espresionistengatik.\nArtikulu batzuen laburpena.\n-Sch\u00f6enberg, \u201cTestuarekin erlazioa\u201d: Artikulu honetan Arnold Schoenberg konpositore eta pintoreak musika eta poesiaren arteko erlazioari buruz hitz egiten digu, esanez musika poesia baino arte puruago bat dela, eta ondorioz, maila altuagokoa. Honekin batera esaten digu musika konposatzerako orduan testuren batean oinarritzekotan, lehen honek ez duela hitzen esanahi literala kopiatu behar, baizik eta musikak hitz hauen esentzia transmititu behar du, musikaren izaera espresionista bat aldarrikatuz.\n-Kandinski, \u201cSonoritate horia\u201d: Artikulu honetan artistak gestualitatea, musika eta kolorea elkartzen saiatzen da.\nOndorioak.\nAlamanakea arte modernoaren dokumentu garrantzitsuenetarikoa dugu."}
{"id": "275537", "revid": "56334", "url": "https://eu.wikipedia.org/wiki?curid=275537", "title": "Daniel Carleton Gajdusek", "text": "Daniel Carleton Gajdusek (Yonkers, New York, 1923ko irailaren 9a - Troms\u00f8, Norvegia, 2008ko abenduaren 12a) Estatu Batuetako sendagile eta biofisikaria izan zen. Rochesterren egin zituen fisikako ikasketak eta Harvarden medikuntzakoak. 1958. urteaz geroztik Estatu Batuetako Osasun Institutu Nazionaleko kide izan zen, besteak beste. 1976an Medikuntzako Nobel saria eman zioten, Baruch Samuel Blumberg zientzialariarekin batera, eritasun kutsakorren sorrerari eta kutsatzeari buruz egindako ikerlanengatik. Ginea Berriko biztanleetan agertzen den eta nerbio-sistema zentralari eragiten dion \"kuru\" izeneko eritasun kutsakorrari buruz hark egindako azterketetatik ateratako ondorioei esker, hipotesi berri ugari sortu ziren eritasun neurologiko kronikoei buruz. Era berean, esklerosiari eta Parkinsonen gaixotasunari buruzko ikerketak ere egin zituen Gajdusekek."}
{"id": "275538", "revid": "512", "url": "https://eu.wikipedia.org/wiki?curid=275538", "title": "Ra\u00fal Guerra Garrido", "text": "Ra\u00fal Guerra Garrido (Madril, Espainia, 1935eko apirilaren 4a - Donostia, 2022ko abenduaren 2a) Euskal Herrian errotutako madrildar idazlea izan zen, gaztelaniaz idazten duena. Donostian bizi da 1960. urteaz geroztik.\nBiografia.\n\"Cacere\u00f1o\" (Donostia Hiria Saria 1969an) eta \"Lectura ins\u00f3lita del Capital\" (Nadal Saria 1976an) eleberriekin arrakasta handiko idazle bilakatu ondoren, literatura eguneroko lanarekin uztartzen jarraitu du Ra\u00fal Guerra Garridok. 1993an \"El s\u00edndrome de Scott\" argitaratu zuen, 1996an \"Tantos inocentes\", urte baten buruan lau edizio agortu zituen \"Castilla en canal\" 1998an, eta 2000. urtean \"El oto\u00f1o siempre hiere\". 2001. urtean \"Lectura ins\u00f3lita del Capital\" eleberriaren argitalpen berezia kaleratu zuten, Nadal Saria jaso zueneko 25. urteurrena ospatzeko.\nInstituto Castellano y Leon\u00e9s de la Lenguak 2005. urtean \"Inventario de Ra\u00fal Guerra Garrido\" argitaratu zuen, egilearen bizitza eta lanak azalduz. Ra\u00fal Guerra Garrido ETAren eta indarkeriaren aurkako borrokan ere nabarmendu da, eta hainbat erasoaldi jasan izan ditu."}
{"id": "275540", "revid": "105290", "url": "https://eu.wikipedia.org/wiki?curid=275540", "title": "HTLV", "text": "(Gizakien T zeluletako leuzemiaren birusa) Odol-zeluletan zenbait minbizi-mota eragin ohi duten bi birusen izena. 1970eko hamarkadaren amaiera aldera identifikatu zituzten lehen aldiz HTLV-I eta HTLV-II birusak. Immunitate-sistemako T linfozito deituriko zelulei erasotzean eragiten dute minbizia, T linfozitoak kontrolik gabe ugaritu eta ehunetan sartzen direlako. Erretrobirusen taldekoak dira biak, izan ere, informazio genetikoa DNAren molekuletan kodetu beharrean RNAn kodetzen baitute, besteek ez bezala. 1983 eta 1984an, beste erretrobirus bat aurkitu zen HIES (Hartutako Immuno-Eskasiaren Sindromea) gaitzaren zenbait kasurekin lotua, eta \"HTLV-III\" behin-behineko izena ipini zioten, baina, gaur egun, HIES gaitza eragiten duen birusari \"giza immunoeskasiaren birusa\" esan ohi zaio."}
{"id": "275541", "revid": "512", "url": "https://eu.wikipedia.org/wiki?curid=275541", "title": "Nikita Magaloff", "text": "Nikita Magaloff (San Petersburgo, 1912ko otsailaren 21agreg./otsailaren 8ajul. - Vevey, 1992ko abenduaren 26a) errusiar pianista izan zen, suitzar hiritartasuna hartu zuena.\nGurasoak 1917ko Iraultzaren ondoren ihes egindako errusiar erbesteratuak ziren. Magaloffek Parisko Kontserbatorioan egin zituen ikasketak eta han lehenengo saria lortu zuen, 1929an. Hobekuntza eskolak hartu zituen Sergei S. Prokofievekin. 1939an Suitzan hartu zuen bizilekua, eta Genevako Kontserbatorioko piano-irakasle izan zen, 1949-1959 bitartean; garai horretan hasi zen lanean bakarlari gisa. Errepertorio erromantikoa zuen gustukoen, eta Frederic Chopinen lanetan nabarmendu zen. XX. mendearen hasierako frantses musikako interprete fina izan zen, Ravelena batez ere. Nikita Magaloffek bere aitaginarreba Josef Szigetirekin jo ohi zuen, eta hainbat disko grabatu zituen harekin batera."}
{"id": "275542", "revid": "336", "url": "https://eu.wikipedia.org/wiki?curid=275542", "title": "Nitrosamina", "text": "Nitrosamina egituran =N-N=O taldea duen konposatu organikoa da, aminak nitrogeno oxidoekin edo nitritoekin erreakzionatzean eratzen dena. Nitrosoamina izenez ere ezagutzen da. Formula orokorra R2N-NO da; hor, R2, edozein erradikal organikoren adierazlea da.\nNitrosaminak kartzinogeno indartsuak dira animalientzat, eta nitrosamina eratzeko lehengaiak animaliek ekoizten dituzten janari askotan daudenez (haragian, arrautzetan, eta abarretan), asko aztertu da gai kimiko hauek gizakiengan zer eragin duten. Egin diren ikerketen arabera, ezin esan daiteke haragiak ontzeko erabiltzen diren nitritoek gizakiarengan ondorio kartzinogenikorik dutenik. Animaliengan kartzinomak sortzen dituztelako aztertu diren nitrosaminen artean, dimetilnitrosamina, (CH3)2N-NO, eta dietilnitrosamina, (C2H5)2N-NO, daude. Biak likidoak dira."}
{"id": "275543", "revid": "512", "url": "https://eu.wikipedia.org/wiki?curid=275543", "title": "Nyctimene malaitensis", "text": "Nyctimene malaitensis Nyctimene generoko animalia da. Chiropteraren barruko Pteropodidae familian sailkatuta dago."}
{"id": "275544", "revid": "28807", "url": "https://eu.wikipedia.org/wiki?curid=275544", "title": "Nitrosoamina", "text": ""}
{"id": "275545", "revid": "512", "url": "https://eu.wikipedia.org/wiki?curid=275545", "title": "Jakob B\u00f6hme", "text": "Jakob B\u00f6hme (G\u00f6rlitz, Alemania, 1575eko apirilaren 24a - 1624ko azaroaren 17a) kristau mistikoa eta teologoa izan zen, Alemanieraz idatzi zuen lehenbiziko pentsalaria. Haren pentsaera Pizkundeko pentsaeraren ildotik doa, Nikolas Kusakoa, Parazeltso eta Giordano Brunoren harira. Bere kabuz ikasi zuen; Biblia, Eckhart, Weigel, Caspar Schwenckfeld eta, batez ere, Parazeltso izan ziren haren iturri nagusiak. Haren metafisika neoplatonismoa ez bezalakoa da: izaki perfektua izaki ez-perfektuetatik abiatuz sor litekeela frogatu zuen. Idealismoaren aitzindari izan zen; haren pentsaerak eragin handia izan zuen filosofo askorengan: Spinoza, Schelling, Goethe eta Hegelengan, esaterako.\nHaren obra aipagarrienak \"Aurora oder Morgenr\u00f6te im Aufgang\" (1612, Egunsentiaren jaiotza), \"De tribus principiis\" (1620), \"De signatura rerum\" (1622) eta \"Mysterium magnum\" (1623) dira."}
{"id": "275546", "revid": "512", "url": "https://eu.wikipedia.org/wiki?curid=275546", "title": "Juan Cordero", "text": "Juan Cordero Casta\u00f1os (Elgoibar, Gipuzkoa, 1927 - Castell\u00f3ko probintzia, 2014ko maiatzaren 12a) musikagilea izan zen.\nHamasei urte bete arte Piano, Solfeo eta Harmonia ikasketak egin zituen Donostiako kontserbatorioan, Ramon Usandizaga, Beltran Pagola eta Luis Urteaga irakasleekin. Zaragozan, Arte Ederretako ikasketak egiteaz gainera, Piano, Harmonia eta Konposizio alorreko goi-mailako ikasketak amaitu zituen. Scherchenen (Italia) Orkestra Zuzendaritza ikasi zuen, eta Jesus Guridi eta Conrado del Campo izan zituen konposizio-irakasle Madrilen. Urte askoan jardun zuen piano-irakasle, eta hainbat orkestra zuzendu zituen, Tangerkoa edo Bilbokoa esaterako. 1977tik eta 1992ra bitartean kontrapuntu, fuga eta konposizio-irakasle izan zen Bilboko kontserbatorioan. Hango zuzendari ere izan zen, bi alditan. Hainbat sari eskuratu zituen, Euskal Herrian nahiz atzerrian."}
{"id": "275547", "revid": "336", "url": "https://eu.wikipedia.org/wiki?curid=275547", "title": "Edipo", "text": "Edipo ( \"Oid\u00edpous\", eusk. 'oin hantuak') greziar mitologiako alegiazko pertsonaia, Laio eta Jokasta Tebasko errege-erreginen semea. Jaio zenean, aita hil eta amarekin ezkonduko zela iragarri zion orakulu batek. Gurasoek utzi egin zuten hil zedin, baina bizirik iraun zuen, eta berak jakin gabe, iragarritakoa bete zen. Elezahar hori hainbat tragedia ospetsuren iturburu izan zen.\nEskilok eskaini zion trilogiatik, \"Zazpiak Tebasen aurka\" baizik ez da geratu. Sofoklesek hiru obra bikain eskaini zizkion: \"Antigon\u00ea\" (K.a. 442. urte aldera, \"Antigona\"), \"Oidipus tyrannos\" (K.a. 430. urte aldera, \"Edipo errege\") eta \"Oidipus epi Kol\u00f4n\u00f4\" (K.a. 401. urte aldera, \"Edipo Kolonan\"). Euripidesek (\"Phoinissai\", \"Feniziarrak\", K.a. 408. urte aldera) eta Senekak (\"Oedipus\") ez zuten Sofoklesek elezahar horri eman zion indarra inola ere gainditu.\nMitoa.\nJaiotza eta haurtzaroa.\nLaiok, Tebasko erregeak, orakuluaren iragarpena jaso zuen: noizbait seme bat izatekoan, umeak heldu izatera iristean, bera hilko zuen, Laiok gazte bat bahitu zuelako aspaldian. Gazte horrek bere burua hil zuen, eta ondorioz, gaztearen aitak jainkoei justizia egitea eskatu zien.\nIzan ere, Laiok bere emaztea Jokastarekin seme bat izan zuen. Semea jaiotzerakoan, Laiok umetxoari metalezko zatiekin min egin zion bere oinetan, eta geroago artzain bati eman zion, Laioren ustez, orakulotik ihes egiteko bide bakarra bere semea ondotik kentzea zelako eta. Beraz, Ziteron mendian bertan utzi zuen artzainak, eta geroago beste artzain batek Polibori, Korintoko erregeari, eman zion umea, bere emaztea Meropearekin (Peribea) ezin zuelako umerik izan. Edipo deitu zioten, grezieraz \"oin hanpatuak dituena\" esanahia duena. Edipo Korintoko errege-erreginen seme biologikoa zela sinetsiz hazi zen.\nGaztaroa eta helduaroa.\nEdipo nerabe zela hasi zen bere jatorriari buruzko zalantzak izaten eta horiek argitzeko Delfosera joan zen, orakuluarekin mintzatzera eta Pitiak jakinarazi zion aita hil eta amarekin ezkonduko zela. Hori gertatuko zenaren beldurrez, Korinto utzi zuen bere patuarengandik ihes egin nahian. Bere bidaian, Laiorekin eta bere bi esklabuekin topo egin zuen. Haietako batek bidetik kentzea eskatu zion, baina Edipok denbora asko behar izan zuenez, esklabuak bere zaldia hil egin zuen. Erantzun bezala, Edipok Laio eta bere bi esklabu hil egin zituen, jakin barik bere benetazko aita hil egin zuela. Tebasera iritsi zenean, Esfingek jarritako enigmei zuzen erantzun zien. Esfinge sutan jarri eta, bere burua amilduz, hil egin zen. Tebastarrek eskertza erakutsi zioten eta, errege izan zuten Laio ordezkatzeko, Kreontek, Jokastaren neba, Edipo Tebasko errege izendatu zuen, Jokastarekin ezkonduz. Lau seme-alaba jaio ziren: Ismene eta Antigona alabak eta Eteokles eta Polinizes semeak. Baina hogei urteren buruan, izurritea iritsi zen Tebasera. Delfosera bidalitako mezulari baten bidez Edipok jakin zuen izurritea ez zela desagertuko Laioren hiltzailea nor izan zen argituko arte. Edipo hiltzailea blatzen hasi eta Tiresias igarle itsuak jakinarazi zion egia. \nGainbehera.\nEdipok bere begiak erauzi ondoren, alde egin zuen Tebastik, bere alaba Antigonak lagundurik. Jokastak, berriz, bere semearekin ezkonduta zegoela jakin zuenean, bere burua urkatu zuen. Edipo Kolonora joan zen. Bertan Teseo zen errege eta bere babespean egongo da hil arte."}
{"id": "275548", "revid": "1545", "url": "https://eu.wikipedia.org/wiki?curid=275548", "title": "Joan Bautista Erro Azpirotz", "text": ""}
{"id": "275549", "revid": "1545", "url": "https://eu.wikipedia.org/wiki?curid=275549", "title": "Joan Bautista Erro Azpiroz", "text": ""}
{"id": "275550", "revid": "1712", "url": "https://eu.wikipedia.org/wiki?curid=275550", "title": "Django Reinhardt", "text": "Django Reinhardt ( ahoskatua; jaiotzez\"Jean-Baptiste Reinhardt\"; Liberchies, 1910eko urtarrilaren 23a - Fontainebleau, 1953ko maiatzaren 16a) belgikar jazz-gitarrista eta musikagilea izan zen. Europako jazz bakarlari ospetsuenetako bat izan zen. Txikitan Frantzia eta Belgika osoan zehar ibili zen eta biolina, gitarra eta banjoa jotzen ikasi zuen. 1928an, sute baten erruz, bi behatz erabiltzeko gaitasuna galdu zuen, baina hala eta guztiz ere, gitarra bikain jotzen jarraitu zuen teknika ezin hobea zuela. 1934an \"Quintette du Hot Club\" \"de France\" taldea sortu zuen St\u00e9phane Grappellirekin batera, lehen harizko tresnetako taldea jazzaren historian. Ijito jatorria zuen eta askotan ijitoen musikan oinarritu zen musika idazteko. Idatzi zituen lan aipagarrienak: \"Dinah\" (1934); \"Honeysuckle Rose\" (1938); \"Nuages\" (1940); \"Improvisation 3\" (1943); \"Topsy\" (1947)."}
{"id": "275551", "revid": "336", "url": "https://eu.wikipedia.org/wiki?curid=275551", "title": "Arnold Sommerfeld", "text": "Arnold Johannes Wilhelm Sommerfeld (K\u00f6nigsberg, Alemania, 1868ko abenduaren 5a - Munich, Alemania, 1951ko apirilaren 26a) alemaniar fisikaria eta matematikaria izan zen.\nBiografia.\nClausthalen, Aachenen eta Munichen izan zen irakasle. Giroskopioaren teoriari buruzko liburu bat idatzi zuen. Difrakzioaren, uhin elektromagnetikoen hedapenaren eta metaletan aske dauden elektroiei buruzko teoriak garatu zituen.\n1915ean Bohrren atomo-eredua elektroiek egiten dituzten orbita eliptikoetara zabaldu zuen, eta kuantu zenbaki magnetikoak eta azimutalak ezarri zituen."}
{"id": "275552", "revid": "28807", "url": "https://eu.wikipedia.org/wiki?curid=275552", "title": "Arnold Johannes Wilhelm Sommerfeld", "text": ""}
{"id": "275554", "revid": "46380", "url": "https://eu.wikipedia.org/wiki?curid=275554", "title": "Henri Troyat", "text": "Henri Troyat (Mosku, - Paris, ), Lev Aslanovitx Tarassov () jaioa, jatorriz errusiarra zen idazle frantsesa izan zen. 1917an Frantziara iritsi zen familiarekin batera, Urriko Iraultzatik ihesi. Puxkin, Dostoievski, Tolstoi, Lermontov eta beste idazle errusiar batzuk aztertu zituen sakon. Bigarren Mundu Gerra amaitu ondoren, ospe handia lortu zuen \"Tant que la terre durera\" (1947, \"Lurrak irauten duen artean\"); \"Le sac et la cendre\" (1949, \"Zorroa eta errautsa\"); eta \"\u00c9trangers sur la terre\" (1950, \"Arrotzak Lurrean\") trilogiari esker. Historia aztertzen zuten beste liburu batzuk argitaratu zituen ondoren: \"La lumi\u00e8re des justes\" (1959-1963, \"Zintzoen argia\") eta \"Les Eygleti\u00e8res\" (1965-1967, \"Eygleti\u00e8reak\"). \"Alexandre I, le sphinx du Nord\" (1981, \"Alexandro I.a, Iparraldeko esfingea\") izan zen egilearen azken biografia-lana."}
{"id": "275555", "revid": "336", "url": "https://eu.wikipedia.org/wiki?curid=275555", "title": "Mikhail Tukhatxevski", "text": "Mikhail Nikolaievitx Tukhatxevski (; Pensa, Smoliensk, Errusia, 1893ko otsailaren 16a - Mosku, Sobietar Batasuna, 1937ko ekainaren 12a) sobietar mariskala izan zen.\nBizitza.\nFamilia noble bateko semea zen, eta 1914an Akademia militarrean graduatu zen. Lehen Mundu Gerran preso hartu eta Alemaniara eraman zuten, baina Errusiara ihes egitea lortu zuen, eta Armada Gorrian sartu zen. Trotskik IV. armadako buruzagi egin zuen eta txekiarrak Ural mendietaraino bidali zituen.\nErrusia eta Poloniaren arteko gerran (1920) mendebaleko fronteko buruzagia izan zen. 1921ean Kronstadteko marinelen matxinadari aurre egin zion. 1925-1928 urteetan Leningradeko Estatu Nagusiko buru izan zen, eta 1931tik aurrera defentsarako komisarioaren laguntzailea. 1935ean mariskal izendatu zuten. Stalinek abiarazi zituen Moskuko auzietan traizioa leporatu zioten, eta heriotza-zigorra eman ondoren, 1937. urtean hil zuten."}
{"id": "275556", "revid": "336", "url": "https://eu.wikipedia.org/wiki?curid=275556", "title": "Arthur Balfour", "text": "Arthur James Balfour, Balfourreko I. kondea, (Whittingehame, Ekialdeko Lothian, Eskozia, - Woking, Surrey, ) britainiar politikaria izan zen. Alderdi kontserbadoreko burua eta lehen ministroa, barne-politikan porrot handiak izan ondoan, arazo kolonialez arduratu zen batez ere; kolonia-egitura berri bat proposatu zuen.\nBritainia Handiko gobernuak, lord Balfour Kanpo ministroak lord Rothschildi bidalitako gutun baten bitartez, 1917ko azaroan egin zuen adierazpenari \"Balfourren deklarazioa\" izena ematen zaio."}
{"id": "275557", "revid": "512", "url": "https://eu.wikipedia.org/wiki?curid=275557", "title": "Peter Gustav Lejeune Dirichlet", "text": "Johann Peter Gustav Lejeune Dirichlet ( ahoskatua; D\u00fcren, Prusiako Renania, 1805eko otsailaren 13a - G\u00f6ttingen, 1859ko maiatzaren 5a) alemaniar matematikaria izan zen.\nBiografia.\nBere garaiko matematikari ospetsuenekin izan zituen harremanak. Berlingo eta G\u00f6ttingengo unibertsitateetako irakasle izan zen 1827 urteaz geroztik. Ospe handia izan zuen diferentzialen, serieen, integral trigonometrikoen eta zenbakien teoriaz eta analisiaz egindako lanengatik."}
{"id": "275558", "revid": "6327", "url": "https://eu.wikipedia.org/wiki?curid=275558", "title": "Peter Gustav Dirichlet", "text": ""}
{"id": "275559", "revid": "512", "url": "https://eu.wikipedia.org/wiki?curid=275559", "title": "Nyctimene masalai", "text": "Nyctimene masalai Nyctimene generoko animalia da. Chiropteraren barruko Pteropodidae familian sailkatuta dago."}
{"id": "275560", "revid": "336", "url": "https://eu.wikipedia.org/wiki?curid=275560", "title": "G. Stanley Hall", "text": "Granville Stanley Hall (Ashfield, Massachusetts, Ameriketako Estatu Batuak, 1846ko otsailaren 1a - Worcester, Massachusetts, Ameriketako Estatu Batuak, 1924ko apirilaren 24a) hezitzailea eta psikologoa izan zen, haurren jokamoldean aditua. Haurren psikologiari buruzko esperimentuen emaitzak irakaskuntzan erabili zituen lehen hezitzailea. 1872-1876 bitartean psikologia-irakasle izan zen Antioch Collegen, eta orobat Harvard eta Williams unibertsitateetan, urtebetez. 1881-1888 bitartean Johns Hopkins Unibertsitateko irakasle izan zen. 1892an Estatu Batuetako Psikologia Elkarteko lehen lehendakari bihurtu zen, eta 1889an Clarck Unibertsitateko lehendakari izendatu zuten.\nHaren lanetako batzuk: \"The Contents of Children's Minds on Entering School\" (1894); \"The Story of a Sand Pile\" (1897); \"Adolescence\" (1904); \"Youth\" (1907); eta \"Educational Problems\" (1911). \"American Journal of Psychology\" aldizkaria sortu zuen."}
{"id": "275561", "revid": "512", "url": "https://eu.wikipedia.org/wiki?curid=275561", "title": "Wounded Knee (Hego Dakota)", "text": "Wounded Knee, , Hego Dakotako Pine Ridgeko amerindiarrentzako esparrua izan zen. Gaur egun erroldak esleitutako leku bat da Estatu Batuen administrazioaren pean. biztanle ditu, kilometro koadroko azaleran banatuta.\nAmerindiarrak esparru horretara mugatu zituztenean, erresistentzia pasiboari ekion zioten. 1890. urteko abenduaren 15ean, Tatanka Yotanka buruzagi amerindiarra hil zuten, amerindiarrentzako mugatutako esparruan bizitzeari uko egiteagatik. Horrek amerindiarrak mugatutako esparruetatik irtetea eragin zuen, eta armaturik ez zegoen siux talde bat (300 ume, zahar eta andre) hil zuten Wounded Kneen.\n1973. urtean XX. mendeko amerindiarren erresistentzia-ekitaldi garrantzitsuena izan zen toki berean. Otsailaren 27tik maiatzaren 8ra arte ehunka siuxek tokia hartu zuten, eta gobernu federalari 371 itun zahar berrikusteko eskaria egin zioten. Bi pertsona hil eta hainbat zauritu izan ziren."}
{"id": "275562", "revid": "28807", "url": "https://eu.wikipedia.org/wiki?curid=275562", "title": "Wounded Knee", "text": ""}
{"id": "275563", "revid": "1545", "url": "https://eu.wikipedia.org/wiki?curid=275563", "title": "Jena", "text": "Jena Alemania erdialdeko hiria da, Saale ibaiaren ertzean dagoena (Gerako eskualdea, Turingia). 105,129 biztanle ditu (2010-12-31).\nGeografia.\nJena Saale ibarrean kokaturik dago Berlindik 200 kilometro hego-mendebaldera eta Munichetik 350 kilometro iparraldera.\nHistoria.\n1182koa da Jenari buruzko lehen aipamena. 1230ean jaso zuen hiri-gutuna eta berehala harresiak jaso zituen, izan ere herri eslaviarrekiko mugan baitzegoen hirira.\nXVI. mendean hiru monasterio zeuden Jenan eta berehala onartu zuen Jenak Erlijio Errefoma. Martin Lutero bera ere sarritan izan zen hirian. Garai hartakoa da Unibertsitate ospetsua ere. Unibertsitateak ikasleak erakarri zituen eta 1800 artean Alemaniako erdigune kulturala bihurtuz joan zen. 1806an, Napoleonen gudarosteak Prusiako eta Saxoniako armaden aurrean nagusitu ziren Jenan.\nXIX mendean industrializazioa iritsi zen. Fama handia hartu zuen besteak beste Carl Zeiss-en mikroskopio eta tresna optikoen fabrikak. 1876an trena iritsi zen eta 1903an tranbia ezarri zuen Jenak. 1919 eta 1926 artean hiru behatoki astronomiko eraiki zituen Carl Zeissek.\nBigarren Mundu Gerran kalte handiak nozitu zituen hiriak, eta gerraren ondoren berriro eraiki zuten. 1945ean Sobiet Batasunaren okupazio eremuan gelditu zen eta Ekialdeko Alemanian sartu zuten Turingia estatuarekin batera.\nEkonomia.\nGarrantzitsuak dira optika-gaiak, argazki-kamerak, kimika-industria eta kristalgintza.\nOndasun nabarmenak.\nUnibertsitate ospetsua du, 1558. urtean sortua; han izan ziren irakasle Hegel, Fichte, Schelling, Schlegel eta Schiller.\nGarai gotikoko eraikuntza bikainak ditu: Bigarren Mundu Gerrako triskantzak gorabehera, eraikin bikainak kontserbatu ditu, halere, Jenak, XIV. mendeko udaletxea eta Sant Michael eliza (XV. m.), bereziki. Aipatzekoak dira era berean hirian dauden 15 museoak\nHiri senidetuak.\nJena ondorengo hiriekin senidetua dago:"}
{"id": "275564", "revid": "512", "url": "https://eu.wikipedia.org/wiki?curid=275564", "title": "Manuel Patarroyo", "text": "Manuel Patarroyo (Girardot, Cundinamarca, 1956) kolonbiar sendagilea da. Manuel Elkin Patarroyo ikertzailearen anaia. Medikuntzako ikasketak egin zituen Kolonbiako Unibertsitate Nazionalean eta Stockholmeko Karlinska Institutuan. Immunologia- eta mikrobiologia-eskolak ematen eta minbiziari eta hantura-eritasunei buruzko ikerketak egiten dihardu Stockholmeko institutu horretan. 1979an, Karlinska Institutua ezagutzera joan zen urtebeterako, George Klein suediar irakasleak gonbidatuta, baina suediar terapista batekin ezkondu eta han geratu zen. Tumore, leuzemia eta linfomen sorrerari buruzko lan garrantzitsuak egin dituen eta molekulek hantura-eritasunekin lotura dutela frogatzea lortu zuen sendagile-taldeko kide da. Hizkuntza asko menderatzen ditu eta, horri esker, hitzaldiak ematen ditu mundu osoan zehar."}
{"id": "275565", "revid": "336", "url": "https://eu.wikipedia.org/wiki?curid=275565", "title": "Iemelian Pugatxov", "text": "Iemelian Ivanovitx Pugatxov (; Zimoievskaia-na-Donu, 1742 - Mosku, 1775eko urtarrilaren 21agreg./urtarrilaren 10ajul.) kosakoen buruzagi militarra izan zen.\nKosakoen eta nekazari-matxinada bateko buruzagia izan zen. Gerra askotan parte hartu zuen, Zazpi Urteko Gerran eta Errusia eta Turkiaren arteko gerran, besteak beste. Armada uzteagatik espetxeratu zuten. Espetxetik ihes egin ondoren, Don ibaiaren inguruan eta Ural aldean bizi ziren kosakoen matxinada antolatu zuen Katalina II.aren aurka, bera Petri III.a zela esanez (Petri III.aren emazte Katalina II.a Handiak, senarrengandik banandu, eta hura hilarazi zuen 1762an). Bi urtez iraultzaileen esku geratu zen eskualdea, baina, 1775ean, hainbat gudu galdu ondoren, tsarraren osteak kosakoena garaitu zuen eta Pugatxov atxilotu zuten. Moskura eraman, burua moztu eta laurdenkatu egin zuten."}
{"id": "275567", "revid": "28807", "url": "https://eu.wikipedia.org/wiki?curid=275567", "title": "Jacopo Tatti", "text": ""}
{"id": "275568", "revid": "336", "url": "https://eu.wikipedia.org/wiki?curid=275568", "title": "Jon Vickers", "text": "Jon Vickers (Prince Albert, Saskatchewan, 1926ko urriaren 29a - Ontario, 2015eko uztailaren 10a) kanadar tenorra izan zen.\nSaltzaile gisa lan egiten zuen bitartean, Jon Vickersek amateur gisa kantatu zuen luzaroan, eta, gero, artista liriko gisa hasi zen. Torontoko Errege Kontserbatorioan trebatu ondoren, Stratfordeko Jaialdian egin zuen debuta 1956an. Handik urtebetera, Covent Gardenen kantatu zuen, Verdiren \"Mozorro dantza bat\" lehenbizi, eta Berliozen \"Troiarrak\" gero. Covent Gardenen bigarren denboraldia egin ondoren, 1958an Bayreuthera joan zen, eta Dallasko Operara ondoren (Maria Callasekin batera). Handik aurrera, antzoki liriko nagusietan aritu zen kantari, hala nola Vienako Operan, New Yorkeko Metropolitanen eta Salzburgoko Jaialdian. Oso errepertorio zabala du, Monteverdi eta Haendelekin hasi, eta Richard Strauss eta Benjamin Britteneraino."}
{"id": "275569", "revid": "336", "url": "https://eu.wikipedia.org/wiki?curid=275569", "title": "Maxime Weygand", "text": "Maxime Weygand (Brusela, Belgika, 1867ko urtarrilaren 21a - Paris, Frantzia, 1965eko urtarrilaren 28a) frantses militarra izan zen.\nBiografia.\nLehen Mundu Gerran aliatuen Estatu Nagusiko buruzagia izan zen, eta 1920an Varsoviaren aurka boltxebikeen erasoak geldiarazteko frantses armadako aitzindaria. 1923an Siriako eta Libiako komisario nagusi izendatu zuten. 1940an jeneral egin zuten, eta alemaniarren inbasioei aurre egin behar izan zien. P\u00e9tainen agintaldian Defentsa ministro (1940) eta Afrikako Iparraldeko komandante nagusi izan zen (1940-1941). 1942. urtean alemaniarrek atxilo hartu eta Alemaniara eraman zuten. 1945ean aske geratu, eta 1948an bere kargua berreskuratu zuen.\nHistoria militarrari buruzko idazlanak idatzi zituen: \"M\u00e9moires\" (1950-1957, \"Memoriak\"); \"Histoire de l\u00b4arm\u00e9e fran\u00e7aise\" (1938, \"Frantses gudarostearen historia\") eta \"Foch\" (1947)."}
{"id": "275570", "revid": "512", "url": "https://eu.wikipedia.org/wiki?curid=275570", "title": "Nyctimene minutus", "text": "Nyctimene minutus Nyctimene generoko animalia da. Chiropteraren barruko Pteropodidae familian sailkatuta dago."}
{"id": "275571", "revid": "63274", "url": "https://eu.wikipedia.org/wiki?curid=275571", "title": "Francisque Habasque", "text": "Fran\u00e7ois Alexandre Marie Habasque \u2014ezagunagoa Francisque Habasque izen-deiturez\u2014 (Saint-Brieuc, Frantzia, 1842 - Bordele, Frantzia, 1917) historialaria izan zen. Garrantzi handiko lanak eman zituen argitara Akitaniari eta Euskal Herriari buruz: \"Entr\u00e9e dans Agen et entrevue de Jeanne d'Albret et de son fils Henri de Navarre\" (1888-1889), \"Le dernier duc d'Aquitaine: Xavier-Joseph-Marie de France\" (1890), \"La domination de la reine de Navarre (Marguerite de Valois) \u00e0 Agen en 1585\" (1890), \"Lettres de Louis XIV aux bayles, jurats et habitants de Saint-Jean-de-Luz et \u00c7iboure\" (1893), \"Une visite \u00e9piscopale \u00e0 Saint-Jean-de-Luz sous Louis XIV\" (1893), \"Les trait\u00e9s de bonne correspondance entre le Labourd, la Biscaye et le Guipuscoa\" (1895), \"Une page de l'histoire du Labourd. El\u00e9onore d'Autriche et la ran\u00e7on de Fran\u00e7ois I\" (1899) eta \"Episodes d'un proc\u00e8s en sorcellerie dans le Labourd au XVII si\u00e8cle\" (1912).\n1882an, Frantziako Ohorezko Legioko zaldun izendatu zuten."}
{"id": "275572", "revid": "90204", "url": "https://eu.wikipedia.org/wiki?curid=275572", "title": "Fernando de Herrera", "text": "Fernando de Herrera (Sevilla, 1534 - Sevilla, 1597), ezizenez El Divino deitua, espainiar olerkaria izan zen. Andaluziako Errenazimentuko olerkari gailena izan zen.\nHerreraren poesian, formaz joria eta gaietan berrikuntza handirik gabea, Garcilaso de la Vegaren eta Luis de G\u00f3ngoraren eragina nabari da. Amodiozko olerkiak ondu zituen batez ere, Petrarcaren ildotik sonetoetan idatziak, nahiz eta Ausi\u00e0s Marchen ukitua ere ageri duen. Oda aberkoiak ere idatzi zituen, hala nola \"Canci\u00f3n a la batalla de Lepanto\" (1571) eta \"La canci\u00f3n por la p\u00e9rdida del rey don Sebasti\u00e1n\" (1578). Historiako lanak ere idatzi zituen. Erudizio handiko kritikaria zen; Espainiako literatura-teoriaren lehen lanetako bat moldatu zuen, Garcilasoren lanen edizio kritikoaren harira: \"Obras de Garcilaso de la Vega, con anotaciones de Fernando de Herrera\" (1580)."}
{"id": "275573", "revid": "46380", "url": "https://eu.wikipedia.org/wiki?curid=275573", "title": "Pablo Ilarregi", "text": "Pablo Ilarregi Alonso (Lizarra, 1808 - Iru\u00f1ea, 1874) nafar historialaria, legegizona eta poeta izan zen. Salamancan egin zituen zuzenbide-ikasketak. Iru\u00f1eko Udaleko idazkari izendatu zuten 1840. urtean. Espainiako Historia Akademiako kidea, Nafarroako arte eta historia monumentuetarako batzordeko lehendakariordea eta Gorteetako diputatua izan zen, besteak beste. Obra nagusiak: \"Defensa del ferrocarril de Pamplona a Francia por los Alduides\" (1857), \"Reglamento para las secciones del V\u00ednculo de la ciudad de Pamplona\" (1862), \"Del origen del Fuero General de Navarra y su autoridad legal\" (1869) eta \"Memoria sobre la ley de modificaci\u00f3n de los Fueros Navarros\" (1872). Nafarroako hizkuntzei buruzko artikuluak ere idatzi zituen \"El Pa\u00eds Vasco-Navarro\" agerkarian (1870, \"La lengua vascongada\" eta \"La lengua provenzal en Navarra\")."}
{"id": "275574", "revid": "6327", "url": "https://eu.wikipedia.org/wiki?curid=275574", "title": "Pablo Ilarregui Alonso", "text": ""}
{"id": "275575", "revid": "10891", "url": "https://eu.wikipedia.org/wiki?curid=275575", "title": "Ignazio Omaetxebarria", "text": "Ignazio Omaetxebarria Martitegi (Izengoitiak: \"Aritzondo\", \"Gisasola\", \"Fray Peregrino\", \"Aita Inazio\") (Gernika, 29-7-1909 - ?, 4-6-1995) bizkaitar idazlea izan zen, frantziskotarra. Arantzazun, Munichen eta M\u00fcckengladbachen egin zituen Teologia ikasketak. \"Argia\", \"Aranzazu\", \"Ensayo\", \"BRSVAP\" aldizkarietan argitaratu ditu lan aipagarrienak. Bestalde, \"Missionalia Hispanica\" eta \"Misiones Franciscanas\" aldizkarietan argitaratu ditu lan biografiko batzuk. Omaetxebarriaren obra nagusia \"Euskera, un poco de gram\u00e1tica y algo de morfolog\u00eda del verbo vasco\" (1959) da. Euskaraz, \"Lagunarteko meza\" (1956) izeneko liburuxka eta \"Abestu Errosarioa\" erlijio-obrak argitaratu zituen. Gazteleraz idatzirikoen artean nabarmentzekoak dira Francisco Beraskolaren (\"Sangre vizca\u00edna en los pantanos de la Florida\"), Pascual de Vitoriaren (\"A la sombra del Gengiskhan\") eta Teresalina Zubiriren (\"Una v\u00edctima perfecta\") biografiak eta \"A la sombra del Gengis-Khan\" (1960). Euskaltzain urgazlea izan zen."}
{"id": "275576", "revid": "28807", "url": "https://eu.wikipedia.org/wiki?curid=275576", "title": "Ignacio Omaechevarr\u00eda Martitegi", "text": ""}
{"id": "275577", "revid": "336", "url": "https://eu.wikipedia.org/wiki?curid=275577", "title": "Nikita Ivanovitx Panin", "text": "Nikita Ivanovitx Panin (; Gda\u0144sk, Polonia, 1718ko irailaren 29agreg./irailaren 18ajul. - San Petersburgo, Errusiar Inperioa, 1783ko apirilaren 11greg./martxoaren 31jul.) errusiar politikaria izan zen.\nBiografia.\n1747an Errusiako ministro izan zen Kopenhagen, eta 1748-1759 urteetan, Stockholmen. Katalina II.ak kontseilari eta ministro nagusi izendatu zuen. Panin liberala zen eta Konstituzio bat egituratzen eta jopuen bizimodua hobetzen ahalegindu zen, baina aitoren seme-alabak aurka jarri eta ez zuen lortu.\n1762-1781 urteetan errusiar diplomaziaren buru izan zen, eta iparraldeko estatu ahaltsuenak biltzen saiatu zen (Errusia, Suedia, Polonia, Prusia, baita Britainia Handia ere), habsburgotarren eta borboitarren eraginaren aurka borroka egiteko. Huts egin zuen bere ahaleginean, eta 1772. urtean Poloniaren lehen banaketa onartu behar izan zuen. 1781. urtean kargutik kendu zuten iparreko herrialdeen neutraltasuna aldarrikatzen saiatu zelako."}
{"id": "275578", "revid": "119347", "url": "https://eu.wikipedia.org/wiki?curid=275578", "title": "Riazan", "text": "Riazan (, ahoskatua) Errusiako hiria da, erresumaren mendebaldean dagoen Riazan oblastaren hiriburua. Oka ibaiaren ertzean dago, Moskutik 196 km hego-ekialdera. 2010ean 524.927 biztanle zituen.\nHistoria.\n1095. urtean sortu zuen hiria Jaroslav Sviatoslavitx printzeak, printzerri bateko hiriburu gisa, eta Pereiaslavl izena eman zion. Tatariarrek suntsitu zuten 1372. urtean, eta XV. mendean Pereiaslavl-Ryazansky izeneko kremlin edo gotorleku berri bat eraiki zen handik 50 km-ra. Moskuko hiriaren mendean geratu zen 1521ean.\nEkonomia.\nMekanika-, kimika- eta janari-industria. Zapatagintza eta altzariak. Burdinbide-lotune garrantzitsua da.\nOndasun nabarmenak.\nXVII. mendeko katedrala."}
{"id": "275579", "revid": "28807", "url": "https://eu.wikipedia.org/wiki?curid=275579", "title": "Ryazan", "text": ""}
{"id": "275580", "revid": "28807", "url": "https://eu.wikipedia.org/wiki?curid=275580", "title": "Pereiaslavl", "text": ""}
{"id": "275581", "revid": "96586", "url": "https://eu.wikipedia.org/wiki?curid=275581", "title": "Antonio Rosmini Serbati", "text": "Antonio Rosmini Serbati (Rovereto, 1797ko martxoaren 24a - Stresa, 1855eko uztailaren 1a) italiar filosofoa eta apaiza izan zen. 1828an Karitateko Apaizen kongregazioa sortu zuen. Borboitarrek Napolitik erbesteratu zuten. 1849an bere \"Delle cinque piaghe della S. Chiesa (Elizaren bost izurriei buruz) Index\"ean edo liburu debekatuen zerrendan jarri zuten. Rosminiren filosofia-pentsaera ontologismoaren barnean dago; izadiaren ordena eta izadiaz gaindiko ordena bereizi zituen, eta enpirismoaren eta Kanten iritziak gaitzetsi zituen. Haren ideiek eragin handia izan zuten XIX. mendearen hasierako italiar pentsalari eta idazleengan. 1887an elizak Rosminiren adierazpen batzuk gaitzetsi zituen. Haren idazlan batzuk: \"Nuovo saggio sull\u00b4origine delle idee\" (1930, \"Ideien jatorriari buruzko saiakera berria\"), \"Principi di Scienza morale\" (1831, \"Moralaren zientziaren hastapenak\")."}
{"id": "275582", "revid": "124238", "url": "https://eu.wikipedia.org/wiki?curid=275582", "title": "Valentino Garavani", "text": "Valentino Clemente Ludovico Garavani (Voghera, Pavia, 1932ko maiatzaren 11), Valentino izenaz ezaguna, italiar moda-diseinatzailea da. Italiako ospetsuenetako bat, modaren mundua kulturarenarekin, ikuskizunenarekin, eta bizitza sozialarenarekin lotzea lortu duena. Txikitatik, dekorazioa, pintura eta eskultura izan zituen zaletasunik handienak. Hamalau urterekin, ohiko ikasketak utzita, diseinuaren munduan sartu zen buru-belarri, eta Milango Arte Eskolan hasi zen ikasten. Aurrerago, Jacqueline de Ribes diseinatzailea ezagutu zuen, eta hark Parisko goi-mailako gizartea ezagutarazi zion. Erromara itzultzeko eskatzen ziotenei entzungor eginez, Parisen bertan sakondu zuen bere prestakuntza, Guy Larocherekin batera. Gero, Erromara joan zen, eta jostun-etxea zabaldu zuen Via Apia Aurican. 1961ean, parte hartu zuen lehenengo desfile ofizialean, Florentzian, eta izugarrizko arrakasta izan zuen. Handik gutxira, Jacqueline Kennedyk bere jantzietako bat aukeratu zuenean Onassis greziar magnatearekin ezkontzeko, Estatu Batuetako merkatuko ateak parez pare zabaldu zitzaizkion, eta Valentinoren izena mundu osora hedatu zen. Orduan hasi zen Valentino bere inperioa eraikitzen, Giancarlo Gaimmeti lagunarekin batera, eta Italiako enpresa nagusia bihurtu zen, Fiaten ondoren. Garai hartan bere abizenaren lehen letra (V) apaingarri gisa eta bere markaren logotipotzat erabiltzen hasi zen. 1969an, Neiman Marcus saria irabazi zuen, modaren munduko saririk preziatuena. 1970eko hamarraldiko urte modarentzat kaskarren ondoren, Valentinoren ospeak gorena jo zuen hurrengo hamarraldian. \"Jeans\" arropa zabaltzen ausartu zen lehen estilista izan zen, eta bere publizitate-kanpainetarako argazkilaririk hoberenengana jotzen zuen. Valentinoren estiloa artean eta izadian inspiratua da. Laurogeita hamarreko hamarraldian \"Valentino: Hogeita hamar urte magiazko\" erakusketa egin zen Erroman eta New Yorken. Egun, gizon eta emakumezkoentzako arropak egiten ditu, eta orobat zapatak, gorbatak eta bestelako osagaiak. Laurogei denda baino gehiago ditu munduan zehar."}
{"id": "275583", "revid": "65203", "url": "https://eu.wikipedia.org/wiki?curid=275583", "title": "Miguel \u00c1ngel Gallardo", "text": "Miguel \u00c1ngel Gallardo Paredes (Lleida, Katalunia, 1955eko abenduaren 27a - Bartzelona, Katalunia, 2022ko otsailaren 21a) katalan marrazkilaria izan zen.\nBiografia.\nArte Ederretako ikasketak egin nahi izan zituen baina ez zuten onartu eta Massanna Arte eta Lanbide Eskolan egin zituen ikasketak.1977an hasi zen marrazkilari profesional gisa lanean. Zenbait aldizkaritarako eta helduentzako komikietarako irudiak egin ditu. Bruguera eskolako marrazkilarien istorioetako umorea nabarmena da Gallardoren lanetan, eta eskola haren jarraitzailetzat aitortzen du egileak bere burua.\nGallardok Makoki pertsonaia sortu zuen, 1970eko\u00a0 hamarraldian, Juan Mediavilla gidoigilearekin eta Borrayoren laguntzarekin. Pertsonaia hark lorturiko arrakastari esker, \"El V\u00edbora \"aldizkariak Makoki protagonista zuen argitalpen bat sortu zuen. 1980ko hamarraldiaren hasieran, Mediavillarekiko elkarlana eten eta Pepito Magefesa pertsonaia sortu zuen Gallardok \"Cairo\" aldizkarirako; 1985ean amaitu ziren Makokiren abenturak. Geroztik, ilustratzaile gisa aritu da batik bat. Hala ere, 2006 eta 2007an komikira itzuli zen berriz, eta bi istorio autobiografiko kontatu zituen: \"Tres viajes\" eta \"Mar\u00eda y yo\". Azken horretan, Gallardok Mar\u00eda alaba autistarekin duen harremanaren berri ematen du. Kataluniako Komiki Sari Nazionala eman zioten lan horregatik, eta zinemara ere eraman dute lan hori.\nBere bizitzako azken hilabeteak islatu zituen \"Algo extra\u00f1o me pas\u00f3 camino de casa\" komikian."}
{"id": "275584", "revid": "6327", "url": "https://eu.wikipedia.org/wiki?curid=275584", "title": "Miguel Gallardo", "text": ""}
{"id": "275585", "revid": "512", "url": "https://eu.wikipedia.org/wiki?curid=275585", "title": "Andr\u00e9s Isasi", "text": "Andr\u00e9s Isasi Linares (Bilbo, 1890eko urriaren 28a - Algorta, Getxo, 1940ko apirilaren 6a) bizkaitar musikagile eta poeta lirikoa izan zen.\nHumperdinckekin ikasi zuen Berlinen, eta haren ikaslerik begikoena izatera iritsi zen. 1914an Berlinen poema sinfoniko bat estreinatu zuen \"(Amor dormido)\". Urte berean konposizio sari bat irabazi zuen Suedian \"Zharufa\" poema sinfonikoarekin. 1930ean berebiziko arrakasta izan zuen Budapesten bere \"Angelus\"arekin. Beste obra batzuk: \"Cuarteto en Sol mayor\"; \"El Or\u00e1culo, El Pecado\" poema sinfonikoak eta \"Segunda Sinfon\u00eda en Sol\"; \"Viajero enlutado\", \"Narraci\u00f3n del viejo marino\" eta \"El rey y el buf\u00f3n\" baladak; \"Cuarteto en Do menor\" ganberako konposizioa. Atsegin hutsez jardun zuen musikagintzan, bizibidea musikatik ateratzeko inolako beharrik ez zuen eta. Isasiren musikak folklorearen elementu landuak erabili zituen."}
{"id": "275586", "revid": "512", "url": "https://eu.wikipedia.org/wiki?curid=275586", "title": "Esteban de Obray", "text": "Esteban de Obray (Saint-Thomas, Rouen, Frantziako Erresuma, XV. mendearen erdialdea \u2013 Tutera, Nafarroako Erresuma, 1556 inguru) frantses jatorriko eskultorea eta hargin-maisua izan zen, Nafarroako Pizkundeko eskulturaren aitzindaria. 1517. urtean Tuterara joan zen bizitzera, eta hango katedraleko koruko aulki gotikoak egin zuen (1517-1522). Zentronikoko elizako San Joanen erretaula nagusia egin zuen 1525. urtean eta Calatayudeko Santa Maria kolegiatako atea eta ataria (1525-1528, Juan de Talavera harginarekin). Tarazonan (Zaragoza), Burlatan eta Tafallan lan egin ondoren bukatu zuen bere maisu lana, hots, Iru\u00f1eko katedraleko koruko aulkiak. Azken honen neurrikoak dira, halaber, Sari\u00f1enako (Huesca) elizako San Franciscoren erretaula nagusia (1541) eta Zaragozako Pilar katedraleko korua (Juan de Moreto eta Nicolas Lobato harginekin batera, 1544)."}
{"id": "275588", "revid": "59723", "url": "https://eu.wikipedia.org/wiki?curid=275588", "title": "Paliera", "text": "Paliera (\"P\u0101\u1e37i\") antzinako indoariar hizkuntza da, jatorria Indiako iparraldean duena, eta budismoaren \"Theravada\" (\u00abzaharren bidea\u00bb) errituan erabili ohi zena. Sanskritoarekin eta antzinako beste indoariar hizkuntzekin badu lotura, baina ezin da esan haien ondorengoa denik. Budak bere irakaspenak jakinarazteko sanskritoa erabili nahi izan ez zuenez gero, budismoak paliera ezagutarazi zuen. Horrela, K.a. III. mendean Indiatik Sri Lankara ahoz zabaldu ziren budismoaren erlijio-irakaspenak palieraz idatzi ziren K.a. I. mendean. Ondorengo mendeetan, Tripitaka budismoaren testu-bildumen bidez (sanskritoz, \"Tripi\u1e6daka\"), Birmania, Thailandia, Kanbodia, Laos eta Vietnameraino zabaldu zen paliera. Indiako leku gehienetan XIV. mendean galdu zen, eta zenbait tokitan XVIII. mendea arte iraun zuen."}
{"id": "275589", "revid": "119347", "url": "https://eu.wikipedia.org/wiki?curid=275589", "title": "Fran\u00e7ois Rude", "text": "Fran\u00e7ois Rude (Dijon, 1784ko urtarrilaren 4a - Paris, 1855eko azaroaren 3a) frantziar eskultorea izan zen.\nBiografia.\nDijon eta Parisen egin zituen Arte Ederretako ikasketak. 1812an Erromako eskultura sari nagusia eman zioten, baina ez zuen, bere garaiko eskultore askok bezala, Erromara ikasketak egitera joaterik izan, Erromako Akademiak ez baitzien orduko artista gazteei dirulaguntzarik ematen.\nBonapartisten aldekoa zenez, Belgikara atzerriratu behar izan zuen, borboitarrak Frantzian finkatu zirenean. Beraz, 1815ean Bruselara joan zen, eta han bizi izan zen 1827 arte. 1821ean Sophie Fremiet pintorearekin ezkondu zen. Frantziara itzulirik, hainbat erakusketetan parte hartu zuen, eta ospe handiko bat arte lantegi sortu, eskultore bikain askoren eskola izan zena. 1827an \"Ama Birjina Sortzez Garbia\" eskultura-lana egin zuen Saint-Gervais-Saint-Protais elizarako.\n1835 eta 1836 artean \"Le D\u00e9part des volontaires de 1792\" (\"1792ko boluntarioen irteera\") edo \"Marsellaise\" izenaz ezagutzen den erliebea landu zuen Parisko Garaipen Arku ospetsuan. Tradizio klasikoan oinarrituriko eskulturak zizelatu zituen. Bestalde, bere garaiko giro erromantikoko jarraitzailea izan zen. Harenak dira, halaber, \"La P\u00e9rouse\" (1828), Cavaignac jeneralaren hilobia (1847), \"L'\u00e9veil de Napol\u00e9on \u00e0 l'Immortalit\u00e9\" (1848, Gaspar Mongeri eginiko bustoa (1848), \"Joana Arc-ekoa\" (1852) \"G\u00e9n\u00e9ral Bertrand\" eta \"Ney mariskala\" artelanak.\nRuderen estiloa.\nRudek jarraibide neoklasikoak aintzat hartu bazituen ere, emanagoa zen izadian ikusten zuena zorrotz irudikatzera, eta erretratatuaren berezitasunak bere horretan adieraztera orobat. Eskultura neoklasikoaren joerarik idealistenaren baitan kokatzen da hortaz. Eskultura arte didaktikoa zen Ruderentzat, ideia bat edo sentimendu bat modu atseginean betikotzeko helburuz egina. Ikuspuntu horretatik, Antzinateko gai mitologikoek eta historikoek edozeinek ulertzeko moduko izaerak eta gertaerak eskaintzen zituzten. Oinarri hori harturik, bere garaiko ideiak eskulturaren bidez adieraztea zen Ruderen helburu nagusia. Pentsaera horren adibide garbia da Rudek gogotik parte hartu zuen lan bat: Parisko Garaipen Arkuaren dekorazioa, historiazko eta abertzaletasunezko ikasgai handi bat harriz adierazia izan behar baitzuen. Arku horretarako, Rudek eskultura multzo bat egin zuen, \"La Marsellaise\", obra ospetsua eta arrakasta handia izan zuena.\nEskultura mota asko landu zituen Rudek, batez ere monumentuetako eskultura eta pertsona ospetsuei eginiko omenaldiak eta erretratuak. Anatomiaren ezagutza sakona, antzinako estatuen anatomiazko neurriak eta ereduak bere garaiko pertsonen erretratuetara aldatzea, eta erretratatuen keinu berezi eta bizia zehatz irudikatzea ziren Ruderen ezaugarri nagusiak."}
{"id": "275590", "revid": "512", "url": "https://eu.wikipedia.org/wiki?curid=275590", "title": "Nyctimene rabori", "text": "Nyctimene rabori \"Nyctimene\" generoko animalia da. Chiropteraren barruko Pteropodidae familian sailkatuta dago. Filipinetan bizi dira eta Tagalog hizkuntzan Bayakan izena dute. Baso lehor azpitropikaletan bizi dira, eta deforestazioa dela eta arriskuan daude. Espezieak Dioscoro S. Rabor aurkitzaileetako baten izena darama."}
{"id": "275591", "revid": "56334", "url": "https://eu.wikipedia.org/wiki?curid=275591", "title": "Emilio Salgari", "text": "Emilio Carlo Giuseppe Maria Salgari (Verona, Lonbardia-Venezia Erresuma, 1862ko abuztuaren 21a, Turin, Italiako Erresuma, 1911ko apirilaren 25a), Emilio Salgari deituraz ezaguna, idazlea, itsasgizona eta kazetaria izan zen. Abentura-nobelak idatzi zituen batez ere, hainbat tokitan girotuak, hala nola Malaysian, Ozeano Barean, Antilletako itsasoan, Indiako oihanean, basamortuan eta Afrikako oihanean, Estatu Batuetako mendebaldean, Australiako oihanetan eta itsaso artikoetan. Milioika irakurleren irudimena elikatu zuten pertsonaiak sortu zituen; agian ezagunenak Sandokan pirata eta Kortsario Beltza izan ziren.\nBizitza.\nEmilio Salgari merkatari txikien familia batean jaio zen, Luigia Gradara eta Luigi Salgariren semean. 1878an, Veneziako \u00abPaolo Sarpi\u00bb Errege Ontzi-institutu Teknikoan hasi zituen ikasketak, baina ez zuen kabotaje handiko kapitain-titulua lortu. Dirudienez, itsasgizon gisa ikasteko bidaia gutxi batzuk egin zituen ontzi eskola batean, eta gerora bidaia bat egin zuen, seguru asko bidaiari gisa, Italia Una merkataritza-ontzian. Ontzi hori hiru hilabetez ibili zen Adriatiko itsasoan, Brindisiko portuan atrakatu arte. Ez dago inolako ebidentziarik bidaia gehiago egin zituenik, nahiz eta autoreak berak hala dioen autobiografian, bere pertsonaia asko marinel gisa ezagutu zituen pertsona errealetan oinarrituta daudela esanez. Salgarik \u00abkapitain\u00bb titulua ematen zion bere buruari, eta harekin obra batzuk ere sinatu zituen.\nFamilia.\n1892ko urtarrilean, Ida Peruzzi antzerki-aktorearekin ezkondu zen (Aida deitu zion beti, Verdiren heroina bezala), eta harekin lau seme-alaba izan zituen. Urte horretan bertan jaio zen ezkontzaren lehen alaba, F\u00e1tima, eta haren atzetik hiru gizon joan ziren: Nadir (1894), Romero (1898) eta Omar (1900). Horrek zor ugari ekarri zizkion idazleari, urte luzez oso zoriontsu bizi izan baitzen harekin. Salgariren bizitza pribatua lausotu egin zuten hainbat tragediak. Ida gaixotu egin zen 1903tik aurrera, eta Salgarik zorrekin zuen borroka ekonomikoa handitu egin zen bere faktura medikoekin. Izan ere, Salgarik ezin zuen ordaindu editorearentzat kontratu miserablea eta leoninoa zuelako. 1889an, bere buruaz beste egin zuen Salgariren aitak, eta familiako suizidio-kate ikaragarri bateko lehena izan zen, besteak beste, idazlearena (1911), Romero semearena (1931) eta Omar semearena (1963).\nLiteratura ibilbidea.\nSalgariren lehen argitalpena \"I selvaggi della Papuasia\" kontakizun laburra izan zen, 1883ko uztailetik aurrera Milango La Valigia egunkarian agertu zena. 1883an, La Nuova Arena egunkari berioniarrean, bere lehen eleberria, \"Tay-See\", argitaratzen hasi zen. Ondoren, \"Dong-Giang arrosa\" izenburupean, argia bolumen independente gisa ikusi zuen. Urte bereko urrian \"La tigre della Malesia\" kaleratzen hasi zen, Sandokanen zikloaren hasierako eleberriaren lehen bertsioa. Geroago, \"Le tigri de Mompracem\" izenburupean argitaratuko zen, aldaketa batzuekin. Independenteki argitaratu zen lehen eleberria \"La favorita del Mahdi\" izan zen, 1887an.\nBere lanen arrakastari esker, \"La Nuova Arena\"n erredaktore-postua lortu zuen, 1893 arte. Orduan, gertakari bitxi bat gertatu zen: Giuseppe Biasioli kazetariak artikulu batean \u00abmorroi\u00bb deitu izanak mindu egin zuen, eta dueluan aurre egin zion. Ondorioz, Biasioli ospitaleratu egin behar izan zuten eta Salgarik sei hilabete eman zituen kartzelan.\n1892an, idazleak Turinera eraman zuen egoitza, eta han \"Speirani\" argitaletxerako lan egin zuen, gazteentzako eleberrietan espezializatua.\nOso ezaguna zen arren, Salgarik ez zuen diru asko irabazi bere liburuetatik, eta beste batzuei eskatu zien ia bizitza osoan. 1898an, \"Donath\" editoreak Salgari konbentzitu zuen Genoara bizitzera joan zedin. Han, Giuseppe \u00abPipein\u00bb Gamba idazlanaren ilustratzaile nagusiarekin adiskidetu zen. 1900ean Turinera itzuli zen. Familiaren egoera ekonomikoa gero eta zailago bihurtu zen, nahiz eta Salgarik lan nekaezina egin zuen apaindura burges errespetagarria mantentzeko. 1907an \"Donath\"ekin zuen kontratua bertan behera utzi eta \"Bemporad\" argitaletxerako lanean hasi zen. 1911n hil zen arte, hemeretzi nobela idatzi zituen. Gero eta arrakasta handiagoa izan zuen gazteen artean, eta zenbait eleberrik 100.000 aleko tiradak izan zituzten.Hala ere, desoreka psikikoak eta emaztearen eromenak, Collegnoko psikiatrikoan, Turindik gertu, sartu izanak, bere buruaz beste egitera eraman zuen. 1909an huts egin zuen saiakera baten ondoren, sabela aizto batekin ireki zen, Japoniako \"seppuku\" errituaren arabera, \"harakiri\" izenaz ezagunagoa 1911ko apirilaren 25ean. Hiru gutun idatzi zituen, Turingo egunkarietako seme-alabei, argitaratzaileei eta zuzendariei zuzenduak. Nahikoa adierazgarria da editoreentzako gutuna:\n\"Zuei, nire azalarekin aberastu zaretenez, ni eta nire familia erdi-miseria jarraitu batean mantenduz, edo are olerrago, eskatu nahi dizuet, eman dizkizuedan irabazien ordain gisa, nire hileten gastuez arduratzeko. Agur bero bat, luma apurtuz. Emilio Salgari.\"\nBere buruaz beste egin zuenean, Emilio Salgarik marinelez janzten zuen, txanoduna, jaka iluna eta alkandora itxia lepoan: kapitainez janzten zen.\nObra.\nIdazle gisa egindako ibilbide emankorrean, Salgarik, Felice Pozzo biografoaren arabera, laurogeita lau eleberri eta zehaztu ezin diren ipuin-kopuru bat idatzi zituen. Gehienak leku exotikoetan girotutako abentura-eleberriak dira, nahiz eta zientzia-fikzioa ere landu zuen, \"Le meraviglie del Duemila\" eleberri ezohikoarekin. Espainian, nobela asko Saturnino Callejak argitaratu zituen, eta gero Gahek bi liburukitan banatu zituen, jatorrizkoak ez bezalako tituluekin. Adibidez: \"Le due tigri\" bi zatitan banatu zen: \"Los estranguladores\" eta \"Los dos rivales\".\nSalgari hil ondoren, nobelak ugaritu egin ziren, faltsuki esleituak; horietako asko semeek idatzi zituzten, Omarrek eta Nadirrek.\nSalgariren eleberri batzuk elkarrekin lotuta daude, eta narrazio-ziklo luzeak osatzen dituzte, pertsonaia berberak protagonista dituztenak.\nMalasiako piraten zikloa.\nHamaika eleberriren ziklo honetako protagonista, Salgariren handiena, Sandokan pirata da, \u00abMalaysiako tigrea\u00bb izenekoa (Malaysia Malaysiako hego-ekialdeko eskualdea da, Malaysiako, Indonesiako eta Filipinetako gaur egungo herrialdeena). Carlos Cuarteroni Fern\u00e1ndez espainiar errege abenturazale espainiarrean oinarrituta, Borneoko printzea da Sandokan, britainiar kolonialismoak tronutik kendu zuena (aipatu beharrekoa da, abentura britainiarren narratibak bere politika kolonialista anbiguorik gabe gloratzen duela garai berean\u2014ikus, adibidez, H. Rider Haggard-en lana\u2014, Salgari bere eleberrien protagonista antikolonialista erresistente bat da). Britainiarrak \u2014eta, batez ere, Sarawak-en \u00abraj\u00e1 zuria\u00bb deritzona, Borneon, James Brooke, benetan existitu zen pertsonaia\u2014 heroiaren etsai nagusiak dira, eta hark beste pertsonaia batzuen laguntza du, hala nola haren lagun anaiarena, Y\u00e1\u00f1ez portugaldarra edo Sambigliong.\nZikloak bi narrazio-lerro nahasten ditu: Sandokan eta Y\u00e1\u00f1ez (Mompracem-eko tigreak) protagonista dituena, eta Indian hasten den beste bat, Tremal-Naik indiarra eta Kammamuri maharatoa (Los misterios de la jungla negra) protagonista dituena, Jainkosa gurtzen duten thugi gaiztoen aurkako borrokan. Bi nobelak \"Los tigres de Malasia\" eleberrian elkartzen dira. Tremal-Naik eta Kammamuri Sandokan eta Ya\u00f1ezen lagun eta jarraitzaile sutsu bihurtzen dira.\nSerieko emakumezko pertsonaia nagusia Sandokanen maitea da, Ingalaterrako lady Mariana Guillonk, Labuango perla izenekoa, eta haren amaiera tragikoak markatuko du heroiaren ondorengo bizitza. Maitasun-kontuetan zorte handiagoa du Ya\u00f1ezek, eta Assamen printze ezkontide bihurtu da Surama mahrajanierarekin duen ezkontzagatik.\nTituluak argitaratzeko ordena ez dator guztiz bat argumentuaren ordenarekin, \"Le tigri de Mompracem\" (1900) lanaren behin betiko bertsioa \"I pirati della Malesia\" (1896) lanaren ondoren argitaratu baitzen.\nSerieko azken bi eleberriak autorea hil ondoren argitaratu ziren.\nLanak.\nEspainiako Salgariren lanen tituluei dagokienez, desordena eta nahasmena dago. Argitaletxe batzuek obrak laburbiltzen dituzte. Edo bi liburutan eleberri bat argitaratzen dute, liburuki bakoitza laburbilduta. Zerrenda honetan jatorrizko izenburuaren hitzez hitzeko itzulpena dago italieraz.\nKaribeko piraten zikloa.\nBost eleberrik osatzen dute ziklo hau. Ekintza Karibe itsasoan garatu zen XVII. mendean, pirateriaren goren garaian. Protagonista nagusia Kortsario Beltza da, Emilio di Roccanegra, Ventimigliako jauna. Italiar noble horrek pirateria hartu du Wan Guld flamenkoaren aurkako mendeku-metodo gisa. Wan Guld Maracaiboko gobernadorea zen eta anaia zaharrena hil zuen. Hasieran, Kortsario Beltzak borroka egin zuen beste bi anaiekin, Kortsario Berdearekin eta Kortsario Gorriarekin, eta biak urkatu zituen aurkariak.\nCorsario Beltza, Salgariren eleberrietan maiz gertatzen den bezala, Honorata de Wan Guld etsaiarekin maitemindu zen, eta harekin idilio labur bat izan zuen. Ezkontzaren emaitza Yolanda izan zen, hirugarren eleberriaren protagonista, Sarioren ordezkari ohi Morganekin batera. Azken bi tituluetan, Enrico di Ventimiglia (Enrique de Ventimiglia), Kortsario Gorriaren semea, izango da protagonista.\nBermudetako piraten zikloa.\nZiklo hau Amerikako independentzia-gerraren garaian girotuta dago, eta istorio honetako protagonistak Amerikako kortsarioak dira, Ingalaterrak kolonia amerikarrei ezarritako blokeo komertziala hausteko helburua zutenak. Bando amerikarrean William Mac-Lelan baroia, Cabeza de Piedra kontramaisua eta Petifoke gabikoa ditugu. Ingalaterrako bandoan Halifaxeko markesa dugu, William Mac-Lean baroiaren anaiordea. Hainbat taldetan borrokatzeaz gain, gizon horiek emakume beraren maitasunaren alde borrokatzen dira, Mary Wentworth.\n\"Far West\"-eko abentura zikloa.\nZiklo hau osatzen duten hiru nobelek Devandell koronelaren, Sakem Yallaren eta haren alaba Minnehaharen abenturak eta zoritxarrak jarraitzen dituzte, Sioux tribuak suntsitzen ari diren gizon zurien aurkako mendeku-bila."}
{"id": "275592", "revid": "96586", "url": "https://eu.wikipedia.org/wiki?curid=275592", "title": "Jacques Ferron", "text": "Jacques Ferron (Louiseville, Mauricie, Quebec, 1921eko urtarrilaren 20a - Saint-Lambert, Quebec, 1985eko apirilaren 22a) kanadar eleberrigile eta antzerkigilea izan zen.\nBiografia.\nMedikuntza ikasi zuen Lavaleko Unibertsitatean. Kanadako frankofonoen independentzia-gogoaren alde agertu zen, eta bere lanetan herrialde horren alderdi negatiboak nabarmendu zituen.\nGouverneur G\u00e9n\u00e9ral saria jaso zuen \"Contes du pays incertain\" (1962) lanagatik. Beste lan hauek ere idatzi zituen: \"La barbe de Fran\u00e7ois Hertel\" (1951), \"Cotnoir\" (1962), \"La nuit\" (1965), \"La charrette\" (1968), \"Le ciel de Qu\u00e9bec\" (1969), \"Le salut de l'Irlande\" (1970) eta \"Les confitures de coings\" (1972). Antzerki lanen artean hauek ditu aipagarrienak: \"Le licou\" (1947), \"Le dodu, ou Le prix du bonheur\" (1956), \"Le cheval de Don Juan\" (1957), \"Tante \u00c9lise, ou Le prix de l\u00b4amour\" (1958), \"Cazou, ou Le prix de la virginit\u00e9\" (1963)."}
{"id": "275593", "revid": "105290", "url": "https://eu.wikipedia.org/wiki?curid=275593", "title": "Glizina", "text": "Glizina Fabaceae familiako Wisteria generoa osatzen duten landareak dira. Landare zurkarak dira, igokariak, eta lore usaintsu ugari dituztelako apaingarri gisa erabiltzen dira. Tximeleta itxurako loreak dituzte, mordo zintzilikatuetan bilduta eta lorezil elkartuekin. Obulutegia leka bihurtzen da, eta hazi txiki gogorrak ditu barruan. Hosto konposatuak dituzte, berde kolorekoak. Ekialde urrunekoak eta Hego Ameriketakoak dira jatorriz.\nIzena.\n\"Wisteria\" izena Caspar Wistar anatomistaren omenez eman zitzaion.\n\"Glizina\" izena \"Glycine\" generotik datorkio, XVIII. mendean Carl Ludwig Willdenow botanistak generoa sortu eta bertan sailkatu baitzituen bi landare: \"Glycine floribunda\" eta \"Glycine sinensis\". Baina, XIX. mendean, bi espezie horiek genero berri batean batu ziren, \"Wisteria\" izenekoan, eta \"Wisteria floribunda\" eta \"Wisteria sinensis\" izen zientifikoa hartu. Hala ere, \"Glycine\" izena (euskaraz \"Glizina\") izaten jarraitu zuten eguneroko hizkuntzan.\nEspezieak.\nGenero honetako zenbait espezie:"}
{"id": "275594", "revid": "2048", "url": "https://eu.wikipedia.org/wiki?curid=275594", "title": "Manuel Machado", "text": "Manuel Machado y Ruiz (Sevilla, 1874ko abuztuaren 29a - Madril, 1947ko urtarrilaren 19a) espainiar olerkaria izan zen, Antonio Machadoren anaia. Madrilen bizi izan zen ia bizitza osoan, Parisen igarotako aldi labur batzuetan izan ezik. Olerkari izateaz gainera, kazetari, itzultzaile, antzerki-kritikari, liburuzain, eleberrigile eta antzerkigile ere izan zen. \nHorixe da, hain zuzen ere, Manuel Machadoren ezaugarri nagusia, alor askotan aritu izana. Idatzi zituen olerki-liburuen artean, \"Alma\" (1902, \"Arima\"), \"Caprichos\" (1905), \"El mal poema\" (1909), \"Cante hondo\" (1912), \"Ars moriendi\" (1922) eta \"Phoenix\" (1935) azpimarratzekoak ditu. Literatur kritikan ere aritu zen: \"La guerra literaria\" (1898-1914, \"Literatura gudua\") horren lekuko da. 1938an, \"Horas de Oro\" \"(Urrezko orduak)\" lana argitaratu zuen eta urte berean, Hizkuntzaren Akademiako kide izendatu zuten. \nLuzaro ezker joerekin bat egin ondoren, Espainiako 1936ko uztaileko estatu kolpean, poema bat argitaratu zuen Francisco Francoren omenez, kolpisten oniritzia irabazi zuena. Harrezkero, erregimenari atxikia jarraitu zuen heriotza arte.\nObra.\nAntzezlanak.\nAnaia Antoniorekin batera, antzezlan batzuk idatzi zituen, ezagunena \"La Lola se va a los puertos\", zinemara bi aldiz eramana."}
{"id": "275595", "revid": "512", "url": "https://eu.wikipedia.org/wiki?curid=275595", "title": "Chester Nimitz", "text": "Chester William Nimitz (Fredericksburg, Texas, AEB, 1885eko otsailaren 24a - Yerba Buena, Kalifornia, AEB, 1966ko otsailaren 20a) almirante estatubatuarra izan zen.\nBiografia.\nLehen Mundu Gerra bitartean Atlantikoko urpeko armadaren buru izan zen.\nBigarren Mundu Gerra bitartean, Pearl Harborreko erasoaren ondoren, Ozeano Bareko itsas armadaren buru izan zen, eta haren esku egon zen japoniarrek mendean hartutako lurraldeak berreskuratzea. Zeregin horretan liskarrak izan zituen lurreko armadako buru zen MacArthur jeneralarekin. 1945eko irailean, japoniarren errendizioa sinatu zuen, MacArthurrekin batera.\n1945etik 1947ra, itsas armadako agintaritza nagusiko buru izan zen; 1947an, itsas armadako ministroaren aholkulari berezi izendatu zuten.\n1949an, indiarren eta pakistandarren arteko Kaxmirreko gerran bitartekari-lanetan ziharduen Nazio Batuen ordezkaritzako buru izan zen."}
{"id": "275596", "revid": "28807", "url": "https://eu.wikipedia.org/wiki?curid=275596", "title": "Chester William Nimitz", "text": ""}
{"id": "275597", "revid": "336", "url": "https://eu.wikipedia.org/wiki?curid=275597", "title": "Samuel von Pufendorf", "text": "Samuel von Pufendorf (Dorfchemnitz, Saxonia, Germaniako Erromatar Inperio Santua, 1632ko urtarrilaren 8a - Berlin, Brandenburg-Prusia, Germaniako Erromatar Inperio Santua, 1694ko urriaren 13a) historialaria, legegilea eta filosofoa izan zen.\n\"Elementorum Jurisprudentiae Universalis Libri Duo\" (1660, \"Jurisprudentzia unibertsalaren printzipioei buruzko bi liburuak\") obraren arrakasta ikusirik, Heidelbergeko Unibertsitateko irakasle izendatu zuten urtebete geroago. \"Severinus de Monzambano\" ezizenaz, \"De Statu Imperii Germanici\" (1667, \"Germaniar Inperioaren egoera\") obra kaleratu zuen, eta kritika zorrotza egin zion obra horretan garaiko Germaniari. Suediako Lundeko Unibertsitatean Zuzenbide Naturaleko katedra eskuratu zuen 1670ean, eta han argitaratu zuen bere obrarik handiena, \"De Jure Naturae et Gentium\" (1672) izenburupean. Obra horretan, zuzenbidea hitzarmen sozialean oinarritu zuen eta bakea berezko egoera dela baieztatu zuen."}
{"id": "275598", "revid": "12467", "url": "https://eu.wikipedia.org/wiki?curid=275598", "title": "Aim\u00e9 C\u00e9saire", "text": "Aim\u00e9 Fernand David C\u00e9saire (Basse-Pointe, Martinika, 1913ko ekainaren 26a - Fort-de-France, Martinika, 2008ko apirilaren 17a) frantsesezko idazlea eta politikaria izan zen. Haren jarduera politikoak, kontzientzia sozialak eta literaturak zapalduen askatasuna eta herri beltzaren nortasuna aldarrikatzea izan zuten helburu.\nBesteak beste, lan hauek idatzi zituen: \"Cahier d'un retour au pays natal\" (1939, \"Jaioterrirako itzultze baten koadernoa\"); \"Cadastre\" (1961) poemak; eta \"La trag\u00e9die du roi Christophe\" (1964, \"Christophe erregearen tragedia\"), \"Une saison au Congo\" (1965, \"Egonaldi bat Kongoan\") eta \"Une Temp\u00eate (Ekaitz bat)\" antzezlanak.\nPolitikari gisa, Cesaire Martinikako Alderdi Progresistako lehendakaria eta bertako parlamentuko lehendakaria izan zen. Martinikako autonomiaren alde egin zuen, independentziaren bideko lehen urrats gisa. 2001. urtean erretiratu zen politikatik."}
{"id": "275599", "revid": "56334", "url": "https://eu.wikipedia.org/wiki?curid=275599", "title": "Kiko de la Rica", "text": "Francisco \"Kiko\" de la Rica (Bilbo, Bizkaia, 1965eko apirilaren 6a) zinemako argazki-zuzendari bizkaitarra da.\nBiografia.\nMadrilen eskuratu zuen argazkilari profesionalaren titulua. Zinemagintzan, film labur garrantzitsuetan hasi zen lanean: Juanma Bajo Ulloaren \"El reino de V\u00edctor\" (1989; \"Biktorren Erreinua\"), \u00c1lex de la Iglesiaren \"Mirindas asesinas\" (1990). Bideoklipak ere egin zituen: Koldo Aguinagalderen \"Ruper Ordorika\" (1992) eta Kike Loiolaren \"Segundo Banana\" (1992).\nETBn ere lan egin zuen: Jon Intxaustegiren \"Txorro Morro\". 1994an egin zuen lehen lan handia, Daniel Calparsororen \"Salto al vac\u00edo\" filmaren argazki-zuzendaritza. Hurrengo urtean ere Kalparsororekin lan egin zuen, \"Pasajes\" (1995) filmean. Orduz geroztik lan garrantzitsu asko egin du, eta besteak beste iragarki askotan parte hartu du, zenbaitetan zuzendari ospetsuekin (Juanma Bajo Ulloa, \u00c1lex de la Iglesia)."}
{"id": "275600", "revid": "28807", "url": "https://eu.wikipedia.org/wiki?curid=275600", "title": "Francisco de la Rica", "text": ""}
{"id": "275601", "revid": "336", "url": "https://eu.wikipedia.org/wiki?curid=275601", "title": "Guy Drut", "text": "Guy Drut (Oignies, Pas-de-Calais, 1950eko abenduaren 6a) frantziar atleta ohia da. Montr\u00e9aleko Olinpiar Jokoetan (1976) txapeldun izan zen 110 metroko hesi-lasterketan.\nGaztetan, oso azkarra izan zen dekatloiaren alorrean, eta, gero, 1960ko hamarkadan, 110 metroko hesi-lasterketan hasi zen. 1969an, Europako junior saileko errekorra egin zuen, 1974an, senior mailako Europako txapeldun izan zen, eta 1975ean, munduko txapeldun. Zortzi alditan izan zen Frantziako txapeldun. 1975ean, politikan sartu zen, eta, 1985etik 1989ra bitartean, Parisko udalean lan egin zuen. 1995etik 1997ra bitartean, Alain Jupp\u00e9ren gobernuan, Gazteria eta Kirolak saileko ministro izan zen. 1992tik 2008ra Coulommierseko alkatea izan zen, eta, 1996az geroztik, Nazioarteko Olinpiar Batzordeko kide da."}
{"id": "275602", "revid": "56334", "url": "https://eu.wikipedia.org/wiki?curid=275602", "title": "Europako Kontu Auzitegia", "text": "Europako Kontu Auzitegia Europar Batasuneko (EB) instituzio bat da. 1975ean ezarri zen, eta bere funtzio nagusia EBren diru-sarrerak eta gastuak legez eta erregulartasunez egin eta modu eraginkorrean kudeatu diren aztertzean datza. Izan ere, EBko baliabideak behar bezala eta Europako herritarren onurarako erabiltzen direla bermatzea du helburu.\nEuropako Kontu Auzitegiaren auditoriak EBko finantza-kudeaketaren legezkotasunean, erregulartasunean, efizientzian eta eraginkortasunean oinarritzen dira. Haren txostenak eta iritziak Europako Parlamentuari, EBko Kontseiluari eta Europako Batzordeari aurkezten zaizkie, publikoak dira baina ez dute modu zuzenean herritarrei erantzuten. Azken finean publikoak direlako, baina ez zaizkie herritarrei modu zuzenean aurkezten. Txosten horiek EBko baliabideen erabileraren gardentasuna, erantzukizuna eta eraginkortasuna hobetzen laguntzen dute, eta EBko finantza-kudeaketaren esparruan kontuak emateko eta erabakiak hartzeko oinarri bat ematen dute.\nLaburbilduz, Europako Kontu Auzitegia EBko kontuak eta finantza-kudeaketa ikuskatzeaz arduratzen den EBko instituzioa da, EBko baliabideak modu legal, erregular, eraginkor eta eraginkorrean erabiltzen direla ziurtatzeko.\nIbilbide historikoa.\nEuropako Kontu Auzitegiak Europako Ekonomia Erkidegoa (EEE) izeneko nazioarteko Erakundean du jatorria. Honela labur daiteke bere ibilbide historikoa:\nOsaera.\nEuropako Kontu Auzitegia Europar Batasuneko estatu kide bakoitzeko nazional batez osatzen da, hortaz, 27 kidez. Estatuek proposatu eta Kontseiluak sei urterako izendatzen ditu, gehiengo kualifikatuz hartutako erabakiaren bidez eta Parlamentuari kontsulta (loteslea izango ez dena) egin ondoren (EBFT\u2212Europar Batasunaren Funtzionamenduari buruzko Tratatua\u2212286. art.). Gainera, bigarren agintaldi baterako berrautatua izateko aukera izango dute. Estatu kide bakoitzak bere kabuz aukeratzen ditu Europako Kontu Auzitegiko kideak izateko hautagaiak, hau da, bere arau eta prozeduren arabera.\nKontu Auzitegiko kideek profesionaltasun zein independentzia ezaugarriak izan behar dituzte, eta beraien eginkizunak arduraldi esklusiboan eta iraunkorrean betetzeko konpromisoa hartzen dute. Kontu Auzitegiko kideak beraien Estatuetan kanpo-kontroleko instituzioetako kide izan diren edo eginkizun horretarako kualifikazio berezia duten pertsonen artean aukeratzen dira. Horretarako, kide horiek auditoretzan, kontabilitatean, zuzenbidearen eta kudeaketa publikoaren arloan duten esperientzia eta gaitasuna hartzen dira kontuan.\nKontu Auzitegiak kideen artean banatzen ditu kontrol-eskuduntzak. Bakoitzak zuzeneko erantzukizuna du gastuak eta diru-sarrerak kontrolatzeko Batasuneko zenbait sektoretan eta Auzitegiaren beraren jardueren zati batean. Kide bakoitzaren ardura da, Kontu Auzitegiaren aurrean, esleitu zaizkion sektoreetan beharrezko egiaztapenak egitea eta gainerako kontrol-sektoreen berri izatea.\nEuropako Kontu Auzitegiak presidente bat du, eta Auzitegia osatzen duten kideen artean aukeratzen dute, hiru urterako. Presidenteak Auzitegiaren bilerak zuzentzen ditu eta Auzitegia ordezkatzen du Europar Batasuneko beste instituzio batzuekin eta estatu kideekin dituen harremanetan.\nGainera, Kontu Auzitegiak idazkaritza bat du, Auzitegiaren funtzionamendurako behar den administrazio-laguntza emateaz arduratzen dena. Idazkaritza 800 funtzionariok osatzen dute, eta hainbat lan egiten dituzte, hala nola txostenak prestatzea, espedienteak kudeatzea eta bilerak eta auditoretza-misioak antolatzea. \nFuntzioak.\nBere funtzio nagusia Europar Batasuneko funtsak era egokian sartzen eta gastatzen direla kontrolatzea da (EBFT 287.1. art.).\nIkuskapenen objektua kontu ekonomikoak dira. Izan ere, Kontu Auzitegiak kanpo-kontrola baino ez du aurrera eramaten, zeren eta EBko instituzio eta organismo bakoitzak bere barne-kontrolaren ardura izaten jarraitzen du (aurrekontuaren betearazpenaren barne-zaintza, konpromisoen kontrola, gastuen antolamendua eta diru-sarreren kontrola). Batez ere, bere ikuskapenak Batzordean zentratzen dira. Izan ere, instituzio hori Europar Batasuneko aurrekontuak errealitatera eramateaz arduratzen da.\nEBko instituzioak eta organismoak kontrolatzeaz gain, Europar Batasunetik funtsak jasotzen dituzten estatuak (kideak izan edo ez) ere ikuskatzen ditu, ziurtatzeko diru hori behar bezala erabiltzen dela. Hori bai, horrelako kontrola egitekotan, finantza kontroleko instituzio nazionalekin batera egingo da.\nKontuen azterketa honako irizpideak jarraituz egin behar da (EBFT 287.2. art.):\nNormalean, finantza kontrola operazioak egin eta gero gauzatzen da. Hala ere, aukera dago aldez aurretik egiteko; horrela, akatsik egotekotan, errazagoa izango da zuzentzea.\nDiktamenak (erabakiak) eman ditzake. Horiek Tratatuetan aurreikusitakoak izan daitezke (eta ondorioz, derrigorrezkoak izango dira). Horretaz gain, diktamenak eman ditzake instituzioek horrela eskatuta, baita berak hala erabakitzen duenean ere.\nHorrez gain, iruzurraren, ustelkeriaren edo legez kanpoko beste jarduera batzuen susmoak baditu, horien berri emango dio Iruzurraren Aurkako Europako Bulegoari.\nBere funtzioak era egokian burutu ahal izateko, independentea izan behar da. Horregatik, hain zuzen, berak erabakitzen du zer ikuskatuko duen eta zelan egingo du ikuskapen hori, beste instituzio edo organismoen presioak jaso barik."}
{"id": "275603", "revid": "28807", "url": "https://eu.wikipedia.org/wiki?curid=275603", "title": "Europar Kontuen Auzitegia", "text": ""}
{"id": "275605", "revid": "512", "url": "https://eu.wikipedia.org/wiki?curid=275605", "title": "Giovanni Giolitti", "text": "Giovanni Giolitti (Mondovi, Piamonte, Italia, 1842ko urriaren 27a - Cavour, Piamonte, Italia, 1928ko uztailaren 17a) italiar politikaria izan zen.\nBizitza.\n1882an diputatu hautatu zuten. Crispiren gobernuan Finantzetako ministro izan zen (1889-1890), eta, ondoren, Barne Arazoetako ministro (1901-1903). Kontseiluko lehendakari ere izan zen ia etenik gabe 1908tik 1914ra. Berrikuntza sozialisten aldeko zen, eta langileen aldeko neurriak hartuz, haiek sortu zituzten istiluak baretu zituen. Bozketa unibertsala ezarri zuen (1912).\n1920an berriro Kontseiluko lehendakari izan zen, eta gerraosteko istilu gogorrak baretu zituen. Hark, ordea, Mussoliniri mesede egin zion, eta 1921eko maiatzeko hauteskundeen ondoren, Giolittik kargua utzi zuen. Indar faxistak beretuko zituela uste baitzuen, denbora batez Mussoliniren gobernuari eutsi zion. Matteotti diputatu sozialista hil zutenean (1924), oposiziora igaro zen."}
{"id": "275606", "revid": "96586", "url": "https://eu.wikipedia.org/wiki?curid=275606", "title": "Herman Hollerith", "text": "Herman Hollerith (Buffalo, AEB, 1860ko otsailaren 29a - Washington, AEB, 1929ko azaroaren 17a) Estatu Batuetako asmatzailea izan zen.\nBiografia.\nGerora konputagailu elektronikoa izango zenaren aitzindari izan zen taulak egiteko makina bat asmatu zuen.\nIkasketak bukatu bezain laster, 1880an, Estatu Batuetako errolda egiteko lanetan hasi zen. Hamar urtez errolda-lanak automatizatzeko ahaleginetan aritu zen. 1890eko errolda lantzen hasterako, prestatua zuen orri zulatuak irakurri edo orriak zulatzeko makina elektriko bat, zuloen kokapenaren arabera kodetutako estatistika-datuak gorde eta lantzeko. Makina horrek arrakasta handia izan zuen Estatu Batuetan eta Europan, estatistika-lanetarako bereziki.\n1896an kalkulu-makinak egiteko enpresa bat sortu zuen New Yorken, gerora, beste enpresa batzuekin bat eginik IBM (International Business Machines Corporation) izango zena."}
{"id": "275607", "revid": "336", "url": "https://eu.wikipedia.org/wiki?curid=275607", "title": "Robert Hue", "text": "Robert Hue (Cormeilles-en-Parisis, 1946ko urriaren 19a) frantses politikaria da. 1977tik aurrera, Montigny-l\u00e8s-Cormeillesko alkatea; 1988tik aurrera, Val-d\u00b4Oiseko diputatu nagusia, eta, 1977tik aurrera, Frantziako diputatua. 1980an, PCFren (Frantziako Alderdi Komunistaren) batzorde nagusiaren kide egin zen eta, 1990ean, mahai politikoaren kide. XXVIII. kongresuaren ondoren (1994ko urtarrilean), Georges Marchaisen (1920-1997) tokia hartu zuen alderdiaren idazkaritza nazionalean. 1995eko lehendakaritzarako hauteskundeetan, ez zuen arrakasta handirik izan hautagai gisa, eta 1997ko legegintzarako hauteskundeetan, botoen % 10 inguru atera zuen. Frantzian komunismoak duen etorkizunari buruzko lan bat kaleratu du, alderdiaren berrikuntzarako lan zabalago baten abiapuntu gisa: \"Communisme, la mutation\" (1995). 2002an, PCFren zuzendaritza utzi zuen. 2004an, Val-d'Oiseko senatari hautatu zuten."}
{"id": "275608", "revid": "512", "url": "https://eu.wikipedia.org/wiki?curid=275608", "title": "Nyctimene robinsoni", "text": "Nyctimene robinsoni Nyctimene generoko animalia da. Chiropteraren barruko Pteropodidae familian sailkatuta dago."}
{"id": "275609", "revid": "96586", "url": "https://eu.wikipedia.org/wiki?curid=275609", "title": "Filippo Tommaso Marinetti", "text": "Filippo Tommaso Marinetti (Alexandria, 1876ko abenduaren 22a - Bellagio, Como, 1944ko abenduaren 2a) Egipton jaiotako italiar idazlea izan zen. Parisen bizi izan zen, eta han idatzi zituen lehendabiziko lanak, frantsesez. Filippo Marinetti izan zen, hain zuzen ere, futurismo izeneko joera abangoardiazalearen sortzailea. Ondoren, abertzaletasunaren ondorioz, militarismoa bultzatu eta faxismoaren alde jarri zen.\nIdatzi zituen lanen artean hauek ditu azpimarratzekoak: \"Les vieux marins\", (1897, \"Mari\u00f1el zaharrak\"); \"La conqu\u00eate des \u00e9toiles\" (1902,\" Izarren konkista\"); \"Le roi Bombance\" (1905); \"Manifeste technique de la litt\u00e9tature futuriste\" (1912, \"Literatura futuristaren aldarrikapen teknikoa\"); \"Mafarka le futuriste\" (1910); \"Guerra, sola igiene del mondo\" (1915); \"Futurismo e Fascismo\" (1924); \"Elettricit\u00e0 sessuale\" (1919); eta \"Poemi simultanei futuristi\" (1933)."}
{"id": "275610", "revid": "119347", "url": "https://eu.wikipedia.org/wiki?curid=275610", "title": "Ragusa", "text": "Ragusa () Italiako hiria eta izen bereko probintziako (1.614\u00a0km2) hiriburua da, Siziliako hego-ekialdean, Irminio ibaiak eratzen duen haranaren gainean, Sirakusa hiriaren mendebalean. 73,999 biztanle (2011). Bi auzo nagusi bereizten dira Ragusako hirian: Ragusa Ibla edo auzo zaharra (hiriaren behealdean dagoena) eta hiri modernoa, Iblei mendiaren mazelan eraikia. Harmaila luze batek lotzen ditu bi auzoak. Ekonomiari dagokionez, nekazaritza-produktuen merkataritza (mahastiak, zitrikoak) eta industria (petrolio-findegiak, eraikuntzarako gaiak) dira ekonomia-jarduera nagusiak. Aipagarriak dira XVIII. mende hasierako katedrala, mende bereko San Giorgio basilika eta XV. mendeko Santa Maria della Scale elizaren hondakinak. 1693. urteko lurrikarak ia erabat suntsitu zuen hiri zaharra.\nVal di Noto beste zazpi hirirekin batera Gizateriaren Ondarean parte hartzen du.\nHistoria.\nRagusaren jatorriak K.a. III. milurtekoan daude, zonalde honetan sikuloen zenbait ezarpen zeudenean. Kondairaren arabera, errege sikulo Hyblonek lehenengo nukleoa fundatu zuen. Greziar aldian, \"Hybla Heraia\" deitu zen Hera jainkosaren ohorez, soroen babeslea.\nAntzinaroa.\nAntzinako hiria, 300 metro garaiko muino baten gainean eraikitakoa, greziar koloniekin harremanetan jarri zen eta Camarina inguruko portuari esker garatu zen. Greziarrek alperrik setiatu zuten hiria. K.a. 491.ean, Hipokrates Gelakoa hil zen ibleoen kontrako guda batean. K.a. 450.ean Falaridek, Agrigentoko tiranoak, zenbaitetan joan zen Iblaren kontra baina azkenean tiranoak porrot egin zuen Camarina eta sikuloen laguntzari esker. Honen ondoren, hiria ospetsua izan zen antzinako munduan, \"Audax\" ezizena jarri zioten eta bere independentziari eutsi zion K.a. III. mendera arte. Camarina hiriak, sikuloez eta greziarrez populatuta, ez zuen arrakasta bera izan; behin eta berriz arpilatuta, despopulatuta izan zelako eta bere biztanleak Iblan errefuxiatu zirelako.\nKartagotarrek denboraldi labur batez hiria kontrolatu zuten. Geroago, erromatarren garaian hiri dekumanoa bilakatu zen, Modica bezala.\nErdi Aroa.\nErromatarren ondoren bizantziarren esku egon zen. Hauek K.o. 700. urtean hiria harresiz inguratzeaz gain, gaztelu handi bat egin zuten ere. Hauen eraginez Basilio eta Nikola hiriko patroiak izendatu ziren.\nIX. mendearen hasieran, sarrazenoek irlaren zatirik handiena konkistatu zuten eta 844an Modica, hiri aliatua, menperatu zuten. Arabiarrak behin eta berriz saiatu ziren Ragusa konkistatzen eta azkenean, 848an asmatu zuten sartzen. Iblear populazioak 866an matxinatu eta musulmanak kanporatu zituen, baina hauek 878an Ragusa berreskuratu zuten. Arabiarrak zeuden bitartean, landetxe ugari egin, kotoia laboratu, ureztatutako alorrak sortu eta nekazaritzarako terrazak antolatu ziren. Arabiarrek Sizilia kontrolatu zuten 200 urteetan izugarrizko bultzada eman zioten nekazaritzari. 1090ean, normandiarren laguntzarekin sortutako matxinada baten ondorioz, arabiarrak betirako kanporatu ziren.\nNormandiarren garaian, Ragusa 500 urtez hainbat kondek modu autonomoan administratu zuten. Lehenengoa Gofredo izan zen, Roger I.a Siziliakoaren semea. Suabiar garaian, hiriak autonomia galdu zuen baina Frederiko II.arekin zenbait pribilegio berreskuratu zuen. Anjouko dinastiak ezin txarrago administratu zituen Sizilia eta Ragusa, horrek Siziliar bezperak eragin zituen. Giovanni Prefoglioak, matxinada zuzentzeagatik bere bizitza bukatu zuen frantziar espetxeetan. Honen ostean, aragoiarrek agindu zuten eta Ragusak antzinako autonomia berreskuratu zuen. Jaurerri moduan eman zioten Prefoglio markesari, Giovanniren emazteari. Ragusako konderria Modicakoarekin batu zen 1296.ean Chiaramonteko Manfredo I.a Elisabet Moscarekin (Modicako kondearen alaba) ezkondu zenean. Ragusa 1366. urtean, Chiaramonteko Manfredo III.arekin gailurrean egon zen Terranova eta Maltako artxipelagoa eskuratu zituenean. Modicako konderriak berezko administrazio bat izan zuen Palermoko gobernutik aparte. Geroago, Bernardo Cabrera kondearekin Italiako estatu feudalen artean garrantzitsuenetariko bat bilakatu zen.\nAro Modernoa.\n1693ko lurrikarak hiria suntsitu eta 13.000 biztanletik 5.000 hil zituen. Honen ondoren, hiria berreraiki zen, hortaz, barroko berantiarraren estiloko eraikinak. Biztanle gehienak Patro burrutira mugitu ziren, zeina udalerri berria \"Ragusa Superiore\" deitu baitzitzaion, zaharrari, berriz, \"Ragusa Inferiore\".\nAro Garaikidea.\n1838. urtean, asfaltoko metaketa bat aurkitu zen, gaur egun ustiatzen dena.\n1848an, uhartearen independentzia lortzeko Modicarekin eta Siziliarekin batera Borboien kontra matxinatu zen. Garibaldi Marsala hirian lehorreratu zenean, Ragusako boluntario armatuak joan ziren laguntzera. Geroago, Italiako Erresumaren parte bat izan zen Corrado Arezzo de Spuches di Donnafugata gidaritzapean. 1889.ean, \"Banca Popolare Cooperativa di Ragusa\" jaio zen, \"Banca Agricola Popolare di Ragusa\"ren enbrioia. Banku hau konderriaren nekazaritza aberatsari esker jaio zen.\nXX. mendearen hasieran, ideia sozialistak askoz gehiago hedatu ziren Ragusan bere eskualdean baino. Hortaz, hainbat historialari faxisten uistez Ragusa zen: \"Gorrien feudoa, Boloniaren antzekoa\". Azkenean, faxismoa Ragusan inposatu zen baina erantzun bortitza eragin zuen. 1921eko urtarrilaren 29an, talde faxista batek Vittoriako zirkulu sozialista suntsitu zuen, gizon bat hil eta beste hamar zauritu zituen. Bi hilabete geroago, Ragusan lau lagun hil zituzten eta hirurogei zauritu. Hiri hau izan zen Siziliako lehena mugimendu faxistaren sorreran, honela adierazi zen Mussoliniren borondateaz eraikitako dorre liktoriarrean: \"Facismo ibleo Tu primo a sorgere nella generosa terra di Sicilia\". Filippo Pennavaria buruzagi faxistarekin, 1927an, Ragusak Modica ordezkatu zuen probintziako hiriburua izatean, aukera aprobetxatuz Ibla eransteko. Bigarren Mundu Gerran, 1942 eta 1943 artean, bonbardatua izan zen. Azken urte honetan, aliatuak lehorreratu ziren. Gerraren amaieran normaltasuna etorri zen. Erlijioari dagokionez, Ragusa elizbarrutia bilakatu zen 1950ean.\nGaur egun, Ragusa hiri dinamikoa da, hegoaldeko gune finantzario BAPR Italiako laugarren bankuarekin. Agintariak saiatzen dira joan zen mendeko laurogei hamarkadatik Ragusako ekonomia bigarren sektorera bideratzen, baina azpiegituren falta oztopo handia da. Bestalde, Ragusa 1993tik hiri unibertsitarioa da.\nToki interesgarriak.\nUNESCOk, 2002.ean, Val di Notoko barroko berantiarreko hiriak Gizateriaren Ondarearen aitortu zituen, beraien artean Ragusa, 1024-007 kodearekin sailkaturik. Eraikin gehienak estilo barrokokoak dira, 1693ko lurrikararen ondoren eraikitakoak. Azken hogei urteetan, turismoak Ragusaren fisonomia asko aldatu du, baina hiriko zenbait partetan XVIII. mendeko kutsua nabaria da. Hiriak bi parte ezberdin ditu: Ragusa Ibla (zaharrena) eta Goiko Ragusa (garaiena eta berriena). \"Zubien Haranak\" bi zonaldeak banatzen ditu, guztira lau zubi dira. Hauetariko bat, XVIII. mendean eraikitako \"Kaputxinoen zubia,\" ederra da benetan.\nGoiko Ragusa.\nSan Giovanni Battista katedrala eraikin harrigarria da, Goiko Ragusaren eraikinik garrantzitsuena. Hasieran, eliza hau antzinako Ragusaren mendebaldeko zonaldean kokatu zen, Erdi Aroko gazteluaren harresien behealdean, gaurko Santa Ines (Sant'Agnese) eliza dagoen tokian. 1693ko lurrikara gertatu orduko, tenplu txiki bat eraiki zen, baina laster agerian geratu zen desegokia zela. Gaurko eraikina 1718 eta 1778ren artean altxatu zen. Bere aurrealdea estilo barroko berantiarrekoa da. Kanpoko zutabeek eraikina bertikalki hiru kaletan banatzen dituzte. Horizontaltasunari dagokionez, hiru gorputz ditu. Aurrean dauden eskulturak Ama Birjinari, San Joan Bataiatzaileari eta San Joan Ebangelariari dagozkie. Nahiz eta hasieratik bi kanpandorre pentsatuta egon, bakarrik ezkerraldekoa (50 m. garaiera) burutu zen. Katedralaren oinplanoa gurutz latindarrekoa da eta presbiterio absideduna. Ragusako kareharrizko hamalau zutabek banatzen dituzte hiru nabeak. Gaurko organoa 1858.ean egin zen. 1950etik Ragusa elizbarrutia bilakatu zen. Transeptu eta nave zentralaren gurutzean kupula bat altxatzen da, XX. mendearen hasieran kobrezko xaflekin estali zena uraren infiltrazioa ekiditzeko, egitura arriskuan jartzen zuelako.\nGoiko Ragusan Museo Arkeologikoa aipagarria da ere. Honek baditu sei sail non Historiaurreko eta Antzinaroko aurkikuntzak ikus baitaitezke.\nRagusa Ibla (Beheko Ragusa).\nBarrokoko arkitekturarik interesgarriena Ragusa Iblan dago.\nSan Giorgio katedrala Rosario Gagliardi arkitektoa 1738an hasi zen eraikitzen lehen zegoen tenpluaren gainean. Eraikin honetaz, bakarrik aragoiar estiloko atariak dirau. Tenpluaren aurrean 250 mailetako eskailera bat dago. Aurrealdeko hamar zutabek eliza hiru nabetan banatzen dute. Horizontaltasuna aztertuz gero, hiru gorputz ditu. Goikoan kanpanile dago erraboila itxurako gailur batean bukatuta. Oinplanoa gurutz latindarrekoa da eta nabeak abside erdizirkularretan amaitzen dute. Bere kupula neoklasikoa da, 1820koa.\nRagusa Ibla eta Ragusa Superiore konektatzen duen etxarte bihurri baten gainean, Santa Maria delle Scale dago. Eliza hau oso interesgarria da. XV. eta XVI. mendeetan eraiki zen, baina 1693ko lurrikarak larriki kaltetu zuen. Elizaren erdia estilo barrokoan berreraiki zen, zutik zirauen parteak jatorrizko estiloan jarraitu batzuen ere. Aipatzekoak dira eskumaldeko nabearen estilo aragoiarreko hiru atariak. Nabe honetako azken kaperak Errenazimenduko atari bat du. Kaperetan XVIII. mendeko zenbait margolariren lanak eskegita daude.\nHauexek dira zonalde honetako beste eraikin aipagarri batzuk: Purgatorioko Arimak, Santa Maria dell'Itria, San Giorgio, San Giuseppe, San Antonio, San Giorgio Vechio, Capuchini Vecchi, Santiago eta San Dominico elizak. Azkenean, Zacco jauregia hiriko eraikin barrokorik ederrenetako bat da, bere zutabe korintoarrek burdin-forjatuzko balkoiei eusten dizkiete. Kariatideak eta groteskoak ba daude ere."}
{"id": "275611", "revid": "96586", "url": "https://eu.wikipedia.org/wiki?curid=275611", "title": "Miguel Reale", "text": "Miguel Reale (S\u00e3o Bento do Sapuca\u00ed, S\u00e3o Pauloko estatua, 1910eko azaroaren 6a -S\u00e3o Paulo, 2006ko apirilaren 14a) brasildar filosofo eta legelaria izan zen.\nS\u00e3o Pauloko Unibertsitateko Zuzenbide Fakultateko irakaslea. Garrantzi handiko ekarpenak egin zizkion zuzenbidearen eta estatuaren teoriei. Realek zientzia juridikoaren izaera normatiboa bere baldintza historiko eta sozialekin elkartu nahi zuen sintesi berezi batean. Halaber, kontzeptu juridikoen izaera etikoa nabarmentzen saiatu zen. Bere ekarpen teoriko nagusietako bat \u00abhiru dimentsio dinamiko\u00bbarena da, gertaera, araua eta balioaren arteko halako lotura bat ezartzen duena, eta zuzenbidearen eta estatuaren oinarrizko ideien azterketan aplikatzen zuena. \"Revista Brasileira de Filosofia \"aldizkariaren zuzendari izan zen.\nLanik aipagarrienak: \"Horizontes do Direito e da Hist\u00f3ria\" (1956); \"Teoria tridimensional do direito\" (1968); \"Experiencia e cultura\" (1977)."}
{"id": "275612", "revid": "336", "url": "https://eu.wikipedia.org/wiki?curid=275612", "title": "Franco Basaglia", "text": "Franco Basaglia (Venezia, - \"ibidem\", ) psikiatra italiarra izan zen.\nGoriziako, Colornoko (Padua) eta Triesteko ospitale psikiatrikoetako zuzendaria, sendabide berri ezohikoak erabili zituen, ospitale psikiatrikoen ingurunea aldatuz eta terapia-taldeak sortuz, gaixo psikikoak beti barneratuak izatera behartu gabe, familian eta gizartean txertatzea lortu nahian. Basagliak gaixotasun psikikoaz zuen ikusmoldea zela eta, kritika eta eztabaida gogorrak sortu arren, haren proposamena onartua izan zen azkenik. Hala, gaixo psikikoei gainerako hiritarren eskubide berak ematen zizkien lege bat onartu zuen Italiako parlamentuak 1978an. Basagliaren zenbait lan: \"Instituzio ukatua\" (1968), F. Ongarorekin batera; \"Psikiatria instituzionalari buruzko oharrak\" (1969); \"Gehiengo baztertua\" (1971); \"Bake kriminalak\" (1973)."}
{"id": "275613", "revid": "336", "url": "https://eu.wikipedia.org/wiki?curid=275613", "title": "Javier Bello-Portu", "text": "Javier Bello-Portu (Tolosa, 1920 - Donostia, 2004ko otsailaren 13a) gipuzkoar musikagile eta orkestra zuzendaria izan zen.\nPiano, harmonia- eta konposizio-ikasketak egin zituen bere jaioterrian, Ignacio Mokoroa irakaslearekin, eta orkestra-zuzendaritza landu zuen Cesar Figueridorekin. Madrilen, Filosofia eta Letretan lizentziatu zen. Donostiako eta Zaragozako Orkestra Sinfonikoak zuzendu zituen, baita Iru\u00f1eko Santa Cecilia Orkestra ere. Loiolako Nazioarteko Jaialdiaren sortzaile eta zuzendari artistikoa izan zen 1971z geroztik, eta Asociaci\u00f3n de Amigos de la \u00d3pera Vasca delako elkartearen ohorezko presidente ere bai. Zuzendari bezala ez ezik, konpositore bezala ere nabarmendu zen Javier Bello-Portu. 2000. urtean, laurogei urte bete zituela ospatzeko, omenaldi berezia eskaini zion haren jaioterriak 32. Abesbatza Lehiaketaren barruan."}
{"id": "275614", "revid": "59723", "url": "https://eu.wikipedia.org/wiki?curid=275614", "title": "Peter Cushing", "text": "Peter Cushing (Kenley, Surrey, 1913ko maiatzaren 26a - Canterbury, Kent, 1994ko abuztuaren 11) britainiar antzezlea izan zen.\nAntzerkian, telebistan eta zineman lan egin zuen, beldurrezko filmetan bereziki, sarritan Christoper Leeren aurkari gisa. Londresko hainbat antzerki-konpainiatan ibili ondoren (Laurence Olivierrekin, besteak beste), Hollywoodera jo zuen 1939an, eta han egin zituen \"Burdinazko maskara\" (1939) eta \"Ikasleak Oxforden\" (1940) filmak. 1940ko hamarkadan antzerkira itzuli zen, eta 1954an George Orwellen \"1984\" eleberriko protagonistarena egin zuen telebistarako. Hurrengo urteetan film asko egin zituen Hammer Films estudioetarako, eta horiek ezagutarazi zuten mundu osoan: \"Frankesteinen madarikazioa\" (1957), \"Dracula\" (1958), \"Baskervilletarren txakurra\" (1959) eta \"Izua doktorea\" (1965). \"\" (1977) filmean ere lan egin zuen."}
{"id": "275615", "revid": "336", "url": "https://eu.wikipedia.org/wiki?curid=275615", "title": "Francisco Gento", "text": "Francisco Gento L\u00f3pez (Guarnizo, Espainia, 1933ko urriaren 21a - Madril, 2022ko urtarrilaren 18a) futbolari profesionala izan zen. Ezkerraldean jokatzen zuen, eta dohain fisiko apartak zituen futbolean jokatzeko: abiadura handiko jokalaria zen (12 segundo baino gutxiago behar zituen 100 metro egiteko), baloia kontrolatzeko trebetasun handia zuen, eta berebiziko jaurtiketak eta paseak egiten zituen. Dohain horiei esker, \"Kantauriko enbata\" ezizena jarri zioten. Gento izan da Espainiako Futbol Liga gehien jokatu eta irabazi dituen futbolaria, Real Madril taldearekin beti: hamazazpi ligatan jokatu zuen, eta horietatik hamahiru irabazi, 1954tik 1970era bitartekoak. Berea da, orobat, Europako Kopako parte hartzeen eta garaipenen errekorra (sei txapelketa irabazi zituen: 1956, 1957, 1958, 1959, 1960 eta 1966an). 1964an, Europako Nazioen Kopa irabazi zuen Espainiako selekzioarekin."}
{"id": "275616", "revid": "28807", "url": "https://eu.wikipedia.org/wiki?curid=275616", "title": "Paco Gento", "text": ""}
{"id": "275617", "revid": "127192", "url": "https://eu.wikipedia.org/wiki?curid=275617", "title": "Karotenoide", "text": "Karotenoideak terpenoen taldeko pigmentu organiko batzuk dira, oso ugariak naturan.\nGuztiz hedatuak daude landareen artean, algetan, zenbait onddotan eta bakterioetan. Landareei kolorea ematen diete, kolore horia, laranja, gorria edo morea. Animaliek ezin dituzte sintetizatu eta dietan hartu behar dituzte.\nEtimologia.\nAzenariotan (\"Daucus carota\") ugariak dira eta kolore laranja ematen diote. Hortik datorkie izena.\nEgitura kimikoa.\nTetraterpenoak dira, zortzi isoprenoz osaturik daude, 40 karbono dituzte beraz. Bi erdi simetrikotan banatzen dira. Erabat hidrofoboak izan ohi dira, lipodisolbagarriak dira beraz.\nFuntzioa.\nLandareetako loreetan, fruituetan eta sustraietan aurkitzen dira. Pigmentuak dira eta fotosintesian hartzen dute parte. Animalietan egitura anitzen osagai izaten dira, eta egitura horien kolorea haiek emana izan ohi da, hala nola arrautzaren gorringoarena eta krustazeo askoren oskolena.\nMotak.\n700 karotenoide deskribatu dira, gutxi gorabehera. Bi multzo nagusitan sailkatzen dira:"}
{"id": "275618", "revid": "512", "url": "https://eu.wikipedia.org/wiki?curid=275618", "title": "Max M\u00fcller (filosofoa)", "text": "Max M\u00fcller (Offenburg, Baden, Alemania, 1906ko irailaren 6a - Friburgo, Baden-W\u00fcrttemberg, Alemania, 1994ko urriaren 18a) alemaniar filosofoa izan zen.\nBiografia.\nFilosofiako irakasle izan zen Friburgoko eta Municheko unibertsitateetan. Neokantismoaren kritika egin ondoren, ontologia berri bat sortzea erabaki zuen. Husserlen urratsei jarraituz, Erdi Aroko filosofiaren gaiak aztertzen hasi zen.\nM\u00fcllerren iritziz, izatea eta esentzia ez dira gizakitik abiatuta sortu behar, alderantziz baizik. Izatea eta esentzia historian zehar gero eta modu desberdinagoan agertzen zaizkio gizakiari, baina izatearen agerpen horrek ez du gizakia mugatzen. Heidegger izan zen filosofia hori abian jarri zuen lehena, eta M\u00fcller saiatu zen Heideggerren pentsamenduaren interpretazio zuzena giro kristauetan bilatzen. Friedrich Meinecke historialariaren eta Romano Guardini teologoaren eragina ere izan zuen.\nHauek dira M\u00fcllerren lan nagusiak: \"Metafisikaren krisia\" (1953); \"Erfahrung und Geschichte\" (1959, \"Esperientzia eta historia\")."}
{"id": "275619", "revid": "28807", "url": "https://eu.wikipedia.org/wiki?curid=275619", "title": "Max M\u00fcller", "text": ""}
{"id": "275621", "revid": "336", "url": "https://eu.wikipedia.org/wiki?curid=275621", "title": "Linus Pauling", "text": "Linus Carl Pauling (Portland, Oregon, AEB, 1901eko otsailaren 28a - Kalifornia, AEB, 1994ko abuztuaren 19a) Estatu Batuetako kimikaria izan zen.\nBiografia.\nKaliforniako Teknologia Institutuan eta Munich, Kopenhage eta Zuricheko unibertsitateetan ikasi zuen.\nKimikako irakasle eta laborategiko zuzendaria izan zen Kaliforniako Teknologia Institutuan. 1949an, Estatu Batuetako kimika elkartearen lehendakari izendatu zuten.\nX izpien difrakzioa aztertuz molekulen kristal-egitura zehaztu zuen. Lotura kimikoen azterketan aurrerapauso handiak eman zituen, eta proteina askoren egitura atomikoa, hemoglobinarena barne, aurkitu zuen. Mekanika kuantikoa atomoen kimika aztertzeko erabili zuten lehenetakoa izan zen.\nSari ugari jaso zituen: 1954an, Kimikako Nobel saria; 1962an, gerra nuklearraren aurka aurrera eraman zituen jarduerengatik, Bakearen Nobel saria; eta 1970ean, Lenin Saria."}
{"id": "275622", "revid": "28807", "url": "https://eu.wikipedia.org/wiki?curid=275622", "title": "Linus Carl Pauling", "text": ""}
{"id": "275623", "revid": "512", "url": "https://eu.wikipedia.org/wiki?curid=275623", "title": "Nyctimene sanctacrucis", "text": "Nyctimene sanctacrucis Nyctimene generoko animalia da. Chiropteraren barruko Pteropodidae familian sailkatuta dago."}
{"id": "275624", "revid": "536", "url": "https://eu.wikipedia.org/wiki?curid=275624", "title": "Berolisko erreakzioa", "text": "Berolisko erreakzioa Frantziako Iraultzaren garaian, II. urteko berolisaren 9an (1794ko uztailaren 27an) hasi zen matxinada izan zen. Haren ondorioz, bertan behera geratu zen Maximilien Robespierrek gidaturiko \"Izuaren agintaldia,\" eta guztiz nagusitu ziren iraultzaren aldeko alderdi moderatuak.\nBerolisaren 9an Robespierreren 45 aurkari hil zituen gillotina berberak Robespierreren 104 zale hil zituen hurrengo hiru egunean, Robespierre bera ere tartean. \"Izu zuriaren garaia\" deitu den garai horren ondoren, biderik gabe utzi zituzten ezkerreko jakobinoak, eta burges ordenamenduaren alde ziren moderatuak nagusitu ziren."}
{"id": "275625", "revid": "135378", "url": "https://eu.wikipedia.org/wiki?curid=275625", "title": "Claudio Arrau", "text": "Claudio Arrau Le\u00f3n (Chill\u00e1n, Txile, 1903ko otsailaren 6a - Austria, 1991ko ekainaren 9a) txiletar piano-jotzailea izan zen.\nBiografia.\nTxikitatik nabarmendu zen pianoa jotzen; bost urte zituela eman zuen lehen kontzertua bere sorterrian, eta hamaika urterekin Berlinen. Martin Krause izan zuen lehen irakaslea Berlinen (hogei urte eman zituen hiri horretan), eta birritan irabazi zuen Liszt saria (45 urtez inori eman gabea), 1919an eta 1920an. Ibach saria eta Gustav H\u00f6llander domina ere jaso zituen.\n1927an Genevako Nazioarteko Lehiaketa irabazi zuen, eta hurrengo urtean jo zuen lehenbizikoz Berlingo Orkestra Filarmonikoarekin.\n1940an Txilera itzuli zen eta arrakasta handiz jarraitu zuen, hil zen arte, kontzertuak ematen.\nXX. mendeko piano-jotzaile handienetakoa izan zen Arrau. Gogoratzekoak dira hark Chopin, Beethoven eta Bachen konposizioen gainean egindako interpretazioak."}
{"id": "275626", "revid": "1545", "url": "https://eu.wikipedia.org/wiki?curid=275626", "title": "Daimler-Benz", "text": "Daimler-Benz automobilak egiten dituen enpresa-taldea da, 1926an sortua, Benz konpainia (1882an sortua) eta Daimler Motoren Gesellschaft (1890ean sortua) elkartu zirenean. Elkarte berri horrek automobilak egiten eta merkaturatzen ditu (Mercedes-Benz), eta baita hegazkingintzan, burdinbideetan eta itsasontzietan erabiltzeko motorrak ere. Hala ere, automobilen saila du ezagunena, ez bakarrik luxuzko autoen kalitateagatik, baita berrikuntzengatik ere (1936 urteaz geroztik Diesel motorreko autoak saltzen ditu). Bigarren Mundu Gerraren ondoren, enpresak hainbat alemaniar talde handi bereganatu zituen; horien artean Krupp taldea 1969an, eta 1986an AEG (elektromekanika) taldeko kapitalaren gehiengoa. Estrategia horren bidez, Daimler-Benz Europako lehenengo automobil-taldea bihurtu da, Volkswagenen aurretik."}
{"id": "275627", "revid": "6327", "url": "https://eu.wikipedia.org/wiki?curid=275627", "title": "Gustavo de Maeztu Whitney", "text": ""}
{"id": "275628", "revid": "336", "url": "https://eu.wikipedia.org/wiki?curid=275628", "title": "Rhetia", "text": "Rhetia (Latinez: \"R\u00e6tia\" edo \"Rh\u00e6tia\") Europako erdialdeko antzinako lurraldea izan zen, Alpe mendien erdialdean, egungo Grisoien kantonamenduaren, Tirolen eta Lonbardiaren artean. Herri zeltak bizi ziren Tiberiok eta Drusok konkistatu zutenean (K.a. 15). \"Tridentum\" (Trento), \"Castra Regina\" (Regensburg) eta \"Castra Batava\" (Passau) ziren lurralde hartan erromatarrek gotortu zituzten hiri nagusiak. Behe Inperioan, ordea, bi probintziatan banatu zen Rhetia: Raetia Prima (hiriburua, Chur) eta Raetia Secunda (hiriburua, Augsburgo). Barbaroek bipildu zuten lurraldea V. mendean. Teodoriko Handia hil zenean, bavariarren mende geratu zen Rhetia, eta handik aurrera zabaldu zen lurralde haietako germaniartzea, Tirol aldean, bereziki. Lurralde horretan zabaldu ziren hizkuntza erretorromanikoak, latinaren ondorengoak, hain zuzen."}
{"id": "275629", "revid": "336", "url": "https://eu.wikipedia.org/wiki?curid=275629", "title": "Konstantin Balmont", "text": "Konstantin Dmitrievitx Balmont, errusieraz \u041a\u043e\u043d\u0441\u0442\u0430\u043d\u0442\u0438\u0301\u043d \u0414\u043c\u0438\u0301\u0442\u0440\u0438\u0435\u0432\u0438\u0447 \u0411\u0430\u043b\u044c\u043c\u043e\u2032\u043d\u0442 (Shuya, Errusiar Inperioa, 1867ko ekainaren 15agreg. - Paris, Frantzia, 1942ko abenduaren 23a) errusiar olerkaria izan zen.\nBiografia.\nHainbat bider kanporatu zuten unibertsitatetik, Zuzenbidea ikasten ari zela, eta azkenean erbestera jo zuen. Europan, Ekialde Urrunean eta Afrikan ibili zen 1913 arte, eta urte horretan Moskura itzuli zen. Gogoz hartu zuen 1917ko Iraultza, baina zaila egin zitzaion erregimen berriaren legeetara makurtzea, eta Parisera alde egin zuen.\nSinbolisten arteko olerkarietan puntakoena bezala hartu zuten, \"Iparraldeko zeruaren azpian\" (1894) argitaratu zuenean. Haren olerkiak Iparburuko ikuspegiari buruzkoak dira, Iparburutiko ikuspegietan oinarritutako poema-sail bat da berea. \"Etxeak sutan\" (1900) eta \"Gaitezen eguzkiaren pareko\" (1903) olerki-liburuekin jo zuen gailurra eta ondoren zeukan fama galduz joan zen, ez baitzen izan gauza estiloz aldatzeko."}
{"id": "275630", "revid": "28807", "url": "https://eu.wikipedia.org/wiki?curid=275630", "title": "William Anthony Douglas", "text": ""}
{"id": "275631", "revid": "97622", "url": "https://eu.wikipedia.org/wiki?curid=275631", "title": "Hermafroditismo", "text": "Hermafroditismo edo hermafrodismoa ugal-organo arra eta emea dituen izaki bizidunaren ezaugarria da, eta beraz bi motetako gametoak sortzeko gai dena. Gametoak sortzeko gaitasunik ez duten izaki bizidunei ere definizio hau aplikatzen zaie, zenbait kasutan.\nNahiz eta izaki hermadrofitetan bi motatako gametoak izan, normalean ez dute euren burua ernaltzen. Orokorrean kide batekin elkartu eta elkar ernaltzen dute, biak arra eta emea izanez. Hala ere, nagusiak direnean sexu batekin edo bestearekin bakarrik ernaltzen diren denboraldiak izan ahal dute. Arrain batzuen kasuan bizi erdian sexu bat izan dezakete, ernaldu eta gero beste sexura aldatu. Zenbait espezietan ingurune baldintzek eragiten dute sexu bat edo beste izatea, eta batzutean populazioaren ezaugarriek ere bai (zenbait arrainek inguruan maiztasun gutxiagoz agertzen den sexua hartzen dute, ugalketa aukerak handitzeko).\nTeniak dira euren burua ernal dezaketen izaki bizidun bakarrak, gainerako hermafrotida guztiek beste norbait behar dute. Landareetan ere antzera gertatzen da, landare batzuek bi gameto-motak dituzte, hala ere bi sexuak ez dira aldi berean helduarora iristen beraz, ernalketa gertatu ahal izateko ernalketa polinizazio bidez egin behar da, landare fanerogamo deituak.\nGizakietan nahiko arraroa da benetako hermafroditismoa (pertsona batek barrabilak eta obulutegiak edukitzea). Kasu horretan, pertsonaren kanpoko ernal-organoak maskulinoak dira, baina gonadak eta zelularen ezaugarri kromosomatikoak femeninoak.\nHermafrodita izena greziar mitologiako Hermafrodita pertsonaiatik dator, Hermes eta Afrodita guraso zituena eta gizonezko eta emakumezkoen ezaugarriak zituena.\nHermafroditismoaren norainokoa.\nHermafroditismoa bikotea aurkitzeko arazoak duten animalietan, bai habitata dela eta, bai populazio txikiagatik, bai isolamenduagatik edota euren translazio motelagatik, estrategikoa da. Izango zuten arazoa espezializazio falta izango zen, beraz ugalketari dagokionez efizientzia gutxiago izango zuten.\nEsaten da hermafrofitak ez direla funtzionalak, nahiz eta gertatu ahal izan, arraroa baita (gehienbat animalietan) autoernalketa gertatzea, eta espezie gutxi batzuetan bakarrik gertatzen baita.\nEspezieak.\nHermafroditismo maiz topa daiteke loreak dituzten landareetan. Animalietan hermafroditismoa ernalketa modura ornogabeetan izaten da, adibidez: barraskiloetan, lur-zizareetan eta itsas izarretan; baita hainbat arrainetan ere.\nArtropodoetan.\nAntropodoetan, sinbionte intrazelularrak direla eta, belaunaldiz belaunaldi igaroz, arren ugalketa sistema kutsatu ahal dute feminizazio bat gauzatuz. Kasu batzuetan feminizazioa ez da guztiz gauzatzen eta fenotipo intersexualak agertzen dira.\nIkerketek azaldu dute eme batzuk genotipikoki arrak zirela, beraz sexu zehaztapena sinbionteak erabakitzen du eta ez kromosomak. Hainbat bakteria, Wolbachia, Paramixidia edota Microspiridia modukoak endosinbionte feminizatzaileak izan ahal dira.\nBakteria sinbionte hauek direla eta hormona arrak sortzen dituen glandula oztopatzen da, genetikoki arrak direnetan fenotipo emea sortuz. Hala ere, oztopatze hau ez bada guztiz osatzen intersexualak bilakatzen dira.\nBeste irudikapen batzuk.\nDimorfismo berezi batzuk hermafroditismo bat direla pentsatu daiteke, nahiz eta ez izan. Honen adibidea ekinodermoen parasito diren barraskiloetan topa daiteke; parasito arra (oso txikia) emearen barnean topa daiteke.\nBarnekaldean sexu baten ugal organoak eta kanpokaldean beste sexuaren ugal organoak dituzten izaki bizidunak seudohermafrodita terminoarekin izendatzen dira.\nHermafrodita sekuentzialak ere existitzen dira, azken hauek bere bizitzan zehar sexuz aldatzen direnak dira, lupia eta serranidoen kasuak izango lirateke adibide garbiena.\nHermafroditismo eta gizakia.\nGizakien artean hainbat kasu daude hermafroditismoaren antzekoak direnak, eta pseudohermafroditismo terminoa aplikatu zaienak ezin direlako ez sexu batekin ez bestearekin ugaldu. Klinefelterren sindromea, XXY kromosomak edukitzea alegia, ginekomastia (ugatz handiak), kriptokidia, azoospermia (espermatozoideen produkzio eskaza) edo mikrozakila moduko ezaugarrien bidez antzeman ahal da, baina ezin daitake erraztasunez intersexualitate modura definitu.\nBenetako hermafroditismo termino klinikoa bi sexuetako ehunak proportzio desberdinetan dituzten gonadei aplikatzen zaie, kasu batzuetan folikulu obarikoak eta tubulu seminiferoak baitituzte gonada berean (ovotestisa). Hala ere, ez da gizakian obuluak eta espermatozoideak aldi berean produzitzen diren ebidentziarik, normalean bietako bat ez delako ondo garatzen. Kasu guztiak egoera patologikoak dira."}
{"id": "275632", "revid": "28807", "url": "https://eu.wikipedia.org/wiki?curid=275632", "title": "Hermafrodismo", "text": ""}
{"id": "275633", "revid": "336", "url": "https://eu.wikipedia.org/wiki?curid=275633", "title": "Paul Nizan", "text": "Paul-Yves Nizan ( ahoskatua; Tours, - Dunkerquetik hurbil, ) frantziar filosofo eta saiakeragilea izan zen. Raymond Aronen eta Jean Paul Sartreren eskolakidea izan zen. 1925ean, Arabiara joan zen. 1927an, Frantziako Alderdi Komunistako kide egin zen. Filosofia-eskolak eman zituen aldi batez, baina gero kazetaritzan eta literaturgintzan jardun zuen. 1939an, Frantziako Alderdi Komunistak sobietarren eta alemaniarren arteko hitzarmena onetsi zuenean, alderdia utzi zuen. Bigarren Mundu Gerran borrokatu zen, eta Dunkerquetik erretiratzerakoan hil zuten. Idazlan nagusiak: \"Aden-Arabia \"(1931), kolonialismoaren aurkako saiakera; \"Les Chiens de garde \"(1932, \"Zakur zaindariak\"), Unibertsitatearen egoeraren kritika egiten duena; eleberriak: \"Antoine Bloy\u00e9\" (1933); \"Le Cheval de Troie\" (1934, \"Troiako zaldia)\"; \"La Conspiration \"(1938, \"Konspirazioa\")."}
{"id": "275634", "revid": "336", "url": "https://eu.wikipedia.org/wiki?curid=275634", "title": "Friedrich von Schlegel", "text": "Friedrich von Schlegel (Hannover, Alemania, 1772ko martxoaren 10a \u2013 Dresden, Alemania, 1829ko urtarrilaren 12a) alemanezko idazlea izan zen, August von Schlegelen anaia.\nFilosofia-ikasketak G\u00f6ttingeneko eta Leipzigeko Unibertsitateetan egin ondoren, Jenara joan zen eta \"Athen\u00e4um\" aldizkaria sortu zuen anaiarekin batera. Aldizkari horretan argitaratutako artikuluak, \"Lucinda\" (1799) eleberria eta \"Europa\" aldizkarian plazaraturikoak izan ziren idazleak pentsaera alemaniar erromantikoari egin zizkion ekarpen garrantzitsuenak. 1802an Parisen jarri zen bizitzen, eta kultura greziarra aztertzen hasi zen, mendebaldeko pentsamolde guztien iturritzat hartzen baitzuen Greziakoa. Obra nagusiak: \"\u00dcber die Sprache und Weisheit der Indier\" (1808, \"Indiarren jakituriari eta hizkuntzari buruz\") eta \"Geschichte der alten und neueren Literatur\" (1815, \"Literatura zaharraren eta modernoaren historia\")."}
{"id": "275635", "revid": "336", "url": "https://eu.wikipedia.org/wiki?curid=275635", "title": "Ingemar Stenmark", "text": "Jan Ingemar Stenmark ( ahoskatua; Joesj\u00f6, Storuman, Suedia, ) suediar eskiatzaile ohia da, slalom-probetan espezializatua. Munduko Kopako eski-lehiaketetako eskiatzailerik onena 1976tik 1984ra bitartean. 1976an, Neguko Olinpiar Jokoetan, brontzezko domina irabazi zuen, slalom erraldoia proban, eta 1980an, Lake Placideko Jokoetan, Estatu Batuetan, urrezko bi irabazi zituen, slalom eta slalom erraldoia probetan. Stenmarken garaipen-zerrenda izugarria da: 1978ko munduko txapelketan, urrezko domina slalom eta slalom erraldoian; 1982ko munduko txapelketan, urrezko domina slalomen eta zilarrezkoa slalom erraldoian. Hiru urtez Munduko Kopa irabazi zuen (1976, 1977, 1978); 1975ean, bigarren geratu zen, baita 1980-1984 urteetan ere. 1989an erretiratu zen. Munduko Kopan, slalom eta slalom erraldoian, 86 proba irabazi zituen guztira."}
{"id": "275637", "revid": "96586", "url": "https://eu.wikipedia.org/wiki?curid=275637", "title": "Konstantin Pobedonostsev", "text": "Konstantin Petrovitx Pobedonostsev (Mosku, 1827ko ekainaren 2agreg./maiatzaren 21ajul. - San Petersburgo, 1907ko martxoaren 23agreg./martxoaren 10ajul.) politikari errusiarra izan zen. Moskuko Unibertsitateko Zuzenbide Zibileko irakasle izan ondoren, San Petersburgora dei egin zioten errege izango zenaren irakasle izan zedin (1865). Sinodo santuko prokuradore nagusi izan zen 1880. urtetik aurrera, eta eragin handia izan zuen Errusiako politikan bere ikaslea, Alexandro III.a, enperadore bihurtu zenean (1881). Absolutismoa, atzerriko ekarpen guztien aurkako borroka, gutxiengoen errusiartzea, ez-ortodoxoen (katolikoak, luteranoak) esetsaldiak eta juduen aurkako erasoak izan ziren Pobedonostseven politikaren ezaugarri nagusiak. Japoniaren kontrako gerraz geroztik eragin gutxiago izan zuen Errusiako politikan. \"Moskovskyy sbornik\" (1896, \"Moskuko bilduma\") saiakera-liburuan ezagutarazi zuen bere pentsamendua."}
{"id": "275638", "revid": "58701", "url": "https://eu.wikipedia.org/wiki?curid=275638", "title": "Jean Ribault", "text": "Jean Ribault (Dieppe, 1520 - Florida, 1565eko urriaren 12a) frantses kolonizatzailea izan zen. Protestantea zen eta Floridako lurretan higanot frantsesentzat kolonia bat eratzeko agindua jaso zuen Coligny almirantearengandik. 1562an Floridara joan eta itzuleran Ingalaterran babestu zen, erlijio-gerra zela eta. Preso hartu zuten, ingelesen kanpaina kolonial batean parte hartu nahi izan ez zuelako, eta \"Whole and True Discovery of Terra Florida\" (\"Floridako Lurraren benetako aurkikundea\") izeneko txostena idatzi zuen kartzelan. Libre utzi ondoren, berriro bidali zuen 1565ean Colignyk Florida aldera, han finkatu ziren higanot frantsesen kolonia, Fort Caroline izenekoa, antolatzeko; baina Men\u00e9ndez Avil\u00e9s buruzagi espainiarrak frantses kolonia xehakatzea agindu eta eraso hartan hil zuten Ribaut."}
{"id": "275639", "revid": "336", "url": "https://eu.wikipedia.org/wiki?curid=275639", "title": "Alexander Nikolaievitx Scriabin", "text": "Alexander Nikolaievitx Scriabin (Mosku, 1872ko urtarrilaren 6agreg./1871ko abenduaren 25ajul. - Mosku, 1915eko apirilaren 27agreg./apirilaren 14ajul.) errusiar pianista eta musikagilea izan zen.\nBizitza.\n1882-1892 urteetan egin zituen musika-ikasketak, Moskuko kontserbatorioan, Safonov, Taneiev eta Arenskirekin. Pianista ospetsu bihurtu zen, eta kontzertuak eman zituen Errusian, Suitzan, Herbehereetan, Belgikan eta Frantzian, berak idatzitako lanak aurkezteko batez ere. 1898-1903 bitartean Moskuko kontserbatorioan pianoa irakatsi ondoren, atzerrian bizi izan zen 1909 arte, lehenbizi Suitzan eta gero Belgikan. Garai hartan musika idatzi zuen, batez ere, eta noizean behin kontzertuak eman zituen. 1910. urtean Errusiara itzuli zen.\nScriabinek estetika, erlijioa eta kosmogonia bateratzen zituen teosofia-gogoetak azaldu nahi izan zituen bere musikarekin. Pianorako lan miresgarriak idatzi zituen."}
{"id": "275640", "revid": "512", "url": "https://eu.wikipedia.org/wiki?curid=275640", "title": "Nyctimene vizcaccia", "text": "Nyctimene vizcaccia Nyctimene generoko animalia da. Chiropteraren barruko Pteropodidae familian sailkatuta dago."}
{"id": "275641", "revid": "336", "url": "https://eu.wikipedia.org/wiki?curid=275641", "title": "Fiodor Xaliapin", "text": "Fiodor Ivanovitx Xaliapin (; Ometeva, Kazan, Errusiar Inperioa, 1873ko otsailaren 13agreg./otsailaren 1ajul. - Paris, Frantzia, 1938ko apirilaren 12a) opera-kantaria izan zen, bere garaiko kantari liriko ospetsuenetako bat.\nNekazari familia batean jaio zen, eta bere kasa ikasi zuen kantuan. San Petersburgon (1894), Moskun (1899), Milanen (1901), New Yorken (1907) eta Parisen (1908) egin zituen aurkezpenak Musorgskiren \"Boris Godunov\" operarekin; hogeita hamar urtez kantatu zuen mundu osoan, eta oso ospetsu bihurtu zuen. Europako hiri handienetan kantatu zuen, eta urte askoan New Yorkeko Metropolitan Opera antzokian. Beste interpretazio ospetsu batzuk: Dossifei, Musorgskiren \"Khovanshchina\" (\"Khovanstxina\") lanean; Mephisto, Gounoden \"Faust\" lanean; Bo\u00eftoren \"Mefistofele\"; Masseneten \"Don Quichotte\" (\"Kixotea\"), eta Rossiniren \"Il barbiere di Siviglia\" (\"Sevillako bizargina\"). Antzezle bikaina zen, eta Pabst zinemagilearen \"Don Quixote\" filmean parte hartu zuen."}
{"id": "275642", "revid": "46380", "url": "https://eu.wikipedia.org/wiki?curid=275642", "title": "Jean Buridan", "text": "Jean Buridan (; B\u00e9thune, Pas-de-Calais, 1300 inguruan - 1358 inguruan) filosofo eskolastikoa zen. Ockhamen ikasle eta jarraitzailea izan zen; Parisko Unibertsitateko errektore izan zen 1328an eta 1340an. Alor anitz landu zuen bere lanetan: logika, metafisika, filosofia naturala, etika eta abar. Nominalista izanik, Aristotelesi egindako iruzkinengatik nabarmendu zen.\nBuridanen astoa.\nBuridan famatua egin zuen argudioa da; alegiazkoa da, ordea, pentsalari honen lanetan ez baita ageri. Argudio horren arabera, asto batek, bi zaku lasto berdinen artean erdi-erdian jarrita, bere burua hiltzen utziko luke bien artean aukera egin ezinik, ez baitago arrazoirik alde baterako ala besterako joera hartzeko. Argudio hau garai hartako determinismoaren eta erabakimenaren arteko filosofia-gatazkan kokatzen da."}
{"id": "275643", "revid": "512", "url": "https://eu.wikipedia.org/wiki?curid=275643", "title": "Sergei Esenin", "text": "Sergei Alexandrovitx Esenin, errusieraz \u0421\u0435\u0440\u0433\u0435\u0301\u0439 \u0410\u043b\u0435\u043a\u0441\u0430\u0301\u043d\u0434\u0440\u043e\u0432\u0438\u0447 \u0415\u0441\u0435\u0301\u043d\u0438\u043d (Konstantinov, Errusiar Inperioa, 1895eko urriaren 3agreg./irailaren 21ajul. - Leningrado, Sobietar Batasuna, 1925eko abenduaren 28a) olerkari errusiarra izan zen.\nBiografia.\nNekazarien familia batean jaioa zen, eta ondo ezagutzen zuen laborarien mundua. 1916an argitaratu zuen lehen poema-liburua. Iraultzak zekarren bizitza berria kantatu zuen: \"Inonia\" (1918), \"Errusia Sobietarra\", \"Martxa Handiko kanta\", \"26en balada\" (1923-1928).\nIsadora Duncanekin ezkondu zen, eta harekin Mendebaldera egin zuen bidaiaren ondoren, ideia berrien eta izpirituaren eta izadiaren edertasuna suntsitzen zuen industrializazioaren kontra agertu zen: \"Lapur baten aitortza\" (1921). Gero eta etsiago, edaten hasi zen; \"Gizon beltza\" (1925) bere azken obra idatzi eta bere buruaz beste egin zuen. Haren obrak harrera ona izan zuen gazteen artean, baina alderdi komunistak langileriarengandik urrutikotzat jo zuen, eta debekatu egin zuen."}
{"id": "275644", "revid": "1545", "url": "https://eu.wikipedia.org/wiki?curid=275644", "title": "Charles Kingsley", "text": "Charles Kingsley (Holne, Devon, Ingalaterra, 1819 - Eversley, Hampshire, Ingalaterra, 1875) idazle britainiarra izan zen.\nBiografia.\nApaiz anglikanoa zen. Sozialismo kristaua delakoaren sortzaileetariko bat izan zen. Oso ospetsu egin zen J.H. Newmanekin izan zuen liburu bidezko eztabaida gogorraren ondorioz.\nSaiakerak, erakustaldiak, olerki lirikoak idatzi zituen, baina gaur egun eleberriengatik da, batez ere, ezaguna. \"Yeast\" (1848, \"Hartzidura\") eta \"Alton Locke\" (1850) eleberrietan gai soziala erabili zuen, helburu didaktikoekin.\nEleberri historikoak landuagoak eta biribilagoak dira: \"West-ward ho!\" (1885, \"Mendebal aldera!\"); \"Hereward the wake\" (1866, \"Hereward zelataria\").\nDarwinen teoriak garai hartan onartu zituen apaiz bakarretakoa izan zen Kingsley, eta haurrentzako kontakizun batean azaldu zituen: \"The water-babies\" (1863, \"Uretako haurrak\")."}
{"id": "275645", "revid": "46380", "url": "https://eu.wikipedia.org/wiki?curid=275645", "title": "Salvador de Madariaga", "text": "Salvador de Madariaga Rojo (Coru\u00f1a, 1886ko uztailaren 23a - Locarno, Suitza, 1978ko abenduaren 14a) euskal jatorriko idazle eta diplomatiko espainiarra izan zen. Washingtonen (1931) eta Parisen (1932) enbaxadore izan ondoren, Irakaskuntza publikoko eta Justiziako ministro izan zen (1934). Espainiako Gerra Zibilak eztanda egin zuenean Ingalaterran hartu zuen bizilekua. Idazle oparoa izan zen eta nabarmentzekoak dira, besteak beste, bere \"La Guerra desde Londres\" (1917), \"Shelley and Calder\u00f3n\" (1920), \"Gu\u00eda del Lector del Quijote\" (1926), \"Ingleses, franceses y espa\u00f1oles\" (1928-1929), \"Espa\u00f1a\" (1930), \"Don Juan y la donjuan\u00eda\" (1950), \"Col\u00f3n\" (1940), \"Hern\u00e1n Cort\u00e9s\" (1941), \"Bol\u00edvar\" (1952), \"Portrait of Europa\" (1952), \"Guerra de Sangre\" (1957), \"Presente y porvenir de Hispanoam\u00e9rica\" (1960), \"Anarqu\u00eda o Jerarqu\u00eda\" (1970) eta \"Memorias de mi Tiempo\" obrak (1975)."}
{"id": "275646", "revid": "1545", "url": "https://eu.wikipedia.org/wiki?curid=275646", "title": "Paulo Orosio", "text": "Paulo Orosio (; Braga, - ) historialari, teologo eta apologista kristaua izan zen.\nApaiz egin eta 414an Hiponara joan zen; han Agustin santuaren jarraitzaile izan zen eta liburu bat idatzi zuen priszilianismoaren aurka: \"Conmonitorium ad Augustinum de errore Priscillianistarum et Origenistarum\". 415ean Agustin santuak Palestinara bidali zuen pelagianismoari aurre egin ziezaion; heretikotzat salatu zuen Pelagiok, eta pelagianismoaren aurkako liburu bat idatzi zuen: \"Liber apologeticus contra Pelagianos\". 416ean Hiponara itzuli zen, eta Agustin santuak kristautasunaren aldeko historia-liburu bat idatz zezala agindu zion; hala idatzi zuen bere idazlanik garrantzitsuena, \"Historiarum libri VII adversus paganos\". Liburu horrek ospe handia izan zuen Erdi Aroan eta hizkuntza askotara itzuli zen."}
{"id": "275647", "revid": "512", "url": "https://eu.wikipedia.org/wiki?curid=275647", "title": "Kostis Palamas", "text": "Kostis Palamas (; Patras, 1859ko urtarrilaren 13a - Atenas, 1943ko otsailaren 27a) greziar poeta izan zen. Eragin handia izan zuen Greziako literatura modernoaren bilakaeran. Literaturan hizkuntza demotikoa erabiltzen hasi zen Atenasko Eskolako aitzindaria izan zen. Tradizionalismoa alde batera utzi, eta bere inspirazio-iturria herriaren hizkuntzan eta bizitzan oinarritzen ahalegindu zen. 1886an argitaratu zuen lehenengo poesia-bilduma: \"Tragoudia tes Patridos mou\" (\"Nire herriko kantak\"). Harenak dira, halaber: \"Iamboi kai Anapaestoi\" (1897, \"Ianboak eta Anapestoak\"); \"Asalefte Zoe \"(1904, \"Bizi aldaezina\"); \"Dodeckalogos tou Gyftou\" (1907, \"Ijitoaren dodekalogoa\"); eta \"I flogera tou Vasilia\" (1910, \"Erregearen flauta\"). Atenasko Unibertsitateko idazkaria izan zen, 1897. urtetik aurrera; herri-hizkuntzaren alde zeudenen buru izan zen hizkuntza-ereduen lehian."}
{"id": "275648", "revid": "512", "url": "https://eu.wikipedia.org/wiki?curid=275648", "title": "Jerry Rawlings", "text": "Jerry John Rawlings (Akkra, 1947ko ekainaren 22a - Akkra, 2020ko azaroaren 12a) ghanatar politikaria eta militarra izan zen. Ghanako estatuburua izan zen 1979ko ekainetik irailera eta 1981-2001 bitartean.\nBiografia.\nGobernuan gertatzen ari ziren ustelkeriekin bat ez zetorren ofizial-talde batekin bildu zen. 1979ko maiatzaren 15ean jo zuten estatu-kolpeak huts egin arren, ekainean Fred Akuffo teniente-koronelaren agindupeko gobernua erorarazi zuen. Gudarosteko iraultza-kontseiluko burua izan zen, eta, ustelkeriaren aurkako politika zorrotza bultzatzeaz gainera, Fred Akuffo, Akwasi Afrifa eta Ignatius Kutu Acheampong presidente ohiak hilarazi zituen.\nKonstituzio berria idatzi ondoren, hauteskunde libreak antolatu zituen. Aginpidea lortzen lagundu zion alderdiaren arteko desadostasunak zirela eta, 1981ean beste estatu-kolpe bat antolatu eta zibilek eta militarrek osaturiko behin-behineko gobernua eratu zuen. 1982ko eta 1983ko estatu-kolpeei, ekonomia-krisi latzari eta biztanleriaren hazkundeari aurre egin behar izan zien gobernu berriak.\n11 urteko aginte militarraren ostean, 1992ko alderdi anitzeko hauteskundeak irabazi zituen, eta baita 1996koak ere. 2000. urtean, ordea, John Kufuor nagusitu zitzaion."}
{"id": "275649", "revid": "28807", "url": "https://eu.wikipedia.org/wiki?curid=275649", "title": "Jerry John Rawlings", "text": ""}
{"id": "275650", "revid": "1545", "url": "https://eu.wikipedia.org/wiki?curid=275650", "title": "Edward Young", "text": "Edward Young (Upham, 1683ko uztailaren 3a - Hertfordshire, 1765eko apirilaren 5a) idazle eta literatura-kritikari ingelesa izan zen. Oxforden egin zituen ikasketak. 1713an, lehen olerkia \"(The Last Day)\" argitaratu ondoren, Whartongo dukearen babespean jardun zuen. 1727an, apaiz ordenatu zuten, gotzain izateko asmoa baitzuen, baina ez zuen lortu, eta 1731an ezkondu egin zen. Haren lan nagusia \"The Complaint: or, Night Thoughts\" (1742-1745, \"Deitoreak: edo gaueko gogoetak\") izan zen. Bederatzi parte edo \"gau\" bereizten dira olerkian, guztira 10.000 bertso inguru; bakarrizketa dramatikoa da, idazlearen emaztearen eta alabaren heriotzaren kariaz idatzia. Malenkoniaz eta tristuraz beteriko estiloa erabili zuen, geroago idazle erromantikoek oinarri izan zutena. Youngen beste lan aipagarri batzuk: \"Busiris, The Revenge, Conjectures on Original Composition.\""}
{"id": "275652", "revid": "9437973", "url": "https://eu.wikipedia.org/wiki?curid=275652", "title": "Badminton", "text": "Badmintona Ingalaterran 1873an sortutako tenisaren antzeko kirola da, ohiko pilota erabili ordez, pilota erdi batez eta lumazko isats batez osatutako pilota hegalari bat erabiltzen duena. Indian jokatzen zen jolas bat hartu zen oinarri gisa.\nTenis-zelaiak baino txikiagoetan jokatzen da. Sarea, ordea, altuago jartzen da hartan baino. Lumazko pilota kortxozko esfera erdi bat izan ohi da gehienetan, lumazko koroa edo isats bat duena. Pilota hegalariak pisu gutxi eta malgutasunik ez duenez, palak emandako indarra berehalaxe galtzen du, eta bide zuzenik ez du. Pilota hegalaria lurrera erortzen ez uztea da jolasaren funtsa. 1934an sortu zen kirol honetarako Nazioarteko Batzordea eta 1977an egin zen lehen txapelketa. Ingalaterran, Europa erdi eta iparraldean, Ipar Amerikan eta batez ere Malaysian jokatzen da kirol hau.\nHistoria.\nBadmintona Asian, Indian, Txinan eta Europan duela 2000 urte baino gehiago egiten zen antzinako kirola da. Jatorrian, pala moduko battledore eta shuttlecock izenez ezagutzen izenarekin jolasten zen, 1800. urtearen erdialdean Indian bere jokorako sare bat sartu aurretik.\nIndian, badmintona Poonaor Poonah bezala ezagutzen zen, eta badmintonaren arau ofizialak Punen (India) idatzi ziren 1873an.\nBeste 100 urte igaro behar izan ziren badmintona Joko Olinpikoetan erakusketa-kirol gisa sartzeko eta, gero, beste 20 kirolekin batera kirol olinpiko gisa aitortua izateko. Gaur egun badmintona mundu osoan jokatzen da, baina garrantzitsua da badmintonaren historia eta jatorria gogoratzea.\nBattledorea badmintonaren izen zaharrenetako bat zen eta bate edo pala esan nahi du. Antzinan, battledore bat egurrezko paleta bat zen, arropa garbitzeko eta kolpatzeko edo nahasteko erabiltzen zena. Jakina, aplikazioa kirol honetan erabili ahal izateko egokitu zen. Battledorea badmintonaren ingelesezko jatorrizko izenetako bat izan zen, eta gaur egun battledore bati badminton erraketa esaten zaio.\nShuttlecock (bolantea) pilota bat da, eta izen hori gaur egun ere erabiltzen da. Kortxo batez osatuta dago, eta hari lumak atxikitzen zaizkio, kono bat osatuz. Gaur egun, bolantea plastikozkoa da, baina antzina kortxoz eta benetako lumaz egiten zen.\nShuttlecock bat nahikoa arina da erraketa (bate) batekin kolpatuta izateko eta aireak erraz garraiatzeko. Bolante bat, berriz, teniseko pilota bat baino askoz arinagoa da.\nPoonaor Poonah, edo, besterik gabe, Poonah, lehen aipatu bezala, Indiako Pune hirian, badmintonari eman zitzaion jatorrizko izena izan zen.\nIndiara zihoazen britainiar armadako ofizialek jolasten eta gozatzen zuten joko bat zen, eta horrela zabaldu omen zen Ingalaterrara. \nBelarretan jolasten ziren, beren jantzi militarrez jantzita, etxe edo jauregi ederren aurrean. Badminton izena azkenean jokoa Ingalaterran orokortu zenean ezarri zen.\nBadmintona Espainian.\nBadmintona Espainian pixkanaka sartzen joan zen. Antzekoak ziren kirol batzuk bazeuden arren, 1970. urtera arte badmintona ez zen ofiziala egin eta Vigo izan zen sorlekua.\n1971ean Vigon Luis Mir\u00f3k, kiroldegiko zuzendari eta INEF-eko (Instituto Nacional de Educaci\u00f3n F\u00edsica) irakasleak, lagun talde bati bertan zituen erraketa eta bolanteak eman zizkion. Material hori Suediatik ekarri zuen deigarria gertatu zitzaiolako, nahiz eta ez jakin nola erabiltzen zen. Horrela Vigokoa izan zen Espainiako lehen kiroldegia \u201cpoona\u201d (badmintonaren Indiako bertsioa) jokatzeko aukera eman zuena.\nGeroago Jos\u00e9 Luis Vilak kirol honen arauak bilatu zituen jarduleei eman eta praktikan jartzeko. Hasiera batean arau errazak jarri zituzten, esaterako pisten tamaina txikitu eta sarearen altuera gutxitu, baina arauen ehuneko ehuna betetzeko arazoak egon ziren denbora luze batean, norbere arauekin jokatzen baitzuten jokalariek.\nKiroldegiko lehiaketa hasi eta hilabete batzuk geroago Vigon itsasontzi ingeles bat azaldu zen. Bertako marinelak kiroldegiko bezeroekin kontaktuan jarri ziren eta Ingalaterrako arauak erakutsi zizkieten praktikaren bidez. Honetaz aparte kirol honen historiaren inguruan datu gehiago bildu zituzten eta Portugaleko Badmintoneko Federazioaren berri izan zuten, garai horretan zegoen instituzio garrantzitsuenetakoa zena.\nKirol honek izan zuen arrakasta zela eta, Vigo hiriko lehen txapelketa ospatu zen. Honekin batera, 1975ean \u201cAlerta\u201d izeneko lehen kluba sortu zen eta \u201cClub del Mar San Amaro\u201d-k jarraitu zion Agust\u00edn Rodr\u00edguez zuzendari zuela. Honek lehendabiziko aldiz galiziar kluben arteko txapelketa jokatzea ekarri zuen.\nAurrerapauso horiek egin ziren arren pertsona askorentzat oraindik ere kirol ezezaguna izaten jarraitzen zuen eta horregatik kirola bultzatzeko lanetan jarraitu zuten. Baina aurrerapauso handiena Espainiako Badminton Batzordeak kirol hau estatuko kirol instituzioetan onartzeko proiektu berri bat sortu zuenean gertatu zen, horrela hasi baitzen zale kopurua handitzen.\nHala eta guztiz ere, lorpen handiena badmintona Espainiako Tenis Federazioaren barruan onartzea izan zen. Geroago Euskal Pilota Federazioaren barruan ere kokatu zuten.\n1985ean, lan askoren ostean, Espainiako Badminton Federazioa sortu zen Kirol Kontseilu Gorenak onartuta. Horrelaz badmintona beste kirol federazioetatik at geratu zen eta izaera propio bat lortu zuen. Gaur egun gehien praktikatzen den kiroletako bat bilakatu da. Espainiako Badminton Federazioa (ESBAF) erakunde nazional gorena da, 1985ean sortu zen eta lehen presidentea Jos\u00e9 Luis Villa Pi\u00f1eiro izan zen. Espainiako lehen txapelketa Valladoliden jokatu zen 1982an.\nDavid Serrano Espainiako badmintonak orain arte eman duen jokalaririk ospetsuenetako bat da, 1990 eta 1996 artean Espainiako 7 txapelketa jarraian lortu zituen. Gainera, 1992ko Bartzelonako Joko Olinpikoetan parte hartu zuen lehen badminton jokalari espainiarra izan zen, Esther Sanzekin batera.\nNazio mailan Dolores Marco kirolari profesionala Espainiako lehiaketa gehien irabazi dituen pertsona da, guztira bederatzi titulu lortu ditu, azkena 2006an. Gerora Antonio Crespo, Sergio Llopis eta Yoana Mart\u00ednez izan dira kirol honen maila gorenean ibili direnak. Azken hau lehendabiziko espainiarra izan zen Olinpiar Joko batean irabazten, 2008ko Pekineko Olinpiar Jokoetan hain zuzen.\nGaur egun, Carolina Mar\u00edn da jokalaririk ospetsuena. Emakumeen bakarkako kategorian jokatzen du eta BWF-eko (Badminton World Federation) ranking-ean lehendabiziko postuan dago. Horretaz aparte 2014 eta 2017an munduko txapeldun izan zen, eta 2014, 2016 eta 2017an Europako txapeldun. Gainera, 2016an Olinpiar Jokoak ospatu ziren Rio de Janeiron eta bertan ere garaile izan zen.\nBadmintona Euskal Herrian.\nGipuzkoako Badminton Federazioa 1986an sortu zen, nahiz eta Eusko Jaurlaritzaren legezko agiriaren arabera 1987an izan. Gipuzkoa izan da kirol honen aitzindaria Euskal Herrian.\nHeziketa fisikoan lizentziatu eta Donostiako Santa Maria ikastetxean irakasle zen Manuel San Martin izan zen eragile nagusia. San Martin hasi zen badmintona sartzen ikastetxeko ikasleen gurasoei ematen zizkien mantentze eskoletan eta ikasleei heziketa fisikoaren barnean, neskei kirola egiteko beste aukera bat eskaintzearren, batez ere. Hainbesteko izan zen arrakasta, jende asko eta asko zaletu zela. Ondorioz eskola bat eta lehiatzeko talde bat sortu zen. Hori izan da, urteetan zehar, Gipuzkoako jokalarien harrobia.\nArabako Badminton Federazioa ere urte askoz arduratu da kirol honen garapen eta sustapenaz. Horretarako eskola, klub eta jarduera ezberdinak sortu zituzten, esaterako lehiaketak. Gaur egun Araban 90 jokalari federatu eta 100 haurrek osatzen dituzten 4 klub ofizial daude. Guzti hauek Arabako lehiaketetan parte hartzen dute.\nJokoa.\nJoko honen helburua puntuak irabaztea da seta lortzeko. Horretarako, oso garrantzitsua da sakea izatea.\nGizonezkoen eta binakako partidetan 15 puntuko 3 set egiten dira eta set gehien lortzen dituenak irabazten du. Hirugarren setera iristen badira 8. puntuan zelaiaren aldea aldatzen da.\nEmakumeen modalitatean berriz 11 puntuko 3 set dira. Hirugarrenera iritsiz gero seigarren puntuan aldez aldatzen dira.\nBakarkako modalitateko lehen sakea zelaiaren eskuin aldeko zerbitzugunetik egin behar da bolanteak zelaia diagonalki zeharkatzen duela. Aurkariak falta edo huts egiten badu aurreko sakea egin duenak sakatuko du berriro. Hutsa sakatu duenak egiten badu sakea aurkariari egokituko zaio.\nBadmintonaren arauen arabera, sakea egitean ezin dira ekintza hauek egin:\nBadmintonaren arauetan, honako ekintza hauek hutsegiteak dira..\nBadmintoneko zelaia\nSakea egiterakoan kontuan hartu beharrekoa: puntuen kopurua bikoitia denean sakea eskuin aldetik egingo da; berriz, puntuak bakoitiak badira ezker aldetik egingo da.\nJoko-eremua.\nZelaiak 13,4 metroko luzera eta 5,18 metroko zabalera dauka bakarkako kategorian. Binakakoetan berriz, 13,4 metro luzera eta 6,10 metro zabalera.\nZelaiaren erdian sare bat dago 1,55 metroko altueran metalezko bi posteri lotuta.\nPistaren inguruan ikusten ditugun lerroek badminton eremua mugatzen dute. 4 cm-ko lodiera dute, eta horiek jokalekuaren zati dira. Horregatik, bolante bat erortzen bada, luma harantz bidali duenarentzat da. Erdian dagoen lerro bat ere badago. Badmintonaren arauek zehazten dute lerro horrek zerbitzuaren bi aldeak mugatzen dituela, hau da, sakearen bi zatiak. Lerroen erabilera desberdina da banakako partidetan edo binakakoetan jokatzen bada:\nGainera, badmintonaren arauen arabera, eremuaren inguruan espazio nahikoa zabala egon behar da. Hori jokalarien segurtasuna eta osotasun fisikoa bermatzeko egiten da, kirol hau praktikatzeko.\nMateriala.\nBolantea edo luma: joko honen elementu bereizgarriena da. Bi zatitan banatzen da: alde batetik 14 edo 16 lumaz osatutako aldea, eta bestetik kortxoz osatuta dagoen burua.\nBadmintonezko bolantea teniseko edo ping pongeko pilotaren baliokidea da. Badmintonaren oinarrizko arauen arabera, forma koniko irekiko lumak izan behar ditu. Kono hau hamasei lumaz osatuta dago, eta kortxozko oinarri baten inguruan txertatuta daude. Oinarriak esferaerdiko forma du eta larruzko geruza mehe batez estalita dago.\nBolantearen forma oso aerodinamikoa da. Bolantea bera berehala biratzen da bakarrik, kortxoa aurretik jarriz. Latinoamerikako hainbat herrialdetan eta Mexikon, bolantea \u00abGallito\u00bb izenez ere ezagutzen da.\nKantxa erdiko edo arkuko kolpeak\nZelai erdian, bolante altu bat, normalean, erremate batekin kolpatuko da. Jauzian erremateak ere badaude, jokalariek angelu handiagoa izan dezaten bolantea beherantz txikitzeko.\nKolpeak hondoan\nPistaren hondoan, jokalariak bolantea beti buru gainetik jotzen saiatzen dira. Horri esker, puxikak (altuera handiarekin aurkariaren goialdetik pilota pasatzea) egin ditzakete, altxatutzeak (goian, aurkariaren pistaren hondoan), erremateak (bolantea beherantz txikituz), \"clear\"-a (sorbaldan kolpea, aurkariaren kantxaren hondora bidalita) eta dejadak (kolpe leuna, sarearen eremura eror dadin).\nDefentsa-kolpeak\nErremate bati erantzuteko, oinarrizko hiru aukera daude: altxatzea, bolantea blokeatzea dejada bat egiteko, edo tentsio edo drive bat egitea. Banakakoetan, blokeatzea da erantzun ohikoena. Aitzitik, binakakoetan, altxatzea da aukerarik seguruena, baina aurkariek erasotzen jarrai dezakete. Blockak eta tentsioak kontraerasoen kolpeak dira, baina errematea eman dion jokalariaren kideak geldiaraz ditzake. \nSakea\nSakeak bere kolpe aniztasun berezia du. Tenisean ez bezala, joko-arauek sakea mugatzen dute, eta, beraz, bolantea gerritik behera kolpatu behar da. Sakatzaileak bi aukera ditu: sake laburra, atzealdean sake luzea, tentsio handiko sakea edo defentsa-sakea.\nErraketa: jokoaren elementu garrantzitsuena da. Mehe eta arina izan ohi da azkar mugitzeko. \u00a0\nBadminton erraketak arinak dira eta 70 eta 100 gramo arteko pisua dute. Karbono-zuntzez eta material ugariz osatuta daude. Karbono-zuntzak erresistentzia handia du bere pisua kontuan izanik. Gainera, gogorra da eta energia zinetikoaren erabilera bikaina ematen du. Lehenago, erraketak aluminioa bezalako material arinagoez eginda zeuden. Antzina, badmintonezko lehen erraketak egurrez eginak zeuden.\nDiseinu mota ugari daude, hala ere, arauek erraketaren forma eta tamaina mugatzen dute. Kirolari bakoitzak erabiltzen duen erraketa bere jokatzeko moduaren ezaugarriei egokitu behar zaio. Ohiko buru obalatuaren forma oraindik erabiltzen da, baina gero eta erraketa gehiagok dute buru isometrikoaren forma."}
{"id": "275653", "revid": "58701", "url": "https://eu.wikipedia.org/wiki?curid=275653", "title": "Joaqu\u00edn Elio", "text": "Joaqu\u00edn Elio Ezpeleta (Iru\u00f1ea, 1806ko abuztuaren 19a - Paue, 1876ko urtarrilaren 24a) Nafarroako militarra izan zen.\nBiografia.\nFrancisco Javier Elioren iloba eta Salvador Elioren anaia izan zen. Armada karlistako kapitain nagusi izatera iritsi zen eta Karlos VII.ak duke izendatu zuen. Nafarroako komandante nagusia izan zen 1839an eta, antza denez, Nafarroako independentziaren aldeko asmoak zituen garai hartan. Bergarako Besarkada ez zuen onartu, eta Frantziara erbesteratu behar izan zuen. Atzerrian zegoela matxinada karlistarako prestakuntza lanetan jardun zuen eta 1857. urtean Tarragonako San Carlos de la Rapitako matxinadan hartu zuen parte, baina atxilotu egin zuten. Hiltzera kondenatu zuten, baina Elisabet II.a Espainiakoa erreginak zigorra barkatu zion. Euskal Herriko bigarren Karlistadan, kapitain nagusia eta Karlos VII.aren armadako buruzagia izan zen. Eri zegoela, Pauera erretiratu eta bertan hil zen 1876ko urtarrilean."}
{"id": "275654", "revid": "512", "url": "https://eu.wikipedia.org/wiki?curid=275654", "title": "Otopteropus cartilagonodus", "text": "Otopteropus cartilagonodus Otopteropus generoko animalia da. Chiropteraren barruko Pteropodidae familian sailkatuta dago."}
{"id": "275655", "revid": "512", "url": "https://eu.wikipedia.org/wiki?curid=275655", "title": "Francisco Javier Elio", "text": "Francisco Javier Elio Olondriz (Iru\u00f1ea 1767ko ekainaren 12a - Valentzia, 1822ko azaroaren 24a) nafar militar monarkikoa izan zen.\nBiografia.\nCeutako eta Orango defentsan hartu zuen parte. 1805. urtean, koronela zela, Ameriketara jo zuen ingelesen esku zegoen \"La Colonia\" Espainiarentzat berriz hartzera. Montevideoko gobernari izendatua izan ondoren, Buenos Airesko erregeordearen aurka altxatu zen, eta Montevideoko lurraldea Buenos Airesko herrialdetik bereizi zuen. La Platako probintzietako erregeorde hautatu zuten ondoren, baina ezin buruturik ibili zen bertako iraultzaileekin eta 1812. urtean Espainiara itzuli zen. Kataluniako eta Valentziako armadaburu egin zuten 1814. urtean, eta Fernando VII.ari lagundu zion liberalen aurkako zereginetan (Elioren altxadia). Liberalak gogor zapaldu zituen, eta 1820ko matxinada liberalaren garaian atxilotu zuten. 1822an hil zuten heriotza zigorrez."}
{"id": "275656", "revid": "58701", "url": "https://eu.wikipedia.org/wiki?curid=275656", "title": "Abel Gance", "text": "Abel Gance (Paris, Frantzia, 1889ko urriaren 25a - 1981eko azaroaren 10a) zinemagilea izan zen, Europako zinemaren aitzindaria. Lehen Mundu Gerraren aurretik egin zituen lanak maisulantzat hartu izan dira. Gerra-garaian propaganda-filmak egin zituen Frantziako Armadarentzat: \"Mater dolorosa\" (1917), esaterako. Baina haren film garrantzitsuenak mutuak dira: \"La dixi\u00e8me symphonie\" (1918, \"Hamargarren sinfonia\"); \"J'accuse!\" (1919, \"Salatzen dut!\"); \"La roue\" (1923, \"Gurpila\") eta, batez ere, \"Napol\u00e9on\" (1925). Azken film horrek arazoak izan zituen, hiru pantaila behar baitzituen; gainera, oso luzea zen. Zinema ahostuna sortu eta, urte batzuk lanik gabe egon ondoren, beste film batzuk egin zituen. Haietako batzuk: \"Lucr\u00e8ce Borgia\" (1935); \"Le capit\u00e1n Fracasse\" (1942); \"La tour de Nesle\" (1954); eta \"Cyrano y D\u00b4Artagnan\" (1962)."}
{"id": "275657", "revid": "96586", "url": "https://eu.wikipedia.org/wiki?curid=275657", "title": "Gato P\u00e9rez", "text": "Gato P\u00e9rez, jaiotza-izenaz Javier Patricio P\u00e9rez \u00c1lvarez (Buenos Aires, Argentina, 1951ko apirilaren 11 - Bartzelona, Katalunia, 1990eko urriaren 18a), argentinar musikaria izan zen.\nBiografia.\nArgentinan jaio arren, 1966az geroztik Bartzelonan jarri zen bizitzen, eta bertan bukatu zituen konposizio eta gitarrako ikasketak. Zenbait musika-taldetan kantari eta gitarra-jotzaile izan ondoren, 1974an bere taldea sortu zuen, Secta S\u00f3nica izenekoa. Handik lau urtera bakarlari gisa aritu zen. Ospe handia lortu zuen hainbat musika-generotan: saltsa, milonga, funkya, rocka... Baina 1980an runba generoan espezializatu zen, eta telebistako programa askotan kantatzeko deitzen zuten.\nAbesti ugari idatzi zituen; aipagarrienak, \"Romesco\" (1979), \"Atalaya\" (1981), \"Prohibido matar a los gatos\" (1983) eta \"M\u00fasica\" (1985).\nBere ibilbide profesionala ustekabeko gaixotasun batek eten zuen."}
{"id": "275658", "revid": "28807", "url": "https://eu.wikipedia.org/wiki?curid=275658", "title": "Gato Perez", "text": ""}
{"id": "275659", "revid": "336", "url": "https://eu.wikipedia.org/wiki?curid=275659", "title": "Charles Lyell", "text": "Charles Lyell (Kinnordy, Forfarshire, 1797ko azaroaren 14a - Londres, 1875eko otsailaren 22a) geologo eskoziarra izan zen. Lurraren bilakaera kausa fisiko-kimikoek eragina zela argudiatu zuen, eta etengabeko prozesu horretan, urak, eguzkiak eta haizeak berebiziko garrantzia dutela erakutsi zuen. Kreazionismoaren aldeko tesien aurka borrokatu zen, eta Geologia zientziaren sortzailetzat har daiteke horrenbestez. \"Principles of Geology (Geologiaren hastapenak)\" liburua argitaratu zuen 1833an. Eragin handia izan zuen Darwinengan eta, era berean, zerikusi handia izan zuen Darwinen \"Origin of Species\" (1859, \"Espezieen jatorria\") obrak Lyell-en \"The Geological Evidence of the Antiquity of Man\" (1863, \"Gizakiaren antzinatasuna geologiaren argitan\") lanean. Gizakia Pliozeno Arotik lurrean dagoela proposatu zuen Lyell-ek liburu honetan."}
{"id": "275660", "revid": "336", "url": "https://eu.wikipedia.org/wiki?curid=275660", "title": "Poliestireno", "text": "Poliestirenoa &lt;chem&gt;(C6H5CH-CH2)_{n}&lt;/chem&gt; estirenoaren polimerizazioz lortzen den polimero termoplastikoa da.\nSolido garden gogorra da, eta beroaren eta elektrizitatearen oso isolatzaile ona. Eraso egiten diote hidrokarburoen disolbatzaileek, baina erresistentzia die azido organikoei, alkaliei eta alkoholei. Erraz ematen zaio edozein kolore eta forma. Sukoia da.\nXafla, plaka, apar eta beste era batzuetan saltzen da. Jostailuetan, etxeko tresnetan, elektrizitate-tresnetan, isolatzaile gisa, ontzietan, altzariak egiteko eta beste eginkizun askotarako erabiltzen da. Industrian garrantzi handia izan du; plastikoen industriari hasiera eman zioten formaldehidoaren kondentsazio bidez lortutako polimeroak adina. 1932an jarri zen salgai."}
{"id": "275661", "revid": "336", "url": "https://eu.wikipedia.org/wiki?curid=275661", "title": "Azetona", "text": "Azetona CH3-CO-CH3 formula duen konposatu organikoa da. Likido koloregabea da, mendaren usainekoa. 56\u00b0 C-an irakiten du, urarekin nahas daiteke, eta hainbat konposatu organiko disolbatzen ditu (gantzak, erretxinak, nitrozelulosa, etab). Azetilenoa ere disolbatzen du. Zetonen propietate orokor berberak ditu. Azetona kaltzio azetatoaren destilazio lehorrez, edo azido tartarikoaren, azido zitrikoaren nahiz zelulosaren pirogenazioz lortzen da, eta baita beste hainbaten oxidazioz ere. Organismoan, azetona gantzen eta zenbait aminoazidoren arteko metabolismoaz sortzen da. Gaixotasun batzuen ondorioz (diabetesa esaterako), azetona eta antzeko beste konposatu batzuk (gorputz zetonikoak) gehiago sortzen ditu organismoak. Gernura igarotzen da eta zetosia eragiten du."}
{"id": "275662", "revid": "46380", "url": "https://eu.wikipedia.org/wiki?curid=275662", "title": "Jean-Antoine Houdon", "text": "Jean-Antoine Houdon (Versailles, 1741eko martxoaren 25a - Paris, 1828ko uztailaren 15a) frantziar eskultorea izan zen.\nGazte-gaztetatik hasi zen eskultura ikasten. 1761ean Erroma saria irabazi zuen, eta hango Eskola Frantsesean egon zen 1764etik 1768ra. Eskultura klasikoak eta Errenazimentukoak erakarririk, klasikoen kopiak egin eta anatomia ikasteari ekin zion buru-belarri. Ordukoak dira \"Larrutua\" eta \"San Bruno\" (1767). Parisera itzulirik, estatua mitologikoak eta alegorikoak egin zituen: \"Diana\" (1780), \"Negua\" (1783), \"Uda\" (1785). Aipagarriak dira erretratu finak, modeloen banakotasun eta nortasun sakona agerrarazten dutenak: \"Katalina II.a Errusiakoa\" (1773); \"Diderot\" (1775); \"Gluck\" (1775); \"Benjamin Franklin\" (1778); \"Rousseau\" (1778); \"Voltaire\", eseria eta molde klasikoan jantzia, (1781); \"La Fontaine\" (1783); \"Washington\" (1785); \"Mirabeau\" (1791); \"Napoleon\" (1806). Busto asko egin zituen, ez denak bikainak, ordea. Aipagarriena Voltairerena da, Komedia Frantseserako egina."}
{"id": "275663", "revid": "336", "url": "https://eu.wikipedia.org/wiki?curid=275663", "title": "P\u00e9ter L\u00e9k\u00f3", "text": "P\u00e9ter L\u00e9k\u00f3 (; Subotica, Jugoslavia, gaur egun Serbia, 1979ko irailaren 8a) hungariar xake-jokalaria da.\nBiografia.\nZazpi urte zituenean, xake-joko bat oparitu zion aitak, eta 12 urte egin zituenerako nazioarteko maisua zen. Tibor Karolyi hungariar xakelariarekin entrenatzen zuen eskola-orduetan; ikasketak, berriz, tutoreen bidez osatu zituen. 1992an, 14 urtetik beherakoen Europako Txapelketa irabazi eta maila bereko Munduko Txapelketan lehen postuko berdinketa lortu zuen.\n1994an, mundu-mailako hirugarren garaipena erdietsi zuen Wijk an Zee-ko lehiaketan, Herbehereetan, eta, hala, Munduko Xake Federazioaren xake-maisu handiaren titulua bereganatu zuen 14 urterekin. Errekorren liburuan, Leko bihurtu zen, Judit Polg\u00e1rren ordez, munduko xake-maisu handietan gazteena. Hungarian eta Espainian ere lortu zituen mundu-mailako beste bi garaipen 1993an."}
{"id": "275664", "revid": "105290", "url": "https://eu.wikipedia.org/wiki?curid=275664", "title": "Malabar (India)", "text": "Malabar () Indiako hego-mendebaleko kostaldeko lurraldea da, Dekkan penintsulako mendebaldean. Arabiako itsasoaren ertzean dago; kostaldea Goatik Komorin lurmuturreraino hedatzen da, eta hondar-dunek moldatua da. Barnealdean aintzira asko daude, eta haien arteko ubideetan ontzi txiki anitz ibiltzen dira. Barnealdea jalkinezko lurra da, Mendebaldeko Ghat mendietatik datozen errekek ureztatua. Klima beroa eta hezea da. Arroza, espeziak eta kokoa dira ekoizpen nagusiak. Arrantzak ere garrantzi handia du. Malabar kosta guztiz garrantzitsua zen Indiako ozeanoko merkataritzan, Europako oihalontziak Esperantza Onaren lurmuturra iragan eta bertara jotzen baitzuten lehen eskalan. Gaur egun, Kerala estatua eta Karnataka estatuko kostaldea hartzen ditu. Hiri nagusiak: Trivandrum, Kalikut eta Mangalore."}
{"id": "275665", "revid": "336", "url": "https://eu.wikipedia.org/wiki?curid=275665", "title": "Andrew Marvell", "text": "Andrew Marvell (Winestead, Ingalaterra, 1621eko martxoaren 31 - Londres, Ingalaterra, 1678ko abuztuaren 16a) britainiar idazle eta politikaria izan zen.\nBiografia.\nHull lurraldeko ordezkari izan zen Ingalaterrako Parlamentuan 1659-1678 bitartean. 1663an enbaxadore izan zen Errusian eta Eskandinavian.\nPolitika eta erlijiozko gaiak erabili zituen hitz lauzko idazkietan. Baina ospe handiena hil ondoren argitaratu ziren bere olerki-bildumek eman zioten: \"Miscellaneous Poems\" (1681), eta \"Instructions To a Painter\" (1689, \"Pintore batentzat irakasbidea\"), satira-olerkiak.\nUrte askotan ahaztuta egon ondoren, XIX. mendean hasi zen berriz bere izena goraipatzen eta bere garaiko olerkaririk handienetakotzat jotzen. Marvellen olerki batzuk ikur-olerki bihurtu dira Britainia Handian: \"To His Coy Mistress\" (\"Maitale betizu bati\") eta \"The Definition of Love\" (\"Maitasunaren definizioa\") esaterako."}
{"id": "275666", "revid": "336", "url": "https://eu.wikipedia.org/wiki?curid=275666", "title": "Talcott Parsons", "text": "Talcott Parsons (Colorado Springs, 1902ko abenduaren 13a - Munich, 1979ko maiatzaren 8a) Estatu Batuetako soziologoa izan zen. Amherst College ikastetxean eta London School of Economics ikastetxean egin zituen ikasketak; Heidelbergeko Unibertsitatean egin zuen doktoretza. Ekonomiako irakaslea izan zen Harvard Unibertsitatean (1931-1944 urteetan) eta Soziologia irakasle (1944-1949 urteetan). 1949. urtean \"American Sociological Society\" elkarteko lehendakari izendatu zuten. Funtzionalismo-estrukturalismoaren aitzindaria izan da soziologian; gizarteen ezaugarri orokorrak eta bereizgarriak aztertzeko sailkapen bat prestatzen saiatu zen. Soziologiaren alorrean eragin handia izan du Parsonsek Estatu Batuetan.\nTeoria.\nTeoria Parsoniarraren oinarria ekintza da. Ekintza zenbait faktoreren menpe dago, gizartean funtzio bat izatera eramaten dutena. Ekintza helburu bat lortzeko bidea da, nahiz eta ekintza gauzatzen duenak ez du beti bere helburua lortzen. Inguruko baldintzek eta bitartekoek hiru ekintza mota bereizten dituzte: instrumentala, aztertu eta sortu egiten dutenak; adierazleak, saritzea bilatzen dutenak, bideratzailea dena; eta morala, banakoaren kolektibitatea bilatzen duena.\nEragina.\nSoziologiaren alorrean eragin handia izan du Parsonsek Estatu Batuetan, funtzionalismo-estrukturalismoaren aitzindaria izan baita.Teoria honek gizarteak autoerregulaziorako joera duela defendatzen du, eta baita haren elementuen (funtzioak, mugak, balioak) arteko interkonexioa ere. Gizarte baten buruaskitasuna oinarrizko beharren menpe daude, hala nola, haurtzaroaren babesa eta hezkuntza gizarteratzeko modu bat bezala ikustea.\nKritikak.\nXX. mendeko soziologo garrantzitsuenetariko bat izan den arren, kritikak ere jaso izan ditu. Hauek gizarte aldaketei eta sortu dituzten gatazkei arreta gehiegi ez eskaintzeagatik izan dira. Bere obra soziologiaren arloko lehenetariko sintesi saiakera da, zeinetan \u00c9mile Durkheim, Max Weberren eta beste soziologo batzuen lanak aztertzen dituen. Parsonsen teoria kontserbadorea besterik ez dela esan da, Karl Marx baztertzeko asmoz egin zena.\nLanak.\nObra nagusiak: \"Social System\" (1951, Gizarte-sistema), \"Politics and Social Structure\" (1960, \"Politika eta gizarte-egitura\")."}
{"id": "275667", "revid": "10891", "url": "https://eu.wikipedia.org/wiki?curid=275667", "title": "Guido Reni", "text": "Guido Reni (Bolonia, Italia, 1575eko azaroaren 4a - 1642ko abuztuaren 18a) margolaria, dekoratzailea eta marrazkilaria izan zen. Albano eta Domenichino margolariekin batera Denijs Calvaert, Ludovico eta Caravaggio maisuen ikasle izan zen. Antzinateko marmolezko irudi leunak aztertu zituen, eta harmonia handiko irudi biluzi asko pintatu zituen. 1613-1614 urteetan pintatu zuen bere obrarik ospetsuena, Erromako Pallavicini-Rospigliosi jauregiko sabaiko \"Egunsentia\". Erroman izan ondoren Boloniara itzuli zen, eta erlijio-pintura landu zuen. Boloniako pintorerik handiena izan zen Ludovico Carracci maisua hil zenez geroztik, eta eragin handia izan zuen Europako pintoreengan, Frantziako eskolako pintoreengan batez ere.\nLan nagusiak: \"Errosarioko Ama Birjina\", \"Ecce Homo\", \"Ama Birjina Doloretakoa\", \"Haurra Bako\" eta \"Atalanta eta Hipomenes\"."}
{"id": "275668", "revid": "96586", "url": "https://eu.wikipedia.org/wiki?curid=275668", "title": "John Updike", "text": "John Updike (Reading, Pennsylvania, AEB, 1932ko martxoaren 18a - Danvers, Massachusetts, AEB, 2009ko urtarrilaren 27a) Estatu Batuetako idazlea izan zen.\nBiografia.\nHarvarden eta Oxforden ikasi zuen. Hogei urtekoa zela \"The New Yorker\" aldizkarian hasi zen idazten, eta harrezkero bertan idazki asko -poemak, ipuinak, kritika...- argitaratu zituen. Ipuinetan azaltzen duen Estatu Batuetako gizartearen ikuspegi ironiko zorrotza bere eleberrietan ere aurki daiteke.\n1960ko \"Rabbit, Run\" eleberrian geroko beste zenbaitetan \"Rabbit Redux\" (1971), \"Rabbit is Rich\" (1981) azaltzen den pertsonaia beraren inguruan antolatua da, hartara heroiaren bizitzaren hainbat aldi jasotzen dituela. Beste zenbait eleberri: \"The Centaur\" (1963), \"Of the Farm\" (1965), \"Couples\" (1968), \"The Witches of Eastwick\" (1984). Eleberri-bildumetariko batzuk: \"The Same Door\" (1959), \"Museums and Women\" (1972), \"Problems\" (1972)."}
{"id": "275670", "revid": "137256", "url": "https://eu.wikipedia.org/wiki?curid=275670", "title": "Karl Ziegler", "text": "Karl Ziegler (Helsa, Alemania, 1898ko azaroaren 26a - M\u00fclheim, Alemania, 1973ko abuztuaren 12a) alemaniar kimikaria izan zen.\nBiografia.\nMarburgeko Unibertsitatean egin zituen ikasketak. Main, Heidelberg eta Halleko Unibertsitateetako irakasle izan zen, eta Kaiser Wilhelm Institutuko (gero Max Planck izan zena) zuzendari izan zen.\nKarbono-kateei buruzko ikerketak egin zituen, gaur egun lurringintzarako oinarrizko direnak.\nBigarren Mundu Gerraren ondoren aluminio eta berunezko gai organometalikoei buruz hainbat ikerketa egin zituen. Ikerketa horietan \"Zieglerren katalizatzailea\" aurkitu zuen, olefinak molekula pisu astuneko eta oso egitura ordenatuko polimeroetara katalizatzeko erabilia.\n1963an Kimikako Nobel saria irabazi zuen, Giulio Nattarekin batera."}
{"id": "275671", "revid": "512", "url": "https://eu.wikipedia.org/wiki?curid=275671", "title": "Paranyctimene raptor", "text": "Paranyctimene raptor Paranyctimene generoko animalia da. Chiropteraren barruko Pteropodidae familian sailkatuta dago."}
{"id": "275672", "revid": "1545", "url": "https://eu.wikipedia.org/wiki?curid=275672", "title": "Antonio Gramsci", "text": "Antonio Gramsci ( ahoskatua; Ales, Sardinia, 1891ko urtarrilaren 22a - Erroma, 1937ko apirilaren 27a) italiar politikaria eta pentsalaria izan zen. Alderdi Sozialistakoa izan zen, harik eta Alderdiaren ezkerraldea bereizi egin zen arte: Alderdi Komunista (1921). Bera izan zen sortzaileetako bat.\nIbilbidea.\n1918-1920ko Turingo fabrika-batzarretan parte hartu zuen, baina sozialismoa ezartzeko ahalegin horiek, I. Mundu Gerra amaitu ostean, porrot egin zuten Italian. Alderdi Komunista sortu ondoren, diputatu hautatu zuten (1924) eta, sozialistekin batera, faxisten gorakada eragozten saiatu zen. 1926an, berriz, atxilotu egin zuten, eta bizitzako azken hamar urteak kartzelan eman zituen.\nBertan, marxismoari buruzko hainbat tesi eta ikuspegi kritiko landu zituen. \"Lettere dal carcere\" (\"Kartzelako gutunak\" euskaraz, Ekaitz Sirventek euskaratu eta Katakrak argitaletxeak argitaratutako liburua), \"Quaderni dal carcere\", \"Il materialismno storico e la filosofia de Benedetto Croce\", \"Note sul Machiavelli\", \"La politica e lo Stato moderno\" eta \"Letteratura e vita nazionale\" idatzi zituen, besteak beste, garai horretan. Bera izan zen materialismo historikoa gehien landu zuen Italiako pentsalaria. Kartzelako gutunetan azaltzen da, batez ere, Gramsciren gizatasun hunkigarriena.\nEkarpen teorikoak.\nGobernu mota egokienen inguruan teorizatu eta idatzi zuen, nola lortu herriaren errepublika. Horretarako, Niccolo Macchiaveli irakurri zuen, besteak beste. Abiapuntuan, marxismoaren teoria klasikoei heldu zien, baina kartzelan zela sakondu egin zuen langile-mugimenduak boterea behin hartuta sortutako egituren kontraesanetan. Erakunde benetan demokratiko eta eraginkorrak nola sortu izan zuen kezka-iturri, eta auzitan jarri zuen azpiegiturak gizartearekiko zuen determinismoa. Alde horretatik, gizarte-azpiegiturak eta -gainegiturak elkar eragiten dutela nabarmendu zuen.\nIkusi zuen marxismoak boterea nola eskuratu teorizatu zuela, baina behin boterea hartuta, sozialismoak estatuak zuzendutako ekonomia bat sortu nahi zuela, eta langile-gehiengoa partaidetzatik baztertzen. Italian, hain zuzen, iraultzak ez zuen aurrera egin. Bere ustez, alderdiaren aginte horrek ez zituen gizarte zibiko edo sozialistak sortzen, herriarengandik bereizitako hezurdura artifizialak baizik. Jendea partaidetzatik baztertuz gero, haien identitateari eta naziotasunari eraso eginez gero, jendeak modu kontserbadorez eta sabotajez erantzungo omen zuen. Profetikoa izan zen geroko estatu sozialistek, baita sozialismo parlamentarioak ere, izandako patuaren inguruan.\nGramsciren baitan aurkitzen diren hiru elementu postmoderno adierazgarri dira deszentralizazioa, partaidetza aniztasunean eta herri-kulturaren errespetua."}
{"id": "275673", "revid": "448", "url": "https://eu.wikipedia.org/wiki?curid=275673", "title": "Gipuzkoako ermandadea", "text": "Gipuzkoako ermandadea XIV. mende bukaeran osatu zen instituzioa (Tolosako Batzar Nagusiak, 1375; Getariako Batzar Nagusiak, 1397). Gipuzkoako segurantzaz arduratu zen ermandadea, Ahaide Nagusien arteko guduez nagusiki. 1456. urtean, ganboatar eta oinaztar guztien dorretxeak eraitsi zituen ermandadeak, eta erbestera bidali zituen ahaide nagusien arteko buruzagiak.\nBestalde, aginpide handia izan zuten hasieratik, 1375. urtetik, ermandadeko alkateek. Zazpi ziren herrialde osoan, eta haien gain zegoen lege-hauste arruntaren aurkako zigorrak ezartzea. ermandadeko alkateen epaiak errege-agindu baten bidez baizik ezin ziren aldatu. 1611. urtean kargu hori kentzea erabaki zuten Gipuzkoako Batzar Nagusiek, alkate horien aginpidea gehiegizkoa zela eta agintekeriarako bide ematen zuela iritzita."}
{"id": "275674", "revid": "512", "url": "https://eu.wikipedia.org/wiki?curid=275674", "title": "Diego Portales", "text": "Diego Portales Palazuelos (Santiago, Txile, 1793ko ekainaren 16a - Valpara\u00edso, Txile, 1837ko ekainaren 6a) Txileko diktadorea izan zen, euskaldun jatorrikoa.\nDirutza handi baten jabe egin zen merkataritzari esker, eta 1824an Txileko Gobernuak tearen, edari bizien eta tabakoaren salmentaren monopolioa eskaini zion, gobernuak Erresuma Batuarekin zituen zorrak ordaintzearen truke. Hala, Txilen eragin handiena zutenetako bat zen Portales; 1830ean, Txileko Alderdi Kontserbadorea aginpidera iritsi zenean, Kanpo eta Barne Arazoetako, eta Gerra eta Itsas Armadako ministro izendatu zuten. Oso gogor menderatu zuen liberalek antolatu zuten matxinada, eta Txileko egiazko agintari bakarra bihurtu zen harrezkero, Elizaren eta oligarkia lur-jabearen interesen babesle. 1836an Txileren eta Peruren arteko gerra piztu zen, eta handik urtebetera txiletar militar talde batek hil zuen Portales."}
{"id": "275675", "revid": "336", "url": "https://eu.wikipedia.org/wiki?curid=275675", "title": "Erica Jong", "text": "Erica Jong (New York, 1942ko martxoaren 26a) estatubatuar idazle eta poeta da. Emakumeen sexualitateari buruz idatzi dituen liburuengatik da, batez ere, ezaguna.\nColumbiako Unibertsitatean ikasi zuen, eta bertako irakaslea izan zen gerora. Bere idazlanei XVIII. mendeko eleberri eta satira ingelesen eragina eta frantziar eta espainiar surrealismoarena sumatzen zaie. 1971n argitaratu zuen lehen liburua: \"Fruits and Vegetables\" (poesia). Bere lanik ospetsuena \"Fear of Flying\" (1973) eleberria da. Argitaratu zenean, sekulako iskanbila sortu zuen liburu horrek, eta hainbat herrialdetan argitaratzeko debekua ezarri zioten, ustez lizuna eta pornografikoa zelakoan. Beste lan batzuk: \"How to Save Your Own Life\"(1977), \"Fanny, Being the True History of the Adventures of Fanny Hackabout-Jones\" (1978), \"Fear of Fifty: a midlife memoir\"(1994), \"Inventing Memory\" (1997), \"Sappho's Leap\" (2003), \"Seducing the Demon: writing for my life\" (2006), \"Bad Girls: 26 Writers Misbehave\" (2007), \"It Was Eight Years Ago Today (But It Seems Like Eighty)\" (2008)."}
{"id": "275676", "revid": "512", "url": "https://eu.wikipedia.org/wiki?curid=275676", "title": "Gian Giacomo Trivulzio", "text": "Gian Giacomo Trivulzio (Milan, - Arpajon, 1518ko abenduaren 5a), izengoitia Trivulzio \"Handia\", Vigevanoko markesa eta italiar condottiero eta politikaria izan zen.\n1476an Piemonten borrokatu zen, Frantziarekin bat eginik, Karlos Burgundiako dukearen aurka. Urte hartan hil zen Galeazzo Maria Sforza, eta Milango erregetzako kide hautatu zuten, baina 1479. urtean Ludovico Sforzak aurrea hartu zion. Napolira joan zen ondoren, eta Alfontso \"Bihotz Handiaren\" seme Fernando I.aren zerbitzura jarri zen. Karlos VIII.aren zerbitzuan lan egin ondoren Frantziako Luis XII.aren esanetara jarri zen, eta 1499an Frantziako mariskal eta Milango gobernari izendatu zuen. 1500an Ludovico Sforza garaitu zuen eta 1509. urtean veneziarrak. 1513. urtean galtzaile irten zen, ordea, Maximiliano Sforzaren aurka, eta Milango dukerria galdu zuen."}
{"id": "275677", "revid": "6327", "url": "https://eu.wikipedia.org/wiki?curid=275677", "title": "Gian Giacomo Teodoro Trivulzio", "text": ""}
{"id": "275679", "revid": "56334", "url": "https://eu.wikipedia.org/wiki?curid=275679", "title": "Ignacio Ugarte", "text": "Ignacio Ugarte Bereziarte (Donostia, Gipuzkoa, 1862 uztailaren 19a - Donostia, Gipuzkoa, 1914ko uztailaren 14a) margolaria izan zen. Bere aitona-amonak aitaren aldetik Jose Maria Ugarte eta Maria Antonia de Olea izan ziren. Amaren aldetik, berriz, Manuel Bereziarte eta Ceferina Indart. Bere gurasoak Jose Luis Ugarte de Olea eta C\u00e1ndida Petra Bereziarte Indart izan ziren\nBizitza.\nMadrilen eta Erroman egin zituen pintura-ikasketak. Joaquin Sorolla pintorearen kutsua darie Ignacio Ugarteren koadroei. XIX. mende bukaerako eta XX. mende hasierako arte ederretako nazioarteko erakusketa garrantzitsuenetan hartu zuen parte. Donostiako Victoria Eugenia antzeztokiko sabaia pintatu zuen.\nLan nagusiak: \"Un amaiketako en Ond\u00e1rroa\", \"La casa de misericordia\", \"Las sardineras\", \"Estudio\", \"El desierto\", \"En el campo\", \"Anciana\", \"Casera\", \"Playa de Fuenterrab\u00eda\", \"Funeral en Ond\u00e1rroa\", \"Ma\u00f1ana de noviembre en la costa de Asturias\", \"Portugalete\", \"En la Concha de San Sebasti\u00e1n\", \"Santurce\", \"Dos borrachos\", \"Marina\", \"Puesta del sol en el Serantes\", \"La punta de la Galea\", \"En la r\u00eda de Bilbao\" eta \"La despedida\". Bestalde, erretratu ugari pintatu zituen."}
{"id": "275680", "revid": "1982", "url": "https://eu.wikipedia.org/wiki?curid=275680", "title": "Ignacio Ugarte Bareciarte", "text": ""}
{"id": "275681", "revid": "1982", "url": "https://eu.wikipedia.org/wiki?curid=275681", "title": "Ignacio Ugarte Bereciarte", "text": ""}
{"id": "275682", "revid": "96586", "url": "https://eu.wikipedia.org/wiki?curid=275682", "title": "Concha Velasco", "text": "Concha Velasco (Valladolid, 1939ko azaroaren 29a) espainiar aktore eta abeslaria da.\nBizitza.\nDantza klasikoko ikasketak egin zituen, Madrilen, eta horri eta antzerkirako bere estilo bereziari esker, errebistetan parte hartzen hasi zen Celia G\u00e1mezekin eta, flamenko-dantzari gisa, Manolo Caracolekin. 1950eko hamarkadan zineman hasi zen, eta komedia arinetako pertsonaiak antzeztu zituen batez ere. 1970etik aurrera, pisu handiagoko rol dramatikoak jokatu zituen. Espainiako zinemako antzezle osoenetako bat da, eta telebistan ere lan ugari egin ditu."}
{"id": "275683", "revid": "65203", "url": "https://eu.wikipedia.org/wiki?curid=275683", "title": "Teresa Berganza", "text": "Teresa Berganza Vargas (Madril, 1933ko martxoaren 16a - San Lorenzo de El Escorial, 2022ko maiatzaren 13a) espainiar mezzo-sopranoa izan zen. Kantua eta pianoa ikasi zituen Madrilgo Kontserbatorioan. 1957an, Dorabellaren papera eskaini zioten Mozarten \"Cos\u00ec fan tutte\" operan, Aix-en-Provencen. Hurrengo urtean, interpretazio bikainak egin zituen mundu zabaleko hainbat lekutan. Besteak beste, Isolier izan zen Rossiniren \"Comte Ory\" operan, Milango La Scala antzokian; Cherubino, Mozarten \"Figaroren ezteiak\" operan, Britainia Handian; eta Isabella, Rossiniren \"L\u00b4italiana in Algeri\" operan, Estatu Batuetan. 1960an, Rosinaren papera egin zuen Rossiniren \"Il barbiere di Siviglia\" operan, Londresko Covent Gardenen, eta 1967an, lehen aldiz abestu zuen New Yorkeko Metropolitan Opera Housen. Estilista bikaina izan zen, eta maisutasun handiz abesten zituen bereziki kanta espainiarrak eta Rossiniren operak."}
{"id": "275684", "revid": "512", "url": "https://eu.wikipedia.org/wiki?curid=275684", "title": "Paranyctimene tenax", "text": "Paranyctimene tenax Paranyctimene generoko animalia da. Chiropteraren barruko Pteropodidae familian sailkatuta dago."}
{"id": "275685", "revid": "119347", "url": "https://eu.wikipedia.org/wiki?curid=275685", "title": "John Fante", "text": "John Fante (Denver, Colorado, AEB, 1909ko apirilaren 8a - Los Angeles, Kalifornia, AEB, 1983ko maiatzaren 8a) Estatu Batuetako idazlea izan zen.\nBiografia.\nHollywoodeko zinemagintzan gidoilari-lana egin zuen batez ere, eta liburuak ere idatzi zituen. Horien artean garrantzitsuenak autobiografia kutsua duten Arturo Bandiniren saga osatzen duten hirurak dira: \"Wait until spring, Bandini\" (1938, '\"Itxaron udaberrira arte, Bandini\"), \"Ask the dust\" (1939, \"Galde iezaiozu hautsari\"), eta \"Dreams from Bunker Hill\" (1982, \"Bunker Hilleko ametsak\", Aintzane Ibarzabalek euskarara itzulia). Kalifornian idazle izan nahi zuen pertsonaia xelebre baten kontakizunak biltzen dira bertan. Beste zenbait liburu: \"Dago Red\" (1940), \"Full of life\" (1952, \"Biziaz betea\"), \"The brotherhood of the grape\" (1977, \"Mahatsaren anaiartea\"). Hil ondoren izan zuen arrakastarik handiena bai Europan eta baita Estatu Batuetan ere.\nKanpo estekak.\n[[Kategoria:Ameriketako Estatu Batuetako zinema]]\n[[Kategoria:Ameriketako Estatu Batuetako idazleak]]\n[[Kategoria:Denvertarrak]]\n[[Kategoria:Gizabanako desgaituak]]"}
{"id": "275686", "revid": "58701", "url": "https://eu.wikipedia.org/wiki?curid=275686", "title": "Jo\u00e3o Figueiredo", "text": "Jo\u00e3o Baptista da Oliveira Figueiredo (Rio de Janeiro, Brasil, 1918ko urtarrilaren 15a - 1999ko abenduaren 24a) brasildar politikari eta militarra izan zen.\nBiografia.\n1964ko mugimendu militarrean parte hartu zuen. 1979tik aurrera gobernuko lehendakaria izan zen 1985 arte, eta liberalizazio politikoa bultzatu zuen (amnistia eman zien erregimen militarraren aurka agertu zirenei). Gobernuan zegoelarik, alderdi politikoak antolatu ziren berriro herrialdean. Estatuen gobernuetarako hauteskundeetan (1982), oposizioak postu garrantzitsuak lortu zituen, eta Parlamentuan ere presentzia handiagoa izan zuen. Konstituzioa erreformatzeko eta Errepublikako lehendakaritzarako zuzeneko hauteskundeak egiteko presio handia izan zuen arren, zeharkako hauteskunde-sistemari eutsi zion gobernuak. Arlo ekonomikoan, Latinoamerika osoari eragin zion atzerakada ekonomikoari aurre egin behar izan zion Brasilek."}
{"id": "275688", "revid": "15795", "url": "https://eu.wikipedia.org/wiki?curid=275688", "title": "Joao Figueiredo", "text": ""}
{"id": "275689", "revid": "336", "url": "https://eu.wikipedia.org/wiki?curid=275689", "title": "Louis Dumont", "text": "Louis Dumont (Tesalonika, 1911 - Paris, 1998ko azaroaren 19a) frantses antropologoa izan zen.\nLehenengo lana indiar gizarteko kasten sistemari buruz egin zuen (\"Homo hierarchicus\", 1967). Ondoren soziologia konparatiboaren analisiari ekin zion. Gizarte tradizionalen (gizabanakoa osotasun hierarkizatu batean sartzen da) eta gizarte modernoen (indibidualismoa da bertako balio nagusia) arteko desberdintasuna da Dumonten lanaren oinarria: \"Homo aequalis\" (1977-1991), \"Essais sur l'individualisme\" (1983, \"Indibidualismoari buruzko saiakera\"). Louis Dumontek, bestalde, mendebaldeko gizarteen bilakaeraren berezitasunak nabarmentzen ditu, zeinetan politika, ekonomia, gizarte osotasunetik baztertu den gizabanakoa, eta gatazka-kategoriak sortu diren. Horrez gainera, indibidualismo horren jatorri kristauak nabarmentzen ditu."}
{"id": "275690", "revid": "512", "url": "https://eu.wikipedia.org/wiki?curid=275690", "title": "Oliver Ellsworth", "text": "Oliver Ellsworth (Windsor, Connecticut, 1745eko apirilaren 29a - \"ibidem\", 1807ko azaroaren 26a) Estatu Batuetako legegizon, politikari eta diplomatikoa izan zen. Estatu Batuetako Justiziako burua izan zen, eta Roger Shermanekin batera, Estatu Batuetako Lege Administrazio Federala antolatu zuen (Conneticut Compromise, 1787). Independentziaren ondoren, Kongresuko kide (1777-1784), Conneticuteko gobernari (1780-1784) eta Epaitegi Goreneko kide (1784-1789) izan zen. 1789. urtean senatari aukeratu zuten, eta hamabi emendakin proposatu zituen Konstituzioan sar zitzaten. 1791. urtean onartu zituen Kongresuak. Justiziako buru nagusi zelarik aldarrikatu zuen lege baten arabera, Estatu Batuetako hiritarrek beste nazioetako herritartasunik eskuratzeko biderik gabe geratu ziren, Gobernu Federalak horretarako baimenik ematen ez bazuen."}
{"id": "275691", "revid": "336", "url": "https://eu.wikipedia.org/wiki?curid=275691", "title": "Formaldehido", "text": "Formaldehidoak H-CHO formula kimikoa duten konposatu kimiko organikoak dira, metanal ere esaten zaienak. Izan ere, azken hori da IUPACen nomenklatura sistematikoaren arabera egokiagoa den izena. Aldehido funtzio-taldea duen konposatu sinpleena da. Giro-tenperaturan gas kolorgea da, eta haren irakite-tenperatura -19\u00baC-koa da.\nFormaldehidoak espontaneoki polimerizatu, eta paraformaldehidoak ematen dituzte. Konposatu hau naturan agertzen ez denez, metanoa edo metanola katalitikoki oxidatuz sintetizatzen da industrian. Beste konposatu kimiko batzuekin erraz konbinatzen da, hala nola fenolekin, aminekin eta urarekin, eta industrian oso erabilgarriak diren polimeroak ematen ditu. Konposatu kartzinogeno moduan sailkatuta dago, arnasbideen eta azalaren narritadurak eragiten baititu.\nHistoria.\n (1828-86) kimikari errusiarrak sintetizatu zuen lehen aldiz formaldehidoa 1859. urtean eta, \"Dioxymethylen\" [CH3-O-(CH2-O)n-CH3] zehazteaz batera: C4H4O4. Konposatuaren propietate fisiko eta kimikoen deskribapena egiteko funtsezko lana egin zuen Butlerov-ek, bai eta paraformaldehidoa isolatzeko eta hexametilenotetramina sintetizatzeko ere.\nFormula kimikoa definitzeko orduan akats bat egin zuela geroago jakin zen, 1869. urtean August Wilhelm von Hofmann zientzialariak konposatua era egokian identifikatu zuenean. Hofmann-ek formaldehidoa sintetizatzea lortu zuen metanola eta airea Pt katalizatzaileen laguntzaz erreakzionaraziz.\nBeranduago, 1886. urtean Loew-ek formaldehidoaren Cu katalizatzaile bidezko sintesia asmatu zuen eta, 1910. urtean Blank-ek Pt katalizatzailearen bidezko sintesiaren prozedura patentatu zuen. Formaldehidoaren ekoizpen industriala Alemanian hasi zen 1888. urtean eta AEBetan 1901. urtean; hala ere, ekoizpena murritza izan zen 1910. urtera arte. Duela urte batzuk, formaldehido kantitate gero eta handiagoak sintetizatzen ari dira, adibidez, gas naturalaren oxidazioaren bidez.\nEgiturak.\nFormaldehidoak hainbat egitura izan ditzake, dituen karbonoek askotariko formak hartzen dituztelako. Hauek dira formaldehidoek azaltzen dituzten egiturak:\nFormalina izan zen 1893an esleitu zitzaion izen komertziala.\nLoturak eta egiturak:\nEgiturari erreparatuta, formaldehidoak karbono atomo zentrala du, eta oxigeno atomo bati lotura bikoitza baten bitartez loturik eta hidrogeno atomo bakoitzari bi lotura bakunen bidez loturik dagoena. \u00a0\nMolekula planoa da, Y itxurakoa. Horretaz gain, C2v talde puntualean sailkatzen da.\nSintesia.\nLaborategiko sintesia.\n1859.urtean Aleksandr Butlerov-ek formaldehidoa lehen aldiz sintetizatu zuela pentsatuz, \"dioximetilen\" moduan izendatu zuen lehenengoa, formula enpiriko okerra erabili baitzuen (C4H4O4). August Wilhelm von Hofmann izan zen formaldehidoa sintetizatzea lortu zuen lehenengoa, metanol-lurruna airean platino-katalizatzaileen laguntzaz erreakzionaraziz. Gaur egun, Hoffmann-en metodoak bide industrialaren oinarria izaten jarraitzen du.\nSintesi industriala.\nFormaldehidoaren sintesi industriala\u00a0 metanolaren (CH3OH) oxidazio katalitiko partzialean oinarritzen da, eta katalizatzaile solidoak erabiltzen ditu, hala nola burdin(III) oxidoa, burdin(III) molibdatoa edo banadio oxidoa.\nFormox prozesuaren bidez, metanolak eta oxigenoak 250-400 \u00baC-an erreakzionatzen dute, burdin oxidoaren presentzian katalizatzaile solidoekin konbinatuz, molibdeno edo banadioa, eta formaldehidoa ematen dute, hurrengo erreakzioaren arabera:\n2 CH3OH + O2 \u2192 2 CH2O + 2 H2O\nZilarrean oinarrituriko katalizatzaileak tenperatura altuagoetan lan egiten du, 650 \u00baC inguruan. Bi erreakzio kimikok formaldehidoa ematen dute zilarrezko katalizatzaileari esker, aurrekoak eta hurrengo deshidrogenazio-erreakzioak:\nCH3OH \u2192 CH2O + H2\nFormaldehido kantitate txikiak zenbait material organiko eta ez-organikoren, eta zenbait polimeroen konbustio prozesuan askatzen dira. Horregatik, tabakoaren kean formaldehido-kontzentrazio altuak aurki daitezke.\nNaturan.\nNaturan, hurrengo erreakzioaren arabera, serina aminoazidotik formaldehidoa sortzen da glizinarekin batera:\nHOCH2CH(NH2)COOH \u2192 CH2O + H2C(NH2)CO2H\nErreakzio hori PLP duen entzima batek katalizatzen du, serina hidroximetiltransferasa, hain zuzen ere.\nBestalde, mikroorganismo metilotrofoek formaldehidoa ekoitzen dute, hurrengo erreakzioaren arabera:\nCH3OH \u2192 CH2O + 2e- + 2H+\nGoiko erreakzio hori metanol deshidrogenasa entzimak katalizatzen du.\nErreakzioak.\nFormaldehidoa disolbagarria da uretan baldintza jakin batzuk betetzen direnean: 400 mL gas/L ur, 20\u00b0C-an. Erreakzio hori gertatzen denean formaldehidoa degradatu, eta paraformaldehido polimeroa ematen du. Horretaz gain, trimero ziklikoa ere sor daiteke. \u00a0\nFormaldehidoaren oxidazio-erreakzioan azido formikoa lortzen da eta, bigarren urrats batean, ura eta karbono dioxidoa.\nToxizitatea/arriskuak.\nIngurumenean agertzen den formaldehidoa, materialen erreketaren ondorioz eratzen dena da nagusiki. Oro har, konposatu honen kantitate gehiena etxebizitzatik dator, etxebizitzetan erabiltzen diren produktu askok isurtzen baitute formaldehidoa, esate baterako, latexak eta azkazal-esmalteek.\nIntoxikazioak modu askotan gerta badaitezke ere, azalaren, begien edo ingestioaren bidez adibidez, intoxikazio-modu nagusia arnasbideetan zeharrekoa da. Formaldehidoa sudurraren eta arnasbide nagusien bidez azkar xurgatzen da eta, azalean zehar, aldiz, kantitate txikiak xurgatzen dira soilik. Behin organismo barruan finkatuta, formaldehidoa degradatu eta formiatoa eta karbono dioxidoa eratzen dira modu azkarrean. Intoxikazioak sortzen dituen sintomen artean daude eztula, buruko mina, oka egiteko gogoak, arnasbideen narritadura, azaleko narritadura, negargura, ikusmen lausoa, begietako mina eta begien gorritzea. Ingestioaren bidezko intoxikazioa gertatuz gero, kantitate handiak hartuz gero, oka egitea, koman sartzea eta heriotza ere eragin ditzake formaldehidoak.\nKonposatu horren pean luzaro eta maiz egoteak minbizia eragin dezake gizakietan eta, horregatik, araututa eta mugatuta dago pertsona batek profesionalki izan dezakeen esposizioa. Ingurumenean egon daitekeen mugako balioa 0,6 ppm-koa edo 0,74 mg/m3-koa da denbora motzetarako, eta 0,3 ppm-koa edo 0,37 mg/m3-koa eguneroko esposiziorako. Balio horiek ezin dira gainditu segurtasun baldintzak mantentzeko.\nErabilerak.\nFormaldehidoa industria kimikoko konposatu organiko garrantzitsuenetarikoa da. ERCROS enpresak 788.000 t urtean ekoizten ditu eta, BASF enpresak, aldiz, 500.000 t urtean. Hainbat produktu ekoizteko erabiltzen da, besteak beste, melamina, bakelita eta sendagaiak.\nDesinfektatzaileen ekoizpena.\nAntzina, formaldehidoa desinfektatzaile modura erabili ohi zen urarekin nahastuta eta, gaur egun, lagin biologikoak eta gorpuak kontserbatzeko erabiltzen da, oro har, uretan %5eko diluzioan.\nEhungintza.\nFormaldehidoa zimurrik edo tolestura gabeko oihalak fabrikatzeko erabil daiteke. Gaur egun, formaldehidoaren toxizitatea dela eta, ezin da gainditu %0,15, eta arropa erabili aurretik garbitzea gomendatzen da.\nKosmetikoak.\nKosmetiko batzuen kontserbatzaile gisa erabil daiteke formaldehidoa,besteak beste, xaboietan eta gorputzerako kremetan. Nolanahi ere, kaltegarritzat hartzen ez diren kantitateetan agertzen denean ere, alergiak edo dermatitisa eragin ditzake zenbait pertsonatan.\nBiozidak.\nEuropar Batasunak, formaldehidoak dituen propietate kartzinogenoak direla eta, haren biozida moduko erabilera debekatu da Biozida Produktuen Zuzentarauaren (98/8/EC) bidez.\nDroga-kontrola.\nFormaldehidoak eta azido sulfuriko 18 M kontzentratuak erabiltzen dira Marquis deritzon erreaktiboa ekoitzeko, alkaloideak eta beste konposatu batzuk identifikatzeko erabiltzen dena.\nArgazkigintza.\nArgazkigintzan, formaldehidoa kontzentrazio baxuetan erabiltzen da C-41 prozesuan non kolorezko film kromogenikoak garatzen diren eta azken garbiketa-fasean egonkortzaile moduan erabiltzen den."}
{"id": "275692", "revid": "336", "url": "https://eu.wikipedia.org/wiki?curid=275692", "title": "Aim\u00e9 Jacquet", "text": "Aim\u00e9 \u00c9tienne Jacquet ( ahoskatua; Sail-sous-Couzan, Loira, 1941eko azaroaren 27a - ) frantziar futbol-jokalaria ohi eta entrenatzailea da.\nLau aldiz izan zen Frantziako txapeldun 1967-1970 bitartean, eta Frantziako Kopa irabazi zuen 1968an eta 1970ean AS Saint-\u00c9tienne taldearekin. Bi aldiz egon zen nazioarteko selekzioan, erdilari gisa. 1976an, entrenatzaile-karrerari ekin zion Lyoneko taldearekin. 1980an, Bordeleko Girondins taldera joan zen eta Frantziako Liga txapelketa irabazi zuten 1984an, 1985ean eta 1987an talde harekin. 1990ean, Montpellierren eta, 1991n, Nancyn egon zen entrenatzaile. 1992an, hautatzaile nazionalaren laguntzaile-lanetan hasi zen. 1994an, bera izendatu zuten hautatzaile, eta, 1998an, Munduko Futbol Kopa irabazi ondoren, eta aspalditik iragarri bezala, erretiratu egin zen. Gero, zuzendari tekniko nazional gisa eta gazteen prestakuntzaren arduradun gisa aritu zen."}
{"id": "275694", "revid": "6327", "url": "https://eu.wikipedia.org/wiki?curid=275694", "title": "Michel Elissamburu Errekart", "text": ""}
{"id": "275695", "revid": "6327", "url": "https://eu.wikipedia.org/wiki?curid=275695", "title": "Michel Elizanburu Errekart", "text": ""}
{"id": "275696", "revid": "512", "url": "https://eu.wikipedia.org/wiki?curid=275696", "title": "Penthetor lucasi", "text": "Penthetor lucasi Penthetor generoko animalia da. Chiropteraren barruko Pteropodidae familian sailkatuta dago."}
{"id": "275697", "revid": "12788", "url": "https://eu.wikipedia.org/wiki?curid=275697", "title": "Rayon", "text": "Rayon zuntz erdi-sintetikoa da, egur mamia kimikoki landuz 1920. urteaz geroztik ekoizten dena. \"Zelulosa berritua\" ere deitzen zaio. Hasieran zelulosa nitrato zuntzen desnitrifikazio bidez ekoizten zen; gaur egun, ordea, \"lika prozedura\" izenekoaren bidez lortzen da rayon gehiena.\nTrataera kimikoa eman zaion zelulosa zulo mehe batzuetatik igaroarazten da presiopean, bertan zuntza gogortzen duen isurkari bat dela; horrela, erresistentzia handiko zuntz leun bat lortzen da; isurkari gogortzaileari kaseina eta antzeko proteinak nahasten zaizkio askotan zuntza are gogorrago egiteko. Kolorea oso erraz hartzen duten oso zuntz meheak lor daitezke, jantziak egiteko erabiltzen direnak. Azken urte hauetan zuntz berriak asmatu dira sintesi bidez, eta rayona zerbait baztertzen hasia da."}
{"id": "275698", "revid": "336", "url": "https://eu.wikipedia.org/wiki?curid=275698", "title": "Muhammad Zia Ul-Haq", "text": "Muhammad Zia Ul-Haq (; Jullundur, Punjab, India, 1924ko abuztuaren 12a - Bahawalpur, Punjab, Pakistan, 1988ko abuztuaren 17a) pakistandar politikaria eta militarra izan zen.\nBiografia.\nBigarren Mundu Gerran parte hartu ondoren ikasketa militarrak egin zituen Estatu Batuetan. Indiaren eta Pakistanen arteko gerran (1965) parte hartu zuen, eta koronel izendatu zuten. 1976an jeneral izendaturik, 1977an estatu-kolpe bat antolatu zuen. Legebiltzarra desegin, lege martziala ezarri, eta Islamiar Errepublika ezarri zuen. 1978an, Pakistango lehendakaritza beretu eta islamiarrak ez, beste alderdi politiko guztiak debekatu zituen. 1979an, Ali Bhutto, aurreko lehendakaria, urkarazi zuen. Gobernu militarra bermatzearren alderdi islamiar guztiei dei egin zien alderdi bakarrean batu zitezen. Ez zuen lortu, eta alderdi guztiak debekatu zituen. Hegazkin istripu batean hil zen."}
{"id": "275699", "revid": "6327", "url": "https://eu.wikipedia.org/wiki?curid=275699", "title": "Muhammad Zia-ul-Haq", "text": ""}
{"id": "275700", "revid": "119347", "url": "https://eu.wikipedia.org/wiki?curid=275700", "title": "Beningo Erresuma", "text": "Beningo Erresuma, Edo Erresuma ere deitua, mendebaldeko Afrikako antzinako erresuma izan zen, 1180-1897 bitartean Gineako Golkoan hedatu zena, gaur egungo Nigeriaren hego-mendebaldean. Edo zuen hiriburu, egungo Benin City. Herrialde aberatsa izan zen, batez ere boli, piperbeltz, palma olio eta esklabuen trafikoari esker. Brontzezko eta bolizko irudiek eta behe-erliebeek ere famatu zuten Beningo Erresuma. 1897an, britaniarrek menderatu zuten.\nHistoria.\nAhozko kondairen arabera, Beningo Erresumaren sorrera joruba herriarekin loturik dago. XII. mendean, Edo oihanez estalirik zegoen. Bertako biztanleak, edo etniakoak, sakabanaturik bizi ziren, elkarrekin etsaiturik zeuden talde txikitan. Ahozko tradizioaren arabera, buruzagiek (\"Uzama\") mezulari bat bidali zuten Ifera, joruben hiri sakratura, bakea ekarriko zuen jainkozko agintari baten bila. Jainkozko agintariak (\"Ooni\") bere semea, Oranmiyan, igorri zuen Edora. Bertan denbora gutxi egon zen arren, Oramyanek seme bat izan zuen bertako buruzagi baten alabarekin: Eweka. Eweka hartzen da Beningo lehenbiziko errege edo obatzat. Historialari batzuek beste modu batez interpretatu dute kondaira hau: Benin kanpotarren mende zegoen eta Ewekaren historiaren bidez bertakotasuna eman zioten erresumaren sorrerari. Erreinua inoiz ez zen oso handia izan. Hasieran hiri-estatu bat besterik ez zen, hau da, hiria eta haren ingurua.\n1484an lehorreratu ziren lehenbiziko europarrak, Joao Affonso d'Aveiro buru zuten portugaldarrak zehazki, Gineako golkoan; harrezkero, bi herriek harreman estua izan zuten. XVI. mendetik aurrera, esklaboen salerosketa-gune garrantzitsuenetakoa bihurtu zen Edo. XVII. mendean izan zuen Beningo Erresumak urrezko garaia. Haren ekialdeko muga Niger ibaia zen, eta hegoaldekoa Ozeano Atlantikoa; iparraldean sabanak egiten zuen muga, eta mendebaldean, aldiz, joruben erresumek. Garaiko herbehereetar iturrien arabera, Beningo Erresumaren armadak 20.000 kide zituen, eta behar izanez gero 80.000-100.000 gizon mobilizatzen ahal zituen. Gerrarako nahiago zituzten mandoak zaldiak baino, erresistentzia handiagoa zutelako.\nXIX. mendearen amaieran, britainiarrek mendean hartu zuten erresuma.\nArtea.\nBeningo Erresuma izan zen arte eskultorikoa gehien landu zuen Afrikako erresuma. Normalean erregeen enkarguak ziren eta mota askotako materialak erabiltzen zituzten: brontzea, burdina, bolia, zeramika eta egurra. Afrikako arte figuratiboa Beningo Erresuman aurkitu zuen bere babes nagusia, zeren eta Islamak arte mota hau debekatu egiten baitzuen, eta izakien irudiak egiteko debekua, poliki-poliki, Afrika beltzean zabalduz joan zen. Beningo Erresuman, ordea, estatuak, maskarak eta jainkoen irudiak egiten ziren, eta baita musika-tresnak eta beste mota askotako objektuak. Gorde diren piezarik zaharrenak XV. mendeko maskara batzuk dira, erlijio zeremonietan eta monarkiaren ekintzetan erabiltzen zirenak. Arteak funtzio erlijioso eta politikoa zuen, erregearen botereak jainkotar jatorria baitzuen."}
{"id": "275702", "revid": "58701", "url": "https://eu.wikipedia.org/wiki?curid=275702", "title": "Edward Kienholz", "text": "Edward Kienholz (Fairfield, Washington, AEB, 1927 - 1994) estatubatuar eskultorea izan zen.\nBiografia.\nEtxalde batean hazia eta hezia. Lanbide asko ikasi zituen eta margotzen hasi zen. Las Vegasen, 1950ean, zurezko irudiak egiten hasi zen. Inoiz, txatarratik ateratako gauzez hornitzen zituen irudiok.\nBere obrak errealismo sozial handikoak dira: \"Roxy\" (1961) Las Vegasko putetxe baten irudikapena da, eta \"The Beanery\" (1965), bere maisulanetako bat, taberna batena.\n1972an Nacy Reddin argazkilariarekin ezkondu zen, eta 1973tik aurrera elkarlanean aritu ziren eskulturak egiten. Hurrengo urtean Mendebaldeko Alemaniara joan ziren bizitzera, eta hurrengo urteetan Alemaniako kulturaren ezaugarriak irudikatu zituzten. Kienholzen obrak New Yorkeko Amerikar Artearen Whitney Museoan eta Tokioko Arte Modernoko Museoan daude."}
{"id": "275703", "revid": "336", "url": "https://eu.wikipedia.org/wiki?curid=275703", "title": "Aleksei Kosygin", "text": "Aleksei Nikolaievitx Kosygin (errusieraz: \u0410\u043b\u0435\u043a\u0441\u0435\u0301\u0439 \u041d\u0438\u043a\u043e\u043b\u0430\u0301\u0435\u0432\u0438\u0447 \u041a\u043e\u0441\u044b\u0301\u0433\u0438\u043d; San Petersburgo, 1904ko otsailaren 21a - Mosku, 1980ko abenduaren 18a) sobietar politikaria izan zen.\nBizitza.\nAlderdi Komunistako kide egin zen 1927an. Leningradeko Sobiet-eko lehendakari aukeratu zuten (1938), Sobietar Batasuneko Ehungintzako komisario (1939), Batzorde Zentraleko kide (1939), Herrietako Komisarioen Kontseiluko lehendakariorde (1940-1953), Errusiako Ministroen Kontseiluko lehendakari (1943-1953) eta Politburoko kidea (1948). Stalin hildakoan, Kosygin bere karguetatik eraitsia izan zen, baina Gosplango zuzendari bihurtu zen handik gutxira (1969). Lehen Ministrorde eta Batzorde Zentraleko Lehendakaritzako kide hautatu zuten 1970ean. Lehen Ministro hautatu zuten 1964an, eta Sobietar Batasuneko politika zuzendu zuen, Brezhnev eta Podgornirekin batera, 1980an dimisioa eman zuen arte."}
{"id": "275705", "revid": "336", "url": "https://eu.wikipedia.org/wiki?curid=275705", "title": "Erich Ludendorff", "text": "Erich Friedrich Wilhelm Ludendorff (Kruszewnia, Posnania, Prusiako Erresuma, 1865eko apirilaren 9a - Munich, Hirugarren Reicha, 1937ko abenduaren 20a) alemaniar militarra izan zen.\nBizitza.\n1911-1912 urteetan, gerrarako Schlieffen Planaren erredakzioa egin zuen, eta guztiz ezagun egin zen Lehen Mundu Gerraren hasieran (Liejako konkista, Tannenbergeko eta Mazur aintziretako garaipenak). 1916ko abuztuan Paul von Hindenburg alemaniar armadaren buruzagi nagusi egin zuten, eta Ludenddorf haren lehen laguntzaile izan zen. Gerrazale porrokatua izan zen, baina Ferdinand Foch, mariskal frantsesaren garaipenen ondoren (1918ko urria) postutik kendu zuten.\nGerraren ondoren, politikara jo zuen eta eskuin-muturreko nazionalismo antisemitaren eledun bihurtu zen. 1923an Municheko Putscha antolatu zuen Hitlerrekin batean, 1924an diputatu nazionalsozialista aukeratu zuten, eta lehendakaritzarako hautagai izan zen 1925ean."}
{"id": "275706", "revid": "512", "url": "https://eu.wikipedia.org/wiki?curid=275706", "title": "Plerotes anchietae", "text": "Plerotes anchietae Plerotes generoko animalia da. Chiropteraren barruko Pteropodidae familian sailkatuta dago."}
{"id": "275707", "revid": "1545", "url": "https://eu.wikipedia.org/wiki?curid=275707", "title": "Mahdi", "text": "Mahdi (, \"al-mahd\u012b\", \"Jainkoak gidaturiko ongia\") pertsonaia mesianikoa da musulmanentzat, munduaren amaieran Lurrera zuzenbidea ekarri eta egiazko erlijioa ezarriko duena. Teologo sunita ortodoxoek ez dute onartzen, halakoren aipamenik ez Koranen ez haditetan aurkitzen ez dutelako; xiiten dotrinan, ordea, sineste hau guztiz funtsezkoa da. Xiita gehienentzat mahdia Muhammad ibn al-Hassan al-Askari da, 872an desagertu zen hamabigarren imama.\nPolitika eta erlijio eraberritzaile askok hartu dute berentzat titulu hori, Ipar Afrikan, batez ere. Horien arteko batzuk hauek dira: Abdullah al-Mahdi Billah (909-934), fatimitar dinastiaren sortzailea; Abdallah ibn Turmart, XII. mendean almohadeen taldea sortu zuena; Muhammad Ahmad Abd Allah, bere burua Sudango mahdi izendatu zuena 1881ean. Iranen 1844an Sayyid Ali Muhammad Xirazkoak, babismoaren fundatzaileak, Hamabigarrentarrek itxaroten zuten Qa'im edo Mahdia zela aldarrikatu zuen, eta halaxe sinesten dute gaur arte mundu osoko bah\u00e1'\u00edek."}
{"id": "275708", "revid": "336", "url": "https://eu.wikipedia.org/wiki?curid=275708", "title": "Jose Muxika Muxika", "text": "Jose Muxika Muxika (Ormaiztegi, - Donostia, ) gipuzkoar legegizona eta politikaria izan zen. Serapio Muxikaren semea zen. Zuzenbideko ikasketak egin zituen Madrilen, eta futbolaria izan zen gaztetan Irungo Real Uni\u00f3n eta Madrilgo Real Madrid taldeetan.\nEskuindar erregezalea zen eta Donostiako \"Diario Vasco\" egunkariaren sortzaile izan zen, beste zenbaitekin batera, 1934an. Eskuineko koalizioaren barnean zegoen \"Uni\u00f3n Regionalista Guipuzcoana\" taldeko hautagaia izan zen 1936ko hauteskundeetan eta, Espainiako Gerra Zibilean kolpistak hirian sartu eta gutxira, Donostiako alkate izendatu zuten (1936ko urria). Hala ere, jarrera ausarta agertu zuen frankisten gehiegikerien aurrean eta, ondorioz, 1937ko otsailaren 3an kargutik kendu eta erbesteratu egin zuten.\nHistoria gaiak landu zituen bere idatzietan. Obra nagusia: \"Carlistas, moderados y progresistas\" (1950, \"Karlistak, moderatuak eta progresistak\")."}
{"id": "275709", "revid": "6327", "url": "https://eu.wikipedia.org/wiki?curid=275709", "title": "Jos\u00e9 M\u00fagica M\u00fagica", "text": ""}
{"id": "275710", "revid": "336", "url": "https://eu.wikipedia.org/wiki?curid=275710", "title": "Antonio P\u00e9rez Prados", "text": "Antonio P\u00e9rez Prados (Sesma, Nafarroa, 1953ko irailaren 23a) ikerlaria eta irakaslea da, Nafarroako Unibertsitate Publikoko errektorea.\nMatematikan lizentziatu zen Zaragozako Unibertsitatean, eta doktoregoa ere han egin zuen. Zaragozako Unibertsitateko Estatistika Sailak eskainitako beka bati esker lortu zuen irakasle gisa izandako lehen esperientzia. Geroago, irakasle-laguntzaile, irakasle-lagun eta irakasle titularra izan da Zaragozan bertan. 1989-1990 ikasturtean Nafarroako Unibertsitate Publikoan katedra lortu eta bertan hasi zen irakasle-lanetan. Ordutik aurrera, hainbat kargu izan ditu NUPn. Doktore tesiak zuzentzen ditu, eta hainbat lan kaleratu ditu: bost liburu, lau monografia eta hogeita hamar artikulutik gora. Nafarroako Unibertsitate Publikoko errektore aukeratu zuten 1995ean, eta 1999an berrautatua izan zen."}
{"id": "275711", "revid": "65203", "url": "https://eu.wikipedia.org/wiki?curid=275711", "title": "Claude-Victor Perrin", "text": "Claude-Victor Perrin (Lamarche, Vosgeak, Frantzia, 1764ko abenduaren 7a - Paris, Frantzia, 1841eko martxoaren 1a) frantses mariskala eta Belluneko dukea izan zen.\nBiografia.\n1793. urtean jeneral egin zuten Toulongo setioan izan zuen jokaeragatik. Italian borrokatu ondoren mariskal egin zuten (1807), eta Espainiaren aurka borrokatu behar izan zuen frantses armadako lehen taldeko buru izendatu zuen Napoleonek. 1809. urtean espainiarrak Uclesen garaitu ondoren Extremadurarantz abiatu zen, eta M\u00e9rida hartu zuen. Extremaduratik Mantxa eta Andaluziara abiatu zen (Sevilla konkistatu zuen). C\u00e1diz konkistatzeko agindua jaso zuen, baina Tarifako gudua galdu zuen. 1821-1823. urteetan, Luis XVIII.aren agintaldian, Gerrako ministro izan zen, eta 1823an San Luisen Ehun Mila Semeen espedizioa antolatu zuen espainiar liberalen aurka. Estatuko ministro izan zen 1823tik aurrera."}
{"id": "275713", "revid": "512", "url": "https://eu.wikipedia.org/wiki?curid=275713", "title": "Willem Johan Kolff", "text": "Willem Johan Kolff (Leiden, 1911ko otsailaren 14a - Newtown Township, Pennsylvania, 2009ko otsailaren 11) Estatubatuar medikua izan zen, sortzez holandarra.\n1943an, uremiaz hilzorian zegoen gaixo bat bizirik iraunaraztea lortu zuen, berak asmatutako tresna bati esker. Kolffek eskandinaviar aldizkari espezializatu batean argitaratu zuen bere aurkikuntza: \"Giltzurrun artifiziala: eremu handiko dializatzailea\". Tresna horrek, mintz erdi-irazkor baten bidez, odola garbitzen zuen, metabolismoaren hondakinak eta gai kaltegarriak kenduz. Dializatzailetik igaroarazi ondoren, odola zirkulazio-sistemara itzularazten zuen. Bigarren Mundu Gerraren ondoren, Estatu Batuetara joan zen, hango teknologia baliatuz bere \"giltzurrun kiribil\" erraldoiaren bertsio txikiago eta erabilgarriagoa egiteko asmoz. Giltzurrunik gabe ere, bitarteko artifizialen bidez bizirik iraun zitekeela frogatu zuen Kolffek."}
{"id": "275714", "revid": "28807", "url": "https://eu.wikipedia.org/wiki?curid=275714", "title": "Pim Kolff", "text": ""}
{"id": "275715", "revid": "336", "url": "https://eu.wikipedia.org/wiki?curid=275715", "title": "Pietro Mennea", "text": "Pietro Mennea (italieraz: ahoskatua; Barletta, 1952ko ekainaren 28a - Erroma, 2013ko martxoaren 21a) italiar atleta izan zen, zalutasun-probetan espezializatua. Mexikon, 1979an, 200 metroko lasterketako munduko errekorra hautsi zuen: 19,72 segundo. Atletismoaren historian denbora gehien iraun duen marketako bat izan da, 1996an Michael Johnson estatubatuarrak hautsi zuen arte. Menneak bost alditan parte hartu zuen Olinpiar Jokoetan (1972, 1976, 1980, 1984 eta 1988): brontzezko domina lortu zuen Munichen (1972), eta urrezkoa Moskun (1980). 1974ko Europako txapelketetan ere urrezkoa lortu zuen. Halaber, 100 eta 200 metrotako Europako txapeldun izan zen 1978an. Hamar aldiz irabazi zuen Italiako 200 metroko txapelketa, eta pista estaliko 400 metroko Europako txapeldun izan zen 1978an. Bere karreran, 200 metroko 164 lasterketa egin zituen 21 segundoren azpitik.\n2013an ere, non Munduko errekorra 19,19 segundoan duen Usain Boltek, Mennearen markak Europako errekor izaten jarraitzen du."}
{"id": "275716", "revid": "1545", "url": "https://eu.wikipedia.org/wiki?curid=275716", "title": "Jose Ramon Anda Goikoetxea", "text": ""}
{"id": "275717", "revid": "1545", "url": "https://eu.wikipedia.org/wiki?curid=275717", "title": "Joxe Ramon Anda Goikoetxea", "text": ""}
{"id": "275718", "revid": "1491", "url": "https://eu.wikipedia.org/wiki?curid=275718", "title": "Emiliano Arriaga", "text": "Emiliano Arriaga Ribero (Bilbo, Bizkaia, 1844ko otsailaren 4a - Zuhatzu, Araba, 1919ko abuztuaren 9a) musikagilea, politikaria eta gaztelaniazko idazlea izan zen XIX. mendean. Bilboko jendartean garrantzia handia izan zuen, eta hiru alor horietan nabarmendu zen.\nMusikaria.\nBilboko Filarmonika Elkartearen sorreran parte hartu zuen. Juan Crisostomo Arriaga musikagilearen anaiaren biloba zen, biolinista trebea izateaz gainera, musika-lan ugari sortu zituen\":\"\nEta teoria-liburuak ere idatzi zituen (\nIdazlea.\nBilboko gaietan maisu, giro horretako literatura lanak ere idatzi zituen, erdaraz beti: \"Vuelos cortos\", \"Txiplistxaplas\", \"Revoladas\", \"La Pasteler\u00eda\" eleberri kostunbrista eta \"Lexic\u00f3n Bilbaino\", Bilboko erdara nolakoa zen erakusten duen obra. 1909an, Sabin Aranak Bego\u00f1a Ama Birjinari idatzitako edestiari musika jarri zion. Emiliano Arriaga izan zen bere osaba zaharraren musika lana hedatzen gehien saiatu zen pertsona. Euskal opera libreto bat ere idatzi zuen, \"Lekobide\", Manuel Arriandiagak euskaratu zuena.\nNarraziogintzaren arloko bere lehenengo lan aipagarria \"Vuelos Cortos, intentados, emprendidos y realizados por un Chimbo\" (1893, 1895) da. 1894an La sardinera argitaratu zuen. Gero, horra \"El Bilbao anecd\u00f3tico; Revoladas, Lekobide,\" \"Chiplis-Chaplas\" (1898), euskal itsasertzeko zenbait herriren deskripzioak dakartzana. Azkenik \"La pasteler\u00eda\" (1908) dugu, hiribilduko kultura-giroaren kronika dena, 2006an berrargitaratu zuen Elkarrek. \nLanik ezagunena, beharbada, \"Vuelos cortos\" (\"Hegaldi laburrak\") izenekoa du; horretan, hiribilduko ohiturak agertzeaz gain, kontakizunak bertako hizkeraz\u00a0 eta umoreaz blai datoz. Halaxe, Alfredo de Etxabek bibliografian aipatua den lanean dionez, egileak, \u201cartean bizi-bizirik zen bere iraganeko Bilbo hura dakarkio irakurleari, hiriak bere-berea zuen umore ildoan, Zazpi Kaleetako hizkera erabiliz gozamen hutsa diren irudiak eskaintzeko\u201d. Jon Jauristik ostera idazlearen ideologian xenofobiatik hurbil den halako ideologia baten zantzuak antzematen omen ditu; horrez gain, liburuak irudietarako joera duela ere badio, eta gaiak bost ataletan banatzen ditu: hiriko paisaiak, jaietakoak, lanbideak, herritar ezagunak eta bizi sozialekoak.\nPolitikaria.\nGarai hartan sortu berria zen \"Euzkaldun Batzokiko\" burua izan zen eta Bilboko alkate-orde karguan ere jardun zuen (1880-1881)"}
{"id": "275719", "revid": "1982", "url": "https://eu.wikipedia.org/wiki?curid=275719", "title": "Emiliano Arriaga y Ribero", "text": ""}
{"id": "275720", "revid": "336", "url": "https://eu.wikipedia.org/wiki?curid=275720", "title": "Franco Donatoni", "text": "Franco Donatoni (Verona, Italia, 1927ko ekainaren 9a - Milan, Italia, 2000ko abuztuaren 17a) italiar musikagilea izan zen.\nBiografia.\nMilan, Bolonia eta Erromako Kontserbatorioetan Musika ikasketak egin ondoren, Bruno Madernaren eskolak hartu zituen Darmstadten eta Anton Webernen serialismoak eragindako partiturak idatzi zituen (\"Quartetto II\", 1958). Bere teknika gozatu ondoren, era askotako lanak egin zituen: \"For Grilly\" (1960), \"Puppenspiel\" (1961), \"Per Orchestra\" (1962), \"Tema\" (1981).\n1964. urtetik aurrera lehengo lanetako materialetik eta beste zenbait musikagileren lanetatik abiatuta egin zituen bere lanak: \"Puppenspiel 2\" (1965), \"Etwas ruhiger im Ausdruck\" (1967), \"Souvenir\" (1967). 1953. urtetik aurrera, bestalde, pedagogo-lana ere egin zuen, eta Konposizioko eskolak eman zituen Milanen eta Turinen, eta 1970. urteaz geroztik Sienako Chigiana Akademian."}
{"id": "275722", "revid": "119347", "url": "https://eu.wikipedia.org/wiki?curid=275722", "title": "Bernard Lavilliers", "text": "Bernard Lavilliers, jaiotza-izenaz Bernard Oulion (Saint-\u00c9tienne, Frantzia, 1946ko urriaren 7a -), frantses musikagilea da.\nBiografia.\nParisko kabaretetan hasi aurretik, hainbat lanbidetan aritu zen. Kabaretetan, berak sortutako abestiak edo beste egile batzuenak, hala nola L\u00e9o Ferr\u00e9renak, kantatzen zituen. Baina Brasilen egon ondoren, erabat aldatu zuen estiloa, han reggaea eta salsa aurkitu baitzituen.\nEragin handia izan zuten bere abestietan langile-giroan jaio izanak batetik, eta, bestetik, 1968ko maiatzeko gertaerek. Hori dela eta, bere testuek eduki politiko handia dute \"(Les Barbares, Bats-toi)\". 1980ko hamarraldiaren ondoren, Lavilliers bere garaiko lekuko arduratsu eta desengainatu gisa azaldu zen. Bere zalantzak azaldu zituen, eta, aldi berean, ezkerreko militanteen parte batek eragindako desengainua erakutsi zuen garai horretan."}
{"id": "275723", "revid": "28807", "url": "https://eu.wikipedia.org/wiki?curid=275723", "title": "Bernard Oulion", "text": ""}
{"id": "275724", "revid": "512", "url": "https://eu.wikipedia.org/wiki?curid=275724", "title": "Ptenochirus jagori", "text": "Ptenochirus jagori Ptenochirus generoko animalia da. Chiropteraren barruko Pteropodidae familian sailkatuta dago."}
{"id": "275725", "revid": "512", "url": "https://eu.wikipedia.org/wiki?curid=275725", "title": "Luigi Riva", "text": "Luigi \"Gigi\" Riva (Leggiuno, Varese, Italia, 1944ko azaroaren 7a), izengoitiz \"Rombo di Tuono\" italiar futbol-jokalaria izan zen.\nBiografia.\n1963an, Sardiniako Cagliari futbol-taldeak fitxatu zuen eta han egin zuen karrera osoa. Aurrelaria zen, ezkerra, indar handikoa, azkarra eta ausarta. Sardiniako taldearekin Italiako Liga txapelketa irabazi zuen 1969-1970 denboraldian. Hiru denboralditan (1966-1967, 1967-1968 eta 1968-1969), Italiako txapelketako golegile nagusia izan zen. Cagliari taldeko jokalari gisa 315 partida jokatu zituen eta 164 gol sartu zituen.\nUko egin zion talde handietan jokatzeari, nahiz eta horietako batzuek (Turinek, esate baterako) dirutza handiak eskaini zizkioten. Italiako selekzioarekin 42 partida jokatu zituen eta 35 gol sartu zituen; 1968ko Eurokopa irabazi zuen, eta munduko txapeldunorde izan zen Mexikon 1970ean."}
{"id": "275726", "revid": "28807", "url": "https://eu.wikipedia.org/wiki?curid=275726", "title": "Rombo di Tuono", "text": ""}
{"id": "275727", "revid": "28807", "url": "https://eu.wikipedia.org/wiki?curid=275727", "title": "Gigi Riva", "text": ""}
{"id": "275728", "revid": "56334", "url": "https://eu.wikipedia.org/wiki?curid=275728", "title": "Archie Shepp", "text": "Archie Shepp (Fort Lauderdale, Florida, ) estatubatuar saxofoi-jotzailea eta musikagilea da. Cecil Taylorrekin grabatu zituen diskoak, eta 1963an lehenengo boskotea osatu zuen John Tchicai eta Don Cherryrekin batera. Ondoren, 1964an, Jazz Composers Guild taldearen sorreran parte hartu zuen. Free jazzeko artista ospetsu eta ezagunenetako bat bihurtu zen berehala. 1975etik aurrera, Amhersteko (Massachusetts) Unibertsitateko musika-irakasle aritu zen. Abangoardiako musikagilea izan zen, beltzen borroka politikoak musikaren bidez adierazi nahi zituena, baina, aldi berean, tradizioa asko zaindu zuena. Batetik, Duke Ellington, Charles Mingus eta Charlie Parkerren erreferentziak, eta, bestetik, blues klasikoa, espirituala eta rhythm and bluesaren aztarnak biltzen ditu Sheppen lanak."}
{"id": "275729", "revid": "336", "url": "https://eu.wikipedia.org/wiki?curid=275729", "title": "Tannh\u00e4user", "text": "Tannh\u00e4user XIII. mendeko alemaniar poeta izan zen. Salzburgoko lurraldeko familia noble bateko semea zen. Bere poema liriko eta kantuengatik egin zen ezagun, eta urte askotan gortez-gorte ibili zen kantuan. Herri-kantuetako heroi bihurtu zen. XIII. mendeko maisu abeslarien herri-kantuen arabera, Tannh\u00e4user Venusen mendian bizi izan zen fedetik urrun, baina erabat kezkatuta Erromara joan zen eta Urbano IV.a Aita Santuari bekatuen barkamena eskatu zion; hark ordea, ezezkoa eman zion, eta barkamena lortzea berak eskuan zeukan bakulua hostoz betetzea bezain zaila izango zitzaiola adierazi zion. Zalduna mendira itzuli zen, eta handik gutxira Aita Santuaren bakulua hostoz bete zen. Heinek eta batez ere Wagnerrek kondaira hori zabaltzen lagundu zuten Tannh\u00e4user operaren bidez."}
{"id": "275730", "revid": "58701", "url": "https://eu.wikipedia.org/wiki?curid=275730", "title": "Leopoldo Galtieri", "text": "Leopoldo Fortunato Galtieri (Buenos Aires, 1926ko uztailaren 15a - Buenos Aires, 2003ko urtarrilaren 12a) argentinar militar eta diktadorea izan zen. 1981-1982 bitartean Argentinako presidentea izan zen.\nBiografia.\n1981. urtean Argentinako lehendakari kargua hartu zuen, militarrek Mar\u00eda Estela Mart\u00ednez de Per\u00f3n bere kargutik kendu ondoren osatu zen Batzorde Militarrak zeregin horretarako aukeratu zuelarik. Bere agintaldian zehar erregimenaren aldeko adostasuna eta ospea lortu nahi izan zuen Galtierik, eta demagogian eta abertzaletasunaren goratzarrean oinarrituriko neurriak hartu zituen horretarako.\nBere garaian gertatu zen, besteak beste, Malvinetako Gerra, eta Argentinako armada errenditu zelarik, bertan behera utzi zuen lehendakari kargua, 1982. urtean. Epaiketa politikoa, militarra eta arrunta egin zitzaizkion, eta zigortu egin zuten, baina 1990. urtean aske utzi zuen Carlos Menem lehendakariak."}
{"id": "275731", "revid": "448", "url": "https://eu.wikipedia.org/wiki?curid=275731", "title": "Xavier Jacinto Rial", "text": ""}
{"id": "275732", "revid": "1982", "url": "https://eu.wikipedia.org/wiki?curid=275732", "title": "Xabier Hiazinto Rial", "text": ""}
{"id": "275733", "revid": "336", "url": "https://eu.wikipedia.org/wiki?curid=275733", "title": "Aleksei Rikov", "text": "Aleksei Ivanovitx Rikov \u2014\u2014 (Saratov, Errusiar Inperioa, 1881eko otsailaren 25a \u2013 Mosku, Sobietar Batasuna, 1938ko martxoaren 15a) sobietar politikaria izan zen.\nBizitza.\n1900ean Errusiako Alderdi Sozialdemokratako kide egin zen. 1905ean Alderdi Boltxebikeko Batzorde Nagusiko kide hautatu zuten Londresen. Leninen aurkaria izan zen 1905eko eta 1910eko Kongresuetan. Iraultza nagusitu ondoren lehenengo gobernu boltxebikean parte hartu zuen Barne Saileko herri-komisario gisa, eta joera sozialista guztiak bilduko zituen Gobernuaren alde jokatu zuen. 1918an Ekonomiako Batzorde Nagusiko buru izendatu zuten. Trotskiren aurkaria izan zen. Lenin hil ondoren Herriko Komisarioen Batzordeko lehendakari izendatu zuten haren ordez. Alderdiko eskuineko joeraren ordezkaria izan zen. 1930ean kargutik kendu zuten trotskista eta eskuindarra zela salaturik. 1937an atxilotu eta hiltzera kondenatu zuten."}
{"id": "275736", "revid": "512", "url": "https://eu.wikipedia.org/wiki?curid=275736", "title": "Anja Silja", "text": "Anja Silja Regina Langwagen (Berlin, Alemania, 1940 -) alemaniar sopranoa da.\nBiografia.\nPaula Althof eta Egon van Rijn kantarien iloba da. Aitonarekin hasi zen ikasten, eta hamar urterekin egin zuen lehenengo emanaldia Berlinen. 1956an, Rossiniren \"Sevillako bizargina\" operako Rosinaren papera interpretatu zuen Berlingo Operan, eta urte berean Brunswickeko Operan sartu zen (1956-1958). Stuttgarteko Operan eta Franckfurtekoan egon ondoren, 1959an Gauaren Erreginaren papera kantatu zuen (Mozarten \"Txirula miragarria\") Aix-en-Provenceko jaialdian. Hurrengo urtean, izugarrizko arrakasta lortu zuen Bayreutheko Jaialdian Richard Wagnerren \"Ontzi mamua\" operan. Orduz geroztik, Wagnerren lanak kantatu zituen batez ere, eta Bayreutheko Jaialdiko izar bihurtu zen. Richard Strauss, Sch\u00f6nberg eta Bergen lanak ere kantatu zituen."}
{"id": "275737", "revid": "56334", "url": "https://eu.wikipedia.org/wiki?curid=275737", "title": "Juan Manuel Urbina", "text": "Juan Manuel Urbina (Gasteiz, Araba, 1715eko ekainaren 25a - ?, 1774ko martxoaren 26a) militarra izan zen.\n1731. urtean Espainiako Armadan sartu zen, eta urtebete geroago Orango birkonkistan borrokatu zen. 1734. urtean Italiara joan zen eta Napoli eta Siziliako gerretan jardun zuen Karlos erregegaiaren alde (Karlos III.a erregea izan zenaren alde). 1742. urtean berriro ere itsasoratu zen Italiarantz napolitarrekin, espainiarrekin eta frantsesekin bat eginik, austriarren eta ingelesen aurka borrokatzera. Santiagoko ordenako kide egin zuen Espainiako erregeak eta 1745. urtean koronel izendatu zuten. 1747. urtean Iru\u00f1eko plazako erregearen teniente izendatu zuten eta Iru\u00f1eko eta Nafarroako erresumako gobernari eta komandante nagusi izan zen. 1759. urtean Karlos III.aren gobernuak Erregearen gudarosteetako brigadier egin zuen."}
{"id": "275738", "revid": "336", "url": "https://eu.wikipedia.org/wiki?curid=275738", "title": "John Vanbrugh", "text": "Sir John Vanbrugh (Londres, 1664 - \"ibidem\", ) ingeles arkitektoa eta idazlea izan zen.\nParisen Arkitektura ikasketak egin ondoren, armadan sartu zen, eta 1690. urtean atxilotu zuten espioitza-lanak egin zituelakoan. Aske geratu zenean antzerkirako obrak idazteari ekin zion. Egilearen lan aipagarrienak ohiturazko komediak dira: \"The Relapse\" (1696), \"Esopo\" (1696), \"The Provoqued Wife\" (1697, \"Hartaratutako emaztea\"). Carlisleko kondeak eskatuta Howardeko gazteluko planoak egin zituen (1714) eta Marlborougheko kondeak Blenheim jauregiaren eraikuntzaren zuzendaritza eskaini zion, Vanbrughen obra handiena izan zena (1705-1724). Halaber, Vanbrughek egin zituen Bristolgo Kings Weston eta Claremontko gazteluetako marrazkiak. Jurgi I.ak iturri eta lorategietako zaindari nagusi izendatu zuen."}
{"id": "275739", "revid": "512", "url": "https://eu.wikipedia.org/wiki?curid=275739", "title": "Ptenochirus minor", "text": "Ptenochirus minor Ptenochirus generoko animalia da. Chiropteraren barruko Pteropodidae familian sailkatuta dago."}
{"id": "275740", "revid": "28807", "url": "https://eu.wikipedia.org/wiki?curid=275740", "title": "Juan Bautista Eguskitza Meabe", "text": ""}
{"id": "275741", "revid": "28807", "url": "https://eu.wikipedia.org/wiki?curid=275741", "title": "Juan Bautista Eguzkitza Meabe", "text": ""}
{"id": "275742", "revid": "512", "url": "https://eu.wikipedia.org/wiki?curid=275742", "title": "Elefanta", "text": "Elefanta Mumbaiko badian (Indian) dagoen uharte txikia eta garrantzi handiko arkeologia-aztarnategia da. Bertako hizkuntzan \"Gharapuri\" du izena (haitzuloen hiria). Elefanta izena portugaldarrek jarri zioten, gero Mumbaira eraman zuten harrizko elefante handi bat aurkitu zutelako bertan. VIII. eta IX. mendeen artean harria zulatuz egindako tenpluengatik da ezaguna. Eskultura dotore handiz apainduak daude horietako tenplu batzuk, Gupta estiloan eginak. Portugaldarrak uhartearen jabe egin zirenean, gurtza-leku izaera galdu zuen, eta portugaldar soldaduek hondatu egin zituzten tenplu asko. Tenplu eta eskultura horien berritze-lanak 1970ean bukatu ziren. Harrezkero, izen handiko turismo-gune bihurtu da uhartea. Eskulturarik aipagarriena hiru buruko Trimurti da, Shivaren, Vishnuren eta Brahmaren buruak alde banatara dituena."}
{"id": "275743", "revid": "336", "url": "https://eu.wikipedia.org/wiki?curid=275743", "title": "Erckmann-Chatrian", "text": "Erckmann-Chatrian elkarrekin idatzi zuten bi idazle frantsesek, \u00c9mile Erckmann (Phalsburg, 1822 - Luneville, 1899), eta Alexandre Chatrian (Soldatenhal, 1826 - Villemomble, 1890), hartu zuten izena da.\nBiografia.\nHasieran arrakasta gehiegirik izan ez bazuten ere, haien jarrera abertzaleak berehala erakarri zituen irakurleak. \"L\u00b4illustre Docteur Math\u00e9us\" (1859) izan zen beren lehen obra ezaguna. Ondoren etorri ziren \"Contes et Romans populaires: Contes des bords du Rhin\" (1862, \"Herri ipuin eta kontakizunak: Rhinen ertzeko ipuinak\"), \"L\u00b4ami Fritz\" (1864, \"Fritz adiskidea\"). Beren obrak \"Romans nationaux\" titulupean bildu zituzten; abertzaletasunez beteak dira, Alemaniak Alsazia hartu ondorengoak izaki. Bakearen aldeko obrak ere idatzi zituzten: \"Madame Th\u00e9r\u00e8se \"(1863), geroago \"Waterloo\" (1865) eta abar."}
{"id": "275744", "revid": "512", "url": "https://eu.wikipedia.org/wiki?curid=275744", "title": "Kadesh", "text": "Kadesh edo Qadesh egungo Siriaren mendebaldeko antzinako hiria da, Orontes ibaiaren ertzean dagoena.\nHistoria.\nHiriaren lehenengo berriak antzinako Egiptokoak dira, Tutmosis III.ak (K.a. 1479-1426) Kadeshko printzeak gidatzen zuen siriarren matxinada bat garaitu zuenekoak. K.a. 1340 inguruan hititen mende geratu zen hiria, eta harrezkero Kadesh izan zen hedatzen ari ziren bi inperioen muga eta guda-lekua. Seti I.ak Egiptoko Inperiorako berreskuratu zuen, eta haren seme Ramses II.a han borrokatu zen Muwatallis II.a hititarekin K.a. 1275ean. Guduaren ondorioz, bi erregeek elkarri ez erasotzeko itun bat izenpetu zuten; ezagutzen den lehen nazioarteko ituna da. Itsasoko Herrien inbasioaren ondoren (1185 inguruan), hiria suntsitua izan zen."}
{"id": "275745", "revid": "28807", "url": "https://eu.wikipedia.org/wiki?curid=275745", "title": "Qadesh", "text": ""}
{"id": "275746", "revid": "77706", "url": "https://eu.wikipedia.org/wiki?curid=275746", "title": "Sigfrido Koch", "text": "Sigfrido Koch Arruti (Donostia, Gipuzkoa, 1936ko otsailaren 28a - 1992ko apirilaren 27a) argazkilaria eta atleta korrikalaria izan zen.\nBiografia.\nAlemanian jatorria zuen artista- eta kirolari-familia donostiar bateko senitartekoa zen. Bere aita Sigfrido Koch Bengoetxea zen, argazkilaria berau eta Willy Koch pintore eta argazkilariaren semea.\nAitak Donostiako hiribidean zuen argazki dendan ekin zion argazkigintzarekiko harremanari gazte-gaztetatik, ikasketak alde batera utzi gabe batera ekin zion.\nFamilia-negozioan hasi zen lanean laguntzaile gisa, eta, lanarekin batera, margolaritza- eta marrazketa-ikasketak egin zituen lau urtez Donostiako Arte eta Lanbide Eskolan, Vicente Cobreros Urangaren zuzendaritzapean. Buztinean modelatzen ere ikasi zuen hiru urtez Lopateguiren zuzendaritzapean.\nAtleta korrikalaria.\nHamasei urte zituela atletismoan hasi zen, Gipuzkoako txapeldun eta errekordun izan zen 80 m-ko hesi-lasterketan. Zenbait urtetan zehar, EAEko txapelduna izan zen 400 metro hesidunetako lasterketetan. Espainiako txapeldun izatera ere heldu zen Riazorren (Coru\u00f1a). Orduan aukera izan zuen bere garaipen-ibilbidea borobiltzeko, eta olinpiadetan parte hartzeko, baina beste bide batzuk jorratu nahi izan zituen. Garaipenez beteriko kirol jarduera alde batera utzi zuen \u00abirabazi besterik ez zuelako egiten\u00bb gerora umore handiz esaten zuen bezala.Aranzadi taldean sartu zen, eta eskalada eta espeleologia ezagutzen hasi. Bestalde paraleloan, 19 urtekin aita eta aitonaren bideari ekingo ziola deliberatu eta argazkigintzari lotu zitzaion erabat.\nArgazkilaria.\nBartzelonara abiatu zen ikastera, aitak Ballet argazkilari ospetsuarekin ikastera bidali zuen, garai hartan argiztatzeari buruz gehien zekien argazkilarietako batekin. Ondoko urteak Alemanian (Leverdusseko Agfan bi urtez, baita Schmitt und Schitt laborategietan ere), Herbehereetan, Belgikan eta Madrilen (Rasgo Greyko argazkilaria) eman zituen, argazkigintzan. Gero Euskal Herrira itzuli zen 70eko hamarkadan. Bilbotik aritu eta gero Donostian kokatu zen gero, argazkigintzaren eta publizitate-zinemaren munduan lanean.\n1970. urteaz geroztik erakusketa ugari egin zituen Euskal Herrian eta Espainian. Fotografiaz gain ikus-entzunezko osagaiak ere sartzen hasi zen, esaterako, erakusketa misto hauetan: Euskadiko Kutxan (1977); Euskal Kulturaren Astean, Bilboko Hizkuntza Eskolan (1978); Bilboko Windsor galerian (1978); Argazkigintzaren Euskal Astean, Algortan (1978); Basauriko Kultura Gelan (1978); Donostiako Udaleko Ekitaldi Aretoan (1978); Tolosako Lizardi Kultura Elkartean (1978); Deustuko Euskadiko Kutxan (1978); Parisko La Noria galerian (1980); eta Basauriko Kultura Gelan (1980).\nArgazkigintzari buruzko hitzaldiak eman zituen TVEko Tele Norte programan 1980an\n1984. urtean \"Orreaga\" ikus-entzunezko muntaketa aurkeztu zuen Donostian. Harenak dira, halaber, Gabriel Celayaren poemak edertzeko eginiko \u2018\"Gaviota\"\u2019(1988), \u2018\"San Sebastian, ciudad abierta\"\u2019(1989), \"Museo de San Telmo\" (1976), \"Euskalerria Neure Ametsa\" (1977), \"Itxaskaria\" (1979), \"Misterios de Vizcaya\" (1981), \"Gure Sagardoa\" (1985), \u2018Txakolina\u2019 (1985), 'Itxaskaria' (1990) edota 1990. urtean minbizia agertu baino pixkat lehenago plazaraturiko \u2018lOO a\u00f1os de Rioja Alta\u2019 liburuak.\nKanpo estekak.\n[[Kategoria:Euskal Herriko argazkilariak]]\n[[Kategoria:XX. mendeko Donostiako idazleak]]\n[[Kategoria:Euskal Herriko gizon atletak]]\n[[Kategoria:Donostiarrak]]\n[[Kategoria:Espeleologoak]]"}
{"id": "275747", "revid": "512", "url": "https://eu.wikipedia.org/wiki?curid=275747", "title": "Roman d'Alexandre", "text": "Roman d'Alexandre II. mendean Pseudo-Kalistenesek idatzitako Alexandro \"Handiaren\" kondaira da.\nHistoria.\nBertsio zaharrena grekoz idatzitakoa da; latinera itzuli zen IV. mendean eta Frantzian laburtu, aro karolingioan. XI. mendearen bukaeran eta XII.aren hasieran Alberic de Brian\u00e7on elizgizonak, hartan oinarriturik, ahoz kontatzeko poema bat moldatu zuen herri-hizkuntzan. Gerora, XII. eta XIII. mendeetan beste zenbait olerkarik zabaldu zuten bertsio hura, geroztik \"alexandriarra\" deitzen den ahapaldia erabiliz. Bertsio horiek guztiak munta apalagoko beste interpretazio zenbaitekin oraturik, \"Li romans d\u00b4Alixandre\" izeneko zikloa sortu zuten. Konkistatzailearen bizitza osoa kontatzen duten narrazio hauetan toki nagusia dute alegiazko eta miragarrizko pasarteek; Alexandro \"Handia\" zaldun bertuteen eredu den jaun feudal gisa azaltzen da."}
{"id": "275748", "revid": "15795", "url": "https://eu.wikipedia.org/wiki?curid=275748", "title": "Alexandroren erromantzea", "text": ""}
{"id": "275749", "revid": "336", "url": "https://eu.wikipedia.org/wiki?curid=275749", "title": "James Mirrlees", "text": "Sir James Alexander Mirrlees (Minnigaff, 1936ko uztailaren 5a \u2013 Cambridge, 2018ko abuztuaren 29a) eskoziar ekonomista izan zen.\nMatematika (1957) eta ekonomia (1963) ikasi zuen. Unibertsitate eta eskola askotan aritu zen irakasle gisa, hala nola Massachusettsko Teknologia Institutuan, Kaliforniako Berkeley Unibertsitatean, eta Oxford eta Cambridgeko unibertsitateetan. Munduko herrialde pobreenetako ekonomietan espezializatu zen, eta matematika-teknika aurreratuak erabili zituen alderdi soziala eta ekonomikoa elkarganatzeko. Swazilandia eta Pakistango gobernuentzat lan egin zuen herrialde horien aurrerabideari laguntzeko. 1996ko urrian, Ekonomiako Nobel saria jaso zuen, William Vickrey kanadarrarekin batera. Lan nagusiak: \"Garatze bidean diren herrietako industria-proiektuak aztertzeko eskuliburua\" (1969), \"Ekonomia hazkundearen ereduak\" (1973)."}
{"id": "275752", "revid": "56334", "url": "https://eu.wikipedia.org/wiki?curid=275752", "title": "Nitrilo", "text": "Nitriloa egituran -C\u2261N taldea (nitrilo taldea) duen konposatu organikoa da. Pelouzek aurkitu zituen nitriloak 1834an.\nAzido karboxilikoen deribatuak dira. Uretan ez dira urtzen, eta usain berezia dute. Besteak beste, amidak deshidratatuz eta metalen zianuroak alkil halogenuroekin erreakzionaraziz lortzen dira. Nitrilo garrantzitsuenen artean akrilonitriloa (H2C=CH-C\u2261N) eta azetonitriloa (CH3-C\u2261N) daude. Biak sukoiak dira, eta polimeroen eta kopolimeroen ekoizpenean nahiko garrantzi handia dute, lehenengoak bereziki. Kautxu sintetiko bat (kautxu nitriloa) akrilonitriloaren eta butadienoaren kopolimerizazioz lortzen da. Nitriloak toxikoak izaten dira gehienetan."}
{"id": "275753", "revid": "1545", "url": "https://eu.wikipedia.org/wiki?curid=275753", "title": "Odilon Redon", "text": "Odilon Redon (Bordele, 1840ko apirilaren 20a - Paris, 1916ko uztailaren 6a) frantses marrazkilaria eta pintorea izan zen. Bordelen eta Parisko Arte Ederretako Eskola gorenean egin zituen Pinturako ikasketak. Fantin-Latour eta Corot pintoreak adiskide izan zituen, eta talde inpresionistak antolatutako erakusketa batean parte hartu zuen 1885ean. Nolanahi ere, Redonen pintura gertuago dago sinbolismoaren moldeetatik. Egilearen marrazkiek, grabatuek, olioek eta akuarelek ametsezko mundua uzten dute agerian, surrealismoa iragarriz.\nMargolari, grabatzaile eta idazle gisa nabarmendu zen, eta XIX. mendeko artista oparo eta konplexuenetakotzat hartua da, sentiberatasun eta irudimen handikoa. Sinbolismoaren jarraitzailea izan zen, Moreau bezala, eta pintura figuratiboaren maisua handia; inpresionismoarekiko halako parekotasunik antzematen da bere obra batzuetan, baina inpresionismoaren etsai gisa agertu zen. Redonek bide bikoitza egin zuen bere karreran: batetik marrazki fantastikoak, sarritan makabroak, egin zituen; eta bestetik olio-pinturak eta pastelak, loreekiko izadi hilak, margoaren erabilera bikaina erakusten dutenak, H. Matissek aitortu zuen bezala.\nJean-Leon Geromerekin, Bredinelcin (litografia) eta Fantin-Latourrekin (grabatugintza) ikasi zuen. Hasierako obretan, 1890. urtera artekoetan gutxi gorabehera, kolorearen erabilera baztertu zuen, eta gizakiaren barneko mundua islatzeko tresna gisa erabili zituen marrazkiak eta litografiak; zuri-beltzean egindako irudi ilunak dira, atsekabez eta saminez beteak. Ikusmenak agintzen zionaren emaitza baino gehiago ziren irudimenaren emaitza. Horrela osatu zituen 200 litografiatik gora; aipagarriak ditu, esaterako, \"Ametsean\" sailekoak, \"Poe idazleari eskainitako saila\" (1882) eta \"Goyaren omenez\" saila (1885).\n1890az gero, ordea, \"San Joanen Apokalipsia\" izeneko saila amaitu ondoren (1883), erabateko aldaketa gertatu zen Redonen obran, eta bere karrerako bigarren garaia hasi zen.\nKoadroak egiten hasi zen kolore pastelak, akuarela eta olio-pintura erabiliz; ametsezko koadroak egin zituen, lore koloretsuenak (\"Anemonak\", Louvre, Paris), eta abar. 1900 inguruan iritsi zuen oparotasun gorena joera koloretsu horrek. Ordukoak ditu pastel-margoez egindako bere obra nagusiak, eta ordura arte gai mitologikoetan (\"Venusen jaiotza\", \"Pegaso\") eta erlijiosoetan (\"Boda\", \"Jesusen Bihotza\") oinarriturik egindako marrazkien bertsio koloredunak.\nBeste lan nagusi batzuk: \"Dans le r\u00eave\" (1879), \"La Tentation de Saint Antoine\" (1888-1896), \"Les Fleurs du mal\" (1890), \"Le Cyclope\" (1895-1900) eta \"Le Jour et la Nuit\" (1910-1911). Aipagarriak dira halaber, bere erretratua, emaztearena eta Gauguinena."}
{"id": "275754", "revid": "336", "url": "https://eu.wikipedia.org/wiki?curid=275754", "title": "Jose Luis Melena", "text": "Jose Luis Melena (Donostia, Gipuzkoa, 1946) filologoa da. Madrilgo Complutense Unibertsitatean Filologia Klasikoan lizentziaduna. Mizenastar testuetan dago espezializatua, eta bera da alor horretan diharduen aditu bakarretakoa munduan.\nMadrilgo Universidad Complutensean, Salamancako Torres Villarroel Institutuan eta La Lagunako Unibertsitatean grekoa irakatsi ondoren, 1983az geroztik Euskal Herriko Unibertsitatean dihardu, Gasteizko campuseko Filologia, Geografia eta Historia Fakultatean grekoko katedradun. 1999an Euskadi Ikerketa Saria eman zioten, eta 2000. urtean Eusko Legebiltzarrak eta Euskalerriaren Adiskideen Elkarteak ematen duten Munibe Saria eskuratu zuen.\nEhun artikulu inguru argitaratu ditu aldizkari espezializatuetan, eta Cervantesen \"Novelas ejemplares\" obra greko modernora itzuli du, besteak beste."}
{"id": "275755", "revid": "512", "url": "https://eu.wikipedia.org/wiki?curid=275755", "title": "Pteralopex acrodonta", "text": "Pteralopex acrodonta Pteralopex generoko animalia da. Chiropteraren barruko Pteropodidae familian sailkatuta dago."}
{"id": "275756", "revid": "105290", "url": "https://eu.wikipedia.org/wiki?curid=275756", "title": "Polipo", "text": "Polipo mukosetan sortzen den handitsua da. Gehienetan sudurrean izaten dira, eta sudurreko hodiak itxi eta infekzioak sortzen dituzte. Beste batzuetan belarrian, sabelean edo hesteetan izaten dira. Batzuetan ez da sintomarik izaten, baina presioa eta hodien itxitura izaten da besteetan polipoen ezaugarria. Behealde zabala izaten dute batzuek; estuak eta luzeak izaten dira bestela, eta mukosaren osagai berberez osatuak dira. Polipoaren gainaldea laua, koskaduna edo gingilduna izan daiteke. Gehienetan ez dira kaltegarriak izaten, baina badaezpada, kirurgia bidez kendu eta aztertu egiten dira."}
{"id": "275757", "revid": "90204", "url": "https://eu.wikipedia.org/wiki?curid=275757", "title": "Koldo Royo", "text": "Koldo Royo (Donostia, 1958ko irailaren 12a) gipuzkoar sukaldaria da. Etxean bertan izan zituen ostalaritzarekin lehen harremanak, Antonio taberna baitzuen bere familiak Donostian. Prestakuntza Juan Mari Arzaken jatetxean hasi zuen, eta Donostiako Nicolasa jatetxean lan egin eta Mexikon egonaldi bat egin ondoren, Madrilen hasi zen lanean, Luis Irizarrekin batera. 1985ean Palma de Mallorcako Porto Pi jatetxearen ardura hartu zuen, eta berehala izan zuen kritikarien eta bezeroen onespena, Michelin Izar bat lortu baitzuen jatetxearentzat urte bakar baten buruan. Orduz geroztik, Balear Uharteetan dihardu, 1989an ireki zuen Koldo Royo jatetxean. Telebistan eta irratian ere aritua da. Koldo Royo aitzindari izan zen sukaldaritza Internetera eramaten, 1996an, bere \"A fuego lento\" webgunearen bidez."}
{"id": "275758", "revid": "56334", "url": "https://eu.wikipedia.org/wiki?curid=275758", "title": "Francisco Salzillo", "text": "Francisco Salzillo Alcaraz (Murtzia, 1707ko maiatzaren 12a - Murtzia, 1783ko martxoaren 2a) espainiar eskultore barrokoa izan zen.\nBizitza.\nAita, Nicolas Salzillo, napolitar eskultorea zen, eta hura hil zenean haren lantegiaren ardura hartu zen. Italiar barrokoko moldeak Espainian ezagutarazi zituen eskultoreetako bat izan zen; erlijio-gaietan oinarrituriko eskulturak eta erliebeak landu zituen, batez ere. Zura, burdina, harri-kartoia, ehun gogortuak eta antzeko materialak erabili zituen bere \"Belen\" ospetsua (456 pertsonaiek eta 372 animaliek osatua) egiteko; gaur egun Murtziako Salzillo Museoan gordetzen da lan hori.\nAste Santuko prozesioetako eskulturak landu zituen 1752. urtetik aurrera: \"Erorialdia\" (1752), \"Otoitza baratzean\" (1754); \"Veronika\", \"San Joan\" eta \"Doloretako Ama Birjina\" (1755-1756); \"Judasen musua\" eta \"Afaria\" (1763; non trebezia handiz ebazten baitira mahai baten inguruan hamahiru pertsonaia kokatzeak sortzen dituen konposizio-zailtasunak, pertsonaia bakoitzaren azterketa psikologikoa alde batera utzi gabe), eta \"Kristo zutabeari lotuta\" (1777-1778).\nSalzilloren estiloa.\nXVIII. mende hasieran jaiotako eskultoreen belaunaldia plastika barrokoaren azkeneko aldian kokatzen da. Tradiziozko teknika-baliabideak erabiliz eta aurreko aldietako errealismoa galdu gabe, 1730etik aurrera, beste estilo atseginago bat nagusitu zen, rokoko estetikari askoz hobeto egokitzen zitzaiona. Arte rokoko horren ordezkari garrantzizkoena Francisco Salzillo murtziarra izan zen.\nMurtziako eskualdeak, garai hartan, merkataritza- eta kultura-harreman handiak zituen Mediterraneoko beste herri batzuekin, eta, susperraldi hark erakarrita, zenbait artista etorri ziren Murtziara, horien artean, Antonio Dupar frantsesa eta Nicolas Salzillo napolitarra, Franciscoren aita. Francisco Salzillorekin lortu zuen estilo hark gailurra, batez ere, prozesioetarako egin zituen eskultura-multzoetan."}
{"id": "275759", "revid": "1491", "url": "https://eu.wikipedia.org/wiki?curid=275759", "title": "Josep Vicent Egea", "text": "Josep Vicent Egea Insa (Concentaina, Alacant, 1961eko ekainaren 3a -) Euskal Herriko musikagilea da, Alacanten jaioa.\nBiografia.\nLehen ikasketak Donostiako Kontserbatorioan egin zituen, eta ondoren Londres eta New Yorken osatu zituen. Orkestra eta Abesbatza Zuzendaritza landu ditu gehienbat ikasketetan. Pablo Sarasate, Hilarion Eslaba eta Jes\u00fas Guridi Kontserbatorioetan eta Galiziako Goi Ikasketa Musikalen Eskolan irakasle izan da, eta Madrilgo Reina Sof\u00eda Musikako Goi Eskolan ikasketaburu aritu zen 1993. eta 1994. urteetan.\nPirinioetako Ganbera Taldearen zuzendari izan da, eta Espainiako Orkestra Nazionalarekin ere aritu izan da zuzendari-laguntzaile modura. Iru\u00f1eko Musikagile Taldearen sorkuntza-lanetan ibili da, Eusko Ikaskuntzako kide da, eta Iru\u00f1eko La Pamplonesa musika banda zuzendu du. Hainbat sari eskuratu ditu."}
{"id": "275760", "revid": "336", "url": "https://eu.wikipedia.org/wiki?curid=275760", "title": "Joaquin Gurrutxaga", "text": "Joaquin Gurrutxaga (Donostia, 1910 - \"ib.\", 2000ko urtarrilaren 22a) gipuzkoar olerkari eta artista izan zen. 1930eko hamarkadan abangoardia artistikoaren aldeko apustua egin zuen artisten belaunaldiko kidea izan zen. Jorge Oteiza, Narkis Balentziaga, Nikolas Lekuona eta Gabriel Celayaren adiskide eta lankide izan arren, ez zuen jendaurrean haiek lortutako oihartzunik izan. Gaztetatik idazten zuen, nahiz eta bere zaletasun nagusia musika izan eta ogibidea, berriz, pintura. Madrilgo (Espainia) San Fernando Arte Ederren Eskolan irakasle izan zen gerra zibilaren amaieratik erretiroa hartu zuen arte. Gaztetan hasi zen idazten, baina ez zituen zahartzarora arte bere poemak argitaratu. Izan ere, 1995ean argitaratu zen haren lehen poema liburua, \"\u00daltimos poemas\", eta 1996an bigarrena eta azkena, \"El tiempo, el humo, el pasado\"."}
{"id": "275761", "revid": "58701", "url": "https://eu.wikipedia.org/wiki?curid=275761", "title": "Jos\u00e9 Ignacio Lasa Esnaola", "text": "Jos\u00e9 Ignacio Lasa Esnaola Gipuzkoar idazle eta ikerlaria (Matxinbenta, Azpeitia, 1903ko azaroaren 20a - Arantzazu, 1993). Frantziskotarra, 1928an apaiztu zen. Berehala, Kubara igorri zuten misio lanak egitera. 1943an Arantzazura itzuli zen, eta bertako eskola-maisu izan zen hogeita hamar urtez. 25 urte baino gehiago egin zituen, bestalde, Urbiako ermitako kapilau, eta bertako artzainen bitartekari izan zen aurrerapenak eta hobekuntzak administrazioari eskatu behar zitzaizkionean. Guatemalako Historiako Akademiako kide izan zen. Obra nagusiak: \"San Mart\u00edn de la Ascensi\u00f3n\" (1962, Aita Villasanterekin batera), \"Los Franciscanos en San Sebasti\u00e1n\" (1963), \"Sobre la ense\u00f1anza primaria en el Pa\u00eds Vasco\" (1968), \"Legazpia\" (1970) eta \"J\u00e1uregui el guerrillero, un pastor guipuzcoano que lleg\u00f3 a mariscal\" (1971)."}
{"id": "275762", "revid": "512", "url": "https://eu.wikipedia.org/wiki?curid=275762", "title": "Sam Nujoma", "text": "Samuel Daniel Shafiishuna Nujoma (Ongandjera, Omusati, Namibia, 1929ko maiatzaren 12a) namibiar politikaria da.\nBiografia.\n1958an, SWAPO erakundea (Afrikako Hego-Mendebaldeko Herrien Erakundea) sortu zuen Herman Toivo Jatoivorekin batera, mugimendu independentzia zalea eta joera marxistakoa. 1959an, atxilotu egin zuten Nujoma, eta hurrengo urtean erbestera jo zuen. Namibiaren askapenaren alde borrokatu da beti.\nNazio Batuen Batzordean Afrikako Hego-Mendebaldeko arazoetarako kidea da 1960tik. Hegoafrikaren kontrako borroka armatua bultzatu zuen, NBEk Namibiarako ezarri zituen baldintzak betetzen ez zituelako. 1972an Estatu Afrikarren Erakundeak eta 1973an NBEk Namibiaren askapenerako mugimenduaren ordezkari gisa onartu zuten.\n1990ean Namibiak independentzia lortu zuenean, Sam Nujoma hango lehendakari izendatu zuten. 1994an eta 1999an berriz aukeratu zuten postu horretarako."}
{"id": "275763", "revid": "28807", "url": "https://eu.wikipedia.org/wiki?curid=275763", "title": "Sam Daniel Nujoma", "text": ""}
{"id": "275765", "revid": "6950", "url": "https://eu.wikipedia.org/wiki?curid=275765", "title": "Pentateuko", "text": "Pentateukoa kristauen Bibliako lehenengo bost liburukien multzoa da, hain zuzen Hasiera, Irteera, Lebitarrena, Zenbakiak eta Deuteronomioa. Funtsean, judaismoko Toraren berdina da, Torako bost liburukien edukia zertxobait aldatzen bada ere; bestalde, Pentateukoan ez bezala, judaismoan Torak erlijio horretako oinarria osatzen du."}
{"id": "275766", "revid": "46380", "url": "https://eu.wikipedia.org/wiki?curid=275766", "title": "Georges Rouault", "text": "Georges Rouault (Paris, Frantzia, 1871ko maiatzaren 27a - 1958ko otsailaren 13a) margolari espresionista izan zen.\nBizitza.\nAita arotza zuen, eta ama jostuna. Pinturaren zaletasuna eta artearekiko errespetua bere aitonaren eraginez sortu zitzaizkion. Parisko Arte Ederretako Eskolan sartu zen 1891n, eta Gustave Moreau margolari sinbolistaren ikasle izan zen. Fauvisten taldeko kide izan zen, eta 1905. urteko erakusketa fauvistan parte hartu zuen. Akuarela erabili zuen batez ere Lehen Mundu Gerra amaitu zen arte; bizitza modernoko alde kontrajarriak (prostitutei, pailazoei eta epaileei buruzko koadro-sailak) kritikatu zituen zorroztasun handiz, ikuspegi kristau sakon batetik betiere. 1918. urtetik aurrera olioa erabiltzen hasi zen; \"Jesus gurutzean\" (1918) eta \"Beronikaren zapia\" (1933) koadroak pintatu zituen. Garai hartan, halaber, Sergei Diaghileven Balletarentzako diseinu-lanak eta grabatuak egin zituen, \"Miserere\" liburu zoragarria besteren artean (1948).\nRouault bai bere margolanen estiloagatik, bai lantzen zituen gai kristauengatik, arte modernoko joera nagusietatik kanpo gelditzen da. Dena dela, nahiz eta joera horietatik urrun aritzen zen, ez ziren erabat arrotzak Rouaultentzat, ez behintzat emaitza plastikoei dagokionez. Rouault bakartia zen, artista independentea.\nHamalau urte zituela Tamoni beira-margotzailearekin hasi zen marrazkigintza ikasten, eta ondoren Hirschengana (antzinako beirategiak kopiatzen zituena) joan zen. Lantegi horietan lanean ari zela, Arte Apaingarrietako Eskolan ikasten zuen gauez.\nTrebetasun eta estilo handia zuen, antza, eskolan; hain zen iaioa, ezen Albert Besnardek proposatu baitzion Farmazia Eskolako beirategiak egiteko. 1890ean Arte Ederretako Eskolan sartu zen. Lehendabizi, Elie Dalaunayren ikasle izan zen, eta, hura hil zenean, Gustave Moreau izan zuen irakasle. Moreauren pedagogia-metodoa naturaren behaketan eta maisu handien azterketan oinarritzen zen; bestalde, saiatzen zen ikasleek zeinek bere benetako izaera erakuts zezaten. Rouaulten ustez, ordea, irakaskuntza-eredu hura erabat zaharkiturik zegoen, eta Erromako Sarira bitan aurkeztu eta porrot egin ondoren (1893 eta 1895), eskola utzi eta lanean hasi zen, bere kabuz. Eskolarekin izan zuen haustura horrek, hala ere, ez zuen berebiziko eragina izan Rouaulten pinturan: zenbait urtetan (1895-1901) \"Eskritura Santuan\" oinarritutako artista frantsesen erakusketa ofizialetan hainbat olio-pintura erakutsi zituen. Garai horretan, Rouaulten estiloaren bilakaera motela eta ia somaezina izan zen; bilakaera hori, gainera, erakusketa ofizialeko lanetan baino gehiago marrazki eta paisaietan atzeman zitekeen.\n1898an, Moreau hil zenean, krisialdi bat hasi zen Rouaultentzat, krisialdi morala eta fisikoa aldi berean. Moreauren lanekin museo txiki bat egin zen Parisen, eta Museoko arduradun izendatu zuten Rouault. Garai horretan, bestalde, arte modernoaren ingurura hurbildu zen: Toulouse-Lautrec, C\u00e9zanne. 1901. urte inguruan kristautasunera itzuli zen, eta J. K. Huysmans eta Leon Bloy idazle kristau ospetsuak ezagutu zituen. Eragin handia izan zuten idazle haiek Rouaulten ondorengo lanetan.\nRouaulten tematikak homogeneoa badirudi ere, garai batetik bestera aldatu egiten da artistaren beraren barruko bilakaeraren arabera. Erlijio-gaiak dira Rouaulten lanetan nagusiak, baina Elizaren enkarguz gutxi batzuetan besterik ez zuen lan egin: 1945ean, Devemy eta R.P. Couturierrek eskatuta, bost beira-leiho egin zituen Assyko elizarako, eta 1949tik aurrera Ligugeko abade etxerako esmalteen maketak osatu zituen. 1900-1902 urteen bitartean lortu zuen Rouaultek, pintore gisa, independentzia: Jaungoikoa aurkitu zuen berriz ere. Ondorengo hamabost urteak iraultza-urteak izan zituela esan daiteke; \"Haurra\", \"Iheslaria\", \"Emagaldua\", \"Pailazoa\" eta \"Buruak\" gaiak erabiltzen zituen Rouaultek gizakiaren gainbeheraren aurrean bere baitan sentitzen zuen haserre mingarria erakusteko. Aita hil (1912) eta ondorengo urteetan (Lehen Mundu Gerra) beste aldi bati ekin zion Rouaultek: \"Miserere\" lanerako grabatuak egin zituen Ambroise Vollarden enkarguz, eta Charles Baudelaireren \"Les Fleurs du mal\". 1907. urtetik aurrera \"Epaileak\" izan ziren Rouaulten begiko pertsonaiak, eta 1912. urtetik aurrera, behiz, \"Pailazoak\" izan zuen nagusi: pailazoa, heroia eta biktima aldi berean, Kristoren bikoitza dela esan daiteke, eta hortaz, gizakiaren sinboloa. Ondorengo aldiko (1930-1948) lanetan zenbait lanetan Bigarren Mundu Gerrak eragin dramatikoa izan zuen. Pailazoen, printzesen eta santuen seriotasun barea (\"Veronique\", 1945. urte inguruan), Bibliako pasarteek duten giroa, eta \"Gurutziltzatuen\" eta \"Ecce Homo\"-en irribarre errukiorra artistaren heldutasun espiritualaren ispilu dira. 1948-1958 urteen bitartean, Jainkoaren inguruko gaiak alde batera mistikoaren garaia izan zen, nolabait esateko. Gustave Moreauren irakaspenetatik oinarri nagusi bat atera zuen Rouaultek: adierazpenaren zintzotasuna, Rouaulten izaerari atxikia.\nRouaulten lehenengo koloreetan beltz eta urdinak ziren nagusi. Rouaultek ez zuen ia fauvismoarekin loturarik izan; sorreran (1903) parte hartu zuen, eta 1905ean fauvistekin batera egin zuen erakusketa bat. Rouaultek, garai hartan, Durnierren eta Lautrecen errepertorioen arteko sintesia egiten zuen. Rouaulten artean Gerra Handiaren ondorengo faktore nagusiek eragin zuten: batetik, 1906-1912 urteen bitartean Metheyren lantegian zeramika gainean egin zituen pinturen eragina zuen, eta bestetik, \"Miserere\" laneko grabatuak egiten ari zela (horiek egiteko Rouault ohartu zen materiari aurre egitea ezinbesteko lana zela margolariarentzat). Rouaulten pinturaren bilakaeran izan zen aldaketa nagusia edo nabarmenena, materian, olio-pinturetara igaro zela. Aldaketa horren ondorengo aldiak oso azalpen erraza du: formaren ikuspegitik, irudi ia naturalistak baztertu zituen, eta ikonoetan oinarritu zen batez ere, pintura ia erabat abstraktuan murgildu zen (nahiz eta naturarekin harremana zuen). Maila horretan, formak nabarmendu zituen neurrian, koloreak eta zorroztasunak ere indar hartu zuten.\nLanak.\nHauek dira Rouaulten lan nagusiak: \"Kalbariorako bidea\" (1891, Wadsworth Atheneum, Hartford), \"Epaileak\" (1908, Statens Museum for Kunst, Kopenhage), \"X jaunaren erretratua\" (1911), \"Errege zabarra\" (1916-1937, Arte Museoa, Pittsburgh), \"Hiru pailazo\" (1917, Joseph Pulitzer Jr. Collection, St. Louis), \"Pierrot\" (1920), \"Kristo soldaduek iraindua\" (1932, Arte Modernoko Museoa, New York), \"Hiru epaileak\" (1937-1938, Tate Gallery, Londres), \"Pailazoaren burua\" (1948, Arte Ederretako Museoa, Boston), \"Lore apaingarriak\" (1953, bilduma partikularra, Paris)."}
{"id": "275767", "revid": "512", "url": "https://eu.wikipedia.org/wiki?curid=275767", "title": "Pteralopex anceps", "text": "Pteralopex anceps Pteralopex generoko animalia da. Chiropteraren barruko Pteropodidae familian sailkatuta dago."}
{"id": "275768", "revid": "1545", "url": "https://eu.wikipedia.org/wiki?curid=275768", "title": "Emilio Aguinaldo", "text": "Emilio Aguinaldo (Cavite, 1869ko martxoaren 22a - Manila, 1964ko otsailaren 6a) Filipinetako politikaria izan zen. Filipinetako askatasunaren heroia.\nBizitza.\nKatipunan ezkutuko elkartea eratu zuen 1892an, eta espainolen kontrako matxinadan esku hartu zuen 1896an. Garaitua izanik, Hong Kongera erbesteratu behar izan zuen, eta amerikarrekin harremanetan sartu zen. Caviten amerikarrek eraso egitearekin batean, tagaloen altxamendu orokorra gertatu zen, eta handik zenbait hilabetetara espainolak egotziak izan ziren behin betiko. Amerikarrek ez zuten uhartediaren askatasuna ezagutu, eta Aguinaldok berriro ekin zion borrokari. Amerikarrek 1901ean atxilotu zuten. Bigarren Mundu Gerran Japoniaren aldeko gobernuan parte hartu baitzuen, 1945ean espetxeratu zuten berriro. Gerora, gobernuak errugabetzat jo, eta 1950ean Elpidio Quirinoren gobernuko partaide izan zen."}
{"id": "275769", "revid": "59723", "url": "https://eu.wikipedia.org/wiki?curid=275769", "title": "Chouannerie", "text": "Chouannerie 1793tik aurrera, Bretainian eta Frantzia mendebaleko Normandian, Maine eta Anjou lurraldeetan Frantziako Iraultzaren aurka altxatu zen mugimendua da. Arrazoiak askotarikoak izan ziren: ekonomia-egoera txarra, erlijioaren aurkako politika, Konbentzioak 300.000 mila gizon kasernetara eramateko dekretua eta, Bretainiaren kasuan bezala, Frantziako estatuaren mendeko nazioei eskubideak ukatu izana. Matxinadak talde monarkikoen laguntza osoa izan zuen. Buruzagi nagusiak Maineko Bourmonteko kondea eta Cottereau anaiak, Cormatin baroia, Frott\u00e9ko konde normandiarra, eta Rou\u00ebrieko markes bretainiarra izan ziren. Gerrilletan ziharduten \"chouan\"ek. Hoche jeneralak menderatu zituen 1795ean, nahiz Lehen Inperioaren hasiera arte (1804), \"chouan\"ek beren matxinadan iraun zuten."}
{"id": "275770", "revid": "96586", "url": "https://eu.wikipedia.org/wiki?curid=275770", "title": "Curzio Malaparte", "text": "Curzio Malaparte, jaiotza-izenaz Kurt Erich Suckert (Prato, Italia, 1898ko ekainaren 9a - Erroma, Italia, 1957ko uztailaren 19a), italiar kazetaria eta idazlea izan zen.\nBiografia.\nAlderdi Faxistako kide izan zen (1922-1931). Italiatik alde egin eta Frantzian eta Britainia Handian bizi izan zen.\nParisen \"Technique du Coup d\u00b4\u00c9tat\" (1931, \"Estatu-kolpearen teknika\"), eta \"Le Bonhomme L\u00e9nine\" (1932, \"Lenin gizontxoa\") eman zituen argitara, frantsesez idatziak biak, eta debekatuak Alemanian eta Frantzian.\nItaliara izuli zenean atxilotu eta Lipari uhartera erbesteratu zuten. Bigarren Mundu Gerran berriemaile gisa aritu zen, eta nazien ankerkeria salatu zuen \"Kaputt\" (1944) eleberrian. Beste obra ezagunak: \"Sodoma e Gomorra\" (1931), \"Viaggio in inferno\" (1938, \"Infernurako bidaia\"), \"La pelle\" (1949, \"Larrua\") eta \"Maledetti toscani\" (1956, \"Toskanatar madarikatuak\")."}
{"id": "275771", "revid": "336", "url": "https://eu.wikipedia.org/wiki?curid=275771", "title": "Filaret aitalehena (Fiodor Romanov)", "text": "Fiodor Nikititx Romanov (; Mosku, Errusiar Tsarerria, 1553 \u2013 Mosku?, Errusiar Tsarerria, 1633ko urriaren 1a) errusiar noble bat zen, Filaret \u2014 \u2014 izenarekin Errusiako Eliza Ortodoxoko aitalehen bihurtuko zena. Mikel III.a Romanov dinastiako lehen tsarraren aita.\nFiodor I.a Rurik dinastiako azken tsarraren lehengusua zen, eta haren buruzagi militarra izan zen suediarren aurkako gerran. Boris Godunov komentu batean sartu zuen tsarra hil zenean (1598), eta Rostovko aita nagusi egin zuten hura hildakoan (1605). Poloniarrek, Errusiako koroaz jabetu nahi baitzuten, preso hartu zuten 1610ean, eta 1619an utzi zuten aske, Migel semea tsar izendatu ondorengo seigarren urtean. Moskuko aitalehen egin zuten urte berean, eta aginpide maila handia izan zuen hurrengo urteetan politika- eta erlijio-gaietan. Bultzada handia eman zion Errusiako Eliza Ortodoxoari eta Erromatar Eliza Katolikoaren eragina murrizteko neurriak hartu zituen."}
{"id": "275772", "revid": "96586", "url": "https://eu.wikipedia.org/wiki?curid=275772", "title": "Frank Whittle", "text": "Frank Whittle (Coventry, Ingalaterra, 1907ko ekainaren 1a - Columbia, Maryland, AEB, 1996ko abuztuaren 9a) ingeles ingeniari aeronautikoa izan zen.\nBiografia.\nCambridgeko Unibertsitatean egin zituen ikasketak. 1936an, Britainia Handiko Aire Armadako eskolan sartu zen, Cranwellen. Eskolan, jet hegazkinari buruzko jakin-mina piztu zitzaion. 1930 urte inguruan, turboerreaktorearen ideia landu zuen, eta bere lehen patentea aurkeztu zuen.\n1936an, enpresa pribatu bat sortu zuen, \"Power Jets\", berak asmatutako motorra egiteko eta lantzeko. Whittleren motorrak bultzatutako hegazkinaren lehenbiziko hegaldia 1941eko maiatzean egin zen, Bigarren Mundu Gerran, Britainia Handiko aire armadarentzako gerra-hegazkin berri baterako proba-saioetan. Gerra amaitu baino lehentxeago, gerra-hegazkin turboerreaktoredunak erabili ziren Alemaniako gudarostearen misilen aurkako ekintzetan."}
{"id": "275773", "revid": "512", "url": "https://eu.wikipedia.org/wiki?curid=275773", "title": "Le\u00f3n Febres-Cordero", "text": "Le\u00f3n Esteban Francisco Febres-Cordero Ribadeneyra (Guayaquil, Ekuador, 1931ko martxoaren 9a - Guayaquil, 2008ko abenduaren 15a) ekuadortar ingeniari eta politikaria izan zen. Errepublikako lehendakaria izan zen 1984tik 1988ra.\nBiografia.\nEstatu Batuetan lortu zuen ingeniari-titulua. Guayaquilgo enpresa garrantzitsuen buru izan zen, eta merkataritza-ganberako lehendakari. Diputatu eta senatari izan zen, eta, 1979an, alderdi sozial-kristauan sartu zen.\n1984ko hauteskundeetan kontserbadoreen hautagai zela, errepublikako lehendakari aukeratu zuten bigarren itzulian. Bere agintaldian, politika ekonomiko neoliberala bultzatu zuen, eta Osvaldo Hurtado lehendakari ohiaren (1982-1984) kontra egin zuen dirua bidegabe erabiltzeagatik. 1986an, Vargas jeneralak zuzendutako estatu-kolpe ahalegina jasan zuen eta, hurrengo urtean, bahitu egin zuen hainbat orduz militar haren aldeko militar talde batek.\n1992an, Guayaquilgo alkate izendatu zuten, eta, 1996an, berriz aukeratu zuten. 2000. urtera arte egin zuen postu horretan."}
{"id": "275774", "revid": "28807", "url": "https://eu.wikipedia.org/wiki?curid=275774", "title": "Le\u00f3n Febres Cordero", "text": ""}
{"id": "275775", "revid": "512", "url": "https://eu.wikipedia.org/wiki?curid=275775", "title": "Hartmann Von Aue", "text": "Hartmann Von Aue (1165 inguruan - 1215 inguruan) alemaniar olerkaria izan zen. Sortzez jopua zen, eta zaldun gisa Aueko jaunen zerbitzura egon zen. Hirugarren Gurutzadan parte hartu zuen. \"Minnesang\" delako mugimenduaren barruan sartzen da bete-betean. Alemanian Artur eta Mahai Biribileko zaldunen gaia erabili zuen lehena izan zen. Bi poema epiko idatzi zituen, \"Chr\u00e9tien de Troyes\"en ereduaren arabera eginak: \"Erec\" eta \"Iwein\". \"Gregorius \"poeman, berriz, izen bereko bekatariaren gertaera kontatzen da, alegia, nola iritsi zen hilduraren bidez aitasantutzara eta santutasunera. Horien guztien artean, hala ere, \"Der arme Heinrich\" (\"Heinrich gizarajoa\") da, Hartmannen obra nagusia, erlijiozko inspirazioa duen beste poema bat. Bertan, Heinrich Von Aue zaldunaren bizitzaren gorabeherak kontatzen dira."}
{"id": "275776", "revid": "88969", "url": "https://eu.wikipedia.org/wiki?curid=275776", "title": "Katherine Mansfield", "text": "Katherine Mansfield Beauchamp Murry (Wellington, 1888ko urriaren 14a - Fontainebleau, 1923ko urtarrilaren 9a), Katherine Mansfield izengoitiz ezaguna, Zeelanda Berrian jaiotako idazle britainiar modernista nabarmena izan zen. Batez ere ipuinei esker da Mansfield ezaguna. Bizitza sentimental gorabeheratsua izan zuen eta 34 urte zeuzkala hil zen tuberkulosiak jota.\nBiografia.\nKathleen Bowden Murray, jaiotza izenez Kathleen Beauchamp, 1888ko urriaren 14an jaio zen Wellingtonen (Zeelanda Berria), jatorri kolonialeko eta maila sozial altuko familia batean. Bera baino zaharragoak ziren bi ahizpa izan zituen eta anaia gazteago bat. 1902an, hamalau urte zeuzkala, Londresera joan zen ikasketak burutzera bere bi ahizpekin batera. Bertan, institutura joateaz gain, eskolako aldizkarian idatzi zuen eta biolontxelo-eskolak jaso zituen. Orduan egin zuen bere neska-lagun, eta gerora, maitale bihurtuko zenaren ezaguera: Ida Baker. Baina ikasketak amaitu bezain azkar gurasoek Wellingtonera itzultzeko agindu zioten. Itzuli orduko damutu zen baina, ez baitzuen gustuko Wellingtoneko bizitza, probintzianoa eta mundu ingelesetik aldenduta zeritzona. 1908an Londresera itzuli zen, oraingoan betiko.\nOrdurako biolontxelo-jotzaile ona zen Katherine, eta musikaren arloan profesionalki aritzea zuen amets, baina aitak onartu ez eta inoiz ez zuen errealitate bihurtuko. Berehala, bere garaiko artista asko bezala , bohemio egin zen.\nMutil bat ezagutu zuen, Garnet Trowell, baina harremanak ez zuen aurrera egin Katherine haurdun zegoen arren, mutilaren gurasoak kontra azaldu zirelako. 1909. urtean George Bowdenen ezaguera egin eta harekin ezkondu zen. Berehala utzi zuen Bowden ordea. Ama etorri zitzaion bila eta Bavariako bainuetxe batera eraman zuen berekin. Han abortu natural bat izan eta espero zuen haurra galdu zuen. Nahigabe handia eragin zion horrek. Bavariako egonaldiak arrasto sakona utzi zuen bere idazkeran, han ezagutu zuen Txekhoven obra ere, bere idatzietan eragin nabarmena izango zuena. 1910eko urtarrilean Londresera itzuli zen eta 12 istorio argitaratu zituen \"The New Age\" aldizkarian. Ondoren, liburu gisa argitaratu ziren narrazio horiek, \"In a German pension\" (1911) izenburupean, baina ez zuen arrakasta handirik erdietsi. Hala eta guztiz ere, \"Rythym\" aldizkarira istorio bat bidali zuen, baina John Middleton Murry editoreak baztertu egin zuen, zerbait \u201cilunagoa\u201d eskatuz. 1911n harreman bat hasi zuten Murryk eta biek, eta 1918an ezkondu egin ziren, baina \"orain bai, orain ez\" harremana zen, Ida Bakerrekin partekatua. Batzuetan, Murryrekin egoten zen Katherine, beste batzuetan Bakerrekin, eta beste aldi batzuetan denak elkarrekin bizi izan ziren. 1915eko otsailean, Londresera joan zen bere anaia Leslierengana, ofizial bihurtzeko bidean zena. Une zoriontsua izan zen Katherinentzat, baina poztasunak ez zion asko iraun, Leslie urrian hil baitzen frontean.\nAnaiaren heriotzak min handia egin zion, eta Zeelanda Berriko haurtzaroko oroitzapenetan murgildu zen, lehen beldurgarria iruditzen zitzaion leku batean. Hala eta guztiz ere, 1916aren hasieran bere garairik emankorrenean sartu zen eta Murryrekin zuen harremanak ere hoberantz egin zuen.\nVirginia Woolfekin ere izan zuen harremana 1916az gero, batak bestearen lana gertutik jarraituz. Adiskidetasun garrantzizkoa izan zen Mansfieldentzat, baina gorabeheraz betea, grinatsu bezainbatean zorrotz. 1920an elkartu ziren batean, bolada luze bat elkar ikusi gabe egon ondoren, Woolfek hau idatzi zuen bere egunerokoan: \u00abBakardadeari buruz mintzatu ginen, eta ohartu nintzen neure sentimenduak adierazten zituela, nik sekula entzun gabeak nituen era batean\u00bb.\n1917ko abenduan, tuberkulosia hartu zuen eta Europa osoan zehar bidaiatzen hasi zen gaixotasunarentzako sendabide baten bila. Hala ere, osasun egoerak okerrera egin eta hemorragia handia izan zuen 1918ko martxoan.\n1918ko negua Ida Bakerrekin batera San Remoko herri batean igaro zuen, Italian, eta Murry haiekin Gabonak igarotzera joan zen. Murry eta bien arteko harremana hotza zen, bananduta bizi baitziren, bata Londresen eta bestea Italian. Italian zegoen bitartean, alargundu berri zen aitaren bisita jaso zuen. Ordutik aurrera, itsu-itsuan ahalegindu zen tuberkulosiarentzako sendabidea aurkitzen, baita ortodoxoak ez ziren metodoak erabiliaz ere.\n1920an bere hirugarren liburua argitaratu zuen, \"Bliss and Other Stories\", eta arrakasta handia izan zuen. Bi urte geroago, 1922an argitaratu zuen bere laugarren liburua: \"Lorategiko festa\" (\"The Garden Party\"). Parisa joan zen, Fontainebleautik hurbil zegoen bainuetxe batera. Murryren bisita jaso zuen bertan 1923ko urtarrilaren 9an. Egun horretan bertan, biriketako bigarren odoljarioa izan eta 34 urterekin hil zen.\n\"The Doves\u00b4 Nest\" (1923, \"Uso-habia\"), hil ondoren argitaratua izan zen. Middleton Murryk Mansfielden egunkaria (1927, \"Journal\") eta gutunak (1928, \"Letters\") argitaratu zituen baita ere.\nEstiloa eta gaiak.\nIpuin modernoaren sortzaileetakotzat kontsideratua izan da Mansfield, bere obran Anton Txekhovek izan duen eragina nabarmenduz. Gaiei dagokienez, XX. mende hasierako burgesiaren erretratu gordin eta zehatza egiten du bere ipuinetan. Gizakien jokaerak xehe deskribatzeko joera agertzen du, detaile txikietan arreta jarriz eta kontatu nahi dituen bizitza-zatiak bikain deskribatuz. Emakumeak dira maiz pertsonaia nagusiak. Anton Garikanok \"Lorategiko festa\"ko hitzaurrean dioenez: \u201cHori da, azken batean, K.M.-en ardura: giza jokabidearen berri ematea, bere kontraesan eta gordintasunekin, modu poetikoan\u201d."}
{"id": "275778", "revid": "512", "url": "https://eu.wikipedia.org/wiki?curid=275778", "title": "Antoine Watteau", "text": "Jean-Antoine Watteau (Valenciennes, 1684ko urriaren 10a - Nogent-sur-Marne, 1721eko uztailaren 18a) frantses pintorea izan zen, flandriar jatorrikoa.\nLuis XIV.aren klasizismo nabarmenaren aurkako iraultza artistikoaren aitzindarietako bat izan zen. Veneziar artisten plastikotasunari poeta baten irudimena eta errealitatea azaltzeko ahalmen handia gehitu zizkion. Marrazkilari aparta izanagatik ere, koloreaz baliatu zen errealitatea azaltzeko, eta, horrenbestez, inpresionismoaren aitzindaritzat hartua da. Eragin handia izan zuen Goya pintorearengan. Jarraitzaile asko izan zituen, J.B. Pater, N. Lancret, eta abar.\nBiografia.\nJaioterrian egin zituen Pinturako lehenengo ikasketak, J.A. Gerinen lantegian hain zuzen ere. Ondoren, Parisa joan zen eta erlijiozko koadroak edo flandriar margolarienak kopiatzen zituen han. Gaztaroko lanak, \"Benetako Zoriona\" (1702-1703) lana ezik, landa-eszenak ziren guztiak, Teniers gogorarazten zituztenak.\n1703tik 1708ra Saint Jacques kaleko estanpa-saltzaileak bisitatu zituen Watteauk: Pierre Mariette (Italiako komediaren inguruko grabatuak Rousseleti eskatu zizkion bera) eta haren seme Jean (Herbehereetako lanen biltzaile). Haien etxean ezagutu zituen Watteauk Tiziano, Rubens, Callot, Picart eta Simpol, besteak beste. Erlijiozko eszenak, garai hartako moda eta ohituren grabatuak izan ziren dirudienez Watteauren oinarrizko inspirazio-iturriak. Marietteren etxean ezagutu zuen Watteauk, ziur asko, Gillot, eta haren tailerrean aritu zen lanean 1703-1707 urteen bitartean. Garai hura garrantzi handikoa izan zen Watteauren karreran; Italiako komediaren eszenak edo erretratuak osatu eta kopiatu zituen: \"Arlekina\", \"Ilargiko enperadore\" (1708, Nantesko Museoa); \"Emakume eder baten maitasuna gordetzeko\" (1706 ingurukoa).\nClaude Audran III.ak (Luxenburgoko jauregiaren arduradun zenak) jauregiko lanetan laguntzeko eskatu zion Watteauri, eta La Muette gaztelua apaintzeko agindu zion. Watteauk, Berainen tradizioari jarraituz, berrikuntza ugari erakutsi zituen bere lanetan, txinatar osagaiak eta exotismoa erabili zituen nabarmen; bestalde, pertsonaia adeitsuak batetik, eta bestetik, irrigarriak nahasten zituen. Baina Rubens zen garai hartan Watteaurengan eragin gehien zuen artista; medicitarren galerian, esate baterako, argi eta garbi ikusten da eragin hori.\n1710ean, ordea, Valenciennesera itzuli zen, eta gai militarrak marrazten hasi zen; Watteauren estiloa, ordea, aitzindari frantsesen oso bestelakoa zen. Dena dela, berehala jaioterria utzi eta Parisa itzuli zen. La Fousseren babesa lortu zuen, eta hari esker Akademiako kide izan zen. 1712-1715 urteen bitartean egin zituen lanei buruz ez dago ia daturik; dena dela, gauza segurua da Pierre Crozat diruzainaren etxean bizi izan zela, eta han flandriarren marrazkiak, eta batez ere, Van Dyckenak ikertu zituela (\"Amodio-abestia\", 1715 ingurukoa, Chantilly; \"Udazkena\", Louvre). Denbora askoan aritu zen Watteau paisaien teknika lantzen, eta garai horretakoa du \"Urtaroak\" saila, Crozatentzat egin zuena. Sail horretako lanetatik \"Uda\" bakarrik ezagutzen da gaur egun.\n1716-1721 urteen bitartean, Watteauk etengabe aldatu zuen bizitokia, gaixorik baitzegoen. 1717an Watteauk \"Citerearantz abiatzen\" (Louvre) lana aurkeztu zuen Akademian, eta jai galanteetako margolari gisa hartu zuten (nahiz eta lan hori Gaztaroaren eta Maitasunaren aipamen malenkoniatsua den). Londresen, Parisen eta Nogent-sur-Marnen bizi izan zen, eta lan ugari egin zituen: garai horretako lan asko grabatu eta kopiei esker ezagutzen dira. Batzuek Iparraldeko errealismoaren eragin nabarmena dute, eta beste zenbaitzuek, biluziek bereziki, intimismo sentikorraren kutsua (\"Koniun intimoa\", Paris, bilduma partikularra).\nErretratu bakar batzuk ere marraztu zituen: \"Antoine Pater\" (Valenciennesko Museoa), \"Aitoren semea\" (Louvre, XVIII. mendeko erretratu aipagarrienetako bat). Dena dela, gaitzat jaiak eta dantzaldiak dituztenak dira Watteauren lan ospetsuenak, osagai nagusiak atsegintasuna eta olgeta dituztenak: \"Maitasuna Frantziako Antzerkian\", \"Maitasuna Italiako Antzerkian\", \"Frantses antzezleak\" (Metropolitan Museum), \"Bizitzaren lilurak\", \"Dantzatzearen atsegina\", \"Maitasunaren atsegina\" (Dresden). Lan-mota horiek ugari marrazten ziren XVII. mendearen amaieran, baina Watteauk oso bestelako moduan landu zituen, fintasun eta birtuosismo handiaz.\n1718tik aurrera Watteauren lirismoak aldaketa sakona izan zuen, askoz ere modu garbiagoan erakusten baitzuen gizakiaren komedia. \"Gersainten iragarkia\" (1720) Watteauren lan maisutzat hartzen da; veneziar lasaitasunaren eragin zuzena zuela ikusten da lan horretan.\nBeste obra nagusi batzuk: \"La V\u00e9nitienne\" (\"Veneziarra\"), \"Jupiter eta Antiope\", \"Finette\", \"Amodio hautsia\" eta \"Arlekin eta Kolonbina\".\nWatteauk eragin handia izan zuen bai Frantzian bai Europako beste herrialdeetan ere. Bide edo ibilbide berri baten abiapuntu izan zela esan daiteke. Watteauren marrazkietatik hiru bilduma handi gordetzen dira, Stockholmen, British Museumen eta Louvreko Museoan."}
{"id": "275779", "revid": "28807", "url": "https://eu.wikipedia.org/wiki?curid=275779", "title": "Jean Antoine Watteau", "text": ""}
{"id": "275780", "revid": "512", "url": "https://eu.wikipedia.org/wiki?curid=275780", "title": "Pteralopex atrata", "text": "Pteralopex atrata Pteralopex generoko animalia da. Chiropteraren barruko Pteropodidae familian sailkatuta dago."}
{"id": "275781", "revid": "28807", "url": "https://eu.wikipedia.org/wiki?curid=275781", "title": "Watteau", "text": ""}
{"id": "275782", "revid": "96586", "url": "https://eu.wikipedia.org/wiki?curid=275782", "title": "Dominique Bozo", "text": "Dominique Bozo (Alen\u00e7on, Orne, Frantzia, 1935eko urtarrilaren 28a - Paris, Frantzia, 1993ko apirilaren 28a) museo-arduradun frantsesa izan zen.\nBiografia.\nLouvreko Eskolan eta Parisko Unibertsitateko arte- eta arkeologia-institutuan egin zituen ikasketak. 1969tik aurrera, arte modernoko museo nazionaleko zuzendari izan zen, eta hainbat erakusketa antolatu zuen (besteak beste, Henri Matisseren marrazkiak eta eskulturak, 1975ean).\n1976an, Picasso museoko antolamenduaren arduradun izan zen. 1984an, arte modernoko museo nazionaleko zuzendari izendatu zuten. New Yorkeko arte modernoko museoan ere lan egin zuen. Dimisioa eman zuen, eta lau urtez arte plastikoetako ordezkaritzarako aritu zen lanean. 1990ean, arte modernoko museora itzuli zen, eta, 1991n, bertako lehendakari izendatu zuten. Zentroaren alderdi administratiboa berritzea izan zuen helburu azken urteetan."}
{"id": "275783", "revid": "56334", "url": "https://eu.wikipedia.org/wiki?curid=275783", "title": "Robert Hofstadter", "text": "Robert Hofstadter (New York, Ameriketako Estatu Batuak, 1915eko otsailaren 5a - Stanford, Ameriketako Estatu Batuak, 1990eko azaroaren 17a) fisikaria izan zen.\nNew York eta Princetonen egin zituen Fisika ikasketak. 1943-1946 bitartean Norden Laboratory Corporation enpresarentzat lan egin zuen, eta 1950ean, Princetongo Unibertsitatearentzat eta Stanford Unibertsitatearentzat. Standforden, hogeita hamasei urterekin, Fisikako katedra lortu zuen. 1967-1974 bitartean Energia Handiko Fisikako Laborategiko zuzendari izan zen, unibertsitate hartan bertan. 1948an dirdirak neurtzeko tresna bat asmatu zuen, talioak aktibatutako sodio ioduroa erabiliz. Stanforden, pittin bat azeleratutako eta bere ibilbidean atomo nukleoak tartekatuz barreiatutako elektroiak erabili zituen haien egitura aztertzeko. Bere lanetan oinarrituta, mesoien existentzia iragarri zuen. 1961ean Fisikako Nobel Saria jaso zuen."}
{"id": "275784", "revid": "336", "url": "https://eu.wikipedia.org/wiki?curid=275784", "title": "Godfrey Newbold Hounsfield", "text": "Godfrey Newbold Hounsfield (Nottinghamshire, 1919ko abuztuaren 28a - Kingston upon Thames, Surrey, 2004ko abuztuaren 12a) britainiar ingeniaria izan zen.\n1951n Electrical and Musical Industries taldean hasi zen lanean, eta Medikuntza Ikerkuntzarako Saileko zuzendari izatera iritsi zen. X izpien tomografia konputerizatuaren teknika landu zuen, gorputzeko ehun zurien bereizmen handiko irudiak lortzeko. 1970ean gorputzaren lehen eskanerra egin zuen teknika hori erabiliz. Horretaz gainera, garrantzi handiko lanak egin ditu radar eta ordenagailuen gainean.\n1979an Fisiologia eta Medikuntzako Nobel saria jaso zuen, Allan McLeod Cormackekin batera, tomografia axial konputerizatuan egindako lanarengatik. Harrezkero medikuntzarako irudi baliagarriak lortzeko teknikei buruzko ikerketak egiten jarraitu du, eta erresonantzia magnetiko nuklearraren erabilera zabaltzen ahalegindu da."}
{"id": "275785", "revid": "28807", "url": "https://eu.wikipedia.org/wiki?curid=275785", "title": "Godfrey Hounsfield", "text": ""}
{"id": "275786", "revid": "336", "url": "https://eu.wikipedia.org/wiki?curid=275786", "title": "Adelina Patti", "text": "Adelina Patti (Madril, 1843ko otsailaren 10a edo 19a - Craig-y-Nos Castle, Gales, 1919ko irailaren 27a) italiar sopranoa izan zen.\nNew Yorken egin zituen Kantu ikasketak. 1859. urtean Donizettiren \"Lucia di Lammermoor\" operarekin egin zuen aurkezpena New Yorken. Bi urte geroago Londresko Covent Garden Antzokian, Belliniren \"La sonnambula\" operako Aminaren pertsonaia kantatu zuen. Rossini, Bellini, Meyerbeer, Gounod eta Verdiren hasierako operetako pertsonaiak kantatu zituen. Ahots arina eta gardena zuen, nota-tarte zabala hartzen zuen, eta XIX. mendeko koloratura-kantaririk ospetsuena izan zen. Arrakasta handia lortu zuen, batez ere pertsonaia hauekin: Mozarten \"Don Giovanni\" operako Zerlina; Meyerbeeren \"Dinorah\"-ko Dinorah; eta Rossiniren \"Sevillako bizargilea\"-ren Rosina; izan ere, Pattirentzat idatzi zuen Rossinik obra hori."}
{"id": "275787", "revid": "512", "url": "https://eu.wikipedia.org/wiki?curid=275787", "title": "Giovanni Verga", "text": "Giovanni Verga (Catania, Sizilia, 1840ko irailaren 2a - Catania, 1922ko urtarrilaren 27a) italiar idazlea izan zen. Lur-jabe aberats baten semea zen, tradizio liberaleko familia batekoa. Zuzenbide ikasketak egin zituen bere sorterriko Unibertsitatean.\nEleberrigile, antzerkigile eta kontakizun laburren idazle gisa nabarmendu zen, eta Italiako verismoaren edo errealismoaren jarraitzaile nagusia izan zen.\nLiteraturaren alorreko lehen saiakera \"Amore e patria\" (1856-1857, \"Maitasuna eta aberria\") eleberriarekin egin zuen, ikasle garaikoa, baina 1861-1862an argitaratu zuen bere lehenengo obra ezaguna, eleberria hau ere: \"I carbonari della montagna\" (\"Mendiko ikazkinak\"), kontakizun-obra. Obra horretan Foscoloren eta Dumasen eragina antzematen zaio, eta etikari eta politikari buruzko bere pentsamenduak eman zituen aditzera bertan. Bi eleberri horiek eta \"Sulle lagune\" (1863, \"Paduretan\") lanak abertzaletasunari buruzko trilogia bat osatzen dute.\n1869an Florentziara joan zen, eta handik hiru urtera Milanen hartu zuen bizilekua. Milanen bizi zen garaian hasi zen beste idazle batzuen ideiak ezagutzen, eta sorterrira itzuli zenean murgildu zen literaturaren munduan.\nLehenengo urte haietako obretan erromantizismorako joera eta sentimentalismoa dira ezaugarri nagusiak. Aipagarriak dira, garai honetan, \"Una peccatrice\" (1866, \"Pekataria\"), idazle gazte batek karrera hasieran bizi dituen gorabeherei buruzko eleberria, eta \"La storia di una capinera\" (1871, \"Moja baten istorioa\"), Manzoniren eraginpean idatzitako eleberria, moja baten gorabeherak kontatzen dituena.\nHorien ondoren behaketa psikologiko sakoneko eta elementu erromantiko ugariz hornituriko lanak eman zituen argitara, \"Pekataria\" obran erabilitako eskema beretsuan oinarriturik, adibidez \"Eva\" (1873), \"Tigre reale\" (1873, \"Tigre erreala\") eta \"Eros\" (1875). Vergak berak gerora esan zuenez, dotoretasunaren eta adulterioaren eleberriak izan ziren haiek, eta Zolaren eragina nabarmentzen da bertan; Luigi Capuana siziliar eleberrigilearen laguna izan zen, eta Capuanaren eta frantses naturalisten eragina nabaria da hiru eleberri horietan.\nVergaren oparotasun-aldia.\nObra haien ondoren trantsizio garai bat bizi izan zuen Vergak. 1874an eman zuen argitara \"Nedda\" kontakizuna, eta obra hori hartzen da Vergaren estiloaren heldutasunaren erakusgarritzat. Capuana Italian zabaltzen hasita zegoen naturalismoaren ezaugarriak bereganatzen hasi zen garai hartan Verga. Handik aurrera gero eta indar eta sendotasun handiagoa erakutsi zuen Vergaren estiloak, eta XIX. mende-amaierako europar idazle nagusietakoen mailara eraman zuten maisulanak idatzi zituen: \"Vita dei campi\" (1880, \"Landetako bizitza\") eta \"Novelle rusticane\" (1883, Siziliako eleberri txikiak) kontakizun laburren saila, \"I Malavoglia\" (\"Zorigaiztokoak\", 1881) eta \"Mastro-don Gesualdo\" (1889) eleberriak, eta \"Cavalleria rusticana\" (1884) antzerki-lana, aurretik Vergak berak \"Landetako bizitzan\" jasotako kontakizun labur baten bigarren bertsioa.\n\"Cavalleria rusticana\" obrak arrakasta handia izan zuen, eta haren bidez hedatu zen verismoa antzerkiaren alorrera; baina aipagarria da Pietro Mascagnik musika jarri ziolarik Italiako musikan berebiziko eragina izan zuen verismo-joerako opera nagusietakoa bihurtu zelako ere.\n\"Zorigaiztokoak\" (1881) eta \"Mastro-don Gesualdo\" (1889) eleberriak Vergak bost liburuz osatu nahi izan zuen ziklo bateko lehenengo bi lanak dira. Egilearen asmoa zen gizarteko maila apalenen bizitzaren deskribapenetik hasi eta eleberriz eleberri maila gorenengoetara iristea, \"garaituen\" (\"i vinti\") ideiaren inguruan, aurrerapenetik baztertuta gelditzen diren gizakien ideiaren inguruan.\nEz zuen ziklo osoa idatzi (hurrengo obra, \"La ducbesa di Leyra\", idazten hasi zen baina amaitu gabe utzi zuen), baina bi horiek aski dira Vergaren balioa erakusteko; bertan agertzen dira erregistro aniztasuna erabiltzeko zuen trebetasuna, verismoaren oinarri nagusiak, estilo inpertsonalaren erabilera...\n\"I Malavoglia\" maisulanean zorigaiztoko familia pobre baten gorabeherak kontatu zituen, eta egileak hitzaurrean aditzera eman zuenez, handinahikeriak pobre zirenak are pobreago nola egin ditzakeen erakutsi nahi izan zuen. Bigarrenean, berriz, nekazari-munduan aberasten ari den diruzale baten istorioa idatzi zuen.\nEzaugarri nagusiak eta eragina.\nVergak zehaztasun eta zorroztasun handiz idatzi zuen, eta trebetasun handiz adierazi zituen gizakiaren sentipenak. Horrek eman zion, hain zuzen ere, errealismo liriko berezi baten aitzindariaren ospea. Bizitzaren adierazpen errealistak eman zituen, batez ere Siziliako nekazari eta arrantzale pobreen bizitzatik harturiko pasarteen bidez. Siziliako bizitzari buruzko idatziekin Italiako literatura erregionalistaren sortzaile izan zen.\nVergak oso gazterik eman zuen argitara lehen obra, esan bezala, eta hasierako lanekin arrakasta handirik lortu ez zuen arren, gaur egungo kritikariek Italiako eleberrigile nagusitzat hartzen dute. Eragin handia izan zuen Bigarren Mundu Gerra ondoko idazleen belaunaldian, neorrealismoaren garaian; azpimarratzekoa da, besteak beste, Luchino Viscontik Vergaren \"I Malavoglia\" eleberrian oinarriturik egin zuen \"La Terra trema\" (1948, \"Lurraren dardara\") filma."}
{"id": "275788", "revid": "96586", "url": "https://eu.wikipedia.org/wiki?curid=275788", "title": "Cyd Charisse", "text": "Cyd Charisse (jaiotza-izena: Tula Ellice Finklea) (Amarillo, Texas, 1922ko martxoaren 8a - Los Angeles, Kalifornia, 2008ko ekainaren 17a) estatubatuar dantzaria eta aktorea izan zen. 1950eko hamarkadako zinema musikalean. ospea irabazi zuen akatsik gabeko teknikagatik eta bere begirada xarmant eta sentsualagatik.\nBiografia.\nHastapenak balletean.\nBetidanik deitu izan zioten \"Cyd\" ezizenez, \"Sister\" hitzetik sortua. Dantza Nico Charisse koreografoaren zuzendaritzapean ikasi zuen. 1939an harekin ezkondu zen. 1947an dibortziatu eta urtebete geroago, Tony Martin abeslariarekin ezkondu zen eta 60 urte egon ziren elkarrekin. Hamalau urte zituela Montecarloko Errusiar Balleteko dantzaria izan zen. Charisse kasualitatez iritsi zen dantzaren eta ikuskizunaren mundura.\nAktorea zinema musikalean.\nCharissek betikotu zituen \"Brigadoon\" (1954), \"New Yorken bizi den edertasuna\" (1955), \"Moskuko ederra\" (1957) filmetan musika-komediaren unerik berezienak. \"Euripean Abestuz\" filmean (1952) Gene Kellyren bikotea izan zen, eta \"Broadway Melody Ballet\" dantzatu zuen. Fred Astairerekin \"Guztiak antzerkira\" (1953) lanean dantza erromantiko bat egin zuen. Bestalde, aktore gisa lan handia egin zuen Nicholas Rayren \"Tranpa\" (1958) filmean eta Minnelliren \"Beste hamabost egun\" (1962).\nAktore dramatikoa.\n1950eko hamarkadaren amaieran Hollywoodeko musikalen moda pasatu ondoren, Charissek dantza utzi zuen, baina zinema eta telebistako rol batzuk antzeztu zituen 1960 eta 1990 artean. \nHeriotza.\nBihotzeko infartu batek jota hil zen.\nEuskal Herrian.\nOinarri on bat izatea garrantzitsua da edozertarako, eta baletak oinarri oso osoa ematen dio dantzariari. Beraz, niretzat oso erraza izan zen beste dantza estilo batzuetara pasatzea. (Cyd Charisse)"}
{"id": "275789", "revid": "336", "url": "https://eu.wikipedia.org/wiki?curid=275789", "title": "Pathet Lao", "text": "Pathet Lao (; ) Laosko alderdi abertzalea izan zen. 1949an Souphanouvong printzeak sorturiko alderdi honek, Vietnamgo Viet Minhekin elkar harturik, Frantziaren aurkako erresistentziari ekin zion. 1956an haren adar politikoa (Neo Lao Hak Xat) gobernu-koalizio zenbaitetako partaide izan zen. 1960tik aurrera berriro borroka armatuari ekin zion, Estatu Batuek babesturiko erregimenaren aurka; 1964an lurraldearen erdia baino gehiago beren mende hartua zuen. 1968an Estatu Batuen gudarosteak Asiako hego-ekialdean esku-hartze zuzen handiagoa erabaki zuenean, Pathet Laoren ekintza militarrak eta Viet Minenak batu zituzten. Horrenbestez, 1971n herrialdearen bi herenak beren mende zituzten. 1975eko Maiatzean Vientiango gobernua erori egin zen, eta Pathet Laoren buruzagiek gobernu berria eratu zuten."}
{"id": "275790", "revid": "336", "url": "https://eu.wikipedia.org/wiki?curid=275790", "title": "Johann Christoph Pepusch", "text": "Johann Christoph Pepusch \u2014John Christopher Pepusch izenaz ere ezaguna\u2014 (Berlin, Alemania, 1667 - Londres, Ingalaterra, 1752ko uztailaren 20a) musikagilea izan zen. Musika eta organo ikasketak egin ondoren, hamalau urte zituela Prusiako gortean hasi zen lanean. 1700ean Londresa joan zen, eta han Chandosko kondearen musika-zuzendari izan zen. Lincoln's Inn Fields Theatre antzokiko musika-zuzendaria ere izan zen, eta maskaradak eta oberturak sortu zituen. Musika-liburu asko bildu zituen liburutegi handi batean. Antzinako Greziako, Antzinako Erromako eta Pizkundeko musika aztertu eta ezagutarazi zuen. Corelliren lan asko argitaratu zituen. 1730ean \"A Treatise on Harmony\" teoria-liburua argitaratu zuen. John Gayren \"The Beggar's Opera\" operaren musika sortu zuen. Biolinerako eta flautarako sonatak, erlijiozko musika, kantatak, kontzertuak eta ganbera-musika idatzi zuen."}
{"id": "275792", "revid": "46380", "url": "https://eu.wikipedia.org/wiki?curid=275792", "title": "Joaquim Ruyra", "text": "Joaquim Ruyra Oms (Girona, Katalunia, 1858ko irailaren 27a - Bartzelona, Katalunia, 1939ko maiatzaren 15a) kataluniar idazlea izan zen.\nBiografia.\nFamilia aberats bateko semea zen. Bartzelonako Unibertsitatean egin zituen Zuzenbideko ikasketak.\nBartzelonako 1895. urteko Lore Jokoetan sarituak izan ziren Ruyraren kontakizun-lanak: \"Mar de llamp\" (\"Ekaitza itsasoan\"), \"La mirada del pobret\" (\"Behartsuaren begirada\") eta \"Les senyoretes del mar\" (\"Itsas lamiak\").\nOndoren etorri ziren \"Marines i boscatges\" (1903, \"Itsasotik eta basotik\"), \"Pinya de rosa\", \"Entre flames\" (1928, \"Sugarren artean\") kontakizun-liburuak; \"El pa\u00eds del pl\u00e1r\" (1906, \"Plazerraren herria\"), \"La bona nova\" (1928, \"Berri ona\") eta \"En Garet a l\u00b4enramada\" (1938, \"Garet adarretan\") obra dramatikoak; eta \"La educaci\u00f3n de la inventiva\" (1923, \"Asmakuntzaren hezkuntza\") eta \"Arte y moral\" (1928, \"Artea eta morala\") saiakerak."}
{"id": "275793", "revid": "28807", "url": "https://eu.wikipedia.org/wiki?curid=275793", "title": "Joaquim Ruyra i Oms", "text": ""}
{"id": "275794", "revid": "336", "url": "https://eu.wikipedia.org/wiki?curid=275794", "title": "John Young Stewart", "text": "John Young Stewart (Izen goitia: Jackie Stewart ; Dumbarton, 1939ko ekainaren 11) eskoziar auto-pilotu ohia da.\nLaurogeita hemeretzi lasterketan parte hartu zuen eta hogeita zazpi irabazi zituen. Auto-lasterketa modernoen garaiko lehen pilotu profesionala izan zen. Eskozian zenbait urtez automobilismoan aritu ondoren, Europako 3 Formulako lasterketetan parte hartzen hasi zen. 1965ean, 1 Formulako lasterketetan parte hartzen hasi zen, BRM taldearen babespean, eta Italiako Sari Nagusia irabazi zuen, Monzako zirkuituan. Hiru urte geroago, 1968an, munduko txapelketan parte hartu zuen, eta bigarren gelditu zen, Graham Hillen atzetik. Hurrengo urteetan, hiru aldiz irabazi zuen txapelketa hura: 1969, 1971 eta 1973an, hain zuzen. Hamalau urtez parte hartu zuen 1 Formulako probetan."}
{"id": "275796", "revid": "28807", "url": "https://eu.wikipedia.org/wiki?curid=275796", "title": "Jackie Stewart", "text": ""}
{"id": "275797", "revid": "512", "url": "https://eu.wikipedia.org/wiki?curid=275797", "title": "Domingo Ega\u00f1a", "text": "Domingo Ega\u00f1a Erkizia (Getaria, Gipuzkoa, 1815eko otsailaren 24a - Orreaga, Nafarroa, 1876ko otsailaren 25a) gipuzkoar buruzagi karlista izan zen.\nBiografia.\nHiru karlistaldietan hartu zuen parte. Bi aldiz zauritu zuten lehenean; komandante izan zen Oriamendiko guduan eta Getariako herria hartu zuen. Bergarako Besarkadaren ondoren (1839), Mexikora jo eta hamar urte geroago itzuli zen, Bigarren Karlistadan (1849). Gipuzkoan sartu zen, Irundik, 150 karlistekin batera, baina matxinada hark Euskal Herrian biderik ez zuela ikusirik, Mexikora jo zuen berriro. Karlos VII.a Espainiara itzuli zenean (1872ko uztailean, Hirugarren Karlistaldiaren hasieran), Ega\u00f1ak Mexiko utzi eta Don Karlosen agindupean jarri zen berriro. Erregeak Gipuzkoako Komandantzia Nagusiko ardura eman zion. Gerra amaieran karlista-iheslari batzuek hil zuten Orreagan, antza ihesean ari zirela leporatzeagatik.\nEuskara.\nHil baino urtebete edo bi lehenagoko haren , non orduko egoeraren eta gertakarien gainean sutsuki diharduen. Honela amaitzen da:"}
{"id": "275798", "revid": "512", "url": "https://eu.wikipedia.org/wiki?curid=275798", "title": "Leopoldo II.a Germaniako Erromatar Inperio Santukoa", "text": "Leopoldo II.a Germaniako Erromatar Inperio Santukoa (jaiotzez \"Petrus Leopoldus Ioannes Antonius Joachim Pius Gotthardus\"; Viena, 1747ko maiatzaren 5a - Viena, 1792ko martxoaren 1a) 1790-1792 bitartean Germaniako Erromatar Inperio Santuko enperadorea, Hungaria, Kroazia eta Bohemiako erregea eta Austriako artxidukea izan zen. Gaitasun handiko agintari erreformista, despota ilustratua deitutakoa, izan zen.\nBiografia.\nFrantzisko I.aren semea eta Josef II.aren anaia eta ondorengoa izan zen. Toskanako Duke Handia izan zen 1765-1790 urteetan, Leopoldo I.a izenez, eta Argien Mende hartako despotismoaz gobernatu zuen urte haietan. Austriara jo zuenean, ordea, uko behar izan zien Josef II.a anaiak aurreraturiko erreforma askori, Frantziako Iraultzaren eraginaren beldur.\nHerbehereak (1791) eta Lieja (1791) hartu zituen konkistan eta amaiera eman zien turkiarren aurkako gatazkei (Sistovako bakea, 1791). Frantziako Maria Antonieta erreginaren anaia bazen ere, zuhur jokatu zuen Frantziako Iraultzaren aurrean. Frantzisko II.a bere ondorengoak egin zuen Frantziaren aurkako gerrarako deia."}
{"id": "275799", "revid": "512", "url": "https://eu.wikipedia.org/wiki?curid=275799", "title": "Pteralopex pulchra", "text": "Pteralopex pulchra Pteralopex generoko animalia da. Chiropteraren barruko Pteropodidae familian sailkatuta dago."}
{"id": "275800", "revid": "28807", "url": "https://eu.wikipedia.org/wiki?curid=275800", "title": "Leopoldo II.a", "text": ""}
{"id": "275801", "revid": "58701", "url": "https://eu.wikipedia.org/wiki?curid=275801", "title": "Jos\u00e9 Mar\u00eda Merino", "text": "Jos\u00e9 Mar\u00eda Merino (Coru\u00f1a, Galizia, 1941eko martxoaren 5a) gaztelaniazko idazlea da. 1976an, Eleberriak eta Ipuinak saria jaso zuen, eta, 1985ean, Espainiako Kritikaren Saria. 2009an Real Academia de la Lengua Espa\u00f1olan sartzeko aukeratua izan zen.\nOso idazle prolifikoa da. Lan aipagarrienak, narratiban: \"Novela de Andr\u00e9s Choz\" (1976); \"Cuentos del reino secreto\" (1982); \"El caldero de oro\" (1981); \"La orilla oscura\" (1985); \"El oro de los sue\u00f1os \"(1986); \"La tierra del tiempo perdido\" (1987). Poesia ere idatzi du: \"Cumplea\u00f1os lejos de casa\" (1988) eta \"Obra po\u00e9tica completa\". 1998aren bukaeran, \"Intramuros\" liburua argitaratu zuen. Ipuin-egiturako liburu horretan, haurtzaroko Leon hiriko gerra ondorengo espazio pertsonal eta kolektiboen deskribapena egin zuen."}
{"id": "275802", "revid": "46380", "url": "https://eu.wikipedia.org/wiki?curid=275802", "title": "Manuel Pav\u00eda Lacy", "text": "Manuel Pav\u00eda Lacy (Granada, 1814 uztailaren 6a - Madril, 1896ko urriaren 22a) espainiar militarra eta Nafarroako kapitain nagusia izan zen. Lehen Karlistadan borrokatu zen, eta Novalichesko markes eta mariskal tituluak jaso zituen. Frantziara erbesteratu zen O'Donnellen matxinadak huts egin zuenean (1841). Esparteroren aurka borrokatu zen; Narv\u00e1ez aginpidera iritsi zenean Bartzelonako matxinada eta Nafarroako karlistak menderatu zituen. Gerrako ministroa zen 1847. urtean, Sotomayorren agintaldian, eta Filipinetako kapitain nagusi izendatu zuten. 1868ko iraultzan Elisabet II.a Espainiakoaren alde borrokatu zen. Gerra galdu eta bigarren aldiz erbesteratu zen, zauriturik, Amadeo I.a errege egin zutenean hain zuzen. Erregetza berriro ezartzean itzuli zen Madrila. \"Memorias de la guerra de Catalu\u00f1a\" (1851) idatzi zuen."}
{"id": "275803", "revid": "28807", "url": "https://eu.wikipedia.org/wiki?curid=275803", "title": "Manuel de Pav\u00eda y Lacy", "text": ""}
{"id": "275804", "revid": "512", "url": "https://eu.wikipedia.org/wiki?curid=275804", "title": "Juan Ignazio Etxano", "text": "Juan Ignazio Etxano Basaldua (Durango, Bizkaia, 1948 -) bizkaitar irakaslea da.\nBiografia.\nZuzenbidean lizentziatu zen Deustuko Unibertsitatean (1974an); Saarbr\u00fcckengo Unibertsitatean egonaldi bat egin zuen ikasketak zabaltzeko (1981), eta doktoregoa Madrilgo Unibertsitate Autonomoan egin zuen (1991). Bilboko Lurralde Auzitegian magistratu-ordezkoa izan da, 1985 eta 1987 urteen artean. Deustuko Unibertsitateko Zuzenbide Penaleko irakasle titularra da; 1997 eta 1999 urteen artean, Hirugarren Zikloko eta Graduondokoen zuzendari izan da Deustuko Unibertsitateko Zuzenbide Fakultatean, eta Fakultate bereko dekanoa da, 2003az geroztik.\nZuzenbide Penalaren inguruan idatzi ditu bere lan nagusiak, eta, besteak beste, ondorengo artikuluak idatzi ditu: \"Falsedades\" (1998) eta \"Perspectiva jur\u00eddico-penal del perd\u00f3n\" (1999)."}
{"id": "275805", "revid": "28807", "url": "https://eu.wikipedia.org/wiki?curid=275805", "title": "Juan Ignacio Echano Basald\u00faa", "text": ""}
{"id": "275806", "revid": "28807", "url": "https://eu.wikipedia.org/wiki?curid=275806", "title": "Juan Ignazio Etxano Basaldua", "text": ""}
{"id": "275807", "revid": "65203", "url": "https://eu.wikipedia.org/wiki?curid=275807", "title": "Eug\u00e8ne Fromentin", "text": "Eug\u00e8ne Fromentin (Arroxela, 1820-Saint-Maurice, 1876) frantses margolari eta idazlea izan zen.\nBiografia.\nGaztetan, neska kreole batez maitemindu eta harekin ezkondu zen, baina 1844ean hil zitzaion emaztea. \"Dominique\" (1863) bere eleberri bakarrean oroitzapen haiek jaso zituen. Ikuspegiak margotzen hasi zen; Europatik kanpora bidaiak egin zituen, Afrika iparraldera batez ere (1846, 1848 eta 1852); hango koloreak bere margolanetan azaldu zituen, eta memoria-liburu batzuk, \"Une ann\u00e9e dans le Sahel\" (1858, \"Urte bete Sahelen\") horien artean, idatzi zituen. Belgikara eta Holandara egin zuen bidaia baten ondorioz, \"Les Ma\u00eetres d\u00b4autrefois\" (1876, \"Garai bateko maisuak\") idatzi zuen, arte-kritikari bikaina zela erakutsiz. Pintore gisa aintzat hartua bada ere, bere ospea \"Dominique\" obrari zor dio batez ere."}
{"id": "275808", "revid": "1545", "url": "https://eu.wikipedia.org/wiki?curid=275808", "title": "Holstein", "text": "Holstein Ipar Germaniar Konfederazioaren antzinako estatua izan zen. Gaur egun Schleswig-Holstein estatuaren baitan dago, Alemaniako iparraldean.\nHistoria.\nSaxoiak eta obrodiarrak V. mendetik XII. mendera arte elkarren aurka borrokatu ziren, lurraldeaz jabetu nahirik. XII. mendean Lotario Saxoniako dukeak konderri bihurtu zuen, eta Schaumburgeko Adolfo I.aren esku geratu zen Holstein. Haren leinukoek beren eskuetan eutsi zioten, eslaviarren kontra aurrenik, eta daniarren aurka gero. Ordurako Schleswig beretua zuten daniarrek. Azkenik, Gerardo III.ak, \"Handia\" zein \"Burusoila\" deiturikoak, bi lurraldeak batu zituen (1326) bere agintepean.\nAdolfo VIII.ak, Schaumburg leinuko azkenak, Kristian I.a Danimarkakoaren esku utzi zituen bi lurraldeak. 1474an Inperio Santuko dukerri izan zen Holstein, eta bertako estatu bihurtu zen, 1806an inperioa desegin zen arte. 1815etik 1864ra bitartean, Germaniar Konfederazioaren kide izan zen, nahiz eta Danimarkara loturik jarraitzen zuen (Danimarkako erregea Holsteingo duke ere bazen).\nFrederiko VII.aren heriotzaren ondoren, eztabaida izan zen, Schleswig eta Holstein norentzat geratuko ziren. Handik gutxira, Prusia eta Austria buru zituen Germaniar Konfederazioa Danimarkarekin gerran hasi zen; azkar garaitu zuten Danimarka, 1864an,eta dukerriak itzul zitzan behartu zuten. 1865ean Prusia eta Austria akordio batera iritsi ziren: austriarrek Holstein hartu eta gobernatuko zuten, eta prusiarrek Schleswig. Akordio hori Austria-Prusia Gerra hasi zenean bukatu zen, 1866an; gerra bukatu zenean, Schleswig eta Holstein Schleswig-Holstein estatu bihurtu ziren, eta estatua Prusiaren barne geratu zen."}
{"id": "275809", "revid": "512", "url": "https://eu.wikipedia.org/wiki?curid=275809", "title": "Manuel Pagola", "text": "Manuel Pagola Aizpiri (Donostia, 1952) gipuzkoar zinema-kritikari eta kultura-eragilea Gipuzkoarra izan arren, Bizkaian garatu du gehienbat zinemari eta antzerkigintzari eskainitako ibilbide profesionala. Zinema-, dantza-, antzerki- eta telebista-kritika egin du, besteak beste \"Deia\" eta \"El Mundo del Pa\u00eds Vasco\" egunkarietan, eta 1980tik 1985era Bilboko Zinema Labur eta Dokumental Jaialdiaren zuzendaria izan zen, baita Barakaldo Antzokiko zuzendari artistiko ere 1991tik 1995era bitartean. Azken urteotan Madrilen eta Bartzelonan dihardu musika- eta antzerki-ikuskarien eragile-lanetan. Liburu hauek argitaratu ditu: \"Nemesio Sobrevilla, peliculero bilba\u00edno\" (1981), \"Hablemos del cine vasco\" (1984), \"La historia de un arquitecto\" (1985), \"Cabello de \u00e1ngel\" (1989) eta \"Bilbao y el Cine\" (1990)."}
{"id": "275810", "revid": "97925", "url": "https://eu.wikipedia.org/wiki?curid=275810", "title": "Wolfgang Rihm", "text": "Wolfgang Rihm (Karlsruhe, Alemania, 1952ko martxoaren 13a) musikagilea da. Jaioterriko kontserbatorioan konposizioko ikasketak egin ondoren, Stockhausenen eta Klaus Huberren eskolak hartu zituen. 1976an, orkestra handi baterako pieza bat osatu zuen eta lan horrekin lehenengo mailetara iritsi zen Alemaniako musikari gazteen artean; soiltasuna eta gorazarrea erakusten zituen aldi berean, eta joera hori nabarmen gelditu zen ondorengo lanetan ere. Neorromantikotzat hartua izan da.\nRihmek ehun eta berrogeita hamar lanetik gora idatzi ditu. Ezagunenak hauek dira: \"H\u00f6lderlin-Fragmente\", ahots eta orkestrarako (1977); \"Monodrama\", biolontxelo eta orkestrarako (1983), \"Tutuguri\" (1981-1982), zazpi piezako saila; eta \"Jakob Lenz\" (1979)\" eta Die Hamlet-Machine\" (1983-1986) operak.\nIrakasle bezala adibidez Rebecca Saunders izan zuen ikasle."}
{"id": "275811", "revid": "336", "url": "https://eu.wikipedia.org/wiki?curid=275811", "title": "Moritz Schlick", "text": "Friedrich Albert Moritz Schlick (Berlin, - Viena, ) alemaniar filosofoa izan zen. Vienako Unibertsitatean Filosofia irakaslea eta Vienako Taldeko kide garrantzitsuenetako bat izan zen. Ludwig Wittgensteinen tesiak garatu zituen: positibismo logikoaren ezagutzen teoria nagusia azaldu zuen, eta horretarako enuntziatu enpirikoen (sintetikoak, a posteriori) eta zientziaren azalpen logikoen (analitikoak edo tautologikoak) arteko bereizkuntza argitu eta metafisikaren sasi-arazoak salatu zituen. Estetika eta etika alorrak ere landu zituen. Ikasle ohi nazi batek hil zuen. Obra nagusiak: \"Raum und Zeit in der gegenw\u00e4rtigen Physik\" (1917, \"Espazioa eta denbora gure garaiko fisikan\"), \"Allgemeine Erkenntnislehre\" (1918, \"Ezagutzaren teoria orokorra\"), \"Fragen der Ethik\" (1930, \"Etika-galderak\")."}
{"id": "275812", "revid": "46380", "url": "https://eu.wikipedia.org/wiki?curid=275812", "title": "Robert Wiene", "text": "Robert Wiene (Breslau, Silesia, 1873ko apirilaren 27a - Paris, 1938ko uztailaren 17a) Alemaniako zinemagilea izan zen.\nBiografia.\nAntzerkian ari izan zen aktore eta zuzendari. Film bakar batek egin zuen ospetsu, \"Das Cabinet des Dr. Caligari\" (1919, \"Caligari doktorearen gela\"), espresionismoa goi-mailara eraman zuen filmak. Herman Warm, Walter R\u00f6hrig eta Walter Reimann dekoratugileek egin zituzten filmeko dekoratu bitxi eta ikusgarriak, lauak, margotuak eta itxuragabetuak. Film horrek sortu zuen joerari \"Kaligarismo\" deitu zitzaion, eta zinemaren historian mugarri izanagatik, askok gogor gaitzetsi zituzten bere gehiegikeriak. Beste filmak tankera berekoak dira. Nazismoari ihesi, Parisen erbesteratu zen."}
{"id": "275813", "revid": "90799", "url": "https://eu.wikipedia.org/wiki?curid=275813", "title": "Babuino", "text": "Babuinoa \"Papio\" generoko primateen izen arrunta da. Cercopithecidae familiakoa da. \"Mundu zaharreko\" primateen 23 generoetako bat da \"Papio\" eta gaur egun sei espezie onartzen zaizkio, hauetako bost Afrikan bizi dira eta seigarrena Afrikan eta Arabiar penintsulan.\nEspezie bakoitzak tamaina desberdina du. 50-120 cm arteko luzera eta 14-40 Kg arteko pisua dute. Denek ere zakurren antzeko muturra dute, baraila indartsua eta letagin zorrotzak. Egunez lurrean elikatzen dira eta denetarik jaten dute. Gauez zuhaitzen adarretan egiten dute lo. Gizarte iherarkizatua eratzen dute.\nTaxonomia.\nJohann Christian Polycarp Erxleben izan zen 1777. urtean \"Papio\" generoa deskribatu zuen zientzilaria. Espezie tipoa den \"Papio papio\" 1820an deskribatu zuen Desmarestek. Babuinoen fosil zaharrena 2015. urtean aurkitu zen eta 2 milioi urte zituela ezarri zuen datazioak.\n\"Papio\" generoaren barnean sei espezie onartzen dira gaur egun, baina eztabaidagai izaten jarraitzen du hauetako batzuk espezieak ala azpiespezieak ote diren.\nEspezie hauetan azkena \"Papio kindae\" da, Papio generoko gainerakoen lerro filogenetikoak aztertuz deskribatu dena.\nIkerlari batzuek \"Papio hamadryas\" eta \"Papio cynocephalus\" espezie bakar kontsideratzen dituzte, eta sabanako babuinoak gisa ezagutzen dituzte. Honek ordea ez du jarraitzaile askorik, \"P. hamadryas\" iparraldeko espezietatik gertuago baitago eta \"P. cynocephalus\" hegoaldekoetatik gertuago.\nDeskribapena.\nBabuino espezie guztiek antzeko gorputz egitura dute baina tamainan eta ilearen kolorean desberdintzen dira. Babuino espezie txikiena \"Papio kindae\" da, 50 cm luze eta 14 kg-takoa eta handiena \"Papio ursinus\", 120 cm luze eta 40 kg. \nBurua handia da proportzioan eta zakurraren antzeko mutur luzea dute. Sudurzuloak aurrerantz begira daude, eta begi txikietatik nahiko urruti. Baraila indartsua da eta hortzeria nabarmena dute. Aipatzekoak dira letagin luze eta zorrotzak. \nGorputza sendoa da eta larru lodi batek estaltzen du. Ilearen kolorea espeziearen araberakoa izaten da, batzuetan horixka, bestetan gorrixka edo oliba kolorekoa. Isatsa nahiko motza izaten dute. Ipurmasail biluziak dituzte eta garitxo ugariz josiak. Gari hauek ez dute nerbiorik barrenean eta babuinoa eroso esertzeko egokiak dira.\nBabuinoek sexu dimorfismoa dute. Arren letaginak askoz luzeagoak dira emeenak baino eta elkar mehatxatzeko erabiltzen dituzte. Arrak emeen aldean suminkorrak dira eta ohikoak dira haien arteko liskarrak. \"Papio hamadryas\" espeziearen kasuan arrek ilaje zuria azaltzen dute.\nAtzeko hankak plantigradoak dituzte, eta aurrekoak digitigradoak.\nHabitata espeziearen arabera aldatzen da, baina beti da irekia, hala nola sabanak, erdibasamortuak edo lautada harritsuak. Gaur egun, batez ere Afrikan daude, baina Arabiako penintsulan ere aurki daitezke, eta Plio-pleistozenoko une batzuetan Ekialde Hurbilera eta Europara hedatu ziren.\nAnimalia horien dieta orojalea da. Taldeka ibiltzen dira jateko balio dien edozein gauzaren bila; harrien azpian intsektuak bilatzen dituzte; sustraiak eta tuberkuluak lurpetik ateratzen dituzte; hostoak eta belarrak erraz erauzi, eta manipulatzen dituzte (hatz lodi aldakorrei esker) eta tamaina txikiko edo ertaineko animaliak ehizatzen dituzte, hala nola karraskariak, erbiak, antilope txikiak edo hegaztiak, batzuetan flamenko baten edo ostruka gazte baten tamainakoak. Habietatik hartzen dituzten arrautzak ere jaten dituzte. Beren izaera gaiztoa dela eta, haragijale gutxi daude haien atzetik ibiltzeko balioarekin: lehoiek eta lehoinabarrek babuino bakanak ehizatu ditzakete noizean behin, baina biktima, laguntza eskatzera iristen bada, taldeak inguratu ditzake, eta, hozka eginez, hil. Ur-ibilguetara hurbiltzen direnean, Niloko krokodiloek mehatxa ditzakete.\nNaturan jaioz gero, bizi-itxaropena hogeita hamar urtekoa da; gatibu jaioz gero, berriz, berrogeita bost urte ingurukoa.\nEkologia.\nBanaketa geografikoa eta habitata.\nGaur egun Afrikako eremu desberdinak hartzen ditu espezie bakoitzak, bai eta Arabiar penintsularen hego-mendebaldeko ertza ere. Pliozeno eta Pleistozeno garaian Europa aldera eta Ekialde Hurbilera ere zabaldu ziren.\nHabitatari dagokionez sabanak, baso irekiak, muinoak eta lautada harkaiztsuak populatzen dituzte. Babuino gutxi batzuk ohian tropikaletan ere aurkitu izan dira inoiz.\nElikadura.\nLurrean mugitzen dira babuino taldeak. Orojaleak dira eta oso oportunistak, ia edozer jaten dute; belarra, sustraiak, haziak, hostoak, enbor azala, fruituak, onddoak, intsektuak, armiarmak, zizareak, arrainak, itsaskiak, karraskariak, txoriak... eta animalia handiagoak ere bai, esate baterako \"Chlorocebus pygerythrus\" tximuak eta antilope txikiak. Egunean zehar aktibitate irregularra izaten dute eta gauez zuhaitzetara igotzen dira atseden hatzera. Gau batzuetan ere aritzen dira ehizan.\nHarrapariak eta parasitoak.\nBabuinoen harrapari nagusiak Nilotar krokodiloak, lehoiak, hiena pikartak eta lehoinabarrak dira. Babuino gazteek dute arriskurik handiena, helduek aurre egiten baitiete harrapariei ahoa zabalduz eta letaginak erakutsiz. Erasoaren ondoren harrapariari jarraitzen diote taldean berriz itzul ez dadin. Harrapari naturala izan ez arren manba beltzak ere hil izan ditu babuinoak, normalean istripuz sugea zapaltzearen ondorioz.\n\"Herpesvirus papio\" familiako birusek erasaten diete babuinoei. Ez da ezagutzen gizakietara transmititu izan den kasurik. Alderantziz bai ordea, gizakien tuberkulosi gaixotasuna sortzen duen \"Mycobacterium tuberculosis\" bakterioa babuinoetara pasa izan da harreman estua egon den kasuetan.\nSistema soziala.\nBabuinoen multzoari \"tropa\" esaten zaio eta babuinoak tropa iherarkizatuetan antolatzen dira. Normalean 50 babuino inguruk osatzen dute tropa bakoitza baina urtesasoiaren, kokapenaren eta espeziearen arabera taldeak 5 eta 250 artekoak izan daitezke. Hamadryas babuinoek harem txikiz osaturiko multzo oso handiak eratzen dituzte, beste espezie batzuetan aldiz oso iherarkizaturiko lerro matriarkala da taldearen ardatza. Tropa hauetan emeak arrak baino gehiago izaten dira, bikoitza inguru, hala ere ar dominantea da taldearen burua.\nAipaturiko sistema hori mantentzeko multzo eta familia bakoitzak bere bokalizazio propioa du eta oso nabarmena izaten da sistemako tropen arteko istiluak gertatzen direnean. Istiluok talde batzuen dominantzia indartzeko balio izaten dute.\nUgalketa.\nSabanako babuinoen artean edozein ar edozein emerekin elkartu daiteke. Arren arteko maila desberdinak daude ordea eta ohikoa izaten da araldian haien arteko istiluak gertatzea. Garai horretan emearen atzealdea gorri gorri jartzen da arrak erakartzeko. Arrak emearen laguntasuna irabazi behar du eta horretarako emea eta hark izan lezakeen umea zaintzen ditu, atontzen ditu eta elikagaiak ekartzen dizkie.\nSei hilabeteko haurdunaldiaren ondoren jaiotzen da babuino kumea. Kume bakarra izaten da, inoiz bikiak jaiotzen dira baina ez dute luzaro bizirik irauten. Babuino jaioberriak 400 gramo pisatzen ditu eta azal beltza du. Emea da kumeaz arduratzen dena eta batzuetan eme taldeek kume taldeak zaintzen dituzte. Bost eta zortzi urte arteko adinarekin lortzen dute sexu heldutasuna. Orduan ar gazteak taldetik joan egiten dira, eme gazteek ordea taldean jarraitzen dute bizitza guztirako.\nBabuino basatiek 20-30 urtetako bizi itxaropena dute. Gatibu daudenak 45 urte izatera ere irits daitezke.\nGizakiarekiko harremana.\nEgiptoko mitologian \"Babi\" izeneko jainkoa hamadryas babuino bat zen. Tot jakinduriaren jainkoaren errepresentazioetako bat zen eta \"babuino sakratua\" ere esaten zitzaion. Sarritan adarrekin irudikatzen zen. Aurkitu den babuino baten irudi zaharrena K.a. 3000. urtekoa da; estatua txiki bat da, Narmer faraoiaren izena idatzirik duena. Antzinako Egipton babuinoak etxekotzera iritsi ziren, zuhaitzetako fruita jasotzen zuten eta artaldeak zaintzen zituzten.\nGizakien auzoetako etxeetan eta autoetan ere ibiltzen dira janari bila eta Hegoafrikako arrantxoetan artoa, ardiak, ahuntzak eta oiloak ere harrapatzen dituzte. Kenya eta Tanzaniako hiri handietako zabortegietan ere babuinoen koloniak sortu dira. Elikadura oparoagoa lortzen dutenez tamainaz handiagoak izaten dira eta gorputzeko ilea ere basatiekiko desberdina dute, grisagoa.\nGertatu izan da babuinoei txerrien bihotza transplantatu eta hainbat denboraz bizirik irautea. 2018ko abenduan sei hilabete bizirik iraun zuen babuinoaren kasua argitaratu zen. Municheko Ludwig-Maximilians Unibertsitatean egin zen ebakuntza."}
{"id": "275814", "revid": "28807", "url": "https://eu.wikipedia.org/wiki?curid=275814", "title": "Papio", "text": ""}
{"id": "275815", "revid": "28807", "url": "https://eu.wikipedia.org/wiki?curid=275815", "title": "Babuinoa", "text": ""}
{"id": "275817", "revid": "59723", "url": "https://eu.wikipedia.org/wiki?curid=275817", "title": "Nazioarteko Brigadak", "text": "Nazioarteko Brigadak Espainiako Gerra Zibilean Espainiako Bigarren Errepublikaren alde borrokatu ziren boluntario atzerritarrak izan ziren. 54 herrialdetatik bertaratu ziren eta 1936ko hauteskundeetan sortu zen gobernuaren aurka egin zuten estatu kolpearen aldekoei aurre egin zieten.\n\"Lincoln\" brigadak eta Andreu Castells historialariak AEBetan egindako ikerketen arabera, 59.380 brigadista atzerritarrek hartu zuten parte, eta horietatik 15.000 baino gehiago hil ziren. Gehienak frantsesak ziren, Paris ingurukoa batez ere, ia 10.000 gizon joan baitziren handik. Borokalari gehienak ez ziren soldaduak, III. Internazionaleko alderdiek edo I. Mundu Gerrako beteranoak baizik.\nOfizialki 1936ko urriaren 22an eratu baziren ere, Madrilgo Unibertsitate Hiriaren ingurukoa izan zen brigadek esku hartu zuteneko lehen gatazka. Garrantzizko gudu guztietan hartu zuten parte: Guadalajara, Brunete, Belchite, Teruel, Ebro.\nGerora sozialismoaren eta komunismoaren politikaren inguruan nabarmendu diren asko haietarikoak izan ziren: Andr\u00e9 Marty, Josip Broz (\"Tito\"), Luigi Longo, Pietro Nenni, Walter Ulbricht eta abar.\nLlanoseko aerodromoan hartu zuten koartela, Albaceten, eta 1938ko irailaren 23an erretiratu zituzten, Espainiako Guduan Ez Parte Hartzearen aldeko Batzordeak hala erabakirik.\nHistoria.\nAurrekariak.\nAskok horrela uste badute ere, Nazioarteko Brigadak ez ziren atzerritik Errepublikaren alde Espainian borroka egitera joan ziren lehen boluntarioak. 1936ko urria baino lehenago, bazen penintsulan hainbat atzerritar soldadu, altxamendua izan zenetik borrokan. Horietako batzuk 1936ko uztailaren 18a baino lehenagotik bizi ziren Espainian eta, gehienbat, lurralde faxistetatik zetozen, euren militantzia progresista, sozialista, komunista edo anarkisten ondorioz. Hori dela eta, lehen boluntarioak Alemaniakoak eta Italiakoak ziren. Estatu-kolpea gertatu aurretik, Espainian bizi zen pertsonaia famatuetako bat Andr\u00e9 Malraux eleberrigilea izan zen.\nAurrekoez gain, uztailaren 18tik aurrera, atzerritik indar gehiago joan zen Espainiara eta talde errepublikazalean sartu, Fronte Popularraren aldeko ideia politikoak zeuzkatelako. Nazioarteko Brigadetan parte hartu zutenen kopurua ematea zail bada, are ere zailagoa da 1936ko urria baino lehenago bertaratutakoen kopurua ematea, ez baitago dokumentu ofizialik.\nHerri Olinpiadetan ere parte hartu zuten, bando errepublikazalean. Lehiaketa hura ezker alderdiek antolatu zuen eta Bartzelonan ospatzen ari ziren 1936ko udan Berlingo Joko Olinpikoei muzin eginez, horiek Adolf Hitlerren gobernuaren agindupean zeudelako. Herri Olinpiadetako partaideak mundu guztitik iritsi ziren eta horietako kirolari asko Bartzelonako kale borroketara elkartu ziren: adibidez, barrikadak altxatu zituzten eta Kolon Hotela hartu. Partaide gehienak (174 eta 300 inguru), uztailaren 24an euren herrialdeetara itzuli ziren, gerraren lehen asteko protagonistak izan ondoren. Brigadisten lehen hildakoa Mechter austriar atleta kontsideratzen da, uztailaren 19an hil zena.\nBoluntario atzerritar horiek sortutako lehen batasunak ezker militarren edo mende aurreko progresisten izenekin izenpetu zituzten, hala nola, \"Walery Wroblewski\", Parisko komunean hildakoa, edo \"Tom Mann\", izen handiko ingeles sozialista. 1936ko abuztuan, Irunen, \"Commune de Paris\" batailoia sartu zen borrokan, Jules Dumonten gidaritzapean zeuden frantses eta belgiarrez osatutako taldea.\nBat-batean, boluntario talde horietako soldadu asko Nazioarteko Brigadetan sartu ziren, baina beste asko, ez, Errepublikaren armadan sartu baitziren. Brigadetan ez sartzeko arrazoi nagusietako bat antolaketari buruzko ezadostasuna izan zen, Frantziako Alderdi Komunista izan baitzen Brigaden sustatzaile eta, horregatik, atzerritar sozialista, anarkista edo komunistekin bat ez zetozen marxistek ez zuten horietan sartzeko aukera nahi eta beste unitate batzuetan jardun ziren.\nHainbat kasutan, atzerritarrak POUM edo Kominternekin ados ez zeuden beste ezkerreko antolakuntzetan sartu ziren. Bartzelonako 1937ko maiatzeko gertaeren ondoren, ekainaren 19an, errepublikar gobernuko Defentsa Ministro Indalecio Prietoren ordena martxan jarri zuen eta armadari laguntzen ari ziren atzerritar guztiak Nazioarteko Brigadetan sartu ziren. Hala ere, atzerritar askok ez zuten ordena bete eta beste unitateetan segitu zuten, brigadistetan sartu gabe.\nSorrera eta garapena.\nPartaide gehienak, iragarki errepublikarrak zioen moduan, askatasunaren alde aurkeztu ziren boluntario eta diktadura baten mende zeuden herrialde askotatik joanak ziren, Alemania, Italia eta Poloniatik, esaterako, baina herrialde demokratikoetatik ere bai: Frantzia (brigadista gehienen jatorrizko herrialdea, 9.000 inguru), Erresuma Batua eta AEBetatik. Beraz, ez dago \"Kominternen armada\" zirela esaterik edo \"Stalinen politikaren tresna\", altxatutako bandoak esaten zuen bezala.\nHorrela zioen nazioarteko brigadetan borroka egin zuen ingeles langile batek Espainiara borrokara joateko arrazoiak alabari esplikatu nahian:\nErrepublikako gobernuak, 1936ko irailaren 4az geroztik Francisco Largo Caballero buru, Brigadak Komintern eta PCEk sortu zituen ustean, ez zuen proposamena onartu nahi, baina iritziz aldatu beharrean izan zen altxatutakoak Madrilen ateetan jarri zirenean. Errepublika arriskuan zegoen eta ahalik eta soldadu gehien behar ziren hura babesteko.\nEuropa osoan eta AEBetan ere zabaldu ziren Nazioarteko Brigadetarako errekrutatzeko mobilizazioak, baina Alemania eta Italia totalitarioetako nazismoa eta faxismoa gelditzeko pausotzat identifikatu zuten. 1936ko urriaren 14an iritsi ziren Albacetera lehen brigadistak eta, lehen brigadetan (XI, XII eta XIII), boluntario frantses, belgiar, italiar eta alemaniarrak ziren nagusi. Brigaden barnean, normalean nazio bereko jendez osatutako batailoiak sortu ziren, komunikazioa errazteko xedean.\nErrekrutatzeko egoitza nagusia Parisen ezarri zuten, SESBeko eta Frantziako Alderdi Komunisten zuzendaritzapean. Errepublikar gobernuak tramitatzen zuen dokumentazioa, brigadistagaia Parisera bidaltzen zuen, Europatiko ziren boluntarioak trenez Bartzelonara bidali ahal izateko. Gero, errepublikar gobernuak Albacetera bidaltzen zituen, Kominternek koartelera.\nUrriaren 23an, Francisco Largo Caballerok Albaceteko Dibisio Organikoa sortu zuen, boluntarioak era zentralizatuan antolatzeko eta Andr\u00e9 Marty, buruzagi komunista frantsesa eta III. Internazionalaren idazkari orokorra zena, Albaceteko egoitzaren buru egin zuten. Joseph Stalinen konfiantzako gizonaren ardurapean, iritsi berriak hainbat kokalekutan banatu zituzten: La Roda, Tarazona de la Mancha, Villanueva de la Jara eta Madrigueras handienak izan ziren.\nAlbaceteko entrenamendu zentroan bost brigada antolatu zituzten, XI.etik XV.era artekoak, hain zuzen ere. XI.eko buru Kl\u00e9ber jeneral sobietarra zen eta XII.ekoa, berriz, Mat\u00e9 Zalka \"Luck\u00e1cs\" hungariar idazlea. Garrantzi handikoak izan ziren biak Madrilgo defentsan. Kanadarrek Mackenzie-Papineau batailoia (\"Mac-Paps\"-ak) osatu zuten eta estatubatuar pilotuz osatutako talde txiki batek, berriz, Bert Acostak lideratutako \"Yankee\" eskuadroia. Ospe handiko brigadistak izan ziren Ralph Fox, Charles Donnelly, John Cornford edo Christopher Caudwell bezalako idazle eta poetak, frontean bizitako esperientziak deskribatuko zituztenak.\nFrankisten propagandak nazioarteko komunismoaren eragin beldurgarria puztu nahian 100.000 zirela esaten bazuen ere, Hugh Thomasen arabera, Espainian borroka egin zuten brigadisten kopurua 40.000 ingurukoa izan zen: sekula ez zen 20.000 baino gehiago borrokan batera aritu eta 10.000 bat hil zen lehian.\nGerra ekintzak.\nBrigadek (zehazki, XI, XII eta XIV.ak) parte hartu zuten lehen borroka ekintzak Madrilgo defentsan izan ziren 1936ko azaroaren 4tik 1937ko otsailera arte, estatu-kolpea egin zutenen lehen erasoaldien aurka, haiek Getafe eta Legan\u00e9s hartuak zituztenean, jada.\n1.550 gizon eta emakumerekin (artxibo sobietarren arabera, 1.628) ezarri zen kuartel orokorra Filosofia eta Letretako fakultatean eta unitate brigadistak oso aktiboak ziren Casa de Campo inguruan, Valentziako errepideko sarreran: hiri unibertsitarioko defentsan eta Guadarramako mendilerroan borrokatu ziren, Varela jeneralaren aurka, zenbaitetan Getafeko atarian bertan.\nErrusiarrez, estatubatuarrez eta britainiarrez osaturiko XV. Brigada Madril hartu nahi zuten matxinatuen aurka borrokatu zen 1937ko otsailaren 6tik Jaramako guduan. Bertan, brigadista estatubatuarrek eta britainiarrek rol esanguratsua jokatu zuten. XV. Brigada matxinatuen erasoaldiari eusten aritu zen eta hainbat pertsona atxilo hartu zuten 27 bat eguneko borrokan.\n1937ko martxoaren 9an, \"Corpo Truppe Volontaire\" tropek Guadalajarako gudua Madril iparraldetik sartzeko hasi zutenean, tropa errepublikarrek 30.000 gizoni, 80 tankeri eta 200 artilleria piezari egin behar izan zien aurre. Momentu hartan, XI. eta XII. Nazioarteko Brigadak aritu ziren borrokan eta hildako ugari izan zituzten.\n1937ko Belchiteko guduan, XI. eta XV. Brigadek hartu zuten parte abuztuaren 26tik irailaren 10era arte. Ez zuten ezer asko aurreratu eta Indalecio Prietok brigadistengan zuen deskonfiantza areagotu egin zen. Horregatik, handik gutxira, errepublikar gobernuak brigadak Armada Errepublikarrean integratzeko dekretuak eman zituen, Komintern eta PCEri erabakitzeko boterea kenduz eta aginte profesionalen azpian jarriz. Saiakera horiek ez ziren Kominternen gustukoak izan eta, PCE eta SESBen (errepublikari armak eskuratzen zizkion bakarra) laguntzaz, Brigadak bere kontrolpean segitzea lortu zuen.\nTeruelgo gudua.\n1937-1938ko neguan, altxatuek iparraldean zuten presioa uxatzeko helburuz eginiko eraso errepublikar hartan, XIV.a izan ezik, ia Nazioarteko Brigada guztiek hartu zuten parte. Partaidetzaren Aurkako Batzarraren saioei begira, gobernu errepublikanoak espainiar tropak bakarrik borrokatuko zirela esan zuen, baina berehala geratu zen argi ez zela halakorik bete, abenduaren 7an Albacetera, atseden hartzen ari ziren soldaduei Aragoi aldera joateko agindua iritsi zitzaienean.\nEra berean, brigadistek garrantzia hartu zuten arerioen komunikazioak zapuzteko infiltratzen ziren gerrillari taldeen artean. Hala ere, 1938ko otsailean frankistek Teruel berreskuratu zutenean, hildako asko izan zen brigadisten artean, XI.ean bereziki.\n1938ko martxoan eta apirilean egin zen Aragoiko erasoa oso proba gogorra izan zen Nazioarteko Brigadentzat, alderdi errepublikanoak galtzeaz gain, hildako asko izan baitziren brigadisten artean. Brigadista eta errepublikano indar ugari pilatuta zeuden Caspeko guduan. Brigadek paper esanguratsua izan zuten herriko defentsan. Zaila zen atzerritar borrokalarien hutsuneak betetzea eta, 1938ko apiriletik aurrera, espainiar soldaduak jardun ziren haien ordez; horrexen ondorioz, batailoi guztietan atzerritarren proportzioa jaitsi zen.\nBrigaden erretiroa.\nInterbentzioaren Aurkako Tratatuaren Batzordeak lortu ez zuenez, 1938an, Nazioen Elkartea bezalako nazioarteko erakundeek gerra zibila amaitzeko ahaleginak egiten aritu ziren.\nAragoiko erasoan jasandako porrot itzelaren ondoren, Errepublikak bazekien ahul zela eta gobernuburu Juan Negr\u00ednek bakearen aldeko saiakerak egitera joan zen. Horrela, 1938ko maiatzaren 1ean, 13 puntutan oinarritutako balizko akordio bat eman zuen argitara nazioartearen aurrean, atzerritarrez osatutako indarren erretiroa tartean.\nAldi berean, Manuel Aza\u00f1aren diplomazia lan itzela zegoen, Frantzia eta Erresuma Batuari, hegoaldean, Txekoslovakia mehatxupean zuen Hitlerren aurkari indartsu bat izatearen komenientzia erakutsi nahian. Baina Errepublikaren egoera oso beltz ikusten zen apirilaren 15ean errepublikar gunea bitan banatuta geratu zenean eta Frantzia eta Erresuma Batua hotz geratu ziren Negr\u00ednen proposamenaren aurrean, SESBeko prentsak berak ere Francoren garaipenaren aukera onartzen zuen.\nJuan Negr\u00ednen gobernuak Ebroko guduan Nazioarteko Brigadek parte hartuko zutela agindu zuen eta horrela gertatu zen uztailaren 25etik aurrera. Errepublikarren erasoa erabat makalduta zegoen eta altxatutako tropen erasoek baja asko jasanarazi zien atzerritar brigadistei.\n1938an, brigadisten kopurua nabarmen jaitsita zegoen (herena geratzen zen, gutxi gorabehera) eta, urte hartako irailaren 21ean, altxatutakoek ere horrela egingo zutelako itxaropenean, Juan Negr\u00edn presidenteak atzerritar borrokalarien berehala erretira zitezen iragarri zuen Genevan, Nazioen Elkartearen aurrean.\nHilabete geroago, 1938ko urriaren 28an, Nazioarteko Brigaden azken desfilea izan zen Bartzelonan eta Errepublikako presidente Manuel Aza\u00f1ak eta gobernuburu Juan Negr\u00ednek lideratu zuten 250.000 partaide inguru izan zituen ekintza.\nUne beretsuan, Mussolinik 10.000 bat soldadu erretiratu zituen Interbentzioraren Aurkako Tratatuaren batzordearekiko \"borondate oneko\" seinale gisan, baina hala ere, beste 30.000 bat italiarrek matxinatuen alde borrokan segitu zuten gerra amaierara arte.\nGarai hartarako, brigadista berrien etorrera arras etenda zegoen, jada. Frantziako muga itxia zuten eta PCE eta POUMen arteko liskarrek ez zuten laguntzen, 1937ko maiatzeko Bartzelonako gertaeren ondoren, atzerritar boluntario ez komunistek Errepublikaren armada konbentzionalean sartzeko deia egiten baitzuten, ez brigadetan. Kominterneko alderdi komunistek, berriz, ez zuten Espainiarantz bidaltzeko moduko militanterik.\n1938ko irailaren 23an izan zen brigadisten azken borroka eta urriaren 27an Valentzian bildu zituzten Erdiko eta Levanteko 1.500 gizonak. Gauza bera egin zuten hurrengo egunean Kataluniako brigadistekin, Bartzelonan.\nArmadak omenaldi handia eskaini zien, \"Caballeros de la libertad del mundo: \u00a1buen camino!\" lemapean eta ekitaldi handiena 1938ko urriaren 28an Bartzelonan egindakoa izan zen. Hiri osoa esnatu zen brigadistei buruzko pankarta eta kartelez josia. Emozioz beteriko giroan, brigadistek Companys, Aza\u00f1a, Negr\u00edn, Vicente Rojo eta 300.000 pertsonez osatutako jendetzaren aurrean desfilatu zuten, gaur egun Avinguda Diagonal deituriko etorbidean zehar eta Dolores Ibarrurik eman zuen hitzaldi historikoa.\nAntzeko omenaldiak egin zizkien Valentzia eta Madrilen ere, txalo eta malkoen artean eta alde egiteko ordua iritsi zitzaien. Jatorri eta naziotasunaren arabera, Kataluniako hainbat herritan bildu zituzten, handik etxeratzeko.\nErretiroaren ondorengoa eta azken borrokak.\nOnik atera ziren brigadista gehienak \u201410.000 baino gutxiago\u2014 etxera itzultzen saiatu ziren. Horietako askok (estatubatuarrek, frantsesek eta britainiarrek) ez zuten inongo arazorik izan, baina beste askok bai, hala nola, italiarrek, alemaniarrek, austriarrek, suitzarrek, bulgariarrek eta kanadarrek. Ofizialki Espainiatik joan beharrean izan ziren, baina etxean, atxilotuak izateko arriskua zuten, faxismoa edo nazismoa nagusitu zelako; halaber, kartzelara joateko arriskua zuten, baimenik gabe atzerriko armada batera borrokara joan zirelako, edo euren gobernuek militante komunistak jazartzen zituztelako. Horregatik, askok atzerriratu beharrean izan ziren berriro.\nItzultzeko segurtasunik ez zuten brigadistetako batzuk Katalunian geratu ziren, etxe partikularretan, eta beste batzuek Pirinioetako muga pasatu zuten, Frantziako erbestean egoteko, zenbaitetan era klandestinoan. SESBek brigadista batzuk hartu zituen, baina garrantzizko lider komunistak bakarrik: besteei, kanpoan iraun ahal izateko laguntzak ematen zizkien.\nAipatzekoa da jugoslaviar brigadisten kasua: gerran borrokatu ziren lau boluntario II. Mundu Gerran nazien aurka jardun ziren Armada Partisanoaren lau talderen buru bilakatu ziren: Peko Dap\u010devi\u0107 I.a, Ko\u010da Popovi\u0107 II.a, Kosta Na\u0111 III.a eta Petar Drap\u0161in IV.a.\n1938ko abenduaren 23an, frankistek Kataluniari egin zioten eraso. Bazeuden oraindik brigadistak Espainiatik ateratzeko zain eta, erasoa ikustean, berriro sartu ziren batailoietan eta errepublikar bandoari laguntza eskaini zioten. Juan Negr\u00ednek ezezkoa esan behar izan zien, baina Andr\u00e9 Marty bezalako brigadista buru ohiak eta PCEko liderrek egokia jo zuten haien indarra.\nHorrela, 1939ko urtarrilean, eslaviar, italiar eta latinoamerikar brigadista ohien batailoiak sortu ziren eta Errepublikaren alde borrokatu ziren, Kataluniatik atzera egin beharrean izan ziren arte. Armadatik geratzen ziren hondarrak eta milaka zibilen antzera, 1939ko otsailaren 9an utzi zuten betirako Espainia. Batzuk martxora arte ere geratu ziren baina, PCEko buruzagiak bezala, arrapaladan egin behar izan zuten ihes edo kartzela frankistetan bukatu zuten.\nGerra amaitutakoan.\nJatorrizko herrialdeetara itzultzean, harrera ezberdina izan zuten brigadistek. Batzuk mertzenario xumeen kontsiderazioa izan bazuten, besteak kondekoratuak izan ziren bere herrian. II. Mundu Gerra pizteak borrokalariek Espainian egin zutenaren garrantzia erakutsi zuen, Alemania eta Italia faxistetako espantsionismoari eusten saiatzen lehenak izan baitziren.\n1996ko urtarrilaren 26an, Espainiako Diputatuen Kongresuak espainiar naziotasuna eskaini zien beraienari uko egiten zien brigadistei, 57 urteko atzerapenarekin Negr\u00ednek eman zien hitza betez. Ez ziren asko izan hartu zutenak, baina aitortza izan zen haientzat.\nEspainiako Oroimen Historikoaren Legeak espainiar naziotasuna eskaini zien brigadistei, baina bereari uko egin beharrik gabe. Horrela, 2009ko ekainean, Londresko espainiar enbaxadak espainiar pasaportea eman zien brigadista batzuei.\nBrigaden martxa-ereserkia.\nErich Weinerten letra eta Carlos Palacioren musika:"}
{"id": "275818", "revid": "512", "url": "https://eu.wikipedia.org/wiki?curid=275818", "title": "Pteralopex taki", "text": "Pteralopex taki Pteralopex generoko animalia da. Chiropteraren barruko Pteropodidae familian sailkatuta dago."}
{"id": "275819", "revid": "56334", "url": "https://eu.wikipedia.org/wiki?curid=275819", "title": "Philip Freneau", "text": "Philip Morin Freneau (New York, 1752ko urtarrilaren 2 - Freehold, 1832ko abenduaren 18) Estatu Batuetako olerkaria eta kazetaria izan zen. Familia higanot batean jaio zen. Independentziarako Gerran abertzaleen aldeko lanak idatzi zituen: \"Gage jeneralaren bakarrizketa\" (1775), \"Gage jeneralaren aitorpenak \"(1775). Britainiarrek preso hartu zuten, eta gertakari horretan oinarri hartuta idatzi zuen \"Itsasotiko presondegi britainiarra\" (1781). \"National Gazette\"-ko idazlea izan zen. Hamiltonen finantza-politikari eraso zion, eta Jeffersonen alde agertu zen. Umorezko lanak idatzi zituen (\"Soldadu mozkorra\"), eta Ameriketako indiarren egoerari buruz idatzitako lehen lana ere harena izan zen (\"Indiarren hilerria\"). Izadiaz (\"Ezker-aihen basatia\", \"Erle bat dela eta\") eta heriotzaz ere idatzi zuen, erromantizisten ikusmoldea eredu zuela."}
{"id": "275821", "revid": "512", "url": "https://eu.wikipedia.org/wiki?curid=275821", "title": "Hohenstaufen dinastia", "text": "Hohenstaufen Alemaniako dinastia inperiala izan zen, 1138tik 1254ra Germaniako Erromatar Inperio Santuko buruak eman zituena.\nLeinuaren izena Henrike IV.arengandik Suabiako dukerria jasoa zuen Frederiko Zaharrak 1080 inguruan eraikitako gaztelutik dator. Guelfoen aurkako gatazkan gibelinoen alderdia osatu zuten (Hohenstaufendarrak Waiblingengo jaunak baitziren). Hohenstaufen familiako enperadoreak Konrado III.a (1138-1152), Frederiko I.a Bizargorria (1152-1190), Henrike VI.a (1191-1197), Frederiko II.a (1220-1250) eta Konrado IV.a (1250-1254) izan ziren.\nGuelfoen eta aita santuen aurkako borroka etengabeengatik Hohenstaufen etxea ahulduz joan zen. Azken Hohenstaufendarra, Konrado V.a edo Konradino, Konrado IV.aren semea, Anjouko Karlosek preso hartu eta hilarazi zuen (1268)."}
{"id": "275822", "revid": "336", "url": "https://eu.wikipedia.org/wiki?curid=275822", "title": "Felip Pedrell", "text": "Felip Pedrell (Tortosa, 1841ko otsailaren 19a - Bartzelona, 1922ko abuztuaren 19a) katalan musikagilea eta musikalaria izan zen.\nMadrilgo Kontserbatorioko irakaslea izan zen, eta Alb\u00e9niz, Granados eta Falla izan zituen ikasle, besteak beste. Musika nazionalistaren sustatzaile izan zen eta musikagile nagusietakoa espainiar musikaren aurrerabidean. XVI. mendeko espainiar musika aztertu zuen. T. Luis de Victoria musikagilearen lan guztiak argitaratu zituen. Musikologiaren oinarriak ezarri zituen \"Hispani\u00e6 schola musica sacra\" zortzi liburukitako bilduman, eta \"Por nuestra m\u00fasica\" idatziari esker, oihartzun handia lortu zuen. Operak idatzi zituen, besteak beste: \"El \u00faltimo abencerraje\", \"Los Pirineos\", \"La Celestina\". Bestalde, orkestrarako musika, kantatak, kantuak, ganberako musika eta eliza-musika ere idatzi zuen."}
{"id": "275823", "revid": "1545", "url": "https://eu.wikipedia.org/wiki?curid=275823", "title": "Tadeusz Kantor", "text": "Tadeusz Kantor (Wielopole, Galitzia, Austria-Hungariako Inperioa, 1915eko apirilaren 6a - Krakovia, Polonia, 1990eko abenduaren 8a) poloniar eszenografo eta antzerki-zuzendari bat izan zen.\nKrakoviako Arte Ederretako Akademian egin zituen ikasketak. Pintura eta Eszenografia ikasi zituen, baina antzerkirako egindako lanengatik da batez ere ezagun. 1942an hasi zen antzezlanak idazten, ezkutuan, alemanen okupazio-garaian. 1956an, Cricot 2 Antzokia inauguratu zuen, eta bertako zuzendaria eta buruzagi artistikoa izan zen. Antzoki horretan, literatura-lanen moldaketak egin zituen hasieran, eta bere antzerki-lanenak ondoren. Hainbat sari jaso zituen; besteak beste, Basileako Goethe Fundazioaren Rembrandt saria (1978). Antzerki-lanen artean ditu: \"Klase hila\" (1975), \"Wielopole, Wielopole\" (1980), \"Ez naiz sekula itzuliko\" (1988), \"Gaur nire urtebetetzea da\" (1991, hil ondoren estreinatua)."}
{"id": "275824", "revid": "56334", "url": "https://eu.wikipedia.org/wiki?curid=275824", "title": "Jorge Manrique", "text": "Jorge Manrique (Paredes de Nava, Palentzia, Espainia, 1440? - Cuenca, Espainia, 1479ko apirilaren 24a) gaztelaniazko olerkaria izan zen. Elisabet erreginaren gortean bizi izan zen, eta haren alde borrokatu zen hainbat gudutan. Garcimu\u00f1oz gazteluaren aurrean hil zen, borrokan ari zela.\nBere garaiko gustuaren araberako gaiak erabiltzen zituen. Berrogeita hamarren bat poema gordetzen dira Jorge Manriquerenak, XV. mendeko \"cancionero\"en bidez heldu direnak. Lan azpimarragarriena, ospe handia eman diona, bere aita hilari eskainitako \"Coplas a la muerte del maestre don Rodrigo\" da (1476, \"Jorge Manrique'ren koplak\" izenburupean itzuli zituen euskarara Nemesio Etxanizek) edo \"Coplas a la muerte de su padre\" izenburuarekin ezagunagoak direnak. Jorge Manriqueren obrak zubi egiten du Erdi Aroko eta Pizkundeko literaturen artean."}
{"id": "275825", "revid": "59723", "url": "https://eu.wikipedia.org/wiki?curid=275825", "title": "Metal mendiak", "text": "Metal mendiak Alemaniaren eta Txekiaren arteko mendikatea da.\nBohemiako mendien mugan dago, eta iparraldetik hegoaldera 160 km-ko luzera hartzen du. Hego-ekialdean 600-700 metro ingurukoak mendirik garaienak dira. Erdialdean, Txekia aldeko gailur nagusia Klinovec mendia da (1.244 m) eta Alemania aldekoa, Fichtelberg (3.983 m).\nUrre-, zilar-, kobre-, wolfram- eta ikatz-mea ugari izan dira mendi haietan. Hori dela eta, Erdi Aroan alemaniar meatzari asko iritsi zen Metal mendietara lanera, eta hantxe geratu ziren. Bigarren Mundu Gerra amaitu zenean, alemaniarrak kanporatuak izan ziren meategien ondoko herrietatik; geroztik, hango biztanle gehienak txekiarrak dira.\nMendien arteko garraiobideak onak dira. Meak eta turismoa dira ekonomia-jarduera nagusiak."}
{"id": "275826", "revid": "336", "url": "https://eu.wikipedia.org/wiki?curid=275826", "title": "Antonio Salandra", "text": "Antonio Salandra (Troia, Foggiatik hurbil, Italia, 1853ko abuztuaren 13a - Erroma, Italia, 1931ko abenduaren 9a) italiar politikaria izan zen.\nBiografia.\nErromako Unibertsitatean Zuzenbide irakaslea izan ondoren (1879) diputatu hautatu zuten Alderdi Liberalaren eskutik (1886), eta hainbat alorretako ministro izan zen 1891-1910 urteetan. 1914an gobernuburu izendatu zuten eta Erromainan gertatu zen matxinada errepublikarrari aurre egin behar izan zion.\nLehen Mundu Gerran Italiaren neutraltasuna erabaki ondoren, dekretu-legeen bidez gobernatzeko baimena jaso zuen Erregearengandik, eta Gerran parte hartzea erabaki zuen 1915ean. Erromarako Martxa bultzatu zuen 1922an, eta faxismoaren aldeko izan zen hasieran. Senatari izan zen 1928an.\nObra nagusiak: \"Italiar neutraltasuna: 1914. Oroitzapenak eta pentsamenduak\" (1928) eta \"Parte-hartzea: 1915\" (1930)."}
{"id": "275827", "revid": "512", "url": "https://eu.wikipedia.org/wiki?curid=275827", "title": "Tisafernes", "text": "Tisafernes (antzinako grezieraz: \u03a4\u03b9\u03c3\u03c3\u03b1\u03c6\u03ad\u03c1\u03bd\u03b7\u03c2; antzinako persieraz: \u010ci\u03b8rafarnahc; K.a. 445- Kolossos, K.a. 395) persiar jeneral eta politikaria izan zen. K.a. 413tik aurrera satrapa edo gobernaria izan zen Lidian eta Karian. Espartaren alde borrokatu zen Peloponesoko Gerran, baina espartarren garaipenaren ondoren, ahaleginak egin zituen Dario II.ak Espartari lagun ez ziezaion (K.a. 407). Horrelakorik onartzen ez zuela eta, Dario II.ak Ziro semea jarri zuen haren ordez Asia Txikian, eta aurka jazarri zitzaion Tissaferne. Artaxerxeren alde borrokatu zen Kunaxako guduan (K.a. 401); Ziro hil zen gudu hartan, eta lepoa moztu zien haren jeneral guztiei Tissafernek. Artaxerxek Lidiako eta Kariako satrapa ezarri eta gero, joniarren eta espartarren aurka jo zuen, baina haiek menderatu zuten Parysatisko guduan (K.a. 395). Hil egin zuten guduaren ondoren."}
{"id": "275828", "revid": "90204", "url": "https://eu.wikipedia.org/wiki?curid=275828", "title": "Lu\u00eds de Cam\u00f5es", "text": "Lu\u00eds Vaz de Cam\u00f5es (Lisboa, 1524 aldean- Lisboa, 1580ko ekainaren 10a) portugaldar olerkaria izan zen. Haren lanik garrantzitsuena \"Os Lus\u00edadas\" poema epikoa da. Horrezaz gain, soneto, oda, egloga eta elegia ugari idatzi zituen, portugesez eta gaztelaniaz. Hiru komedia ere argitaratu zituen. Portugalgo Pizkundeko poeta handiena izan zen.\nBiografia.\nLuis Vaz de Cam\u00f5esen gainean asko idatzi baldin bada ere, oso gutxi dira, egiazki, haren bizitzari buruz ezagutzen diren datuak. Cam\u00f5esen biografoak poetaren idazlanetatik ateratako aipamen eta erreferentzietan oinarritu dira, batez ere, haren bizitza osatuz (edo asmatuz) joateko.\nLehen urteak.\n1524an edo 1525ean jaio zen, Lisboan, batzuen ustez, eta Coimbra, Santarem edo Alenqueren beste batzuek diotenez. Simao Vaz de Cam\u00f5es eta Ana de Sa-ren semea zen. Aita, aidanean, galiziar jatorrikoa eta aitoren semea (\u00abcavaleiro-fidalgo\u00bb) zuen. Duela gutxi, nolanahi ere, zalantza batzuk sortu dira Luisen semetasunari (legezkoa ala sasikoa) eta odol garbitasunari buruz (kristau zaharra ala berria); eta, horrekin batera, haren familiaren pobrezia eta jatorri apala berretsi dira. Zeharkako aipamen batzuek eta, batez ere, haren obrak islatzen duen kultura zabalak pentsarazten dute Coimbran ikasi zuela, non, Luisen osaba bat, Bento Cam\u00f5es, Gurutze Santua monasterioko priore eta Unibertsitateko kantzelari baitzen.\nEz dago, hala ere, Cam\u00f5esek unibertsitatean ikasi zuela frogatzen duen dokumenturik. 1550erako Lisboan bizi zen, eta gauza jakina da jauregietako eta goi mailako nobleen aretoetan bezainbat ibiltzen zela aldirietako tabernetan eta emagaldu-etxeetan. Ceutara eginiko espedizio militar batean parte hartu zuen, eta hantxe galdu zuen eskuineko begia. Lisboara itzuli zenean, espetxean eta deserriturik egon zen Ribatejoko lurretan (Const\u00e2ncian, beharbada), aidanez, bere etxekoandreaganako -Violante de Andrade, Francisco de Noronharen, Linharesko bigarren kondearen, emaztea- eta haren alaba Joanaganako maitasun suharra zela eta. Berriro Lisboara etorririk, gorteko olerki liskarretan, amodio-gorteatzeetan eta kale borroketan eman zuen denbora. 1552an, borroka horietako batean, on Gon\u00e7alo Borges zauritu zuen, erregearen ahaide bat, eta gartzelan sartu zuten. Zaurituak barkaturik, Camoes \"erregearen zerbitzuan\" itsasoratzeko baldintzarekin utzi zuten aske, 1553an.\n1553tik 1568ra.\nHiru urtetarako soldadu sarturik, Indiarako itsasoratu zen, eta handik, Malabarrera eta Malakako itsasartera egindako espedizioetan hartu zuen parte (Cam\u00f5esek berak aipatzen ditu, hurrenez hurren, \"O Poeta Sim\u00f3nides, falando\" elegian, eta \"Junto dum seco, fero e est\u00e9ril monte\" abestian). Pedro Mariz, haren lehen biografoaren arabera, Macaura jo zuen gero, eta zendu eta absenteen ondasunen arduradun kargua izan zuen lurralde hartan. Handik Indiara itzultzerakoan, Mekong ibaia itsasoratzen den inguruan, Cam\u00f5es zetorren barkua urpera joan zen, eta zituen ondasun guztiak galdu zituen, bere burua eta \"Os Lus\u00edadas\" izan ezik. Behin Goan zela, gartzelan sartu zuten dirua bidegabe erabili izanaren salaketapean eta, geroago, berriro espetxean egon zen, zorrak zirela eta.\nDirudienez, beltzak eta gorriak ikusi zituen Indiako egonaldian, aldi labur bat salbuetsita (1561-1564), On Francisco Coutinho erregeordearen babesa izan baitzuen urte horietan. 1568an, Portugalera itzultzeko asmotan itsasoratu zen eta Mozanbiken aurkitu zuen haren lagun Diogo do Couto historialariak: idatzitako olerkiak Parnaso izenburupean bildu eta argitaratzeko prestatzen ari zen, miseria gorrian bizi zen bitartean, baina ostu egin zizkioten prestatzen amaitzerak . Coutok eta beste lagun batzuek bidaia ordainduta, urte hartan bertan itzuli zen Portugalera.\n1568tik aurrera.\nBerriro Lisboan, \"Os Lus\u00edadas\" argitaratu zuen 1572an eta Sebastian I.a erregearen errenta murritz bat lortu ondoren, hari esker bizi izan zen txirotasun handian -haren biografoei kasu egitera, javatar morroi baten laguntzari esker-, harik eta 1580ko ekainaren 10ean hil zen arte. On Gon\u00e7alo Coutinho aitoren semeak ordaindu zituen poetaren hiletak eta hilerriko gastuak, eta haren aginduz ezarri zuten hilobiaren gainean hilarri bat, idazkun honekin: \u00abAqui jaz Luis de Cam\u00f5es, Principe dos Poetas de seu tempo. Viveu pobre e miseravelmente, e assi morreu\u00bb.\nErromantizismoaren garaian, poeta madarikatu, jeinudun eta ez ulertuaren irudia ezarri zitzaion Cam\u00f5esi: erantzunik gabeko amodioz jositako bizitza gorabeheratsua, miserablea eta dohakabea egotzi zioten. Baina irudi erromantiko hori alde bat utzita, beste bat ateratzen da, askoz aberatsagoa eta konplexuagoa, haren bizitza pertsonaletik eta idatzita utzi zuen obratik. Hasteko, kultura zabalaren jabe zen: Erdi Aroko kultur tradizioa bezainbat ezagutzen zituen Pizkundeko filosofia, zientzia eta literatura berrikuntzak. Baina hezkuntza ez ezik, bizitzako esperientzia ere aberatsa zuen: kortesano, Lisboako herri giroa ezagutzen zuen hiritar, Ceutan soldadu, Indiara bideko bidaiari, abenturazale, kolonietako burokrata, eta bere gailentasun moralaz eta artistikoaz konbentziturik eta harro zegoen idazle. Horiexek izan ziren, hain zuzen ere, Cam\u00f5esen obraren hiru zutabeak: ikasketak, esperientzia eta jeinu sortzailea. Bera bizi zela, \"Os Lus\u00edadas\" olerki epikoa eta beste zenbait poema baizik ez zen argitaratu. Hil eta gero argitaratu ziren haren poesia lirikoa, antzezlanak eta eskutitzak.\nIdazlanak.\n\"Os Lus\u00edadas\" (1572, \u00abLusoren ondorengoak\u00bb edo \u00abPortugaldarrak\u00bb) poema epiko handiak, Afrika, India eta Ekialde Urruneko lurraldeetan barrena ibili zenean bizi izandako gertakizunak ekarri zituen gogora. Hamar kantuk osatzen duten epopeia horretan, Portugalen historia eta Vasco da Gamaren aurkikuntzak eman zituen ezagutzera. Errenazimentu garaiko italiar moldeei jarraituz moldatua da; obra hori Portugalgo poema nazional bihurtu zen.\nBaina Cam\u00f5es, Portugalgo olerkari epiko handiena ez ezik, poeta liriko bikaina izan zen. 1568an, olerki bilduma bat prestatzen aritu zen Mozanbiken, \"O Parnaso\" izenburupean, baina ostu egin zizkioten Lisboara itzultzerako. \"Rimas\" izeneko poema liburua egilea hil eta gero argitaratu zuten, 1585ean. Cam\u00f5esen olerkietako gai nagusia ezinezko amodioa da -maitasunezko neoplatonismoa-, sofrikarioan gozatzen dena, eta malenkoniak protagonismo berezia du haren olerkigintzan. Histura hori, pixkanaka-pixkanaka, ezkortasun bilakatzen joan zen, esaera poetikoen bitartez adierazten zela: \u00abongia ihesi doa, gaitza hazi egiten da urteekin\u00bb; \u00abamodio itsuz gaixo dago, sentitzen duena, aurka egiten diona, obeditzen diona\u00bb; \u00abezerk ez du irauten bizitza honetan: berehala desagertzen da nekez baizik heltzen ez dena\u00bb.\nRimas olerki liburuan denetik baldin badago ere -italiar estiloko \"can\u00e7\u00f5es\" deituak, elegiak, Virgiliorenen tankerako eglogak, lirika galego-portugesaren tradizioan kokatzen diren olerkiak-, Cam\u00f5esen konposizio lortuenak, segur aski, sonetoak izan ziren. Izan ere, Petrarcak Europa osoan izan zituen jarraitzaile hoberenetakoa izan zen, baina, horrekin batera, portugaldarraren sentiberatasunari egotzi behar zaizkion lorpenak erdietsi zituen. Hala, Cam\u00f5esen maitasun sentimendua ez da agortzen Petrarcaren jarraitzaile gehienen neoplatonismo hutsalean; aldiz, gardentasuna eta zintzotasuna ezaugarri dituen olerkigintza da harena. Horren adibideak dira \"Alma minha gentil, que te partiste\" eta \"Amor \u00e9 fogo que arde sem se ver\" soneto ospetsuak:\nEsandako guztiaz gainera, hiru antzezlan utzi zituen idatzita Cam\u00f5esek, 1645 arte argitaratu ez baziren ere. Esan liteke, hirurak Gil Vicenteren Pizkundeko antzerki hasi-masikoaren jarraipen direla, lirikatik gehiago dutenak dramatik baino, bertsozko hainbat konposizio, hala nola erromantzeak, pastorelak, etab, tartekatzen zaizkiela. Horrela, \"Anfitri\u00f5es\" (\u00abGonbidatzaileak\u00bb) izenekoan, Plauto imitatu zuen, baina aitortu behar da komikotasun handiko egoera sortu zuela; \"Filodemo\", eleberri tankerakoa, Goan antzeztu zuten, 1555ean, egilea Malakako itsasartean borrokan zela, eta obra horretan \"La Celestina\"-ren nolabaiteko eragina ikusi dute batzuek; \"El-Rei Seleuco\" izeneko fartsan, berriz, pertsonaiak Mahai Biribileko zaldunen artetik hartuak daude eta protagonistak bere maitalea uzten dio semeari. Antzezlan hori zela eta, Cam\u00f5esek arazoak izan zituen gortean: antzekotasun nabaria baitzegoen Joanes printzeak -aurrerago Joanes III.a- geroago ugazama izango zuenarekin izandako maitasun harremanen eta obran deskribatzen zen egoeraren artean."}
{"id": "275830", "revid": "28807", "url": "https://eu.wikipedia.org/wiki?curid=275830", "title": "Lu\u00eds Vaz de Cam\u00f5es", "text": ""}
{"id": "275831", "revid": "512", "url": "https://eu.wikipedia.org/wiki?curid=275831", "title": "Carlos Ib\u00e1\u00f1ez del Campo", "text": "Carlos Ib\u00e1\u00f1ez del Campo (Linares, 1877ko azaroaren 3a - Santiago, 1960ko apirilaren 28a) Txileko militar eta politikaria izan zen. 1924 eta 1925. urteetako estatu-kolpeen ondotik, Txileko lehendakari egin zuten militarrek 1927an. Diktadura latza ezarri zuen, eta gogor zapaldu zituen mugimendu ezkertiar guztiak. 1929ko ekonomia-krisiaren eta berak kudeaturiko politika burugabearen ondorioz, gero eta presio handiagoa jasan zuen alderdi politiko eta langile-erakundeen aldetik. Agintea utzi eta Argentinara joan behar izan zuen ihesi. Atzerrian zegoela \"Alianza Popular Libertadora\" alderdi eskuindar faxista antolatu eta 1938 eta 1942ko hauteskundeetan huts egin ondoren, lehendakari hautatu zuten 1952an, eskuindarren botoei esker. Armadaren babespean gobernatu zuen 1952-1958 urteetan. Konstituzioa errespetatu zuen, hala ere."}
{"id": "275832", "revid": "512", "url": "https://eu.wikipedia.org/wiki?curid=275832", "title": "August von Kotzebue", "text": "August Friedrich Ferdinand von Kotzebue ( ahoskatua; Weimar, - Mannheim, ) alemaniar idazle eta diplomatikoa izan zen. Zuzenbideko ikasketak egin ondoren Errusiara joan zen, eta han bizi izan zen hamabost urtez. Alemaniara itzuli zenean (1795), Gorteko Antzokiko zuzendaria izan zen, baina Errusiara joan zen berriro eta tsarrarentzat lan egin zuen. Napoleonen etsai amorratua zenez Alemaniara joan zen behin eta berriro tsarraren aldeko espioitza-lanak betetzera. 1815. urteaz geroztik, aldiz, gazteria liberalaren aurkako espioitza-lanak egin zituen, eta ikasle batek hil zuen 1819. urtean.\nObra nagusiak: \"Menschenhass und Reue\" (1789, \"Misantropia eta damua\"), \"Die Spanier in Peru\" (1796, \"Espainiarrak Perun\"), \"Die deutschen Kleinst\u00e4dter\" (1801, \"Alemaniako herrixka\"), \"Gustavo Vasa\" (1801) eta \"Die ruinen von Athen\" (1811, \"Atenasko hondakinak\")."}
{"id": "275833", "revid": "512", "url": "https://eu.wikipedia.org/wiki?curid=275833", "title": "Pteropus admiralitatum", "text": "Pteropus admiralitatum Pteropus generoko animalia da. Chiropteraren barruko Pteropodidae familian sailkatuta dago."}
{"id": "275835", "revid": "6327", "url": "https://eu.wikipedia.org/wiki?curid=275835", "title": "Viktor Stepanovitx Txernomirdin", "text": ""}
{"id": "275836", "revid": "336", "url": "https://eu.wikipedia.org/wiki?curid=275836", "title": "Baccio Bandinelli", "text": "Baccio Bandinelli (Florentzia, 1488ko urriaren 7a - Florentzia, 1560ko otsailaren 7a ) italiar eskultore eta margolari manierista izan zen. Michelangelo Brandini, bere garaiko florentziar urreginik onenetakoaren seme eta ikaslea eta, Cellinik eta Vasarik diotenez, Michelangeloren imitatzaile kaskarra izan zen.\nMedicitarrek eskatuta egin zituen estatua gehienak, eta haien laguntzatik bizi izan zen. Eskultura oso klasikoak, oreka handikoak eta teknikaz ondo moldatutakoak egin zituen, baina irudimenari neke gehiegirik eskatzen ez ziotenak. \"San Petriren estatua\" da horietako bat, 1515ean Florentziako katedralerako egin zuena. \"Herkules eta Kako\" Piazza della Signoriarako, marmolean, 1534an egin zuena da bestea, talde-estatua ikaragarria. Aipatzekoak dira Leon X.aren eta Klemente VII.aren hilobietarako egin zituenak ere."}
{"id": "275837", "revid": "28807", "url": "https://eu.wikipedia.org/wiki?curid=275837", "title": "Bartolommeo Bandinelli", "text": ""}
{"id": "275838", "revid": "512", "url": "https://eu.wikipedia.org/wiki?curid=275838", "title": "Iain Banks", "text": "Iain Banks (Dunfermline, Fife, Eskozia, 1954ko otsailaren 16a - Kirkcaldy, Fife, 2013ko ekainaren 9a) eskoziar eleberrigilea izan zen.\nBiografia.\nLiteratura ingelesa, filosofia eta psikologia ikasi zituen Stirlingeko Unibertsitatean. British Steel konpainiarentzat lanean ari zela idatzi zuen lehen nobela, eta oso kritika onak izan zituen: \"The Wasp Factory\" (1984). Gero, Londresera joan zen bizitzera eta eleberriak idazteari ekin zion, batzuk zientzia-fikziozkoak; horietan nabarmenena \"Consider Phlebas\" (1987) eleberria da, Banksen maisulantzat jotzen dena. Zientzia-fikziotik aldentzen direnen artean, \"The Crow Road\" (1992) polizia nobela gailentzen da.\n1983-1993 bitartean, hainbat aldiz agertu zen \"Granta\" literatura-aldizkari ospetsuak argitaratutako eleberrigile britainiar onenen zerrendan, zientzia-fikzioa lantzen duten idazleen sailean.\nBeste lan batzuk: \"A Song of Stone \" (1997), \"The Business\" (1999), \"Dead Air\" (2002), \"The Steep Approach to Garbadale\" (2007), \"Transition\" (2009), \"Look to Windward\" (2000), \"Matter\" (2008), \"Surface Detail\" (2010)."}
{"id": "275839", "revid": "28807", "url": "https://eu.wikipedia.org/wiki?curid=275839", "title": "Iain M. Banks", "text": ""}
{"id": "275840", "revid": "512", "url": "https://eu.wikipedia.org/wiki?curid=275840", "title": "Antonio Ortiz Etxague", "text": "Antonio Ortiz Etxague (Guadalajara, Espainia, 1883ko urriaren 15a - Buenos Aires, Argentina, 1942ko urtarrilaren 8a) arabar margolari errealista izan zen. Bere aita militarra izateak eta beste hainbat gorabeherak baldintzaturik, ertilari honek margolaritzan zituen gaitasun bikainei erantsi behar zaie ibiltari izatearen zoria. Herri eta herrialde desberdin askotan bizitu izan zen, besteak beste, baita Euskal Herrian ere. Donostian bost urtez bizitu izan zen Ortiz Etxague (1914tik 1919ra), eta hori zela-eta ulertu egiten da San Telmo Museoan bere aretoetako bat betetzeko adinako margolan izana. Parisera, Erromara, Madrilera, Sardiniara, Holandara eta Marokora ere iritsi zen, baita bertan bizi ere. Azkenik, Argentinara iritsi eta bere bizitzako azken urteak han eman zituen.\nXX. mendearen hasieran sortu zen Euskal Herriko ohiturazko gaien pintore-taldeko (Ignacio Zuloaga, Elias Salaberria, Ramon Zubiaurre) kidea izan zen. Italian, Frantzian, Holandan, Marokon, Estatu Batuetan eta Argentinan bizi izan zela, bertako ohiturak eta ezaugarriak koadroetara eraman zituen. Ignacio D\u00edaz Olano margolariaren ikaslea izan zen. Egindako lanengatik nazioarteko sari ugari jaso zituen.\nLan nagusiak: \"Narbaxako meza\", \"Lisatzaileak\", \"Atzarako kofradiaren jaia\", \"Jansen andrea eta haren adiskideak\", \"Jacobo Van Amstel nire etxean\", \"Sardiniako tipoak\" eta \"Modelo eseria\".\nDonostian, Madrilen, Sevillan, Jaenen, Parisen eta Argentinako museo garrantzitsuenetan daude ikusgai Antonio Ortizen koadrorik aipagarrienak.\nBizitza.\nGuadalajaran jaio zen, bere aita, granadar militarra, hango eskola militarraren irakasle baitzen orduan eta ama arabarra zen. Haurtzaroa Guadalajara eta Logro\u00f1oren artean igaro zuen eta udak aiton-amonen etxean ematen zuen Gasteizen. Bertan, Ignacio D\u00edaz Olano margolaria ezagutu zuen eta honek margolaritzarekiko zaletasuna piztu zion.. 14 urterekin, Parisa joan zen ikastera. Han, Leon Bonnat baionatar margolariaren tailerrean potretak egiten trebatu zen. Hamasei urte zituela, \"Narbaxako meza\" margolana egin zuen 1900an, Narbaxako elizan, Araban; izan ere, inguruetan ematen zuen familiak udako oporraldia. Ikuspuntu etnografikotik, lan horrek argizaiolaren garaiko erabilera ederki dokumentatzen du.\nOndoren Italian egonaldiak egin zituen, Erroman eta Sardinian, non Atzarako Eskolari hasiera eman zion. Horren harira, hain zuzen, margolariaren izena daraman Museo d'Arte Moderna e Contemporanea Antonio Ortiz Echag\u00fce inauguratu zen 2000. urtean.\nHandik Herbehereetara joan zen, eta han erretratugile gisa nabarmendu zen. Hango bezeroez gain, hasi zen AEBetatik eta Argentinatik bezero berriak eskuratzen, eta harat-honat bidaiatzen hasi zen.\nLehen Mundu Gerra bitartean, gurasoen etxean bizi izan zen, Donostiako Mirakruz kalean. Bukatutakoan, Elisabeth Smidt holandarrarekin ezkondu zen. Ondoko urteetan, argazkilari ospetsua zen Jose Ortiz Etxague anaiarekin Gaztelan barna ibili zen pizgarri bila.\n1920ko hamarkadan Herbehereetan, Frantzian, Espainian eta Argentinan bizi izan zen. Udan Donostiara joaten jarraitu zuen, hiriarekiko loturak eta harremanak atxikiz.\nMarokon ere bizi izan zen, Fez hirian, 1930-1931. urteen bueltan. Bertako giroa islatu zuen orduko lanetan. Gero, Argentinara bideratu zuen bere jarduera; eta, Espainiako Gerra Zibilaren hasierak Argentinan harrapatu zuenez, Hego Amerikako herrialde hartan geratu zen bizitzen hil arte.\nMargolanak.\nAntoniok egin zituen bidaia anitzek eta bizitoki ugariek argi adierazten dituzte bere estiloan sumatzen diren aztarnak: Velazquez, Goya, Manet, Sorolla, Zuloaga eta abarrenak. Montserrat Fornellsek ertilariari buruzko bere lan monografiko bikainean oso egoki azaldu ditu eragin horiek guztiek, ertilariak merezi duen estimu gorenarentzat ez direla inolako lotsaizun, agertuz. Hogei urte zituela Erromako Akademian pentsio bat irabazi zuenetik sariak eta dominak bere gainera bat bestaren atzetik iritsi ziren: Madrilgo Arte Ederretako Nazionaletik, 1904, 1906, 1910 eta 1924an; Munichetik, 1909an; Paristik, 1921an, eta urrezko domina 1923an.\nOrtiz Etxagueren gaztaroko margolanetan, \"Narbaxako meza, Lady Godiva, Lisatzaileak, Atzara kofradiako festa\", eta abarretan, bere zirriborroengatik garbi azaltzen du jada, berezitasun handikoa izan behar zuela bere errealismoak, azaleko ukitu akademizistaren barruan. Ortiz Etxaguek, bizitza motz samarra izan bazuen ere, sentiberatasun handia erantsi zien maisuki menderatzen zituen pinturei, aipatutako maisu handiengan aurkitzen zituen moduak oso era pertsonalean bereganatzeko: tonuen erabilera jakintsua, kontraste kromatiko ederrak, eta argi efektuak.\nBerak miresten zuen Frans Halsek inspiraturiko pintzelkada inpresionista luze eta soltea zuela, Ortiz Etxaguek genero guztiei heldu zien, horrenbestez, eta, besteak beste, lehen aipatutako Elias Salaberria margolari akademizistaren zehaztasunetik urrutiratuz. Bere paisaietan ez da zaila Sorollaren urratsak ustekabean harrapatzea. Luzez ezagutu zituen eta, kontraste kromatiko bikainen bidez, ardura handiagoa aurki daiteke berak nortasun handiz margotzea asmatu zuen herrialdeetako gorpuzkera eta janzkera anitzetan, esate baterako, bere marokoar aldiko \"Emakume urdinak\" edo \"Senegaldarrak\" lanetan. Biluztasuna ere landu zuen, bai idealismo klasikotik nahiz naturalismo arruntetik ihes eginez. Emakumeen biluztasunak, argazkigintzaren morrontzatik guztiz askaturik, arreta zirikatzen du erabilitako tonuen urritasunagatik, \"Hamaka\" deritzan lanean adibidez (San Telmo Museoan). Bere ohitura koadroetan argi efektu miresgarriak aurki daitezke, esaterako, \"La Santera\" izenekoan (Granada 1919). Azkeneko berezitasun hau nabarmentzen da bere genero kuttunean ere: erretratuetan. Horietan bere pertsonaiaren sentiberatasuna bistakoa gertatzen bada, are nabariagoa gertatzen da guztiz kromatikoak diren baliabidekiko leialtasuna, Fezeko \"Arabiarrak\", \"Ijito andrea\" (1914, Alfaro, Errioxa) izenekoetan edo \"Nire alaba bere jostailuekin\" lanari eskainitako zuloagar kutsuko pastelean, oihal bakoitza argi-festa bihurtzen baitzuen."}
{"id": "275841", "revid": "28807", "url": "https://eu.wikipedia.org/wiki?curid=275841", "title": "Antonio Ortiz Echag\u00fce", "text": ""}
{"id": "275842", "revid": "28807", "url": "https://eu.wikipedia.org/wiki?curid=275842", "title": "Antonio Ortiz Echague", "text": ""}
{"id": "275844", "revid": "56334", "url": "https://eu.wikipedia.org/wiki?curid=275844", "title": "Vaasa", "text": "Vaasa Finlandiako erdi-mendebaleko hiria eta portua da, izen bereko probintziako (26.447 km2) hiriburua, Botniako golkoaren ertzean. 57,266 biztanle (2005). Nazioarteko aireportua. Merkataritza (zura, larruak eta lehengaiak esportatzen ditu) eta industria (ehungintza, tresneria elektrikoa eta mekanikoa, janari-industria) dira ekonomia-jarduera nagusiak. Aipagarriak dira molde gotikoan eginiko eliza (1867) eta hiriko museoa.\nHistoria.\n1606. urtean sortu zuen Suediako errege Karlos IX.ak. 1852. urtean erabat suntsitu zuen sute batek, eta berriro eraiki zuten jatorrizko lekutik hurbil. Garai haietan, Nikolainkaupunki izena hartu zuen hiriak, eta Independentziako Gerraren amaiera gertu zegoenean (1918), Finlandiako hiriburua izan zen."}
{"id": "275845", "revid": "512", "url": "https://eu.wikipedia.org/wiki?curid=275845", "title": "Pteropus aldabrensis", "text": "Pteropus aldabrensis Pteropus generoko animalia da. Chiropteraren barruko Pteropodidae familian sailkatuta dago."}
{"id": "275846", "revid": "512", "url": "https://eu.wikipedia.org/wiki?curid=275846", "title": "Nikolai Iudenitx", "text": "Nikolai Nikolaievitx Iudenitx (Mosku, Errusiar Inperioa, 1862ko uztailaren 30agreg./uztailaren 18ajul. - Saint-Laurent-du-Var, Frantzia, 1933ko urriaren 5a) Errusiar Inperioko Armadako jeneral izan zen.\nLehen Mundu Gerran errusiar osteen buruzagia izan zen Kaukason, eta Erzurumgo eta Trebizondako guduetan garaipena lortu zuen. Errusiako Gerra Zibilean Armada Zuriko buruzagia izan zen ipar-mendebaldean. Boltxebikeen Iraultzaren ondoren Finlandiara erbesteratu zen, baina gero Estoniara itzuli zen berriro, eta britainiarren laguntzarekin 1919an eratu zen boltxebikeen kontrako Gobernuak Armada Zuriko buruzagi izendatu zuen. Armada berrantolatu zuen (12.000 gizon inguru bildu zituen) eta boltxebikeei eraso zien, baina Armada Gorria gailen gertatu zen, eta zuriak erretiratzera behartu zituen (1920). Iudenitxek bere kargua utzi eta erbesteratu zen, Ingalaterrara lehenik eta Frantziara gero."}
{"id": "275847", "revid": "6327", "url": "https://eu.wikipedia.org/wiki?curid=275847", "title": "Nikolai Yudenich", "text": ""}
{"id": "275848", "revid": "336", "url": "https://eu.wikipedia.org/wiki?curid=275848", "title": "Fran\u00e7ois Eug\u00e8ne Garai de Monglave", "text": "Fran\u00e7ois-Eug\u00e8ne Moncla (Baiona, - Paris, ), Fran\u00e7ois Eug\u00e8ne Garai de Monglave izengoitia zuena, lapurtar idazlea izan zen.\nBiografia.\nZuzenbide-ikasketak egin zituen. Espainian, Brasilen eta Portugalen ibili zen soldadu. Frantziara itzuli eta \"Diable boiteux\" (1823) eta \"Journal de l\u00b4Institut historique\" (1834) egunkariak sortu zituen. Azken honetan argitaratu zuen \"Altabi\u00e7caren cantua\" (1834), Orreagako gudua gai duen kantu apokrifoa. Orreagako garaipenaren denboratik, ahozko tradizioaren bidez kontserbatu omen zen kantu zaharra. \"La Tour d\u2019Auvergne\" ospetsuarena zen pergamino batean irakurri omen zuen Garaik, baina argitaratu zuen testuan Pirinioen bi aldeetan bildutako ahozko aldaerak kontuan hartzen zituen. Inork ez zuen, alabaina, halako pergaminorik ikusi ezta ahozko kantu hori ezagutzen ere. Egia bestelakoa zen: Garaik ez zekien euskaraz eta Parisen, Euskal Herriko ikasleen artean egin ohi ziren bileretan irakurria zuen berak frantsesez konposaturiko obra. Gero, bilera haietako kide batek, Ezpeletako Luis Duhaldek, ahapaldi libretan euskaraz eman zuen aipatu kantua. Asmakeriak zeresan handiak sortu zituen orduko espezialisten artean denbora batez, F. Michel eta Jose Manterola ere engainatu zituelarik. 1883. urtean, Wentworth Websterrek argitu zuen guztia Madrilgo Real Academia de la Historiako aldizkarian egin zuen artikuluaren bidez.\nKantuak, asmatua izan arren, eragina izan du zenbait autorerengan, hala nola Kanpionengan.\nGarairenak dira, halaber, \"Historie de l\u2019Espagne\" (1825, \"Espainiako historia\"), \"Chants Nationaux basques\" (1846, \"Euskal kanta nazionalak\"), \"Fantaisie po\u00e9tique sur l\u2019Espagne\" (1853, \"Espainiari buruzko fantasia poetikoa\"), eta \"Les l\u00e9gendes des Pyr\u00e9n\u00e9es\" (1857, \"Pirinioetako elezaharrak\") obrak."}
{"id": "275849", "revid": "28807", "url": "https://eu.wikipedia.org/wiki?curid=275849", "title": "Fran\u00e7ois Eug\u00e8ne Garay de Monglave", "text": ""}
{"id": "275850", "revid": "56334", "url": "https://eu.wikipedia.org/wiki?curid=275850", "title": "Mark Oliphant", "text": "Mark Lawrence Elwin Oliphant (Adelaida, 1901eko urriaren 8a - Canberra, 2000ko uztailaren 14a) australiar fisikaria izan zen.\nFisika ikasketak egin ondoren, Cambridgeko Unibertsitatean ikasketak sakontzeko diru-laguntza lortu zuen. Atomoaren nukleoa artifizialki desintegratzeko bideak aztertu zituen. 1935ean Londresko Errege Elkarteko kide hautatu zuten, eta 1937-1950 bitartean Birminghameko Unibertsitateko Fisika irakaslea izan zen. Australiara itzulitakoan, Australiako Unibertsitateko Zientzia Fisikoetako Ikerkuntzako zuzendaria izan zen 1950-1963 bitartean, eta Zientzietako Akademia Australiarraren sortzailea eta lehendakaria gero. 1964an Gas Ionizatuen Fisikako irakasle izendatu zuten, eta 1966an erretiroa hartu zuen, nahiz eta ikerkuntzak egiten jarraitu. 1971-1976 bitartean Hego Australiako gobernadorea izan zen."}
{"id": "275852", "revid": "512", "url": "https://eu.wikipedia.org/wiki?curid=275852", "title": "Edward Whymper", "text": "Edward Whymper (Londres, 1840ko apirilaren 27a - Chamonix, 1911ko irailaren 16a) ingeles mendigoizale eta artista izan zen, Matterhorn mendia (4.478 m) lehen aldiz igo zuena. Anaiarekin batera zurezko grabatuak egiten zituen. 1860an Alpeetara bidali zuten Alpeei buruzko liburu baterako grabatuak egitera, eta han mendigoizale egin zen. 1861ean Pelvoux mendia igo zuen, eta 1864an Les \u00c9crins. Matterhorn gailurrera zortzigarren ahaleginean, 1865ean, iritsi zen gora; itzuleran izandako istripu batean lau mendigoizale hil ziren eta hiru bizirik geratu, denak lotzen zituen soka etenda. Mendigoizaleen historian ezagutzen den istripurik ezagunenetakoa da, Whymper berak egindako grabatuetan argitaratua. Groenlandia alderik alde igarotzen ahalegindu zen. Hego Amerikan Chimborazo eta Cotopaxi gailurretara igo zen."}
{"id": "275853", "revid": "336", "url": "https://eu.wikipedia.org/wiki?curid=275853", "title": "Biogas", "text": "Biogasa hondakin organikoak, abereen simaurra edo landare-hondarrak egoera anaerobio batean (oxigenorik gabeko egoeran) deskonposatzean lortzen den gas-nahastea da .\nBakterioek egiten duten prozesu horretan metano (batez ere), karbono dioxido, hidrogeno, nitrogeno eta azido sulfhidriko gasen nahastea askatzen da.\nErregai merkea eta berriztagarria da; ibilgailuetan erabiltzen da, kaleko argiekin nahasteko eta industria eta etxeko eginkizunetarako. Biogasaren ekoizpenak, hondakinak baliatzeaz gainera, ongarri bikaina sortzen du bigarren produktu gisa. Garrantzi handikoa da garatze-bidean diren herrialdeetan, eta herri industrializatuetan ere gero eta garrantzi handiagoa ematen diote, petrolioaren egungo morrontza murrizten duelako.\nEtxeko hondakin organikoen tratamenduak ingurugiro anaerobio batean gas metanoaren eta sedimentu baten ekoizpena eragiten du. Bigarren hori, egoki prestatuta, ongarri gisa erabil daiteke.\nBiogasa beroa eta argindarra ekoizteko erabili ohi da. Zabortegietan pilatuko liratekeen hondakin askoren erabilpenak ahalbidetzen du biogasaren sorrera.\nBiogasa ere sortzen da hondakin-uren tratamenduaren araztegietan. Ur horien arazketa prozesuan lohiak sortzen dira, prozesuan zehar jalkitzen diren material solidoak biltzen dituztenak. Lohiak bioerreaktore izeneko tanga handietara bidaltzen dira: bertan, ingurugiro anaerobio batean hainbat mikrobiok lohiak degradatzen dituzte, biogasa sortuz, erregai moduan erabil daitekeena araztegian bertan.\nBioerrektoreetan burutzen den prozesu anaerobio horrek denbora asko behar du (30 egun inguru) lohiak degradatzeko eta biogasa sortzeko. Prozesuan tenperatura altuak ere (36\u00ba C) behar ditu.\nBiogasa ere modu naturalean sortzen da puzkerrak botatzerakoan. Sabel-haize edo puzkerren osagaiak eta biogas industrialarenak antzekoak dira, haien proportzioak aldatzen badira ere.\nBiogasaren osagaiak.\nBiogasaren osaera eta osagaien proportzioa erabilitako hondakinen, tratamendu anaerobio motaren eta bere parametroen (tenperatura, pH...) arabera aldatuko da. Nolanahi ere, metanoa da osagai nagusia.\nMinda edo purinen tratamendu anaerobioak, esaterako, honako gas hauek dituen biogasa sortzen du:\nBiogasaren osagai nagusia metanoa da (CH4), berotegi-efektuan eragin kaltegarria duena. Bere errekuntzak karbono dioxidoa sortzen du, berotegi-efekturako ere txarra dena, nahiz eta eragin askoz txikiagoa eduki."}
{"id": "275854", "revid": "58701", "url": "https://eu.wikipedia.org/wiki?curid=275854", "title": "Lafcadio Hearn", "text": "Lafcadio Hearn, bere japonierazko izenagatik ere ezaguna, (Lefkada, Grezia, 1850eko ekainaren 27a - Tokio, 1904ko irailaren 26a) nazioarteko idazlea izan zen.\nBiografia.\nAma grekoa eta aita irlandarra zituen. Britainia Handian eta Frantzian ikasketak egin ondoren Estatu Batuetan hartu zuen bizilekua (1869). Han kazetaritzan aritu zen 1890 arte.\nJaponiar batekin ezkondu eta Japoniako herritar egin zen emaztearen izen-deiturak hartuta. Yakumo Koizumi izenpean literatura ingelesa irakatsi zuen Tokioko Unibertsitatean. Japoniari buruz egindako liburuen bidez Japoniako kultura ezagutzera eman zuen sortaldean: \"Glimpses of Unfamiliar Japan\" (1894, \"Japonia ezezagunaren ikuspegiak\"), \"Ghostly Japan\" (1899), \"Japan, an Attempt at Interpretation\" (1904, \"Japonia: interpretazio ahalegin bat\"). \"Kwaidan\" (1904) liburuko fantasiazko ipuinak oinarri hartuta filmak egin izan dira."}
{"id": "275855", "revid": "28807", "url": "https://eu.wikipedia.org/wiki?curid=275855", "title": "Yakumo Koizumi", "text": ""}
{"id": "275857", "revid": "336", "url": "https://eu.wikipedia.org/wiki?curid=275857", "title": "Oswaldo L\u00f3pez Arellano", "text": "Osvaldo L\u00f3pez Arellano (Danl\u00ed, El Para\u00edso, 1921eko ekainaren 30a - Tegucigalpa, 2010eko maiatzaren 16a) hondurastar militar eta politikaria izan zen. Errepublikako lehendakaria izan zen 1965-1971 urteetan eta 1972-1975 agintaldian.\nBizitza.\nEstatu Batuetako abiazio militarreko eskolan ikasi zuen. Ram\u00f3n Villeda Morales lehendakari konstituzionala 1963an agintaritzatik kendu eta boterea hartu zuen batzorde militarreko koronela izan zen. 1966an hartu zuen Hondurasko lehendakaritza. Bere agintaldian gertatu zen Futbolaren Gerra ezaguna (1969-1970), El Salvador eta Hondurasen artean. 1971n, R. Cruzen esku utzi zuen boterea, baina handik urtebetera estatu kolpe batez berreskuratu zuen agintaritza. United Brands Ipar Amerikako fruta enpresaren ustelkeria kasuan nahastuta egon zen. 1975ean, agintetik kendu zuten, eta Juan Alberto Melgar Castro jarri zuten beraren ordez."}
{"id": "275858", "revid": "56334", "url": "https://eu.wikipedia.org/wiki?curid=275858", "title": "Nelly Leonie Sachs", "text": "Nelly Leonie Sachs (Berlin, 1891ko abenduaren 10a - Stockholm, 1970eko maiatzaren 12a) alemaniar dramagilea eta poeta izan zen.\nBizitza.\nSuediako hiritar egin zen 1940. urtean, nazismotik ihesi estatu hartan babestu zenean. Selma Lagerl\u00f6f idazlearen obrak alemanera itzuli zituen. Judu herriaren literatura-tradizioan oinarritutako poesiak eta dramak idatzi zituen. Obra nagusiak: \"In der Wohnungen des Todes\" (1946, \"Heriotza egoitzetan\"), \"Sternverdunkelung\" (1949, \"Izar-desagertzeak\"), \"Flucht und Verwandlung \"(1959, \"Ihesa eta metamorfosia\"), \"Neue Gedichte\" (1961, \"Olerki berriak\"), \"Zeichen im Sand\" (1962, \"Idazkiak harean\"), \"Verzauberung\" (1970, \"Sorginkeria\") eta \"Suche nach Lebenden\" (1971. urtean argitaratua, \"Bizirik irtenen bila\"). 1966. urtean Literaturako Nobel Saria irabazi zuen, Shmuel Yosef Agnon israeldar idazlearekin batera."}
{"id": "275859", "revid": "28807", "url": "https://eu.wikipedia.org/wiki?curid=275859", "title": "Nelly Sachs", "text": ""}
{"id": "275860", "revid": "512", "url": "https://eu.wikipedia.org/wiki?curid=275860", "title": "Pteropus alecto", "text": "Pteropus alecto Pteropus generoko animalia da. Chiropteraren barruko Pteropodidae familian sailkatuta dago."}
{"id": "275861", "revid": "512", "url": "https://eu.wikipedia.org/wiki?curid=275861", "title": "Xapur I.a", "text": "Xapur I.a (; Gor?, Persia, 215 aldean - Bixapur, Persia, 272 aldean) Sasandar Inperioko xahanxah izan zen 241-270/72 urteetan.\nBiografia.\nArdaxir I.aren semea zen. Haren aitak Erromatar Inperioaren aurka hasi zuen borroka jarraitu zuen. 241. urtean Antiokiaraino heldu zen baina hurrengo urtean Gordiano III.a enperadoreak garaitu zuen. 253. urtean Tiridates II.a erregea Armeniatik egotzi zuen eta 260. urtean Valeriano erromatar enperadorea atxilotu zuen.\nAntiokia, Tarso eta Kapadoziako Zesareako hiriak eraso eta hustu zituen, eta erromatar presoez baliatu zen Behe Mesopotamian zubiak eta urtegiak eraikitzeko. Uko egin zion Siria eta Asia Txikia konkistatzeari, baina Eufrates ibaia berriro ere gainditu zuen eta Odenatek, Palmirako printzeak, garaitu zuen. Yundisapur hiria sortu zuen Susa hiritik hurbil eta Taq-e Kesra jauregi zoragarria eraikiarazi zuen Ktesifonen."}
{"id": "275862", "revid": "6327", "url": "https://eu.wikipedia.org/wiki?curid=275862", "title": "Shapur I.a", "text": ""}
{"id": "275863", "revid": "6327", "url": "https://eu.wikipedia.org/wiki?curid=275863", "title": "Shahpuhr I.a", "text": ""}
{"id": "275864", "revid": "336", "url": "https://eu.wikipedia.org/wiki?curid=275864", "title": "Urbino", "text": "Urbino Italiako erdialdeko Markak eskualdean, Pesaro eta Urbinoko probintzian, kokatutako hiria da. Metauro ibaiaren ertzean dago. 226,5\u00a0km\u00b2ko eremua du eta 2015eko apirilean 15.127 biztanle zituen. Unibertsitatea dauka.\n1998an Unescok Gizateriaren Ondare izendatu zuen erdigune historikoa.\nHistoria.\nAntzinako Urbinoko dukerriko hiriburua izan zen. XII. mendearen amaieraz geroztik Montefeltro familiarena izan zen dukerria. XVI. mendearen hasieran Della Rovere familiaren mende geratu zen, eta 1631tik 1860ra bitarteko urteetan Elizaren Estatuen barnean egon zen. 1860. urtean Italiaren barnean geratu zen.\nOndarea.\nMonumentu garrantzitsuak daude hirian: San Domingo, San Frantzisko eta San Joan Bataiatzailearen eliza gotikoak, dukeen jauregia, katedrala, Rafaelen jaiotetxea. XVI. mendean eta XVII. mendearen hasieran zeramika-ekoizle garrantzitsua izan zen.\nEkonomia.\nNekazaritza-gune garrantzizkoa (zeta)."}
{"id": "275865", "revid": "336", "url": "https://eu.wikipedia.org/wiki?curid=275865", "title": "Warren Christopher", "text": "Warren Minor Christopher (Scranton, Ipar Dakota, AEB, 1925eko urriaren 27a - Los Angeles, Kalifornia, AEB, 2011ko martxoaren 18a) diplomatiko eta politikari estatubatuarra izan zen.\nBiografia.\nFiskal nagusiaren laguntzaile (1967) eta estatu-idazkariorde (1977-1981) izan zen Lyndon Johnson eta Jimmy Carterren agintepean. Panamako Kanalaren Hitzarmenean eta Iranen bahitutako estatubatuarren askapenerako negoziazioan (1981), diplomatiko zuhur eta zorrotz gisa nabarmendu zen.\nBill Clinton presidenteak estatu-idazkari izendatu zuen (1993), eta kargu horretan zegoela lehertu ziren Jugoslavia izandakoaren eta Somaliako auziak. Horiek konpontzeko gai ez zela-eta, dimisioa aurkeztu zuen, baina Clintonek ez zion onartu. Ekialde Hurbileko eta Bosniako auziak (Daytongo akordioa) konpontzen ahalegindu zen bereziki. 1996an, Clinton berriz presidente hautatu zutenean, utzi egin zuen kargua."}
{"id": "275866", "revid": "58701", "url": "https://eu.wikipedia.org/wiki?curid=275866", "title": "Miguel Egia", "text": "Miguel Egia (Lizarra, - Lizarra, ) Nafarroako inprimatzailea izan zen. Espainiako inprimatzaile garrantzitsuenetakoa izan zen. Horren lekukotzarik ez den arren, Lizarran edo Lizarra inguruan jaio zen XV. mende bukaeran. Alcal\u00e1 de Henares hirian eman zituen argitara obra nagusiak (Erasmoren obrak, 1525; \"Enquiridion \"obraren itzulpena, 1526; \"Comentarios de C\u00e9sar,\" Diego L\u00f3pez de Toledoren itzulpena, 1529; \"De Orbe Novo\", Pedro M\u00e1rtir de Angler\u00edaren obra, 1530). Sevillan (1526-1528) eta Logro\u00f1on (bertan inprimatu zituen Savonarola predikariaren obrak) egon zen eta bizitzaren azkenetan Lizarrara itzuli zen (1546-1548). Lizarrako moldiztegian bizpahiru liburu baizik ez zuen eman argitara. Arnaut Gilen Brocario Euskal Herriko lehen inprimatzailearen suhia izan zen."}
{"id": "275867", "revid": "28807", "url": "https://eu.wikipedia.org/wiki?curid=275867", "title": "Miguel Egu\u00eda", "text": ""}
{"id": "275868", "revid": "56334", "url": "https://eu.wikipedia.org/wiki?curid=275868", "title": "I\u00f1aki Grazenea", "text": "I\u00f1aki Grazenea Zapirain (Hondarribia, Gipuzkoa, 1972 -) gipuzkoar pintorea da.\nBiografia.\nEuskal Herriko Unibertsitatean Arte Ederretako lizentzia eskuratu zuen, Pintura espezialitatean, 1995ean.\nBakarkako lehen erakusketa Bilbon egin zuen 1998an, eta talde-erakusketa ugaritan hartu du parte 1993az geroztik, Zumaian, Elorrion, Hondarribian, Bilbon, Madrilen, Lizarran, Valentzian...\nSari eta beka ugari eskuratu ditu; azkenaldikoetan aipagarria 1998ko Valentziako Bancaixa Bi Urtekoaren ohorezko aipamena, besteak beste. 2000. urtean erakutsi zuen lehen aldiz bere lana Madrilgo Arco Arte Garaikidearen Azokan, Donostiako DV galeriaren eskutik, eta galeria horretan bertan egin zuen urte berean bere hogeita lau margolan biltzen zituen erakusketa. 2001. urtean ere izan zuen bere lana Arcon erakusteko aukera."}
{"id": "275869", "revid": "28807", "url": "https://eu.wikipedia.org/wiki?curid=275869", "title": "I\u00f1aki Grazenea Zapirain", "text": ""}
{"id": "275870", "revid": "28807", "url": "https://eu.wikipedia.org/wiki?curid=275870", "title": "I\u00f1aki Gracenea", "text": ""}
{"id": "275871", "revid": "336", "url": "https://eu.wikipedia.org/wiki?curid=275871", "title": "Tom\u00e1s Maldonado", "text": "Tom\u00e1s Maldonado (Buenos Aires, 1922ko apirilaren 25a - Milan, 2018ko azaroaren 26a) argentinar pintore, diseinatzailea eta pentsalaria izan zen. Arte ederrak ikasi zituen Buenos Airesen, eta Argentinako abangoardiako mugimenduekin lotuta hasi zen lanean. 1954an, Alemaniara joan zen Ulmeko Hochschule f\u00fcr Gestaltung-en eskolak ematera. 1964-1966 urteen artean eskola horretako zuzendari izan zen, eta, 1964an, saiakera bat idatzi zuen, \"Ulm, zientzia eta proiezioa\", diseinuaren izaera sistematikoaren aldekoa. Bere proiektuen artean, aipatzekoa da Olivetti programatzaileentzako egindako kode-sistema, Gui Bonsiepperrekin elkarlanean. 1967an, Milanera joan zen eta, gero, irakasle hasi zen Boloniako Filosofia eta Letretako Fakultatean. 2000. urtean, pintatzeari ekin zion berriz, 45 urtez praktikatu gabe egon ondoren. Maldonadok garrantzi handia izan du diseinuaren bilakaeran."}
{"id": "275873", "revid": "28807", "url": "https://eu.wikipedia.org/wiki?curid=275873", "title": "Ana Maria Matute", "text": ""}
{"id": "275874", "revid": "512", "url": "https://eu.wikipedia.org/wiki?curid=275874", "title": "Pteropus anetianus", "text": "Pteropus anetianus Pteropus generoko animalia da. Chiropteraren barruko Pteropodidae familian sailkatuta dago."}
{"id": "275875", "revid": "28807", "url": "https://eu.wikipedia.org/wiki?curid=275875", "title": "Ana Matute", "text": ""}
{"id": "275876", "revid": "336", "url": "https://eu.wikipedia.org/wiki?curid=275876", "title": "Ferdinando Pa\u00ebr", "text": "Ferdinando Pa\u00ebr (Parma, 1771ko uztailaren 1a - Paris, 1839ko maiatzaren 3a) italiar musikagilea izan zen. Domenico Cimarosa eta Nicola Antonio Zingarellirekin batera, bere garaiko italiar opera bufoko egilerik nagusietako bat izan zen.\n1791. urtean Pa\u00ebrrek \"Orph\u00e9e et Euridice\", lehen opera, aurkeztu zuen Parman. 1797-1802. urteetan Vienan bizi izan zen, eta \"Camilla\", bere operarik famatuena, aurkeztu zen bertan. 1802-1807 urteetan Dresdenen bizi izan zen, eta gero Parisa jo zuen. Parisen Napoleon I.aren kaperako zuzendari izendatu zuten; Opera Komikoaren zuzendari izan zen, eta Rossinirekin batera, Italiar Antzokiarena (1812-1827). Garai hartako operarik famatuena \"Le Ma\u00eetre de chapelle\" (1821, \u00abKapera-maisua\u00bb) izan zen. Berrogeita hiru opera idazteaz gainera, eliza- eta ganbera-musika idatzi zuen, eta baita kantatak ere."}
{"id": "275877", "revid": "512", "url": "https://eu.wikipedia.org/wiki?curid=275877", "title": "Robert Southey", "text": "Robert Southey (Bristol, 1774ko abuztuaren 12a - Londres, 1843ko martxoaren 21) ingeles, poeta, historialaria, biografoa eta itzultzailea izan zen.\nBizitza.\nSamuel Taylor Coleridge eta William Wordsworth poeten laguna izan zen, eta, haiekin batera, mailarik gabeko gizartea sortu nahi izan zuen Pennsylvanian. Frantziako Iraultzaren idealak gogoko zituen, eta hura izan zen haren zenbait lanen gaia (\"Wat Tyler\" antzerkia eta \"Joan of Arc\" poema). Portugalen idatzi zuen \"Thalaba the Destroyer\" (1801) kontakizun-poema. Biografiak ere idatzi zituen: \"The Life of Wesley\" (1820), \"The Life of Nelson\" (1813), \"Life and Progress of Methodism\" (1920). Byron poeta aurkakoa izan zuen, eta Southeyren poemen parodiak egin zituen. Zenbait poema liriko, balada eta poema komiko izan ezik, haren poesiak ez dira oro har prosa-lanak bezain aintzat hartuak."}
{"id": "275878", "revid": "58701", "url": "https://eu.wikipedia.org/wiki?curid=275878", "title": "Augusto d'Halmar", "text": "Augusto d'Halmar (jaiotza-izena: Augusto Goemine Thomson ; Santiago, 1882ko apirilaren 23a - \"ib.\", 1950eko urtarrilaren 27a) txiletar poeta, eleberrigilea eta diplomatikoa izan zen. \"La tarde\" eta \"La ley\" egunkarietako artikulugilea izan zen, eta bere zuzendaritzapean egon zen \"Luz y sombra\" aldizkaria. Txileko kontsula izan zen hogeita zazpi urtez (Calcutta, Madril, Paris, Londres, Amsterdam, Kairo, Istanbul, Peru). Txileko Idazleen Elkarteko lehendakaria izan zen, eta Literatura Sari Nazionala jaso zuen 1942. urtean. Eleberri nagusiak: \"Juana Lucero\" (1902), \"La sombra del humo en el espejo\" (1924), \"Pasi\u00f3n y muerte del cura Deusto\" (1924), \"Capitanes sin barco\" (1934), \"Los alucinados\" (1935) eta \"Gatita\" (1935). Bereak dira, halaber, ondorengo poesiak: \"Cuatro evangelios en uno\" eta \"Poemas para canciones\" (1942)."}
{"id": "275879", "revid": "512", "url": "https://eu.wikipedia.org/wiki?curid=275879", "title": "Antonio Fern\u00e1ndez Alba", "text": "Antonio Fern\u00e1ndez Alba (Salamanca, Espainia, 1927ko abenduaren 17a) arkitektoa da. Madrilgo Arkitektura Eskolan graduatu zen (1957), eta eskola horretako irakasle izan zen 1959tik aurrera. Abangoardiako mugimenduetan ibili zen 1950 eta 1960ko hamarkadetan. Hainbat sari jaso ditu, nola ikasle garaian (Arte Garaikidearen Museoko saria, 1953), hala helduaroan (Olaguibel saria, 1979); horien artean garrantzitsuena Arkitekturako Sari Nazionala izan zen (1963). Hainbat erakusketa egin ditu Espainian (Madril, Sevilla) eta Italian (Erroma, Milan).\nHauek dira bere lan aipagarrienak: Monfort Ikastetxea (Loeches, Madril, 1964-65), Gasteizko Kulturaren Etxea (1966-1972), Salamancako Hern\u00e1n Cort\u00e9s Ikastetxe Nagusia (1970), Burgo de Osmako Torre de Enlace deiturikoa (Soria, 1973), Londresko Spanish Trade Center (1974), Castell\u00f3ko Jaume I Unibertsitateko campusa (1990), CSICeko Ikerketa Biologikoen Zentroa (Madril, 2000)."}
{"id": "275880", "revid": "105290", "url": "https://eu.wikipedia.org/wiki?curid=275880", "title": "Hidraulika", "text": "Hidraulika, jariakinen propietate espezifikoen gorabeheran, horien portaera aztertzen duen fisikaren adarra da. Hau da, jariakinen propietate mekanikoak aztertzen ditu, jasan ditzaketen indarren arabera. Hori guztia, Masari aurka egiten dioten indarren eta likidoak jasaten dituen baldintzen araberakoa da, baldintza horiek betiere likidoaren biskositatearekin erlazionatuak daudela.\nJatorria eta sorkuntza.\nEnergiaren sorkuntza.\nAntzina, energia-iturri nagusia greziar \u201cerrota\u201d izan zen, behealdean uretan murgildutako paleta batzuk zituen egurrezko ardatz bertikal batez osatua. Errota hau aleak ehotzeko erabili zen, horretarako ardatzak beheko makina zeharkatzen zuen goiko makina biraraziz. Horrelako errotek korronte azkarra behar dutenez, segur aski Ekialde Hurbileko eskualde malkartsuak ditu sorleku, nahiz eta Plinio Zaharrak errota hauen sorlekutzat Italiako iparraldea hartu. Errota hauek txikiak eta motelak ziren normalean; harriaren biraketa-abiadura gurpilaren abiaduraren berdina zenez, ehotzeko kapazitatea oso baxua zen, eta ondorioz, errota hauek eremu lokalean erabiltzen ziren. Hala ere, turbina hidraulikoaren aitzindaritzat jotzen dira.\nArdatz horizontala eta gurpil bertikala duten errota hidraulikoak K.a.I. mendean eraikitzen hasi ziren Marco Vitruvio Polione ingeniari militarraren eskutik. Pertsiar gurpilean edo \u201cSaqiy\u201dan oinarritu izan zitekeen errota, eraikitzeko orduan. Pertsiar gurpila ura igotzeko erabiltzen zen; hau gauzatzeko, ontziak zituen gurpilean barreiaturik eta animalia edo gizakiaren indarraz baliatuz gurpila birarazten zuten. Gurpil hau Egipton erabili zen K.a.IV. mendean.\nVitruviar gurpila kontrako noranzkoan biratzen zuen gurpila zen. Alea ehotzeko diseinatuta zegoen, gurpilak makina mugikorrera egurrezko engranaje bidez atxikita zeuden, 5:1 balioko erredukzioa lortzearren. Mota honetako lehenengo errotetan, ura azpitik pasatzen zen.\nAurrerago, goitik elikatutako gurpila efizienteagoa zela konturatu ziren, ontzi huts eta beteen pisu-diferentzia aprobetxatzen zelako. Horrelako errotek instalazio gehigarri bat behar zuten uraren hornikuntza kontrolatzeko. Normalean, presak erabiltzen ziren, honela urtegiak lortuz.\nMota honetako errota, aurretik zegoena baino energi iturri handiagoa izan zen, alearen ehotzearen hobekuntzaz aparte, industria-operazio askoren mekanizaziorako bidea ireki baitzuen. Behetik elikatutako erromatar aroko errota batek, 2 metroko diametroa duen gurpil batekin hornituta, 180 kg ale eho zitzakeen ordu batean. Asto batek edo bi gizonek mugitutako errota batek aldiz, 4,5 kg ale eho zitzakeen ordu batean.\nKristo ondorengo IV. mendetik aurrera, dimentsio handiko errotak erabiltzen hasi ziren Erromatar Inperioan. Barbegalen, Arlestik gertu, 310. urtean, goitik elikatutako 16 gurpil erabili ziren, aleak ehotzeko, bakoitzak 2,7 metrotako diametroa zuela. Bakoitzak, zurezko engranajeen bidez, bi makina abiarazten zituen. Errota honen edukiera orduko 3 tonakoa zen; 80 milako biztanleria zuen herri bat elikatzeko soberan. Arlesko biztanleak garai hartan 10 mila lagun ziren, eta honetxegatik lurralde nabarmen bat hornitzen zuen.\nHarritzekoa da Vitruvioren errotak fama hartu ez izana erromatar inperioan hirugarren edo laugarren mende arte. Garai hartan esklaboak eta eskulan merkea eskura izanda, ez zuten beharra kapital-xahutzea ekartzen zuen jarduera bat gauzatzeko; gainera, Vespasiano enperadoreak energia hidraulikoari uko egin ziola esaten da.\nElementuak.\nGurpil hidraulikoa.\nErdi Aroan, gurpil hidraulikoari hainbat erabilpen eman zitzaizkion industrian. 1086. urtean Ingalaterran idatzitako \"Domesday Book\" liburuak vitruviar motako 5624 errota erregistratzen ditu. Errota hauek hainbat zereginetarako baliatu ziren, hala nola, zerrategiak abiarazteko, mineral-eta zereal-errotetan, metala lantzeko Errota mailudunetan, fundizioetarako hauspoa elikatzeko, besteak beste. Horrela, garrantzizko papera eduki zuten jarduera industrialen lurraldeen banaketa berregiteko.\nErdi Aroan energia lortzeko garatu zen beste errota haize-errota izan zen. Errota horiek Persian garatu ziren VII. mendean, eta badirudi Asia erdialdeko otoitz-gurpiletan oinarritu zirela. Barkuetako beletan oinarritu zirela dioen beste hipotesi ez-konfirmatu bat ere badago. Errota hauek ura ponpatzeko erabili ziren Persian; bi pisuz osatutako eraikuntzak ziren. Beheko pisuan 10 edo 12 hegalez abiarazten zen gurpil bat zegoen ardatz bertikal bati konektatuta, eta honek mugimendua transmititzen zion goialdean kokatutako makina bati. Errota mota hau Europako iparraldera XIII. mendean iritsi zen."}
{"id": "275881", "revid": "10891", "url": "https://eu.wikipedia.org/wiki?curid=275881", "title": "Jacques Higelin", "text": "Jacques Joseph Victor Higelin (Brou-sur-Chantereine, Sena eta Marne, Frantzia, - ) musikagilea eta abeslaria izan zen. Higelinek 1970eko hamarraldiko frantses abestiak, rockaren espiritua, kontzertu-maratoia, 1968ko maiatzeko kontrakultura eta 1977ko punka bateratu zituen. 1968aren ondoren Brigitte Fontainekin eta Areskirekin batera Pierre Barouhk Saravah diskoetxearen inguruan bildu zuen taldearen oinarri izan zen. Bere karreran garrantzi handia izan zuten \"Rock BBH 75 \"eta \"Alertez les b\u00e9b\u00e9s\" diskoek, eta goitik behera aldatu zuten ordura arte zuen bihurri irudia. Bestalde, hard rock joeraren barruan, musika-mota berri bat asmatu zuen, bluesaren eragina zuena. \"Champagne pour tout le monde, caviar pour les autres\" (1979) disko bikoitza izan du arrakasta handieneko lana. Beste lan batzuk: \"Tomb\u00e9 du ciel\" (1988), \"Illicite\" (1991), \"Aux h\u00e9ros de la voltige\" (1994), \"Paradis pa\u00efen\" (1998), \"Amor Doloroso\" (2005), \"Coup de foudre\" (2010)."}
{"id": "275882", "revid": "336", "url": "https://eu.wikipedia.org/wiki?curid=275882", "title": "Sidney Nolan", "text": "Sir Sidney Robert Nolan (Carlton, Melbourne, 1917ko apirilaren 22a - Londres, 1992ko azaroaren 28a) australiar artista izan zen.\nArte ikasketak egin zituen Melbournen, eta abangoardiako hainbat artistarekin ibili zen, dadaismo eta surrealismo joeretakoekin batez ere. 1938an Contemporary Art Society elkartea sortu zuen John Reedekin batera. Bi urte geroago, bakarkako lehen pintura-erakusketa egin zuen Melbournen, sekulako ospea eman ziona. 1951n Londresen egin zuen atzerriko lehen erakusketa, eta hiri horretan geratu zen bizitzen. Joera ikonografiko berritzailea sortu zuen, askotan Australiako historia eta ohitura zaharretan inspiratua. Batzuetan Australiako paisaia lehor eta elkorrak irudikatzen ditu, beste batzuetan, Antartikako esploratzaileak nahiz Txinako paisaiak. Lanik aipagarrienen artean \"Carron plains\" du (1948)."}
{"id": "275884", "revid": "65203", "url": "https://eu.wikipedia.org/wiki?curid=275884", "title": "Alfred Rosenberg", "text": "Alfred Ernst Rosenberg (Tallinn, Estonia, 1893ko urtarrilaren 12a - Nurenberg, 1946ko urriaren 16a) alemaniar politikari nazia izan zen. \"Volkischer Beobachter\" aldizkariko erredaktore izan zen 1921. urtetik aurrera, eta diputatu 1930. urteaz geroztik. \"Der Mythus des 20. Jahrhunderts\" (\"XX. mendeko mitoa\") obra kaleratu zuen 1930ean, nazismoaren arrazakeriaren aldeko lan teorikoa. Alderdi Naziko Kanpo Arazoetarako saileko buruzagi egin zuten 1933an; Bigarren Mundu Gerraren hasieran juduen mende zeuden bilduma partikularrak, liburutegi publikoak eta museoak hustu eta lapurtu zituen. Ekialdeko Lurralde Okupatuetako ministro egin zuten 1941. urtean, eta jende asko eraman zuen beharturik Ukrainara lurralde hura alemaniar bihurtzeko asmoz. 1945. urtean atxilotu zuten, eta heriotza-zigorra ezarri zion Nurenbergeko epaitegiak.\nXX. mendeko mitoa, 1930.\nHona hemen 1930an Rosenbergek idatzi zuen \"XX. mendeko mitoa\" liburu ospetsuaren zatia bat. Bertan, argi ageria da bere ideologia."}
{"id": "275885", "revid": "512", "url": "https://eu.wikipedia.org/wiki?curid=275885", "title": "Marc Seguin", "text": "Marc Seguin (Annonay, Ard\u00e8che, 1786ko apirilaren 20a - \"ibidem\", 1875eko otsailaren 24a) frantses ingeniaria izan zen. Burdinazko kableetan eskegitako zubiak eraiki zituen lehenbizikoz, eta hodien bidezko lurrun-makina edo -galdara asmatu zuen. Joseph Montgolfierren, lehen aireko globoaren asmatzailearen, iloba zen. Makinen ikerketan jardun zuen gaztetandik, anaia Camillerekin batean, eta 1822an aurkeztu zuen kableetan eskegitako zubi baterako proiektua. 1824an eraiki zuen lehena Rodano ibaiaren gainean, eta 1826an Saint-\u00c9tienne-Lyon burdinbidea eta bideko tunelak eraiki zituen.\n1827an hodien bidezko lurrun-galdara asmatu zuen, eta 1829an makina hura erabili zuen George Stephensonek Liverpool-Manchester burdinbideko lehiaketa irabazteko. Ondorengo urteetan hobekuntza handiak egin zizkion bere makinari."}
{"id": "275886", "revid": "512", "url": "https://eu.wikipedia.org/wiki?curid=275886", "title": "Tlacaelel", "text": "Tlacaelel (Tenochtitl\u00e1n, 1398 - 1486) azteka inperioko erlijio- eta politika-aholkulari nagusia izan zen 1442-1486 bitartean.\nBiografia.\nEnperadore izan ez zen arren, berebiziko eragina izan zuten azteken inperioan berak hartutako neurriek. Huitzilihuitl erregearen semea zen eta inperioko \"ciuhacoatl\" edo aholkulari nagusi izendatu zuen Itzcoatl osaba enperadoreak (1427-1440).\nAztekek konkistan harturiko herrien historia eta kronika-liburu guztiak erretzeko agindua eman zuen, inork azteken bidea eragozteko biderik izan ez zezan, eta azteka herriaren beraren kronikak errearazi zituen ondoren; gero, Huitzilopochtli edo Eguzki jainkoak aukeraturiko herriaren, azteka inperioaren, patu sakratua aurkeztu zuen. Berak zehaztu zituen azteken inperio teokratikoaren oinarriak."}
{"id": "275887", "revid": "336", "url": "https://eu.wikipedia.org/wiki?curid=275887", "title": "John Wesley", "text": "John Wesley (Epworth, Lincolnshire, Ingalaterra, 1703ko ekainaren 28agreg./ekainaren 17ajul. - Londres, Ingalaterra, 1791ko martxoaren 2a) teologoa izan zen, metodismoaren aitzindaria.\n1728an apaiztu zen, eta erruki-elkarte baten zuzendari izan zen Oxforden. 1735ean Ebanjelioaren Zabalkunderako Elkarteak Ipar Amerikara bidali zuen, amerindiarren eta kolonoen artean misiolari. Londresa itzuli zenean, ordea, morabiar misiolari baten eraginez Erreforma protestantearen iturrietara itzuli zen, eta harrezkero Ingalaterran ibili zen bere doktrina predikatzen. Ez zuen onartzen predestinaziorik; gizakia aske zela zioen, eta salbazioa lortzeko Jainkoagan soilik sinetsi behar zela zioen. Ez zuen Eliza Anglikanotik bereizitako elizarik antolatu, baina 1784an Elkarte Metodisten legezko estatusa finkatu zuen, eta bera hil ondorenerako plangintzak eginarazi zituen."}
{"id": "275888", "revid": "96586", "url": "https://eu.wikipedia.org/wiki?curid=275888", "title": "Albert Roussel", "text": "Albert Roussel (Tourcoing, Frantzia, 1869ko apirilaren 5a - Royan, Frantzia, 1937ko abuztuaren 23a) frantses musikagilea izan zen.\nBiografia.\nVincent d\u00b4Indyren ikasle izan zen Schola Cantorum-en eta geroago hango Kontrapuntu irakasle. Ikasle izan zituen Erik Satie eta E. Var\u00e8se. Lehenengo lanak inpresionismoaren eraginpean idatzi zituen, baina geroago ekialdeko musikan hartu zuen oinarri, txinatarrean, batez ere, eta baita indiarrean ere. Hala ere, tonalitateari lotu zitzaion eta ez zen ohiko moldeetatik aldendu.\nLan aipagarriak ditu, besteak beste: \"Le festin de l\u00b4araign\u00e9e\" (1912, \"Armiarmaren oturuntza\"), \"Padm\u00e2vati\" (1914-1918) eta \"Bacchus et Arianne\" (1930), balletak; \"Evocations\" (1910-1911, \"Gogorazteak\"), koru-sinfonia; \"Pour une f\u00eate du printemps\" (1920, \"Udaberriko festa\") poema sinfonikoa; ganbera-musika, pianorako lanak eta abestiak."}
{"id": "275889", "revid": "336", "url": "https://eu.wikipedia.org/wiki?curid=275889", "title": "Simone Signoret", "text": "Simone Signoret, jaiotza-izenez Henriette Charlotte Simone Kaminker (Wiesbaden, Alemania, 1921eko martxoaren 25a - Autheuil-Authouillet, Normandia Garaia, Frantzia, 1985eko irailaren 30a) frantses antzezlea izan zen.\nBiografia.\nBigarren Mundu Gerra bitartean hasi zen zineman lanean, antzezpen txikiak egiten. Geroago Yves All\u00e9gret zinemagilearekin garrantzi handiagoko lanak egin zituen.\n1951n Yves Montand antzezlearekin ezkondu zen. 1957tik aurrera antzerkian ere jardun zuen. Film gehienak Frantzian eginagatik, Alemanian eta Estatu Batuetan ere lan egin zuen. 1959an Oscar saria jaso zuen \"Room at the Top\" filmean egindako antzezpenagatik.\nBi oroimen-liburu eta eleberri bat idatzi zituen.\nFilmak: \"Casque d'or\" (1952), \"Les diaboliques\" (1955), \"Paris, br\u00fble-t-il ?\" (1966, \"Paris, sutan?\"), \"L\u00b4arm\u00e9e des ombres\" (1969, \"Itzaletako armada\"), \"L'aveu\" (1970), \"La vie devant soi\" (1977)."}
{"id": "275891", "revid": "336", "url": "https://eu.wikipedia.org/wiki?curid=275891", "title": "Giulio Carlo Argan", "text": "Giulio Carlo Argan (Turin, 1909ko maiatzaren 17a - Erroma, 1992ko azaroaren 12a) italiar artearen eta arkitekturaren historiako kritikaria izan zen.\nCroceren nahiz Giolli edo Ragghiantiren pentsamenduen inguruan hezitako belaunaldikoa izanik, Higikunde Modernoa joera bultzatu zuen, askatasun artistikoaren alde eginez. Errenazimentutik hasi, eta Italiako barrokotik igaroz, Gropius eta \"bauhaus\"erainoko arkitekturaren hainbat aldi jorratzen zuten liburu asko idatzi zituen. Artearen historiari buruzko lanen artean nabarmenak dira: \"Hiriburuen Europa\" (1964), \"Botticelli\" (1968), \"Borromini\" (1980), \"Brunelleschi\" (1981); eta \"Errenazimentua\" eta \"Barrokoa\" (1987). Arte modernoari buruzko lanik garrantzitsuenak zituen: \"Walter Gropius eta Bauhausa\" (1983), \"Arte modernoa\" (1991) eta \"Arte modernoa: artea 2000. urteari begira\" (1992)."}
{"id": "275892", "revid": "512", "url": "https://eu.wikipedia.org/wiki?curid=275892", "title": "Basilio II.a Bulgaroktonoa", "text": "Basilio II.a (, \"Basileios II\"; 958 inguruan - 1025eko abenduaren 15a) Bizantziar Inperioko enperadorea izan zen 976\u20131025 bitartean. Bere garaian Basilio Porfirogenitoa edo Basilio Gaztea izenekin ere ezaguna zen. Gaur egun ezagunagoa da Basilio Bulgaroktonoa izenarekin (grezieraz \u0392\u03bf\u03c5\u03bb\u03b3\u03b1\u03c1\u03bf\u03ba\u03c4\u03cc\u03bd\u03bf\u03c2, \"Boulgaroktonos\", \"bulgariarren sarraskitzailea\"), Bulgaria menderatzeko egin zuen ahaleginagatik.\nBiografia.\nKonstantino VIII.a anaiarekin batera enperadore izan zen. Aginpide guztiak hartu zituen honengandik eta handikien aginpidea murriztu ondoren, Errusia alderako joera bultzatu zuen Vladimir Kieveko printzearekin hitz harturik.\nBulgariarren aurka borrokatu zen (989-1018), eta inperio honetako osteak sakailatu zituen: Stumitzako Guduaren ondoren (1014) 15.000 gatiburi begiak lehertzeko agindua eman zuen, horietako 150 begibakar utziz, bulgariarren tsar zen Samuelenganako itzulera bidean gidari izan zitezen. Tristurak eta bihozminak jota hil zen Samuel tsarra, tropak itzuli eta laster. Basilio II.ak Armenia, Kaukaso eta Georgia bereganatu zituen, eta arabiarren aurka borrokatu zen Asia Txikian."}
{"id": "275893", "revid": "512", "url": "https://eu.wikipedia.org/wiki?curid=275893", "title": "Pteropus aruensis", "text": "Pteropus aruensis Pteropus generoko animalia da. Chiropteraren barruko Pteropodidae familian sailkatuta dago."}
{"id": "275894", "revid": "28807", "url": "https://eu.wikipedia.org/wiki?curid=275894", "title": "Basilio II.a", "text": ""}
{"id": "275895", "revid": "6950", "url": "https://eu.wikipedia.org/wiki?curid=275895", "title": "Kenneth Boulding", "text": "Kenneth Boulding (Liverpool, 1910eko urtarrilaren 18a - Boulder, Colorado, 1993ko martxoaren 18a) estatubatuar ekonomialaria izan zen.\nOxford Unibertsitateko New Collegen lortu zuen lizentziatura. 1941-1942 urteen bitartean Nazioen Elkarteko ekonomista izan zen. Eskozia, Kanada eta Estatu Batuetako hainbat erakundetako irakasle izan zen. 1949an, estatubatuar herritartasuna hartu eta handik urtebetera, Michigango Unibertsitateko Ekonomia Fakultatean sartu zen. Kuakeroa zen, eta bere bizitzaren parte handi batean nazioarteko bakearen aldeko lanetan eman zuen. 1959-1966 bitartean Michigango Unibertsitateko Gatazkak Bideratzeko Ikerketa Zentroko zuzendari izan zen. 1967-1980 urteetan eskolak eman zituen Coloradoko Unibertsitatean. Bouldingek idatzi zituen liburuen artean aipatzekoa da \"Maitasunaren eta izuaren ekonomia\" (1973)."}
{"id": "275896", "revid": "512", "url": "https://eu.wikipedia.org/wiki?curid=275896", "title": "Paul Henri Thiry d'Holbach", "text": "Paul Henri Thiry d'Holbach frantziar filosofoa izan zen (Edisheim, Palatinatua, 1723 - Paris, 1789). Parisen eta Lyndenen ikasi ondoren, Parisen hartu zuen bizilekua. Alemanezko jakintza-liburuen itzultzaile eta zabaltzailea izan zen, eta, Dideroten adiskide zenez gero, \"Encyclop\u00e9die\"-ren idazketan esku hartu zuen.\nHolbachentzat erlijioak oro despotismoaren tresna dira. Haren obra nagusia \"Izadiaren sistema\" (\"Syst\u00e8me de la nature\", 1770) da. Errealitate natural eta moralaren teoria ateo, materialista eta determinista azaltzen du Holbachek hor: materiazko natura gauza guztien -gizona barne- lehen kausa da eta betidanik izan da, ez du sekula inork sortu. Beste idazlan batzuk: \"Kristautasuna estalkirik gabe\" (1773, \"Le Christianisme d\u00e9voil\u00e9\"), \"Moral unibertsala\" (1776, \"La Morale universelle\")."}
{"id": "275898", "revid": "15795", "url": "https://eu.wikipedia.org/wiki?curid=275898", "title": "Baron d'Holbach", "text": ""}
{"id": "275899", "revid": "15795", "url": "https://eu.wikipedia.org/wiki?curid=275899", "title": "D'Holbach baroia", "text": ""}
{"id": "275900", "revid": "119347", "url": "https://eu.wikipedia.org/wiki?curid=275900", "title": "Howard Hughes", "text": "Howard Robard Hughes, Jr. (Houston, Texas, AEB, 1905eko abenduaren 24a (Bataio-agiriaren arabera, irailaren 24an)- Houston, 1976ko apirilaren 5a) munduko gizon aberatsenetakoa, ingeniari autodidakta, pilotu, zinemagile, zinema-ekoizle eta industria-gizona izan zen. Ospe handiko filmak egin zituen: \"The Racket\" (1928), \"Hell's Angels\" (1930), \"The front page\" (1931), \"Scarface\" (1932), \"The Outlaw\" (1943), \"The big sky\" (1952) eta beste asko. Diseinuan egin zituen ekarpenengatik hegazkingintzan ere izena hartu zuen -Hughes H-1 eta Hercules ur-hegazkinen eraikuntza- eta abiadura eta hedaduran lortutako lastertasun-markak arrakasta handikoak izan ziren.\nHughes Pan Am estatubatuar airelinearen monopolioari aurre egiteagatik ere nabarmendu zen. Legeak babesten zuen airelinea indartsua eta hegaldi transatlantikoak egiteko baimena zuen bakarra zen, baina Hughesek legeak aldatzea lortu zuen eta bere Trans World Airlines airelinea hasi zen bide ura egiten Lockheed Constellation hegazkinekin.\nNOK (nahaste obsesibo-konpultsiboa) desorekaren eraginez, maniak eta jokabide xelebrea erakutsarazi zion eta pertsonaia polemikoa izan zen. Hala ere, jenio bereziko pertsona zen eta fama hori jaso zuen.\nBiografia.\nHoward Hughes Humblen jaio zen, Texasen, 1905eko abenduaren 24an (Bataio-agiriaren arabera, irailaren 24an). Aita Howard Robard Hughes industrialaria zen eta petrolio putzu zailenetara iristea ahalbidetzen zuen barauts berezia patentatu zuen. 1908an, Hughes Tool Company enpresa sortu zuen, asmakizun hau merkaturatzeko xedean. Howard nerabeak negozioa oinordetzan jaso zuenean, Baker enpresarekin bat egin zuen. Rupert Hughes zinemagile eta idazlearen iloba ere izan zen aitaren aldetik.\nAma, berriz, Alene Hughes izan zuen. Misofobiaz gaixo, zikinkeria edo kutsaduraren beldur bizi zen eta eragin handia izan zuen semearengan, gehiegi babestu eta inguruko germenetatik isolatzeko joera zuelarik. Bere obsesioan, amak zorrotz zaintzen zuen bere seme-alaben osasuna, umearen gorputz biluzia miatzen zuen, hortzak, belarriak, genitalak, ukondoak edo belaunak arakatuz. Eginkariak ere aztertzen zizkien eta eguneroko lana zen umea bainatzea, gorputza lixiba xaboiaz igurzten zion bitartean. Sukar edo ondoeza nabaritu bezain laster, mediku bat baino gehiago etorriko zen etxera umeari zer gertatzen zitzaion jakiteko, zein ordu zen begiratu gabe.\n11 urte besterik ez zituen Houstoneko lehen irratia eraiki zuenean. Honekin, Mexikoko Golkoa zeharkatzen zuten ontziekin harremanetan jartzea lortu zuen. Mezuak jaso eta grabatzen zituen eta Morse kodean zetozen soinuak interpretatzen gau bakarrean asmatu zuen. Hurrengo egunerako, ontzietako ofizialekin komunikatzeko gai zen.\nAitarengandik jaso zituen gauza mekanikoekiko jakin-mina eta inteligentzia eta, 12 urterekin, mutikoaren argazkia atera zen Houstoneko egunkarian inguru hartako lehen bizikleta motordunaren jabe izan zelako, berak eraiki zuelarik, gainera.\n1922an, Alene Hughes hil egin zen haurdunaldi ektopiko baten arazoen ondorioz eta Howardentzako zartako izugarria izan zen hura, betirako geratu baitzitzaion horrenbeste babesten zuen ama galtzearen tristura.\nBi urte geroago, 1924ko urtarrilean, bihotzeko batek aita hil zion. Howardek 18 urte zituen umezurtz geratu zenean, ez aita eta ezta amarik ere. Heriotza haiek eta bere fobia propioek ikerketa medikura zuzenduko zen laborategia sortzera eramango zuen gerora.\nAitak nahi bezala, Howard izan zen dirutza itzelaren %75aren oinordeko eta petrolio-eremuetan ateratzen zenaren jabe egin zen.\nPasadenako California Institute of Technology ikastetxean egona zen, baina ez zuen inongo titulurik lortu. Aita hil eta berehala, Houstoneko Rice Institute of Technologyra joan zen.\n1925eko ekainean, Rice unibertsitatea utzi zuen eta Ella Ricekin ezkondu zen. Bikotea Hollywoodera joan zen bizitzera, Howardek pelikulak ekoizteko itxaropena baitzuen. Ezkondu eta gutxira, bikotearen arteko gorabeherak hasi ziren, beste arrazoiren artean, Howard oso zorrotza baitzen etxeko arauekiko. 1929an, Hughesek emaztea aste batzuk izan zuen isolatuta etxean eta, horren ondoren, Ricek -klaustrofobia krisiak jasan zituen- Houstonera alde egin zion, dibortzioa eskatuz.\nNortasuna eta amodioak.\nItxura ona eta inteligentzia handikoa, nortasun erakargarria zuen Howardek, baina bazituen jokabide arloteak, askotan geratzen baitzen etxean sartuta atera gabe. Ezinezkoa zen zerbaiten aurrean nola erantzungo zuen jakitea, irrikaz proiektu berri bat hasterako orduan, hurrengoan erabat ahaztuta eta alboratuta uzteko. NOK (nahasmendu obsesibo-konpultsiboa) zuen eta ez zuen sekula tratamendu egokirik jaso.\nNortasunak eta diruak, emakume ugari ekarri zizkioten ondora. 30 eta 40ko hamarkadan, Hollywoodeko dama askorekin izan zituen harremanak, baina berehala aspertzen zen haiekin edo, are gehiago, hauek Howarden maniekin.\nLehen dibortzioaren ondoren, Hughes zinemako izarrekin ibili zen eta askori eskatu zien ezkontza, maitale eta laguna zuen Katharine Hepburn tartean. Bette Davis, Rita Hayworth, Gene Tierney, Ava Gardner, Olivia de Havilland, Yvonne DeCarlo, Jane Greer, Kathryn Grayson, Ginger Rogers, Billie Dove (Hughes honen senarrari dirua eman omen zion dibortzioa lortzeko) eta beste izen asko aipatu ziren Howarden maitaleen artean. Joan Fontainek behin baino gehiagotan egon zela Hughesekin onartu zuen bere autobiografian (\"No Bed of Roses\") eta Bessie Love lehen ezkontzan izan zuen maitaleetako bat.\nJean Harlow izan zuen lagun \"Hell\u00b4s Angels\" filmaren estreinaldian, baina Noah Dietrich laguntzaileak idatzitako \"Howard: The Amazing Mr. Hughes\" liburuan, harreman profesionala besterik ez zela esaten da. Jane Russell ere aipatu behar da; ezkonduta zegoen hau Howard berarekin oheratu nahi izan zuenean (horrela kontatu zuen, behintzat, bere autobiografian); uko egin zion emakumeak, baina lagun izaten jarraitu zuten.\nHorretaz gain, Howardek artista izan nahi zuten starlet gazte-gazteak kontratatzen zituen, formazioa eman eta, ia-ia atera gabe mantentzen zituen bere pean. Estatu guztian banatutako apartamentuetan zituela horrelakoak esan zen. Diruaren garrantzia aipatu ohi zuen askotan. Bereak dira hurrengo esaldiak:\nAberastasuna eta dirua.\nDiruzainen desesperaziorako, Howardek eskua bete diru xahutzen zuen edozertan: amoranteak liluratu nahi zituen, luxuzko festak eskaintzen zituen, eslupeko beltzak... Errentagarritasun ziurtasunik gabeko proiektu eta enpresak ere hasten zituen eta inork ezin zion bere nortasun zapaltzaileari aurre egin -zenbaitetan, Noah Dietrich laguntzaileari egiten zion kasu-.\n1936ko ekainaren 11n, Gabriel Meyer izeneko oinezko bat harrapatu zuen bere autoan eta hil egin zuen Los Angelesen. Ospitalean, medikuak ziurrenik Howard edanda zihoala idatzi zuen informean eta atxilotu egin zuten. Lekuko batek Hughesen autoa noraezean eta abiadura handian ikusi zuela esan zuen eta, istripuaren aurretik, oinezkoa, geltokian, arriskurik gabeko tokian zegoela. Hala ere, ikerketak aurrera, lekukoak esan zuen guztia ukatu egin zuen eta Howarden bertsioa babestu zuen, autoa abiadura txikian zihoala eta oinezkoa etorri zitzaiola gainera, gelditzeko betarik izan gabe. Fiskalak, aske utzi eta gertatutakoaren gaineko erantzukizun guztiak kentzeko eskatu zuen.\nTrebezia eta eskrupulu falta handia erakutsi zuen zergak ekiditen. Lehen urteetan, lortu ez bazuen ere, 1932an sortu zuen Hughes Aircraft konpainia aeronautikoa Kaliforniatik Nevadara lekualdatzen saiatu zen, zergak baxuagoak zirela-eta. 1953an, aktibo guztien dohaintza egingo zion ikerketarako xedean sortu zuen Howard Hughes Institutu Medikuari, zergarik ez baitzuen ordaindu behar honek.\nUrte asko bizi izan zen Kaliforniako etxean, baina hoteletan biziz gero, bizileku gastuak aitortu gabe egon zitekeela konturatu zen eta horrela egin zuen. Handik gutxira, legea aldatu egin zen eta, 180 egun baino gehiagoz estutu batean egonez gero, zerga ordaintzeko derrigorra etorri zen. Horri alde egiteko, Hughes hotelez eta estatuz aldatzen hasi zen. Heriotzaren ondoren, Kalifornia eta Texaseko estatuek jarraipena egin zioten oinordetzaren inguruko zergak kobratu ahal izateko, baina ez zuten lurralde horietako bizilekurik egiaztatzerik lortu.\nEnpresetako zuzendariekin ere aurkitu zuen aurrezteko bidea. Ez zien soldata handirik ematen lanean ari ziren bitartean. Zerga gehiegi zen hori. Enpresa utzitakoan, Hughesek jendaurreko adierazpen iraingarriak egiten zituen haien aurka eta zuzendari horiek demandara jotzen zuten, irain egiten zielako. Aberatsak epaiketa guztiak galduko zituen eta zor zien dirutza ordaindu, baina beste hainbat aurrezten zuen bere alde. Horrela egin zuen Noah Dietrich edo Robert Maheu fidelekin -azken honen kalte-ordaina 2,2 milioi dolarrekoa izan zen-.\nHegazkingintza.\nBizitza guztian izan zen Howard Hughes hegazkin zale. 14 urterekin bere lehen hegaldia egin ote zuen esaten da, ziurra ez bada ere, baina pilotu ausarta izan zen ezbairik gabe. Azkarra zen eta interesa zuen hegazkingintzan eta mekanikan eta bere kasa ikasiko zuen ingeniari aeronautikoa izaten, eraikuntza eta diseinuan aurrerapen sakonak egingo zituelarik.\nHughes Aircraft konpainia sortu zuen eta marka mundialak hautsi zituen bere hegazkinak gidatzen. Teknologian arrakastatsuena, Hughes H-1 Racer izan zen eta, 1935eko irailaren 13an, 566\u00a0km/h abiadura lortu zuen harekin aurreko laster-markak (505\u00a0km/h) gaindituz. Bada Mitsubishi A6M Zero hegazkin japoniarra modelo horretan oinarritu zela esaten duena.\nUrtebete geroago, 1937ko urtarrilaren 19an, H-1 hegazkinaren diseinu berriago batekin bere kontinenteko abiadura laster-marka haustea lortu zuen, eskalarik gabe Los Angeles eta New York artean hegan egin zuenean. 7:28:25 behar izan zituen eta aurrekoan 9 ordu eta 27 minutu izan ziren. Abiadura 518\u00a0km/h izan zen.\nH-1 ereduak berrikuntza ugari ekarri zuen diseinuan. Lurreratze pista gorde zitekeen eta errematxe eta lotuneak zuzen finkatu ziren hegazkinean, handik nabarmendu gabe bateratuz, horrela marruskadura zinetikoa minimizatu eta abiadura irabazteko xedean. Bigarren Mundu Gerran erabiliko ziren beste aireplano batzuen diseinuen oinarrian zegoen hori dena, Mitsubishi A6M-z gain, Focke-Wulf Fw 190 edo F6F Hellcat. 1975ean, H-1aren dohaintza egin zion Smithsonian Erakundeari eta Washington, D.C.-en Aire eta Espazio Museo Nazionalean dago ikusgai.\n1938ko ekainaren 10ean, marka berri bat hautsi zuen munduari 91 ordutan (3 egun eta 19 ordu) bira eman zionean -aurrekoa 4 egunetan zegoen-. Hegaldi hau ez zuen bere aireplanoekin egin eta Lockheed Model 14 Super Electra erabili zuen, lau eskifaia-kidek lagunduta. Irratia zuen eta teknologia modernoko ekipamendua. Hughesek teknologiaren garaipena erakutsi nahi zuen honekin, distantzia luzeko bidaiak seguruak zirela frogatu nahian.\nSari asko jaso zituen, Harmon Trophy saria (1936 eta 1938an), Collier Trophy saria (1938an), eta Ocatve Chanute Award saria (1940an) beste batzuen artean. 1939an, Urrezko Domina eman zioten Legebiltzarrean \"Hegazkingintzaren zientzia aurrerarazi zuelako eta herri hau mundu osoan ezagutuarazi zuelako\". New York Times egunkariak esan zuenez, Hughes ez zen Washingtonera domina jasotzera joan eta, Harry S. Truman lehendakariak postaz bidali behar izan zion.\nHughes Aircraft.\n1932an sortu zuen Hughesek Hughes Aircraft Kaliforniako Burbankeko Lockheed Aircraft Corporationeko hangar baten izkinean. Hasiera batean, H-1 Racer hegazkin militar bihurtu nahi zuen Hughes Tool Companyren atal bat besterik ez zen izan. II. Mundu Gerra garaian eta ondorengo urteetan, Hughesek Defentsa Departamentuaren kontratista izatea lortu zuen. 1947an sortu zuen Hughes Helicopters, Kellett fabrikatzaileak bere azken eredua Hughesi saldu zioenan ekoizpenerako&lt;refhttps://web.archive.org/web/20121009042057/http://www.centennialofflight.gov/essay/Aerospace/Hughes/Aero44.htm&lt;/ref&gt;.\nHurrengo urtean agertu ziren enpresaren beste atalak: Hughes Aerospace Group, The Hughes Space and Communications Group eta Hughes Space Systems Division. 1961ean batuko ziren, Hughes Space and Communications Company osatzeko.\nAurrez esan bezala, Howard zergak ordaintzetik alde egin nahian ibili zen beti eta Hughes Aircraft Nevadara lekualdatzeko ahaleginak egin zituen, presio fiskala baxuagoa zela-eta, baina ez zuen bere helburua lortu eta, 1953an, Hughes Aircrafteko aktibo guztien dohaintza egin zion ikerketari zuzendutako Howard Hughes Institutu Medikuari, honek ez baitzuen zergarik ordaintzen.\nXF-11ren istripua.\n1946ko uztailaren 7an, Hughesek istripu larria izan zuen Los Angelesen AEBetako armadarentzat egiten ari zen XF-11 hegazkin espiaren lehen hegaldian. Froga era egokian zihoan, baina aireratu eta 105 minutura, itzultzeko prestatu zenean, olio galtze xumea izan zuen eskuineko motorrean, presioa jaitsi eta helizeen kontrola galaraziz. Motorrak atzerantz egin zuen tira eta hegazkina, desorekatuta erabat, altura galtzen hasi zen.\nHughes Los Angeles Country Clubeko golf-zelaian lur hartzen saiatu zen, Beverly Hillsen, baina ez zuen lortu. XF-11a 3 etxeren kontra jo zuen eta erregaien deposituek eztanda egin zuten. Pilotua larri zaurituta geratu zen. Nola edo hala, lortu zuen kabinatik irtetea, baina erredura larriak jasan zituen, sute itzela izan baitzen. William L. Durkin AEBetako Itsas Armadako sarjentuak lagundu zion infernu hartatik ateratzen.\nLesio larriak izan zituen barruan, haustura ugari (klabikula, saihetsak...) eta 3. mailako erredurak gorputz osoan. Bizitza guztirako ondorioak geratu zitzaizkion. Handik aurrera, goiko ezpaineko orbainak estaliko zizkion bibotea eramango zuen beti.\nAEBetako Aire Indarrak Hughesi bota zion istripuaren errua eta, irregulartasun asko egin zituela esan zuen: ez zuen aurreikusitako bidea egin, eman zitzaion irrati-frekuentzia ezberdina erabili zuen... Txostenak XF-11k erori baino lehen galdu zuela kontrola zioen eta hau ez zen Hughesen gustuko izan. Ez zuela kontrola galdu esan zuen, helizeen erruz galdu zuela altuera baizik. Aire Indarren txostena partziala eta bidegabea zela salatu zuen, militarrek ez zutelako helizeen sistemaren funtzionamenduaren akatsa erakutsiko zuen frogarik onartu nahi -helize haiek ere esperimentalak ziren, hegazkina bezala, eta 4 palaz osatutako 2 helize ziren, bat bestearen atzean lotuta-.\nOspitalean, Hughesek gorputza erabat hondatuta zuen, baina buruak martxan jarraitzen zuen. Ingeniariei deitu zien bere neurriko ohe bat egiteko aginduz, diseinua ez baitzitzaion gustatzen. Bere aginduetara, 30 motor elektrikoz maneiatzen zen sistema hidraulikoa jarri zioten eta, botoiei eraginez, ohea nahi eran doitzeko aukera zuen, gaurko ospitaleetako oheen aitzindari.\nHughes eta bere H-4 Herkules handia.\nOspe handiena lortu zuen proiektua H-4 H\u00e9rculesa izan zen. Aireontzi erraldoi honek marka berri bat hautsiko zuen: inoiz ezagututako ur-hegazkin handiena izan zen. \"Spruce Goose\" izena eman zitzaion eta hasiera batean gerrarako erabiltzeko xedean egin zen. II. Mundu Gerran, urpeko alemaniarrak ekidinez, Atlantikoaren barrena tropa eta tresneria garraiatzeko izango zen. Baina proiektu erraldoi eta zaila zen eta ez zuten garaiz amaitzea lortu, gerra bukatu zenean, %60a besterik ez baitzegoen egina.\nPrentsak Howarden irizpide faltaz hitz egin zuen eta diru publikoa xahutzeaz salatu zuen. Ezbaian jarri zen egun batean aireontzi hura egin zitekeenik ere. 193 tonako aparatu bakarra egingo zen eta, jendearen esamesen aurrean, Hughesek, hegan eginaraztea ez bazuen lortzen, estatua betirako utziko zuela agindu zuen.\n1947an, Legebiltzarraren Gerra Ikerketarako Batzordearen aurrean agertu behar izan zuen eta kontratuaren epeak ez betetzearen arrazoiak argitu. Hughesek gogor defendatu zuen bere burua eta Batzordea zuen azken txostena egin gabe desegin zen. Hughesek berea lortu zuen berriro ere eta, 1947ko azaroaren 2an, hegazkin erraldoiak Long Beachen, Kalifornian, hegan egitea lortu zuen. 30 bat metro eta milia batez (1,6\u00a0km) lortu zuen Herculesek uraren gainean altxatzea. Jendetza izugarriak ikusi zuen Hughes pilotu, 130\u00a0km/h. Ez zuen sekula gehiago hegan egingo. Gerora argitu zuenez, Legebiltzarra eta iritzi publikoaren aurrean zergapekoie dirua behar bezala gastatu zela frogatzeko egin zuen. Gaur, \"Spruce Goose\" McMinnvillen dago, Oregonen, Evergreen Aviation Museoan.\nTWA aireko bidaien enpresaren abenturak.\n1939an, Hughesek 7 milioi dolar inbertitu zituen akziotan TWA konpainian eta airelinea horren kontrolaz jabetu zen. Horrekin, lege federalaren arabera, Hughesek ezingo zituen bere aeroplano propioak eraiki.\nHowardek lehiakide gogorra izan zuen, Panagra, gero Pan American World Airways (Pan Am) izango zena eta Juan Trippe zen bere ordezkaria, Ameriketako hegaldien gehiengoren ardura zuena. Trippek zuen zeruetako monopolio osoa eta Hughesen arerio amorratua zen.\nTWAko Boeing 307k baino lan hobea egingo zuen aireplano baten bila, Hughes Boeingen lehiakide zen Lockheedenggana hurbildu zen. Egia esan, harremanetan zegoen berarekin, 1938an elkarrekin egin baitzuten munduari bira emateko erabili zuen hegazkina. Lockheedek baiezkoa eman zion Howarden hegazkina sekretuan eraikitzeko eskariari. Emaitza Lockheed Constellation dotorea izan zen eta TWAk erosi zituen ekoizpen-katetik aterako ziren lehen 40 hegazkinak. Inoiz egindako hegazkin eskari handien eta garestiena izango zen hura.\nIraun zuen bitartean, Pan Am AEBetako airelinea nagusia izan zen eta TWA, berriz, bigarrena, baina barruko hegaldietan lehentasuna mantendu zuen eta horrek Pan Am baino handiagoa egiten zuen. Gainera, Hughes zen konpainiaren akzio askoren jabe eta, horregatik, AEBetako gizon aberatsena zen, 1.000 milioi dolar baino gehiago zuen lehen estatubatuarra.\n1956an, Hughesek 400 milioi balio zuten 63 Convair 880 eskatu zituen TWArentzako. Hughes oso aberatsa zen, baina kanpoko inbertsoreek TWAren agintaritza uztea eskatu zioten diru truk. PAN AMeko Trippe izan zen maniobra haietako askoren eragile.\n1960an, TWA utzi beharrean izan zen. Konpainiaren %70aren jabe zen eta, hurrengo urteetan, kontrola berreskuratzeko ahaleginetan ibili zen. 1966an, tribunal federal batek akzioak saltzera behartu zuen, TWA eta Hughes Aircraft artean interes arazoak zeudela-eta. TWAreko partaidetza saltzean, 547 milioi dolar irabazi zituen. 70. hamarkadan, Hughes airelineen negoziora itzuli zen, linea berri bat erosi eta \"Hughes Airwest\" izena eman ziolarik berriro.\nGaixotasuna eta heriotza.\n1950. urtearen amaierarako, Howard Hughesen NOKak okerrera egin zuen eta Ameriketan agerpen gehien zituen gizona bizitza publikotik ezkutatzen hasi zen.\n1957ko urtarrilaren 12an, Hughes urte batzuk lehenago ezagutu zuen Jean Petersekin ezkondu zen. Bigarren ezkontza hau ere gorabeheratsua izan zen, obsesioak okertu egin baitziren eta itxita egoteko joera areagotu, emazterekiko harremanak telefonoz bakarrik mantentzen zituen arte.\nBehin baino gehiagotan argitaratu zuten, hiltzear zegoela edo hil zela. Morbo handia zegoen gizartean Howarden irudiaren inguruan. Bizitza guztiko zigorra izan zen nahastea eta 30. urteetan inguruko lagunek ilarren inguruan zuen obsesioa zabaldu zuten, bide bereziak eginez haiekin eta, jan aurretik, tamainaren arabera sailkatuz.\n\"The Outlaw\" ekoizten ari zen bitartean, Hughes Jane Russellen blusaren akats batekin obsesionatu zen, oihala josturan pilatzen zela eta bi titi-punta ikusten zirela esanez. Kezkaren kezkaz, arazoa konpontzeko memorandum bat eta guzti egin zuen, taldeko kideen artean banatu zuelarik.\nGero eta itxiagoa zen bere bizitza, gela ilunetan sartzen zelarik. Botika eta drogen eragina jasan zuen eta ile-apaintzailea izan zen mantendu zuen bisita bakarra. Ondo ordaindutako medikuak bizi ziren etxean, baina Hughesek ez zituen ia ikusten eta haien aholkuak baztertzen zituen.\nBizitzaren amaieran, mormoiak zituen inguruan. Bera ez zen erlijio horretakoa, baina ez zuten alkoholik kontsumitzen eta konfiantzazko jendea iruditzen zitzaion.\nGaztetan, sifiliak hartu zuen eta garaiko tratamendua esperimentala baino ez zen, ondorio larriak ekar zitzakeelarik. Nerbio Sistema Zentralean eragin zezakeen eta arazo psikiatrikoak eragin. Sendagileek ez zuten sendatzea lortu eta sifilia okerrera joan zen. Sintomen artean, eskuetan atera zitzaizkion babak izan ziren eta inori eskua ez luzatzeko aholkua eman zioten. Ez zuen sekula gehiago egingo eta, zerbait ukitu beharrean bazen, paperezko musuzapiak erabiliko zituen germenengandik babestearren.\nManaguako hotel berezi batean bizi zen, Nikaraguaren hiriburu moderno hartan, Hotel Intercontinental -gaur, Crowne Plaza-. Hantxe harrapatu zuen 1972ko abenduaren 23ko Managuako lurrikarak eta izututa ihes egin beharrean izan zen. Badirudi Somoza familiaren palazioetako batean babestu zela lurrikararen ondoren.\n1976ko apirilaren 5ean, 70 urte zituenean, hilzorian zegoen Hughes Acapulco hotel ospetsuan. Hegazkinean igo zuten Houstoneko Ospital Metodistarantzera eramateko xedean, baina ez dago zer eginik jada. Hegaldian hil zen edo, agian, igo aurretik. Houstoneko sendagileek gorpu zaharkitu eta argala aurkitu zuten, bizar luze eta aspaldi moztu gabeko azazkalez hornitua. Itxituraren ondorioz, ez zegoen ezagutzeko moduan eta FBIk hatz-markak hartu behar izan zizkion identifika ahal izateko.\nAutopsiaren arabera, giltzurrunetako arazo batek eragin omen zion heriotza. Desnutrizio larria ere erakusten zuen eta orratz hipodermiko muturrak ere bazituen besoko azal azpian. Horrela bukatu zen heriotzari behin baino gehiagotan alde egin zion enpresaburu aberats eta heroi nazionalaren bizitza.\nApirilaren 7an eman zioten lur Houstoneko Glenwood hilerriko familiarteko panteoiean.\nHoward Hughesen zinema.\nLehen bi filmak 1927an estreinatu ziren, \"Everybody's Acting\" eta \"Two Arabian Knights\" eta arrakasta itzela izan zuten, azkenak, komedia zuzendari hoberenentzako Oskarra eman ziolarik. \"The Racket\" 1928an eta \"The Front Page\" 1931n izendatuta egon ziren sari horietarako.\n1927 eta 1930 artean 3,8 milioi dolar gastatu zituen berak idatzi eta zuzendu zuen \"Hell's Angels\" ekoizteko -Luther Reedek lagundu zion-. Film erdia grabatuta zegoenean, \"The Jazz Singer\" estreinatu zuten eta soinuaren iraultza etorri zen zinemara. Hughesek teknologia berria sartzeko premia ikusi zuen eta, Greta Nissen artista norvegiarra despeditu eta Jean Harlow sartu zuen aristokrata britainiarraren paperean -aurrekoaren ahotsa ez zen sinesgarria geratzen oraingo teknologian-.\nHughesen mania eta xelebrekeriak nagusitu ziren ekoizpen lan hartan. Biplanoen arteko borrokak grabatu behar ziren airean eta 3 pilotu hil ziren lan horretan. Azkenean, inor ez zuen azken eszena grabatu nahi izan, arriskutsua zela-eta, eta Hughesek berak egin behar izan zuen, filma bukatzeko. Lortu zuen, baina istripua izan zuen, zauri arinak jasan zituelarik.\n3 urte iraun zuen lan erraldoi hark, Hughesek berriro grabatzen baitzituen abiadurarik gabeak iruditzen zitzaizkion eszenak. Meteorologo bat ere kontratatu zuen, zerua lainotuta nahi zuelako. Lainoek erreferentzia bat ematen zioten ikusleari eta aireplanoaren abiadura hobeto hautemango baitzen horrela.\nLos Angeleseko Grauman's Chinese Theaterren estreinatu zuten 1930eko maiatzaren 24an eta Charles Chaplin eta Buster Keaton izan zituen gonbidatuen artean. 8 milioi dolar irabazi zituen filmarekin, gaurko 90 izango zirenak.\n1932an, \"Scarface\" ekoitzi zuen.\n1943an, \"The Outlaw\" etorri zen, bere film ezagunena, Jane Russell izar."}
{"id": "275901", "revid": "512", "url": "https://eu.wikipedia.org/wiki?curid=275901", "title": "Heinrich August Marschner", "text": "Heinrich August Marschner (Zittau, Saxonia, 1795ko abuztuaren 16 - Hannover, 1861eko abendua) alemaniar musikagilea izan zen. Alemaniar opera erromantikoa finkatu eta zabaldu zuen. 1817an Beethoven ezagutu zuen Vienan, eta hark bultzaturik hasi zen musikagintzan. 1820. urtean Weberren zuzendaritzapean estreinatu zen Dresdenen \"Heinrich IV und d\u00b4Aubign\u00e9\" Marschnerren opera. Hannoverko gorteko kapera-maisua izan zen 1831-1859 urteetan. Weberren eta Wagnerren arteko zubitzat jotzen da; eragin handia izan zuen Wagnerren hasierako lanetan. Operak idatzi zituen batik bat: \"Der Vampyr\" (1828), \"Templer und J\u00fcdin\" (1829), Scotten \"Ivanhoe\" lanean oinarritua, eta \"Hans Heilig\" (1833), operarik famatuena. Antzerkirako musika ere idatzi zuen, ganberako musika, liederrak, baladak, ahotserako eliza-musika eta pianorako musika."}
{"id": "275902", "revid": "28807", "url": "https://eu.wikipedia.org/wiki?curid=275902", "title": "Heinrich Marschner", "text": ""}
{"id": "275903", "revid": "56334", "url": "https://eu.wikipedia.org/wiki?curid=275903", "title": "Gabriel Olaizola", "text": "Gabriel Olaizola Gabarain (Hernani, 1891 - 1973) gipuzkoar abeslaria (baxua) eta abesbatza-zuzendaria izan zen. Donostian jarri zen bizitzen Sekundino Esnaolak eskatuta eta Donostiako Abesbatzako kide egin zen 1916. urtean. Hasierako emanaldi arrakastatsuek (Beethovenen IX. sinfonia, Usandizagaren \"Mendi-Mendiyan\", Berliozen \"Faustoren kondenatzea\", Brahmsen \"Requiem\"a) bidea zabaldu zioten eta Europako antzezleku garrantzitsuetan abestu zuen (Lisboa, Milan, Madril, Bartzelona, Napoli, Paris, Montecarlo, Venezia, Marseilla, Palermo). Antzezlekuetatik erretiratu zenean abesbatzak sortu (Donostiako \"Eusko-Abesbatza,\" \"Eresoinka, Schola Cantorum\") eta zuzendu zituen. Txalo ugari jaso zituen Eresoinka abesbatzarekin, erbesteko urteetan, Belgika, Frantzia, Holanda eta Ingalaterrako hiriburuetan.\nAurtxoa seaskan.\nGabriel Olaizolak konposatutako kantuen artean, seguraski ezagunena \"Aurtxoa seaskan\" deritzona da. Nazioartean ere oso zabaldua, ospearen ospeaz askok uste dute kantu anonimo herrikoia dela."}
{"id": "275904", "revid": "105290", "url": "https://eu.wikipedia.org/wiki?curid=275904", "title": "Periskopio", "text": "Periskopioa zuzenean ikusi ahal izatea galarazten duen oztopoaren gainetik zerbait begiztatzeko balio duen optika-tresna da.\nPeriskopio-mota ohikoena \"L\" formako hodi huts bat izaten da, goiko muturrean eta \"L\"-aren angeluan prismak dituena. Prismek behatu nahi den irudiaren argiaren norabidea aldatzen dute eta horrela irudia behatzailearen begian islatzea lortzen da; lehenengo prisma behatzen den irudiaren argiarekiko 90\u00b0-ko angeluan dago ezarria, eta handik, hodian beherantz islatzen du irudia hodiaren angeluko prismara. Bigarren prisma ere jasotzen duen argiarekiko 90\u00b0-ko angeluan ezarria dago eta horizontalean islatzen du irudiaren argia behatzailearen begiraino.\nErabilera.\nPeriskopioak gerrako tankeetan eta itsaspekoetan erabiltzen dira batez ere."}
{"id": "275906", "revid": "28807", "url": "https://eu.wikipedia.org/wiki?curid=275906", "title": "Periskopioa", "text": ""}
{"id": "275907", "revid": "512", "url": "https://eu.wikipedia.org/wiki?curid=275907", "title": "Julio Zesar Eskaligero", "text": "Julio Zesar Eskaligero \u2014jatorrizko izen-deiturez, Giulio Cesare Scaligero\u2014 (Riva del Garda, 1484ko apirilaren 23a \u2013 Agen, Frantziako Erresuma, 1558ko urriaren 21a) italiar osagilea eta humanista izan zen.\nBizitza.\nBolonian ikasketak egin ondoren, Maximiliano I.a Habsburgokoaren armadan ibili zen gudari. Medikuntzako ikasketak egin zituen urte batzuk geroago, eta Veronan hartu zuen bizilekua. 1528. urtean Erasmok Zizeronen aldekoak eraso zituenean kritika gogorra egin zuen Eskaligerok haren aurka (1531), eta Dolet eta Rabelais ere jarri zituen auzitan. Hipokrates, Teofrasto, Aristoteles eta beste filosofo batzuei buruzko iruzkinak argitaratu zituen.\nObra nagusiak: \"De causis linguae latinae\" (1540), \"In librum Theophrasti de causis plantorum commentarii\" (1556), \"In librum de somnis Hippocratis commentarius\" (1561), \"Poetica\" (1561), \"Poemata\" (1574), \"Epigrammatum liber unicus\" (1583) eta \"Epistolae\" (1600)."}
{"id": "275908", "revid": "512", "url": "https://eu.wikipedia.org/wiki?curid=275908", "title": "Pteropus banakrisi", "text": "Pteropus banakrisi Pteropus generoko animalia da. Chiropteraren barruko Pteropodidae familian sailkatuta dago."}
{"id": "275909", "revid": "336", "url": "https://eu.wikipedia.org/wiki?curid=275909", "title": "Fiodor Tolbukhin", "text": "Fiodor Ivanovitx Tolbukhin (Andronik \u2014Jaroslavetik hurbil\u2014, Errusiar Inperioa, 1894ko ekainaren 16agreg./ekainaren 4ajul. - Mosku, Sobietar Batasuna, 1949ko urriaren 17a) Armada Gorriko mariskala izan zen.\n1917. urtean Errusiar Inperioko Armadako kapitaina zen, eta bat egin zuen Errusiako Iraultzarekin. 1939. urtean dibisio bateko buruzagia zen Uraletan. Bigarren Mundu Gerran, 1942an Ukrainako hirugarren frontean zen, eta garaipen sonatua lortu zuen Stalingraden. 1943an, hamabi zaldizko talderen buru, Stalingraderako bidean zen alemaniar armada garaitu zuen, eta Dnieper aldera erretiratu behar izan zuten alemaniarrek. 1944. urtean Besarabia, Bukarest eta Sofia okupatu zituen. Mariskal egin zuten eta Belgrad askatu zuen. Malinovskirekin bat eginik Hungaria eta Austria askatu zituen, eta 1945. urtean Estatu Batuetako armadekin elkartu zen. Austria okupatzen zuen Sobietar Armadako buruzagi gorena izendatu zuten."}
{"id": "275911", "revid": "96586", "url": "https://eu.wikipedia.org/wiki?curid=275911", "title": "Elio Vittorini", "text": "Elio Vittorini (Sirakusa, Sizilia, Italia, 1908ko uztailaren 23a - Milan, Italia, 1966ko otsailaren 12a) italierazko idazlea eta itzultzailea izan zen.\nFlorentziako \"La Stampa\" eta \"Solaria\" aldizkarietan idatzi zituen lehen kontakizunak. Bere lehen eleberrietan kritika zorrotza egin zion italiar gizarteari: \"Piccola borghesia\" (1931, \"Burgesia txikia\"), \"Il garofano rosso\" (1933, \"Krabelin gorria\") eta \"Conversazione in Sicilia\" (1941; \"Solasaldia Sizilian\". Pello Lizarralde. Igela, 2021). Ondoren \"Uomini e no\" (1945, \"Gizona eta ez\"), \"Il Sempione strizza l\u00b4occhio al Fr\u00e9jus\" (1947, \"Gizarajoa Frejusi begi-keinua egiten\"), \"Le donne di Messina\" (1949, \"Messinaren andereak\"), \"Diario in pubblico\" (1957, \"Egutegia jendaurrean\") eta \"La citt\u00e0 del mondo\" (1969, \"Munduko hiria\"). Bere garaiko Estatu Batuetako idazle asko ezagutarazi zituen Italian, baita haien zenbait obra italierara itzuli ere."}
{"id": "275912", "revid": "336", "url": "https://eu.wikipedia.org/wiki?curid=275912", "title": "Erich Fromm", "text": "Erich Fromm (Frankfurt am Main, Alemania, 1900eko martxoaren 23 - Muralto, Suitza, 1980ko martxoaren 18a) Estatu Batuetako psikoanalista eta filosofoa izan zen, alemaniarra jatorriz.\nBizitza.\n1934ean Estatu Batuetara emigratu zuen, Alemania nazitik ihes, eta Ameriketan moldatu zuen bere obra.\nFreuden ikasle izan zen, baina, hark ez bezala, pertsona biologiaren emaitza izateaz gainera, gizartearena ere bazela uste zuen. Frommek psikologiaren eta gizartearen psikoanalisiaren printzipioen bidez kultura-arazoei irtenbidea emanez, Frommek uste zuen gizadia gai izango litzatekeela psikologikoki gizarte osasuntsu bat eratzeko.\nErich Fromm 1900. urtean jaio zen martxoaren 23an, Frankfurt am Mainen. Bere gurasoak judutar ortodoxoak ziren, eta bera euren seme bakarra izan zen. Jaio zen herrian bertan, 18 urte zituela, Frankfurt am Mainen hasi zituen jurisprudetzia ikasketak. 1919ko udan, Frommek Hidelbergeko Unibertsitatean hasi zituen ikasketak, eta soziologia ikasteari ekin zion, Alfred Weberrekin hasi zen ikasten, Max Weber soziologoaren anaia zenarekin, Karl Jaspersekin eta Heinrich Rickertekin. 1922an bere titulua jaso zuen, eta hurrengo urteetan zehar, psikoanlista bilakatzeko bere burua lantzen ibili zen Frieda Reichmann izeneko erietxe batean. 1930ean Frankfurteko Gizarte Ikerketa Institutuan sartu zenean, amaitu zuen bere entrenamendu psykoanalitikoa.\nIdazlanak.\nIdatzi zituen lan ugarien artean (Freuden teoriari, erlijioari, marxismoari buruzkoak), \"The Art Of Loving\" (1956, \"Maitatzearen artea\") eta \"Escape form Freedom\" (1941, \"Askatasunetik iheska\") dira ezagunenak."}
{"id": "275913", "revid": "96586", "url": "https://eu.wikipedia.org/wiki?curid=275913", "title": "John Gilbert", "text": "John Cecil Pringle (Logan, Utah, - Los Angeles, ), John Gilbert izengoitiz ezaguna, Estatu Batuetako antzezlaria izan zen. Zinema mutuaren garaian antzezlaririk famatuenetakoa izan zen. Haren filmik gogoangarriena izan zen \"The big parade\" (1925, K. Vidor-ek zuzendua). Greta Garborekin batera lan egin zuen sarri, C. Brownen \"Flesh and the devil\" (1927, \"Haragia eta deabrua\") eta \"A woman of affairs\" (1928) filmetan, esaterako; edo E. Gouldingen \"Love\" (1927) filmean. Arazoak izan zituen zinema ahostuna sortu zenean, egoera berrira egokitzeko. Gilberten film ahostunek ez zuten arrakastarik izan, nahiz eta lan onik ere egin zuen tartean, esaterako: \"Downstairs\" (1932, Monta Bell zuzendari) eta \"Fast Workers\" (1933, T. Browning). Gehiegizko edanak hondatuta bizi izan zen azken urteetan, eta bihotzekoak jota hil zen."}
{"id": "275914", "revid": "512", "url": "https://eu.wikipedia.org/wiki?curid=275914", "title": "Serge Golovine", "text": "Serge Golovine (Monako, 1924ko urriaren 30a - Paris, Frantzia, 1998ko uztailaren 31) ballet-dantzaria izan zen. Julia Sedova, Alexandre Volinine, Olga Preobrajenska eta beste zenbaitekin egin zuen dantza haurtzaroan eta gaztaroan. 1941ean Montecarloko Operako Balletean hasi zen eta Parisko Operan 1947an. Cuevasko Markesaren Konpainian aritu zen ondoren, hura hil zen arte (1962). Konpainia horretan egin zen famatua, batez ere \"Basoko loti ederra\" dantzatuz, Rudolf Nureievekin. Bere Konpainia sortu ondoren (hilabete batzuk bakarrik iraun zuen), Genevako Antzoki Handiko ballet-irakasle izan zen (1964-1969), eta ondoren bere Eskola propioa eratu zuen Genevan bertan. Parisko Operako Balletean irakatsi zuen 1981etik 1997ra. Antzoki horretantxe dantzatu zuen azkenekoz (1975) bere obra gogokoena: \"Petrouchka\"."}
{"id": "275915", "revid": "56334", "url": "https://eu.wikipedia.org/wiki?curid=275915", "title": "Marcelin Hegiaphal", "text": ""}
{"id": "275916", "revid": "1982", "url": "https://eu.wikipedia.org/wiki?curid=275916", "title": "Marcelin Heguiaphal", "text": ""}
{"id": "275917", "revid": "336", "url": "https://eu.wikipedia.org/wiki?curid=275917", "title": "Leopoldo I.a Belgikakoa", "text": "Leopoldo I.a Belgikakoa (Coburg, Germaniako Erromatar Inperio Santua \u2014gaur egun Alemania\u2014, 1790ko abenduaren 16a - Laeken, Belgika, 1865eko abenduaren 10a) belgikarren erregea izan zen 1831-1865 bitartean. Belgika independentearen lehenbiziko erregea izan zen.\nBizitza.\nSaxonia-Coburg-Saalfeldeko printzea zen, eta Errusiako armadan aritu zen Napoleonen aurkako gerran. 1815ean, ingeles herritartasuna hartu eta Charlotte Ingalaterrako erreginagaiarekin ezkondu zen, baina bi urte geroago hil zitzaion emaztea.\n1830eko iraultzan, Belgikako batzarrak hautatu zuen belgikar guztien errege, Joseph Labeauk hala eskatuta, eta errege izendatu zuten 1831n. Belgikaren aldeko saioak egin zituen nazioartean eta aurre egin zion herbeheretarren erasoari. 1832an, Frantziako errege Luis Filiperen arreba Luisa Maria Orleanskoarekin ezkondu zen eta handik aurrera Belgikako independentziaz arduratu zen nagusiki. Barne politikan, katolikoen eta liberalen arteko elkar-ulertzea bultzatu zuen."}
{"id": "275918", "revid": "336", "url": "https://eu.wikipedia.org/wiki?curid=275918", "title": "Hugh MacDiarmid", "text": "Hugh MacDiarmid, jaiotza-izenaz Christopher Murray Grieve (Langholme, Eskozia, 1892ko abuztuaren 11a - Edinburgo, Eskozia, 1978ko irailaren 9a), eskoziar poeta izan zen.\nBiografia.\nEskoziako literaturaren pizkundearen sustatzaile nagusietako bat izan zen XX. mendearen lehen erdian. Saiakerak eta satirak idatzi zituen batez ere. Eskoziako idazle nagusitzat hartua izan da, Robert Burnsekin batera, Eskoziako hizkuntzari literatura-maila eman baitzion.\nEskoziera zaharrez eta ingelesez idatzi zuen.\nBere lanen artean azpimarragarri dira: \"A Drunk Man looks at the Thistle\" (1926), \"Stony Limits and other Poems\" (1934), \"Selected Poems of Hugh M. D.\" (1945), \"A Kist of Whistles\" (1947), \"Three Hymns to Lenin\" (1957). Hala ere, bere lanik azpimarragarriena \"Haud Ferrit\" da; horren lehen agerpena \"In Memoriam James Joyce\" (1955) izenekoa izan zen."}
{"id": "275919", "revid": "28807", "url": "https://eu.wikipedia.org/wiki?curid=275919", "title": "Christopher Murray Grieve", "text": ""}
{"id": "275921", "revid": "512", "url": "https://eu.wikipedia.org/wiki?curid=275921", "title": "Pteropus brunneus", "text": "Pteropus brunneus Pteropus generoko animalia da. Chiropteraren barruko Pteropodidae familian sailkatuta dago."}
{"id": "275922", "revid": "56334", "url": "https://eu.wikipedia.org/wiki?curid=275922", "title": "Alexander Calder", "text": "Alexander Calder (Filadelfia, 1898ko abuztuaren 22a - New York, 1976ko azaroaren 11a) Estatu Batuetako eskultore, marrazkilari eta pintorea izan zen. New Yorkeko \"Art Students League\" eskolan ikasi zuen. Ondoren Parisa jo zuen, eta bertan Arp, Mir\u00f3 eta Mondrianekin jarri zen harremanetan. Bere eskulturarik ezagunenak, \"mugikor\" izenaz bataiatu zituenak, hariz eta xaflez osaturiko zintzilikarioak dira; eskultura horiek irauli egiten dute hutsaren eta betearen arteko ohiko harremana. Bere lanetan hautsi zituen eskulturak ordura arte berezkoak zituen egonkortasuna eta zurruntasuna. 1942tik aurrera burdinazko eskultura handi zurrunak egin zituen, eta \"egonkor\" izena eman zien. Eskultura-lanez gainera, liburu ugaritarako irudiak, antzerkirako dekorazioak eta kolore biziko margolan umoretsu eta xaloak egin zituen."}
{"id": "275923", "revid": "512", "url": "https://eu.wikipedia.org/wiki?curid=275923", "title": "Jean Jacques R\u00e9gis de Cambac\u00e9r\u00e8s", "text": "Jean Jacques R\u00e9gis de Cambac\u00e9r\u00e8s, Parmako 1. dukea (Montpellier, Frantzia, 1753ko urriaren 18a - Paris, Frantzia, 1824ko martxoaren 8a) frantziar legegizona eta politikaria izan zen. Parmako dukea izan zen.\nBiografia.\n1792. urteko Konbentzioan diputatu aukeratu zuten, eta Luis XVI.aren hiltzearen aldeko botoa eman zuen. 1793. urtean girondarren aurkako jazarpenaren alde azaldu zen. Urte hartan bertan Kode Zibil berria prestatu zuen, baina Konbentzioak ez zion onartu. 1799an Justizia ministro izendatu zuten, eta Kontsulen garaian Napoleon Bonaparteren mendeko bigarren kontsula izan zen (1799-1804). Kode Zibil berria idatzi zuen beste zenbait lagunekin, eta Inperioko kantziler nagusi eta Parmako duke egin zuten. 1814. urtean Borboikoekin bat egin zuen, baina 1815etik 1818ra bitartean ez zuen eskubide politikorik izan, erregearen hiltzailetzat hartu zutelako."}
{"id": "275924", "revid": "28807", "url": "https://eu.wikipedia.org/wiki?curid=275924", "title": "Jean-Jacques-R\u00e9gis de Cambac\u00e9r\u00e8s", "text": ""}
{"id": "275925", "revid": "336", "url": "https://eu.wikipedia.org/wiki?curid=275925", "title": "Marcelo R\u00edos", "text": "Marcelo R\u00edos, izengoitiz Chino R\u00edos (Santiago, Txile, 1975) tenislari profesionala da. Munduko tenis-jokalari onenetako bat izan da. 1993an, hamazazpi urte zituela, Estatu Batuetako gazte-mailako Irekia irabazi zuen, eta bere mailan munduko aurren sailkatu zen. Gainera, bere herrialdeko hedabideek urteko jokalari onena izendatu zuten. 1995ean, Herbehereetako irekia irabazi zuen, Bolonia, Amsterdam eta Kuala Lumpurko tituluez gainera. 1996an, hamaseigarren sailkatu zen jokalari profesionalen zerrendan. 1998an, Cayo Vizca\u00edno lehiaketako finala irabazi zuen, Andr\u00e9 Agassi estatubatuarraren aurka, eta Pete Sampras kendu zuen zerrendako lehen postutik. Munduko tenis-jokalari profesionalen sailkapenean aurreneko lekua lortzen zuen Hego Amerikako lehen jokalaria izan zen."}
{"id": "275926", "revid": "28807", "url": "https://eu.wikipedia.org/wiki?curid=275926", "title": "Chino R\u00edos", "text": ""}
{"id": "275927", "revid": "56334", "url": "https://eu.wikipedia.org/wiki?curid=275927", "title": "Romeo eta Julieta", "text": "Romeo eta Julieta ( edo \"The Most Excellent and Lamentable Tragedie of Romeo and Juliet\") William Shakespeare antzerkigile ingelesak 1594-1595 urteetan idatzi zuen tragedia ospetsua da. Elkarren aurka herra bizian diharduten Italiako bi familia nobleetako, Montesco eta Capuleto, seme eta alaba banaren arteko amodioa kontatzen da.\nHerri xehearen gogoko bihurtu zen berehala drama hau, giza zitalkeriak hautsi nahi duen amodioa heriotzak berak ezin eten dezakeela erakusten duena. Ondoren, beste artista askok landu zuten Romeo eta Julieta gaia. Aipagarriak dira, musikan, Berlioz (1839, koru-sinfonia), Gounod (1867, opera), Txaikovski (1869-1880, orkestra-obertura) eta Prokofiev (1935-1936, balleta) musikagileen lanak. Filmak ere egin dira gai horren inguruan, Franco Zeffirelliren \"Romeo e Giuletta\", besteren artean (1968)."}
{"id": "275928", "revid": "59723", "url": "https://eu.wikipedia.org/wiki?curid=275928", "title": "Zelakanto", "text": "Zelakanto\"a\" \"Coelacanthimorpha\" azpiklaseko eta \"Coelacanthiformes\" ordenako arrainen izen arrunta da. Ustez orain hirurogei milioi urte galdu ziren, Kretazeoan, baina 1938an espezimen bat bizirik aurkitu zen Hegoafrikako ekialdeko kostaldean, Chalumna ibaiaren bokalean. 1,5 metro luze zen, eta 50 kg pisatzen zuen. East London Museora eraman zuten. Marjorie Eileen Doris Courtenay-Latimer andereak aztertu zuen: haren deitura eta Chalumna ibaiarena ere hartuta, espeziea \"Latimeria chalumnae\" izendatu zuten. Zelakantoak narrasti bihurtzeko bidean geratu ziren arrainen itxurako gorputza du, hegalak, bularraldekoak batez ere, gorputzari beso antzeko luzakin batzuez lotuak baititu. Gorputza bera eta burua sendoak izaten ditu; burua, oskol gogor batez hornitua. Kolorez, urdin iluna izaten da. 1952. eta 1970. urteetan beste 60 bat zelakanto aurkitu ziren Komore uharteetan. 1988an beste espezie bat harrapatu zen Sulawesiko uharteetan, Indonesian (\"Latimeria menadoensis\").\nTaxonomia.\nHona hemen zelakantoen genero eta familia ezagunen sailkapena:\nHona hemen kladograma:\nGeneroen bilakaera.\nHona hemen ordenaren barruko generoen bilakaera:"}
{"id": "275929", "revid": "58701", "url": "https://eu.wikipedia.org/wiki?curid=275929", "title": "Ziklostomoak", "text": "Ziklostomoak (Cyclostomata), agnato izenaz ere ezagunak dira. Cyclostomata klase parafiletikoko arrainak dira. Aingiraren gisako gorputza dute, eta azal gogorra. Ez dute ezkatarik, ez barailarik, ezta hegal bikoitirik ere. Antzinatik hartu izan dira arraintzat, baina zoologiaren ikuspegitik oso bestelakoak dira. Bi azpiklase hartzen ditu klase honek: petromizontiformeak eta mixiniformeak. Lehenengo azpliklasekoek azal leuna eta likatsua izaten dute, eta ahoa biribil-itxurakoa."}
{"id": "275930", "revid": "336", "url": "https://eu.wikipedia.org/wiki?curid=275930", "title": "Didier Daeninckx", "text": "Didier Daeninckx (Saint-Denis, 1949ko apirilaren 27a) frantses idazlea da. Inprimatzaile-ikasketak egin zituen eta horretan jardun zuen, 1970eko hamarkadaren erdialdean informatizazioak iraultza ekarri zuen arte. Hogeita sei urterekin idatzi zuen lehen lana, baina ez zuen arrakastarik lortu, 1984an \"Meurtres pour m\u00e9moire\" lana argitaratu zuen arte. Lan horretan, Parisko aljeriarrek 1961ean egin zuten manifestazio baketsuaren kontrako bortizkeria gogorarazten du. Kazetaritzako inkestaren eta ikerkuntza-nobelaren arteko nahasketa egiten du bere lanetan. Beste lan batzuk: \"Le G\u00e9ant inachev\u00e9 \"(1984), \"Le Bourreau et son double\" (1986),\" Le Facteur fatal\" (1990), \"En marge\" (1994), \"Nazis dans le m\u00e9tro\" (1996), \"Mort au premier tour[\" (1997), \"La Couleur du noir\" (1998), \"Banlieue nord\" (1999), \"Ceinture rouge\" (2001), \"Raconteur d'histoires\" (2003), \"Le crime de Sainte-Adresse\" (2004), \"Chut plus de bruit \" (2005), \"Histoire et faux-semblants \" (2007), \"La rumeur d'Aubervilliers\" (2009), \"\u00c0 louer sans commission\" (2011)."}
{"id": "275931", "revid": "512", "url": "https://eu.wikipedia.org/wiki?curid=275931", "title": "Teofilo Folengo", "text": "Girolamo Folengo \u2014izengoitiz Teofilo Folengo eta Merlino Coccajo\u2014 (Mantua, Italia, 1491ko azaroaren 8a - Campese de Bassano, Italia, 1544ko abenduaren 9a) olerkaria izan zen.\nBolonian, Pomponazzi filosofo materialistarekin egin zituen ikasketak; erlijio-gaia duten olerkiak idatzi zituen hasieran (\"Umanit\u00e0 del Figliul di Dio\", 1533). Baina obra nagusiak \"makarroniko\" deitu hizkeran idatzi zituen: Erdi Aroko unibertsitateko tradizio bat hartuz, gai satirikoak erabili zituen italiera dialektala latin gaiztoarekin nahasiz. Poesia petrarkazaleari irri egin zion \"Zanitonella\" obran, eta Danteren \"La divina commedia\" eta Orlandoren ekintzak barregarri jarri zituen (\"L'Orlandino\"). Folengoren obra nagusia \"Baldus\" da (1517; 25 kantu, 1552an bera hil ondoren argitaratu zen); bere garaiko erakundeez eta sinesteez burla egin zuen obra horretan."}
{"id": "275932", "revid": "6327", "url": "https://eu.wikipedia.org/wiki?curid=275932", "title": "Gerolamo Folengo", "text": ""}
{"id": "275934", "revid": "512", "url": "https://eu.wikipedia.org/wiki?curid=275934", "title": "Domenico Ghirlandaio", "text": "Domenico Ghirlandaio, jaiotza-izena Domenico di Tommaso Curradi di Doffo Bigordi (Florentzia, 1449 - Florentzia, 1494ko urtarrilaren 11) italiar Pizkundeko margolaria izan zen. Florentziar Errenazimentuko hirugarren belaunaldiko kidea izan zen, Andrea del Verrocchio, Pollaiolo anaiak eta Sandro Botticellirekin batera.\nEz zuen sekula utzi bere hiria, 1481-1482an Sixto IV.ak Erromara deitu zuenean izan ezik. Orduan margotu zuen \"Petri eta Andres apostoluen bokazioa\" (Kapera Sixtinoa). Etxean lantegi bat zuen beste bi anaiekin batera, eta bertan ikasle izan zen, besteren artean, Michelangelo. Bere mendeko Florentzia eta bertan bizi ziren burgesak freskoetan irudikatu zituen (\"San Frantziskoren bizitza\", Santa Trinit\u00e0 basilikan, \"Andre Mariaren eta San Joan Bataiatzailearen bizitza\", Santa Maria Novella basilikan). Erretratua eta freskoa bateratu zituen; teknika berriak erabili zituen (ikuspuntua), \"Gizon zaharra eta bere iloba\" obrak erakusten duen bezala.\nBizitza eta lanak.\nDomenico Ghirlandaio Florentzian jaio zen, 1449an. Aita urregina zen eta girlandak egiten zituen nesken orrazkera apaintzeko. Hortik omen zetorkion izengoitia. Bera ere urregintzan hasi zen, baina berehala igaro zen margolaritzara.\nLehen obretan, eklektizismo nabarmena igartzen zaio; Florentzian zabaldu ziren joera guztien esperimentatzaile izan zen. Gaztaroko lan nagusiak San Gimignanoko bi fresko dira, \"Santa Finaren bizitzako eszenak\" (1475). Fresko horietan kontagintzarako zuen dohaina ikus daiteke; bereziki azpimarratzekoa da pertsonaien nolakotasuna agertzeko zuen gaitasuna (hiletara doazenen jokamoldea, distraituak batzuk, hunkituak besteak, badira serioak eta irribarretsuak...). Kalitate horiek zirela-eta, merkatari eta bankari aberatsen maisu gogokoena bihurtu zen.\n1481ean Erroman ere egon zen, zenbait fresko egiten, laguntzaile askorekin, Kapera Sixtinoan. Zenbait fresko sail egin zuen, besteak beste, Florentziako Sassetti eta Tornabuoni familientzat: \"San Frantziskoren bizitzako eszenak\", Santa Trinita basilikako Sassetti kaperan (1483-1485) eta \"Andre Mariaren bizitzako eszenak\", Santa Maria Novella basilikako Tornabuoni kaperan (1486-1490). Obra hauek guztiz interesgarriak gertatzen dira XV. mendeko florentziar gizartearen erretratu direlako: Ghirlandaiok bizitza erlijiosoa eta publikoa nahasten ditu, pertsonaiak bere garaiko modaren arabera daude jantziak, eta bere bezeroen hazpegiak dituzte. \"Artzainen adorazioa\" (1485), Santa Trinita basilikako Sassetti kaperako aldarerako egina, guztiz esanguratsua da haren obran: bertan agertzen da, aurreneko aldiz Florentzian, Hugo van der Goesen eragina, artzainen errealismo zorrotzean bereziki.\nGuirlandaioren azkeneko obretan ederrena \"Gizon zaharra eta bere iloba\" (1490 inguruan, Louvre Museoa, Paris) da. Flandriar erretratuak bezain delikatua ez den arren, aipagarria da gainaldeen testuran eta aurpegien xehetasunetan ipintzen duen arreta zorrotza. Alabaina, iparraldeko margolariek ez zuten inoiz adierazi Ghirlandaiok bezala haurraren eta aitonaren arteko harreman goxoa. Psikologikoki mintzatuz, argi eta garbi adierazten du lan honek bere italiar jatorria.\n1494an hil zen, izurriak jota, eta Santa Maria Novellan ehortzi zuten."}
{"id": "275935", "revid": "512", "url": "https://eu.wikipedia.org/wiki?curid=275935", "title": "Vincenzo Gioberti", "text": "Vincenzo Gioberti (Turin, 1801eko apirilaren 5a - Paris, 1852ko urriaren 26a) italiar apaiza, filosofoa eta politikaria izan zen. Ideia liberalei eta Italia Gaztea mugimenduari zien atxikimenduagatik erbesteratua izan zen (1833). Parisen eta Bruselan bizi izan zen. Rosmini Serbatiren eraginez, filosofia eta katolikotasuna eraberritzen saiatu zen. \"Primato morale e civile degli italiani\" (1843) bere obra nagusian Italian federazio bat eratzearen alde agertu zen, Aita Santua buru izango zuena, G. Mazziniren kontra, hura errepublikaren aldekoa baitzen. Italiara itzuli zen Austriaren kontrako Piemonteko Independentziarako Gerra garaian (1848), eta Sardiniako Erresumako Diputatuen Ganberako lehendakari eta geroago gobernuburu izendatua izan zen, baina azkenik kargua utzi eta Frantziara joan behar izan zuen."}
{"id": "275936", "revid": "56334", "url": "https://eu.wikipedia.org/wiki?curid=275936", "title": "Joseph Murray", "text": "Joseph Edward Murray (Milford, 1919ko apirilaren 1a - Boston, 2012ko azaroaren 26a) estatubatuar sendagilea izan zen. Worcesterreko Holy Cross Collegen (Massachusetts) ikasi zuen medikuntza eta, ondoren, Rockfordeko Unibertsitatean eta Bostongo Peter Brigham Ospitalean organoen transplanteari buruzko ikerketak egin zituen. 1970ean, Harvard Unibertsitateko Medikuntza Eskolako irakasle izan zen. Bigarren Mundu Gerran, gudarosteetako ospitaleetako laguntzaile izan zen. Ikerketa ugari egin zituen organoen transplantearen inguruan zakurrekin, eta immunologia-sistemen berrikuntza aztertu zuen aldi berean. Murrayren azterketak oso garrantzitsuak izan dira burmuinaren transplanteetan aurrera egiteko. Horregatik guztiagatik, Medikuntzako Nobel saria irabazi zuen 1990ean, Edward Donall Thomasekin batera."}
{"id": "275937", "revid": "512", "url": "https://eu.wikipedia.org/wiki?curid=275937", "title": "Pteropus caniceps", "text": "Pteropus caniceps Pteropus generoko animalia da. Chiropteraren barruko Pteropodidae familian sailkatuta dago."}
{"id": "275938", "revid": "90204", "url": "https://eu.wikipedia.org/wiki?curid=275938", "title": "Edgar Negret", "text": "Edgar Negret Due\u00f1as (Popay\u00e1n, Cauca, 1920ko urriaren 11 - Bogot\u00e1, 2012ko urriaren 11) kolonbiar eskultorea izan zen.\nArte ederretako ikasketak egin zituen. New Yorken eta Europan bizi izan zen, baina lehen erakusketak Kolonbian bertan egin zituen 1943 eta 1944an. Kolonbiatik kanpoko lehen erakusketa New Yorken egin zuen, Pericot galerian. Europan egon zenean, Jorge Oteiza euskal herritar eskultorea ezagutu zuen, eta haren eragina ere izan zuen. 1965ean, Kolonbiako Eskulturako Saria irabazi zuen. Bere eskultura publiko garrantzitsuenetako bat Seulgo Olinpiar Parkean dagoen \"Metamorfosia \"(1981) da. Hona beste lan aipagarri batzuk: \"Vaso con una flor\" (1949), \"El nido\" (1950), \"Rostro de Cristo\" (1950), \"Cabo Kennedy\" (1967), \"Aparatos m\u00e1gicos\" (1955-1963)."}
{"id": "275939", "revid": "6327", "url": "https://eu.wikipedia.org/wiki?curid=275939", "title": "Edgar Negre", "text": ""}
{"id": "275941", "revid": "10891", "url": "https://eu.wikipedia.org/wiki?curid=275941", "title": "Ye\u015filk\u00f6y", "text": "Ye\u015filk\u00f6y Istanbulgo auzoa da (Turkia).\nLeku honen lehengo izena San Estefano zen, eta Errusiak Otomandar Inperioari 1878an ezarritako San Stefanoko hitzarmenari izena eman zion. Ye\u015filk\u00f6y izena 1926an hartu zuen."}
{"id": "275942", "revid": "28807", "url": "https://eu.wikipedia.org/wiki?curid=275942", "title": "Yesilkoy", "text": ""}
{"id": "275943", "revid": "1519", "url": "https://eu.wikipedia.org/wiki?curid=275943", "title": "Windsorko etxea", "text": "Windsorko etxea () Erresuma Batuaren eta Commonwearltheko gainerako erresumen erregetza duen errege etxea da. Viktoria I.a hildakoan (1901) igaro zen britainiar monarkia Windsorko etxearen eskuetara, Hannoverko etxearen ondorengotzat.\nHannoverko etxeko Viktoria I.aren senarra, Albert printzea, Saxonia-Coburg-Gotha germaniar dinastiakoa zen jatorriz, eta haien ondorengoek germaniar tituluak jaso zituzten Alberten aldetik, 1917 arte. Izan ere, urte hartan, Lehen Mundu Gerra zela eta, britainiarren artean alemanen aurkako sentimendua zabaldu zen; beraz, Jurgi V.ak, germaniar titulu haiei uko eginda, bere dinastiari Windsor izena eman zion. Hala sortu zen Windsorko etxea.\nWindsorko errege-erreginak Eduardo VII.a (1901-1910 bitartean), Jurgi V.a (1910-1936 bitartean), Eduardo VIII.a (1936), Jurgi VI.a (1936-1952 bitartean errege) eta Elisabet II.a (1952an erregina izendatua) izan dira; gaur egun Erresuma Batuko erregina den Elisabet II.aren ondorengoa Karlos printzea da."}
{"id": "275944", "revid": "28807", "url": "https://eu.wikipedia.org/wiki?curid=275944", "title": "Windsor etxea", "text": ""}
{"id": "275946", "revid": "28807", "url": "https://eu.wikipedia.org/wiki?curid=275946", "title": "Windsor leinua", "text": ""}
{"id": "275947", "revid": "512", "url": "https://eu.wikipedia.org/wiki?curid=275947", "title": "Hugo Wolf", "text": "Hugo Wolf (Windischgraz, Austria, 1860ko martxoaren 13a - Viena, Austria, 1903ko otsailaren 22a) esloveniar jatorriko austriar musikagilea eta musika-kritikaria izan zen.\nBiografia.\n1875. urtean Vienako Kontserbatorioan hasi zen ikasten, baina bidali egin zuten. Pianoko eskolak eman behar izan zituen bizimodua ateratzeko. 1884-1887. urteetan musika-kritikaria izan zen Vienan, eta etsai asko izan zituen Wagner goraipatu eta Brahmsi eraso ziolako.\n1888. urtean Wolfek 300 bat lied idatzi zituen M\u00f6rike, Eichendorff eta Goetheren testuen gainean. Bestalde, 1891. urtean \"Spanisches Liederbuch\" kanta-bilduma idatzi zuen, espainiar kantuei buruzkoa, eta 1892-1896. urteetan, berriz, \"Italianisches Liederbuch\", kantu italiarrei buruzkoa. Beste lan aipagarri batzuk: \"Der Corregidor\" (1896) opera, pianorako lanak, orkestrarako lanak eta ganberako musika."}
{"id": "275948", "revid": "46380", "url": "https://eu.wikipedia.org/wiki?curid=275948", "title": "Nicolai Gedda", "text": "Nicolai Harry Gustav Gedda (Stockholm, 1925eko uztailaren 11 - 2017ko urtarrilaren 8a) suediar opera-abeslaria izan zen, tenorra.\nKantari-familia batean sortu zen. Kantu-ikasketak Stockholmeko Kontserbatorioan egin zituen, eta hiri horretako Errege Operan egin zuen debuta 1952an. Ondoren, munduko antzoki nagusietan aritu zen: Parisko Operan, Milango Scalan, Londresko Covent Gardenen eta New Yorkeko Metropolitanen. Eta horietan Weber, Mozart, Gluck, Gounod, Bizet eta Berliozen lanak kantatu zituen, besteak beste. Artista eklektikoa izan zen, dotoretasun handiko ahots-tinbrea zuena. Lotura handia izan zuen alemaniar eta frantses errepertorio lirikoarekin, baina, aldi berean, italiar operako (Verdi eta Bellini batez ere) eta errusiar operako (Moussorgski, Txaikovski, Shostakovitx) paper handiak ere egin zituen. Hainbat disko grabatu zituen."}
{"id": "275949", "revid": "28807", "url": "https://eu.wikipedia.org/wiki?curid=275949", "title": "Harry Gustaf Nikolaj G\u00e4dda", "text": ""}
{"id": "275951", "revid": "512", "url": "https://eu.wikipedia.org/wiki?curid=275951", "title": "Oskar Intsausti", "text": "Oskar Intsausti Gelbentzu (Iru\u00f1ea, 1964ko otsailaren 17a), Insausti gisa ezaguna, nafar pala-jokalari ohia da.\nBizitza.\n1994an egin zuen debut profesionala Iru\u00f1ean bertan. Afizionatu-mailan ziharduen bitartean, munduko txapeldun izan zen larruzko pilotaz 1984, 1986 eta 1990. urteetan, baita pala motzeko munduko txapelduna ere 1984an, eta txapelduna Bartzelonan 1992an egin ziren Olinpiar Jokoetan. Profesional bezala, Euskadiko Banakako txapeldun izan zen 1995, 1996, 1998 eta 1999. urteetan, eta 1995ean Euskadiko Binakako Txapelketa ere eskuratu zuen.\nErremintako Masterra irabazi zuen 1995. eta 1997. urteetan, eta 1997an Urrezko Pala eta Jokalari Erregularren Saria ere bereganatu zituen. 1998. urtean, berriz, Urrezko Pala eta Grand Slama eskuratu zituen. Eusko Basque enpresari loturiko pilotaria izan zen."}
{"id": "275952", "revid": "28807", "url": "https://eu.wikipedia.org/wiki?curid=275952", "title": "Oscar Insausti Gelbenzu", "text": ""}
{"id": "275953", "revid": "28807", "url": "https://eu.wikipedia.org/wiki?curid=275953", "title": "Oskar Intsausti Gelbentzu", "text": ""}
{"id": "275954", "revid": "512", "url": "https://eu.wikipedia.org/wiki?curid=275954", "title": "Pteropus capistratus", "text": "Pteropus capistratus Pteropus generoko animalia da. Chiropteraren barruko Pteropodidae familian sailkatuta dago."}
{"id": "275955", "revid": "28807", "url": "https://eu.wikipedia.org/wiki?curid=275955", "title": "Insausti", "text": ""}
{"id": "275956", "revid": "1491", "url": "https://eu.wikipedia.org/wiki?curid=275956", "title": "Andr\u00e9 Martinet", "text": "Andr\u00e9 Martinet (Saint-Alban-des-Villards, Savoia, Frantzia, 1908ko apirilaren 12a - Ch\u00e2tenay-Malabry, Frantzia, 1999ko uztailaren 16a) hizkuntzalaria eta euskalaria izan zen.\nColumbiako eta Sorbonako irakasle izana. Estrukturalisten eskolaren jarraitzailea da. Jakobsonen ildoari atxikirik, fonologia historikoari buruzko teoria orokor bat antolatu zuen. 1955ean, \"Economie des changements phon\u00e9tiques. Trait\u00e9 de phonologie diachronique\" argitaratu zuen Bernan. Liburu horretan bada atal bat euskal leherkariei buruz idatzia: \"La reconstruction structurale. Les occlusives du basque. \"Martinetenak dira, halaber, \"De la sonorisation des occlusives initiales en basque\" artikulua, eta \"La phonologie synchronique et diachronique du basque\", 1980an, Euskal Herrian egin ziren Nazioarteko Euskalarien Biltzarrean aurkeztu zuen txostena."}
{"id": "275957", "revid": "336", "url": "https://eu.wikipedia.org/wiki?curid=275957", "title": "Bernardo Pasquini", "text": "Bernardo Pasquini (Massa e Cozzile, - Erroma, ) italiar musikagilea, organo-jotzailea eta klabe-jotzailea izan zen. Erromako Santa Maria Maggioreko organo-jotzaile izan zen, eta zeregin horretan bere ondorengo izan zen Palestrinarengan eragina izan zuen. Borghese printzearen klabe-jotzailea izan zen. Suediako Kristina erreginaren, Colonna printzearen eta Pamphili eta Ottoboni kardinalen kontzertuetan jo zuen. Capracina Antzokiko klabe-irakaslea izan zen, eta ikuskizun ugari prestatu zituen Fernando Medicirentzat. Luis XIV.aren gorteko eta Vienako Leopoldo I.aren musikari izan zen. Operak, oratorioak, kantatak, ariak, klaberako lanak, teklaturako hogeita lau tokata, hemezortzi partita eta hamaika suite idatzi zituen, besteak beste. Kontrapuntuari buruzko liburu bat idatzi zuen."}
{"id": "275958", "revid": "2241", "url": "https://eu.wikipedia.org/wiki?curid=275958", "title": "Aaron Spelling", "text": "Aaron Spelling (Dallas, Ameriketako Estatu Batuak, 1923ko apirilaren 22a - Los Angeles, 2006ko ekainaren 23a) telebista-ekoizlea izan zen. Estatu Batuetako telesail arrakastatsuenen erregea.\nErrusiatik etorritako judu familia batean hazi zen. Gaztetan Hollywooda joan zen, antzezle gisa lan egitera eta telebistarako idaztera. Bigarren mailako paperak jokatuz ikasi zuen telesailen barne-funtzionamendua. \"Bi gizon, patu bakarra\" filmak izandako arrakastak liluraturik, 1975ean telesail baterako baliatu zuen gertakizun hura, arrakasta handiz, \"Starsky and Hutch\" izenpetan aurkeztua. Beste zenbait lan aipagarri: \"Charlie's Angels\" (\"Charlieren aingeruak\"); \"The Love Boat\" (\"Maitasun ontzia\"); \"Fantasy Island\" (\"Fantasiaren uhartea\"); \"Dynasty\" (\"Dinastia\"); \"Hotel\" (\"Hotela\"). 1990eko hamarraldian ospe handiko beste sail baterako haria idatzi zuen: \"Beverly Hills, 90210\"."}
{"id": "275959", "revid": "58701", "url": "https://eu.wikipedia.org/wiki?curid=275959", "title": "Christian Wolff", "text": "Christian Wolff (Wroc\u0142aw, 1679ko urtarrilaren 24a - Halle, 1754ko apirilaren 9a) alemaniar filosofoa izan zen. Matematika-, filosofia- eta teologia-ikasketak egin zituen Leipzigen. 1706. urtean Halleko unibertsitateko irakasle egin zuten eta germaniar filosofia-lexikoa osatzeko lanetan jardun zuen. 1723. urtean Frederiko Gilen I.ak kargutik kendu zuen erlijioaren aurkako filosofia arrazionala bultzatzen zuelako, eta Marburgora jo behar izan zuen. 1740. urtean, ordea, Frederiko II.ak lehen zuen kargua itzuli zion. Leibnizen eragina izan zuen, eta arrazionalismoan oinarritutako metodo filosofikoa proposatu zuen. Obra nagusiak: \"Philosophia prima\" (1729), \"Cosmologia generalis\" (1731), \"Psychologia empirica\" (1732), \"Psychologia rationalis\" (1734) eta \"Theologia naturalis\" (1736-1737)."}
{"id": "275960", "revid": "65203", "url": "https://eu.wikipedia.org/wiki?curid=275960", "title": "Jack Palance", "text": "Jack Palance (Hazleton, Pennsylvania, 1919ko otsailaren 18a - Montecito, Kalifornia, 2006ko azaroaren 10a) Estatu Batuetako antzezlea izan zen.\nBoxeolari profesionala izan zen aurrena, eta gero hegazkin-gidaria izan zen Bigarren Mundu Gerran. Hegazkinak su hartu ondoren desitxuratuta gelditu baitzen, aurpegian ezaugarri mongoloideak utzi zizkion kirurgia-ebaketa egin behar izan zioten. Ebakuntza hark zabaldu zizkion zinemaren ateak. Broadwayn ezagun egin ostean, 1950ean hiltzaile-papera bete zuen Kazanen \"Panic in The Streets\" (1950, \"Izua karriketan\" ) filmean. Hiltzaile berriro ere \"Sudden Fear\" (1952, \"Berehalako beldurra\") filmean; militarra \"Attack!\"-en (1956), gangsterra \"I Died a Thousand Times\" (1955, \"Mila aldiz hil nintzen\"). Barru-barruko indarra eta bizitza adierazten duten antzezpenei lotua geratu da Palanceren izena."}
{"id": "275961", "revid": "46380", "url": "https://eu.wikipedia.org/wiki?curid=275961", "title": "Juan Ruiz de Alarc\u00f3n", "text": "Juan Ruiz de Alarc\u00f3n y Mendoza (Mexiko, 1581 - Madril, Espainia, 1639ko abuztuaren 4a) antzerkigilea izan zen. Mexikon jaioa, espainiar hiritartasuna zuen.\nMexikon eta Salamancan egin zituen Zuzenbideko ikasketak. Madrilen zen 1614. urtean, eta komediak idazten hasi zen Lope de Vega, Quevedo, Tirso eta abarren trufen artean, konkorduna baitzen. Indietako Kontseiluko erredaktore izan zen. Lope de Vega, Tirso edo V\u00e9lez de Guevara dramagile oparoen ondoan, idazle urria izan zen Ruiz de Alarc\u00f3n, idazleak berak argitaratutako bi liburuek hogeiren bat komedia baizik ez baitute jasotzen. Aipatzekoak: \"Los desdichados en fingir\", \"Los empe\u00f1os de un enga\u00f1o\", \"Ganar amigos\", \"Los pechos privilegiados\", \"El Anticristo\", \"La crueldad por el honor\", \"La verdad sospechosa\", \"Las paredes oyen\", \"La prueba de las promesas\", \"Mudarse por mejorarse\" eta \"El examen de maridos\"."}
{"id": "275963", "revid": "336", "url": "https://eu.wikipedia.org/wiki?curid=275963", "title": "Ram\u00f3n Vizca\u00edno", "text": "Ram\u00f3n Vizca\u00edno (Sestao, Bizkaia, 1907ko urtarrilaren 29a - Donostia, Gipuzkoa, 1999ko apirilaren 24a) bizkaitar enpresa-gizona izan zen.\nBiografia.\nBizkaian jaio zen arren Sestaoko Labe Garaietako langile baten semea zen, Gipuzkoan egin zuen bere enpresa ibilbidea.\nIa hutsetik abiatuta, egun, mundu osora zabalduta dagoen enpresa-taldea sortu zuen, 40 enpresaz osatua eta bere izena duena. Hotzaren inguruko industriaren aitzindari izan zen, eta bere bizitzan zehar kargu ugari izan zituen enpresarekin eta ekonomiarekin zerikusia zuten erakundeetan, hala nola Gipuzkoako Merkataritza, Industria eta Itsasgintza Ganbaran, Pakea mutuan, Pasaiko Portuan.\nHaren semea, Jos\u00e9 Mar\u00eda Vizca\u00edno, hainbat urtez Confebaskeko presidente izan ondoren, 2001. urtean C\u00edrculo de Empresarios Vascos elkarteko buru hautatu zuten. Egun, enpresa-taldearen ardura du."}
{"id": "275964", "revid": "512", "url": "https://eu.wikipedia.org/wiki?curid=275964", "title": "Pteropus chrysoproctus", "text": "Pteropus chrysoproctus Pteropus generoko animalia da. Chiropteraren barruko Pteropodidae familian sailkatuta dago."}
{"id": "275965", "revid": "28807", "url": "https://eu.wikipedia.org/wiki?curid=275965", "title": "Ramon Vizcaino", "text": ""}
{"id": "275966", "revid": "58701", "url": "https://eu.wikipedia.org/wiki?curid=275966", "title": "Saola", "text": ""}
{"id": "275967", "revid": "15795", "url": "https://eu.wikipedia.org/wiki?curid=275967", "title": "Vu Quangeko behia", "text": ""}
{"id": "275968", "revid": "512", "url": "https://eu.wikipedia.org/wiki?curid=275968", "title": "Jes\u00fas Arpal", "text": "Jesus Arpal Poblador Zaragozan jaiotako euskal irakaslea da. Filosofian lizentziatua, 1967an Bergarara etorri zen lehen aldiz irakasle lanetan jarduteko. \"Los Garagarza de Elgoibar\" ikerlana izan zen, bere tesia, Bergaran aurkeztu eta 1973. urtean argitaratu zena. 1971n Bilbora pasatu zen, Euskal Herriko Unibertsitatean Soziologia irakasle izateko. 1975ean Madrilera, UNED (Universidad Nacional de Educaci\u00f3n a Distancia) delakora joan zen. 1976tik Bergarako UNEDeko zuzendaria izan zen. 1973an Euskal Ikerlanetako III. Basauri saria irabazi zuen, \"Antropologia social de una comunidad hist\u00f3rica en Guip\u00fazcoa\" lanarekin. Kaleratu dituen gainerako lanak: \"Sociedad tradicional en el Pa\u00eds Vasco\" (1979), \"Educaci\u00f3n y sociedad en el Pa\u00eds Vasco\" (1982), eta \"Las ciudades\" (1983)."}
{"id": "275969", "revid": "448", "url": "https://eu.wikipedia.org/wiki?curid=275969", "title": "Frantzisko Ramon Egia", "text": ""}
{"id": "275970", "revid": "15251", "url": "https://eu.wikipedia.org/wiki?curid=275970", "title": "Francisco Ramon Egia", "text": ""}
{"id": "275971", "revid": "512", "url": "https://eu.wikipedia.org/wiki?curid=275971", "title": "Eduardo Hern\u00e1ndez Asiain", "text": "Eduardo Hern\u00e1ndez Asiain (Habana, Kuba, 1911ko maiatzaren 17a - Corella, Nafarroa, 2010eko maiatzaren 11a) nafar biolin-jotzailea izan zen, jatorriz kubatarra.\nBiografia.\nHabanan eta Madrilen egin zituen Biolin ikasketak, eta hemeretzi urte zituela Sarasate Saria irabazi zuen. Donostiako Udal Musika Kontserbatorioko katedra irabazi zuen 1942. urtean, eta Londresen jarraitu zituen Biolin ikasketak. Espainiako Orkestra Nazionaleko biolinista eta Espainiako Irrati-Telebistako Kuarteto Klasikoko lehen biolinista izendatu zuten 1967. urtean.\nEspainiar estatuko biolinista handienetakotzat hartua da. Errepertorio zabala du, eta bereziki txalotuak izan dira Sarasateren obren interpretazioak, konpositore horren musika jotzen bera baitzen espezialistarik goraipatuena. 1984an, esaterako, Nafarroako hainbat erakundek hala eskatuta Sarasateren hamabost obra grabatu zituen."}
{"id": "275972", "revid": "56334", "url": "https://eu.wikipedia.org/wiki?curid=275972", "title": "Kotromani\u0107 dinastia", "text": ""}
{"id": "275973", "revid": "15795", "url": "https://eu.wikipedia.org/wiki?curid=275973", "title": "Kotromanic dinastia", "text": ""}
{"id": "275974", "revid": "2048", "url": "https://eu.wikipedia.org/wiki?curid=275974", "title": "Estanislao Labairu", "text": "Estanislao Jaime Labairu Goikoetxea (Batangas, Filipinak, 1845eko maiatzaren 7a - Bilbo, 1904ko urtarrilaren 22a) bizkaitar apaiza eta historialaria izan zen. Txikitatik Bilbon bizi izan zen. Gasteizen, Burgosen, Bartzelonan eta Toledoko eliz-unibertsitateetan egin zituen ikasketak. 1871. urtean diakono-orde izendatu zuten Gasteizen eta hurrengo urtean diakono eta apaiz. Ondoko urteak Bizkaian eman zituen. 1880. urtean \"La Voz de Vizcaya\" egunkaria sortu zuen Bilbon eta urtebete geroago \"Real Academia de Historia\"ko urgazle izendatu zuten. 1895. urtean \"Historia General del Se\u00f1orio de Bizcaya\" obra erraldoiaren lehen liburukia argitaratu zuen. Bilboko Udalak Bizkaiko Jaurerriko ohorezko kronikari izendatu zuen (1899). Bere \"Historia General del Se\u00f1orio de Bizcaya\" bildumako zazpigarren liburukia prestatzen ari zela hil zen."}
{"id": "275976", "revid": "1545", "url": "https://eu.wikipedia.org/wiki?curid=275976", "title": "Estanislao Jaime de Labayru Goikoetxea", "text": ""}
{"id": "275977", "revid": "105290", "url": "https://eu.wikipedia.org/wiki?curid=275977", "title": "Natal probintzia", "text": "Natal probintzia Hegoafrikako errepublika osatzen zuten lau probintzietako bat zen, 1910etik 1994ra bitartean. Ekialdean zegoen, Draghi mendien eta Indiako ozeanoaren artean, eta KwaZulu bantustana ere barne hartzen zuen. 55.281 km2 eta 2.145.018 biztanle (1985) Hiriburua: Pietermaritzburg. Ekonomia-jarduera nagusiak nekazaritza, abeltzaintza eta ikatz-meategiak ziren.\nHistoria.\n1838. urtean boerrek Nataleko Errepublika sortu zuten zuluak garaitu ondoren. 1843an ingelesek menderatu eta boerrek Orange eta Transvaal probintzietara alde egin zuten. 1856an Natal Ingalaterrako erreinuko kolonia bihurtu zen. Hegoafrikako Gerran (Boerren Gerra, 1899-1902) boerrak Natalen sartu ziren, baina ezin izan zituzten ingelesak garaitu. 1910ean sartu zen Natal Hegoafrikar Batasunean, 1909an britainiar parlamentuak Hegoafrikako estatua onartu ondoren.\n1960ko erreferendumean, Hegoafrikako Errepublikaren sorrerari \u00abez\u00bb esan zion probintzia bakarra izan zen.\n80ko hamarraldiko azken urteetan, Natalen biolentzia-egoera etengabean izan ziren. 1994ko lehen hauteskunde demokratikoekin bukatu zen. Urte horretan bertan, probintzia egungo KwaZulu-Natal bihurtu zen."}
{"id": "275978", "revid": "512", "url": "https://eu.wikipedia.org/wiki?curid=275978", "title": "Pteropus cognatus", "text": "Pteropus cognatus Pteropus generoko animalia da. Chiropteraren barruko Pteropodidae familian sailkatuta dago."}
{"id": "275979", "revid": "119347", "url": "https://eu.wikipedia.org/wiki?curid=275979", "title": "Rodolfo I.a Habsburgokoa", "text": "Rodolfo I.a Habsburgokoa (, , txekieraz: \"Rudolf Habsbursk\u00fd\"; Limburg-im-Breisgau, 1218ko maiatzaren 1a - Speyer, 1291ko uztailaren 15a ) Alemaniako erregea (Erromatarren erregea) izan zen 1273-1291 bitartean. Habsburgo etxeko Alemaniako lehen erregea izan zen.\nBizitza.\nAlberto IV.a Habsburgoko kondearen semea zen, eta harengandik jaso zituen Alsazia, Aargau eta Breisgauko lurrak. 1273an koroatu zuten Erromatarren errege Aachengo katedralean, eta hala amaitu zen Germaniako Erromatar Inperioak erregerik gabe izan zuen lehen tarte luzea (1254-1273).\nRodolfo I.a Alemania batzen eta sendotzen saiatu zen. Jaun feudalen eta, batez ere, Otakar II.a Bohemiakoaren aurka borrokatu zen. 1276-1278 bitartean, Austria, Estiria, Karintia eta Karniolako lurrak kendu zizkion hari eta, ondoren, irabazi handiak eskuratu zituen lurralde horiek feudo-ondasun bihurturik. Adolfo Nassaukoa izan zuen ondorengoa."}
{"id": "275980", "revid": "56334", "url": "https://eu.wikipedia.org/wiki?curid=275980", "title": "Theodore William Schultz", "text": "Theodore William Schultz (Arlington, Hego Dakota, 1902ko apirilaren 30a - Evanston, Illinois, 1998ko otsailaren 26a) Ameriketako Estatu Batuetako ekonomista izan zen.\nHego Dakotako eta Wisconsingo Unibertsitateetan egin zituen ikasketak.\n1946tik aurrera, Chicagoko Unibertsitateko Ekonomia saileko zuzendari gisa, giza baliabideek nekazaritzan duten garrantzia aztertu zuen, herri pobreetan batez ere. Nekazaritzaren kaltean garatze-bidean diren herriek industrializazio-prozesuari ematen dioten garrantzia kritikatu zuen. 1979an Ekonomiako Nobel Saria irabazi zuen, nekazaritza-ekonomiaz egindako lanarengatik. Lanik aipagarrienak: \"Economic Crises in World Agriculture\" (1965, \"Munduko nekazaritzaren krisi ekonomikoa\"), \"Economic Growth and Agriculture\" (1968, \"Ekonomia hazkuntza eta nekazaritza\") eta \"Human Resources\" (1972, \"Giza balidabideak\")."}
{"id": "275981", "revid": "28807", "url": "https://eu.wikipedia.org/wiki?curid=275981", "title": "Theodore Schultz", "text": ""}
{"id": "275982", "revid": "512", "url": "https://eu.wikipedia.org/wiki?curid=275982", "title": "Sonderbund", "text": "Sonderbund Suitzako zazpi kantoi katolikoek (Luzerna, Uri, Schwyz, Unterwalden, Zug, Friburgo, Valais) kantoi protestanteek katolikoen kontra hartu zituzten erabakiei aurre egiteko 1845ean osatu zuten elkartea da. Dietak komentuak desagerrarazteko asmoa agertu zuenean kantoi katolikoek beren burujabetasuna eskuratu nahi izan zuten, eta jesuitak onartu zituzten beren lurraldeetan. Gertaera hura zela eta, 1847an, Dietak elkartea desegin zedila edo jesuitak Suitzatik atera zitezela erabaki zuen, baina ligak ez zuen hori onartu. Elkartearen eta gobernu federalaren gudarosteen artean borroka izan zen, eta azkenik, federalek liga menderatu zuten. Jesuitak Suitzatik egotziak izan ziren, eta konstituzio berria eman zen (1848), estatu federalaren aginpidea areagotu zuena."}
{"id": "275983", "revid": "90799", "url": "https://eu.wikipedia.org/wiki?curid=275983", "title": "Determinante", "text": "Matematikan, determinantea espazio bektorial baten gainean txandakatutako forma multilineal gisa definitzen da. Definizio honek propietate matematiko batzuk adierazten ditu eta matrize baten determinantearen kontzeptua orokortzen du, eremu askotan aplikagarri bihurtuz. Determinantea edo bolumen orientatuaren kontzeptua ekuazio linealen sistemen soluzio-kopurua aztertzeko sartu zen.\nAljebra linealean, determinantea matrize karratu bati esleitutako balioa da. A matrize baten determinantea det(A) edo |A| adierazten da. Matrizearen zutabe- edo errenkada-kopuruari \"determinantearen ordena\" deritzo. Determinantea kalkulatzeko, batuketa bat egin behar da: batugai bakoitzean, zutabeen eta errenkaden osagai bana hartu eta biderkatu behar dira; biderkadura bakoitzari zeinu bat, + edo \u2212, egokitzen zaio kontuan hartzen diren osagaien arabera; horrela osatutako biderkadura horiek batu behar dira determinantea lortzeko.\nAdibidez, formula_1 matrizearen determinantea honela idazten da: formula_2 eta balio hau du: formula_3.\nDeterminanteen historia.\nDeterminanteak XVI. mendetik aurrera sortu ziren, hau da, matrizeen aurretik, azken horiek XIX. mendean sortu baitziren. Jiuzhang Suanshu izan zen determinanteen aitzindaria, bera izan baitzen zeroen taula erabiltzen lehena, eta Algoritmo bat aplikatu zuen (gaur egun Gauss-Jordanen eliminazioa izenarekin ezagutzen dugun algoritmoa). \nXVIII eta XIX.mendeetako matematikari ospetsuenak determinanteen propietateak garatu zituzten. Historialari gehienek uste dute determinanteen teoria Gottfried Wilhelm Leibnizek sortu zuela.\nDeterminanteen teoriari buruzko ekarpen oparoenak Augustin-Louis Cauchy matematikari frantzesak egin zituen, izan ere, 1812an 84 orrialdeko memoria bat idatzi zuen, det AB = det A det B formularen lehenengo froga idatzita.\nDeterminanteen lehenengo kalkuluak.\nDeterminante batek ekuazio sistema linealen soluzioen bakartasuna biltzen du. Cardanok 2 ordenako kasu baterako erabili zuen 1545ean, \"Ars Magna\" obrarako, bi ezezagun eta bi ekuazio dituen sistema bate soluzioa bilatzeko lege bezala. \nOrdena handiagoko determinanteak 100 urte baino beranduago heldu ziren. Seki Takakazu japoniarraren eta Leibniz alemaniarraren eskutik heldu ziren horiek.\nLeibnizek ekuazio sistema lineal ezberdinak aztertu zituen. Idazkera matriziala falta zenez, ezezagunen koefizienteak indize pareekin errepresentatzen zituen, horregatik ij erabiltzen zuen aij adierazteko. 1678an 3 ezezagun eta 3 ekuaziotako sistemetan interesatu zen, eta ordena hortako formularen zutabe baten gainean egindako garapena lortu zuen. Urte berean 4 ordenako determinante bat idatzi zuen eta zeinua izan zen egindako akats bakarra. Lan hori ez zen argitaratua izan eta emaitzak 50 urte beranduago aurkitu zituzten, era independientean.\nDenbora tarte berean Kowa Sekik determinanteei buruzko eskuizkribu bat argitaratu zuen. Bertan, interpretatzen zailak diren formula orokorrak ageri dira. Formula horiek zuzenak dira 3 eta 4 ordenako matrizeentzat, ordena handiagoko matrizeetan zeinuak txarto adierazten dira.\nEdozein dimentsiotako determinanteak.\n1748an, MacLaurinen aljebraren tratatu batean n ezezaguneko n ekuazio linealek osatzen duten sistemaren soluzioa aurkitzeko legea azaltzen da, n 2,3 edo 4 delarik. Soluzio hori determinanteen erabileraren bidez ematen da. 1750ean, Cramerrek edozein ordenako sistemaren soluzioaren legea adierazi zuen, baina ez zuen frogapenik adierazi.\nBezoutek 1764an argitaratutako artikuluaren ondorioz hainbat matematikari determianteen gaiarekin interesatu ziren. 1772an Laplacek \"Laplaceren legeak\" ezarri zituen. Urte bat beranduago, Lagrangek determinanteen eta bolumenen kalkuluen arteko erlazioaz jabetu zen. \nGaussek determinante hitza \"Disquisitiones arithmeticae\" liburuan (1801) erabili zuen lehenengoz. Gaur egun koadrika baten desberdintze bezala ezagutzen dugunaren sinonimotzat erabili zuen, eta determinante modernoaren kasu partikular bat da. Hala ere produktu baten determinantearen teorema lortzetik hurbil izan zen.\nDeterminatearen era modernoaren agerpena.\nCauchy izan zen determinantearen esanahi modernoa erabiltzen lehena. Aurretik zeuden ezagutzen laburpena egiteaz arduratu zen eta 1812an produktu baten determinantearen formula eta bere frogapena argitaratu zituen, Laplacen legearen enuntziatu eta frogapenarekin batera. Urte berean, Binetek produktu baten determinantea lortzeko beste formula bat (okerra) argitaratu zuen. Garai hartan, Cauchyk endomorfismoaren erredukzioaren inbestigaziorako oinarriak ezarri zituen.\n1825ean Heinrich F. Scherkek determinantearen propietate berri batzuk argitaratu zituen. Horietako bat hurrengoa zen: Matrize bateko ilara bat beste ilara baten konbinazio lineala bada, matrize horren heina 0 izango da.\nJacobik famatu egin zuen determinanteen auzia, 1841ean Crelle aldizkarian determinanteei buruzko hiru tratatu argitaratu zituenean. Modu algoritmiko batean oinarritutako kalkulatzeko metodo sistematikoak aurkeztu zituen lehenengo aldiz. Modu berean, funtzioen determinanteen ebaluazioa posible egin zuen definizio jacobiarrari esker, eta horrek determinante kontzeptuaren abstrakzioan garapen handiak ekarri zituen.\nKuadro matriziala Cayley y James Joseph Sylvesterek ezarri zuten. Cayley bera izan zen matrizeen barra bertikalezko notazioaren sortzailea (1841) eta matrizeen alderantzizkoa lortzeko matrizeen bidezko formula ezarri zuen (1858).\nDeterminanteen teoria simetria partikularren propietateak dituzten determinanteei eta determinanteak matematikako beste arlo batzuetan erabiltzen hasi izateari esker indarberritu zen.\nEsanahi geometrikoa.\nMatrize-sarrerak zenbaki errealak badira, A matrizea bi Aplikazio lineal irudikatzeko erabil daiteke: oinarri-bektore estandarrak A-ren errenkadekin aplikatzen dituena eta A-ren zutabeekin aplikatzen dituena. Edozein kasutan, irudiak oinarrizko bektoreek aplikazioaren azpian dagoen karratu unitarioaren irudia adierazten duen paralelogramo bat osatzen dute. Goiko matrizearen errenkadek definitutako paralelogramoa (0, 0), (a, b), (a + c, b + d) eta (c, d) erpinak dituena da, ondoko dokumentuan agertzen den moduan.\nKalkulu-metodoak.\nEdozein ordenatako matrizeen determinantea kalkulatzeko, arau errekurrente bat dago (Laplaceren teorema), kalkulua ordena txikiagoko determinanteen arteko batuketa eta kenketetara murrizten duena. Prozesu hori behar beste aldiz errepika daiteke, problema nahi bezain ordena txikiko determinante anitzen kalkulura murriztu arte. Eskalar baten determinantea eskalar bera dela jakinda, edozein matrizeren determinantea kalkula daiteke teorema hori aplikatuz.\nBehe mailako matrizeak.\nBeheko mailako matrizeen kasua (1., 2. edo 3. ordena) oso sinplea da, eta determinantea arau ezagun sinpleen bidez kalkulatzen da. Arau horiek Laplaceren teorematik ere ondoriozta daitezke.\nBat ordenako matrize bat, kasu tribiala da, baina kasu guztiak osatzeko tratatuko dugu. Bat ordenako matrize bat eskalar bat bezala trata daiteke, baina hemen bat ordenako matrize karratu bat kontsideratuko dugu:\nformula_4\nDeterminantearen balioa matrizearen termino bakarraren berdina da:\nformula_5\nBi ordenako matrize baten determinanteak:\nformula_6\nformula honen bidez kalkulatzen dira:\nformula_7\nHiru ordenako matrizea izanik:\nformula_8\nHiru ordenako matrize baten determinantea Sarrusen erregelaren bidez kalkulatzen da:\nformula_9\nGoragoko mailako determinatzaileak.\nn ordenako determinatzailea Laplaceren teoremaren bidez kalkula daiteke ilara edo zutabe batetik abiatuta eta problema n-1 ordenako n determinatzaileen kalkulura murriztuz. Horretarako, edozein ilara edo zutabe hartzen da elementu bakoitza bere kofaktorearengatik biderkatuz. formula_10 matrizearen elementu kofaktorea da, eta elementu horri dagokion errenkada eta zutabea ezabatzean eta (-1)i+j, eta (-1) i+j-rekin biderkatuz, non i errenkada-zenbakia eta j zutabe-zenbakia diren, lortzen da matrizearen determinatzailea. Ilara (edo zutabe) bateko elementuen produktu guztien batura haien kofaktoreengatik biderkatuta, determinatzailearen berdina da.\n4. ordenako determinatzaile baten kasuan, zuzenean, 3. ordenako determinatzaileak lortzen dira, eta horiek Sarrusen arauaren arabera kalkulatu ahal izango dira. Aldiz, goiko ordenako determinatzaileetan, n=5 kasu, 4. ordenako determinatzaileak lortuko ditugu lerro baten elementuak garatzean, eta horiek, aldi berean, metodo berean garatu beharko dira 3. ordenako determinatzaileak lortzeko. Adibidez, zehaztutako metodoarekin 4. ordenako determinatzaile bat lortzeko, 3. ordenako 4 determinatzaile kalkulatu behar dira. Hori arindu daiteke baldin eta aurretik errenkada edo zutabe batean hiru zero lortzen badira, eta, orduan, nahikoa izango da 3. ordenako determinatzaile bat kalkulatzea (izan ere, gainerako determinatzaileak 0z biderkatuta egongo dira, eta horrek baliogabetu egiten ditu).\nEragiketa kopurua oso azkar handitzen da. Adibidez, metodo horren bidez, 10 ordenako determinatzaile baterako, 3. ordenako 10 x 9 x 8 x 7 x 6 x 5 x 4 = 604.800 determinatzaile kalkulatu beharko dira.\nGaussiana ezabatzeko metodoa ere erabil daiteke matrizea matrize triangeluarra bihurtzeko.\nZenbakizko metodoak.\nDeterminatzaileen kostu konputazionala murrizteko eta biribiltze-akatsen aurrean egonkortasuna hobetzeko, Chioren araua aplikatzen da. Horri esker, matrizearen triangularizazio-metodoak erabil daitezke, eta, horrela, determinatzailearen kalkulua matrizearen diagonaleko elementuen biderkadurara murrizten da. Triangularizaziorako, zenbakiz egonkorra den edozein metodo erabil daiteke. Horiek matrize ortonormalen erabileran oinarritzen dira, Gaussen metodoa, Householderren gogoetak edo Givensen errotazioak erabiltzean gertatzen den bezala.\nDeterminatzaileak dimentsio infinituan.\nZenbait baldintzapean, dimentsio infinituko Banachen espazio bektorial baten aplikazio linealen determinatzailea defini daiteke. Zehazki, determinatzailean, definituta dago determinatzaile klaseko operadorerentzat, traza klaseko operadoreak oinarri hartuta. Adibide nabarmen bat Fredholmen determinatzailea izan zen; honek bere izena daraman ekuazio integrala azterketarekin lotuta definitu zuen:\nnon\n(*) ekuazioak soluzioa du Fredholm-en formula_16 determinatzailea baliogabetzen ez bada. Fredholmen determinatzaileak, kasu honetan, determinatzailea dimentsio finituan orokortzen du, eta esplizituki kalkula daiteke honako hauen bidez:\n(*) ekuazioaren soluzio bera modu sinplean idatz daiteke determinatzailearen terminoetan, determinatzaile hori baliogabetzen ez denean.\nLehen adibideak: arloak eta bolumenak.\nEuklide-espazioetako determinatzaile formapeko azaleren eta bolumenen kalkulua determinatzailearen nozio orokorrago baten kasu berezi gisa agertzen dira. D letra larria (Det), batzuetan, bereizteko erabiltzen da.\nPlano euklideoko bi bektoreren determinatzailea.\nBada P plano euklideoa. X eta X' bektoreen determinatzailea adierazpen analitikoarekin lortzen da\nedo, modu baliokidean, adierazpen geometrikoaren arabera\nnon formula_20 X eta X' bektoreek osatzen duten angelua orientatua den.\nEzaugarriak.\neta bigarrenari dagokionez:\n2. irudiak, planoan, formula horren kasu berezi bat ilustratzen du. Alboko bi paralelogramo irudikatzen ditu; batak u eta v bektoreek definitzen dute (berdez), eta besteak u' eta v bektoreek (urdinez). Adibide horren gainean, u+u' eta v (grisez) bektoreek definitutako paralelogramoaren azalera ikustea erraza da: triangelu baten azalera kendu, eta beste triangelu baten azalera gehitzen zaion aurreko bi paralelogramoen baturaren berdina da. Bi triangeluak translazioaren araberakoak dira, eta hurrengo formula egiaztatzen da: Det (u+u', v)=Det (u, v)+Det (u', v).\nIrudia aldebikotasun-formularen kasu berezi bati dagokio, orientabideak eremuek zeinu bera izateko moduan aukeratu baitira eta eduki geometrikoa ulertzen laguntzen.\nOrokortzea.\nB oinarri ortonormal zuzena duen plano euklidear batean defini daiteke determinatzailearen nozioa oinarri horretako bektoreen koordenatuak erabiliz. Determinatzailearen kalkuluak emaitza bera ematen du kalkulurako aukeratutako zuzeneko oinarri ortonormala edozein dela ere.\nEuklide-espazioko hiru bektoreren determinatzailea.\nE 3 dimentsioko espazio euklideoa bada, E-ren hiru bektoreren determinatzailea honela ematen da:\nDeterminatzaile horrek produktu misto izena hartzen du.\nEzaugarriak.\nEzaugarri horren ilustrazio geometrikoa 3. irudian dago, alboko bi paralelepipedorekin, hau da, aurpegi komun batekin. Hurrengo berdintasuna begiesgarria da:"}
{"id": "275984", "revid": "28807", "url": "https://eu.wikipedia.org/wiki?curid=275984", "title": "Determinatzaile (matematika)", "text": ""}
{"id": "275985", "revid": "9266867", "url": "https://eu.wikipedia.org/wiki?curid=275985", "title": "Juan Luis Mendizabal", "text": "Juan Luis Mendizabal Markiegi, izengoitiz Mendi (Lekeitio, Bizkaia, 1928- Donostia, Gipuzkoa, 2019ko martxoaren 19a) gipuzkoar pintorea izan zen.\nBiografia.\nUrtebete zuela Zarautza aldatu zen bere sendiarekin. Aitaren bidez ezagutu zuen Trillo margolari eta artista madrildarra, eta haren eskutik sartu zen pinturaren munduan. 1940an, aita hil ondoren, amarekin batera, Juliana Markiegi, Donostiara joan zen bizitzera. Ascensio Martiarena maisu zuela ikasi zituen pinturaren \u00f1abardurak.\n1959 urtean Perura joan zen, sendiaren tradizioa jarraitzen, han ferreteria bat zutelako Callaon eta belaunaliz belaunaldi etxeko kideren bat joaten zen diru egitera. Mendi-ren kasuan, berriz, hori beharrean, margolaritzan eta artean sakontzera bideratu zuen hango urteak eta peruar andre batekin ezkondu zen. Chavela izenekoa. Hiru seme-alaba izan zituzten.\nBerriz Donostian, Aurrezki Kutxa Munizipalaren enplegatua izan zen. Erakunde horren Gizarte Ekintzaren barruan, Kultura eta Erakusketa Gela alorrak garatu zituen, margolaritzaz gain.\nLanak.\nEuskal itsaso eta mendi-bazterrak islatu zituen bere lanetan. Euskal Herriko paisaiez gain, Peruko lurraldeari buruzko margolanak ere oso ohikoak izan ziren Mendiren ibilbidean: Andeak, indigenen jazkera, pontxo koloretsuak, hango andrazkoen txirikordak...\nTaldeka zein bakarka erakutsi izan zituen bere lanak, batez ere Gipuzkoan. Hainbat argitalpenetan ere parte hartu zuen, eta ilustrazioak egin zituen \"Amerika eta Euskaldunak. Euskal presentzia Ameriketan\" (1992) liburuan, \"ZARAUTZ Informazio Aldizkari Munizipala\" (1993) aldizkarian, eta \"Los pr\u00f3logos de P\u00edo Baroja\" (1996) liburuan, besteak beste."}
{"id": "275987", "revid": "512", "url": "https://eu.wikipedia.org/wiki?curid=275987", "title": "Pteropus conspicillatus", "text": "Pteropus conspicillatus Pteropus generoko animalia da. Chiropteraren barruko Pteropodidae familian sailkatuta dago."}
{"id": "275988", "revid": "56334", "url": "https://eu.wikipedia.org/wiki?curid=275988", "title": "Andr\u00e9 Previn", "text": "Andr\u00e9 Previn, jaiotza izena Andreas Ludwig Priwin (Berlin, 1929ko apirilaren 6a - New York, 2019ko otsailaren 28a), alemaniar musikagile, pianista eta orkestra zuzendaria izan zen. Alemanian jaioa, Ameriketako Estatu Batuetako herritartasuna zuen, bere familiak (judua izaki) Alemania Nazitik herrialde hartara ihes egin baitzuen 1939an.\nBizitza.\nBerlingo eta Parisko kontserbatorioetan ikasi ondoren, pianista- eta orkestratzaile-lanetan hasi zen. 1951n, orkestra-zuzendaritzako ikasketak egin zituen Pierre Monteuxekin San Frantziskon eta, gero, zuzendari-aurkezpena egin zuen Saint Louisen. Zuzendari-lanetan aritu izan zen orkestra askotan. Houstongo orkestra sinfonikoan (1967-1970), Londresko orkestra sinfonikoan (1969-1979); Pittsburgheko orkestra sinfonikoan (1976-1984); Londresko orkestra filarmonikoan (1985-1986); eta Los Angelesko orkestra filarmonikoan (1984) jo zuen. Sinfonia bat, kontzertuak, ganbera-musika eta abestiak idatzi zituen."}
{"id": "275989", "revid": "28807", "url": "https://eu.wikipedia.org/wiki?curid=275989", "title": "Andreas Ludwig Priwin", "text": ""}
{"id": "275990", "revid": "13403", "url": "https://eu.wikipedia.org/wiki?curid=275990", "title": "Radio Keith Orpheum", "text": ""}
{"id": "275991", "revid": "1982", "url": "https://eu.wikipedia.org/wiki?curid=275991", "title": "RKO", "text": ""}
{"id": "275992", "revid": "96586", "url": "https://eu.wikipedia.org/wiki?curid=275992", "title": "Gustavo Rojas Pinilla", "text": "Gustavo Rojas Pinilla (Tunja, Boyac\u00e1, 1900eko martxoak 12 - Melgar, Tolima, 1975eko urtarrilak 17) kolonbiar militar eta politikaria izan zen. Estatu kolpe bat egin ostean, 1953-1957 bitartean Kolonbiako presidentea izan zen. XX. mendean herrialde horretako diktadore bakarra izan zen.\nBiografia.\nAkademia Militarrean ikasketak egin ondoren, ingeniaritzakoak egin zituen. Postako ministro zen 1949an, Estatu Nagusiko buruzagi 1950ean eta Armadako komandante nagusi 1951n.\nLaureano G\u00f3mez lehendakariaren aurkako estatu-kolpearen buruzagi izan zen 1953an, eta bere burua lehendakari izendatu zuen. 1957. urtean burgesiak bultzatutako estatu-kolpe bati aurre egin behar izan zion, eta azkenik, Espainiara erbesteratu behar izan zuen.\n1958. urtean itzuli zen, baina kargu guztiak galdu zituen, 1963an itzuli zitzaizkion arte. 1965ean ANAPO alderdia sortu zuen, eta Kolonbiako lehendakaritza betetzeko hauteskundeetara aurkeztu zen kristau sozialistekin bat eginik, baina ez zuen lortu garaipena."}
{"id": "275993", "revid": "28807", "url": "https://eu.wikipedia.org/wiki?curid=275993", "title": "Gustavo Rojas", "text": ""}
{"id": "275995", "revid": "65203", "url": "https://eu.wikipedia.org/wiki?curid=275995", "title": "Frederiko Gilen III.a Prusiakoa", "text": "Frederiko Gilen III.a Prusiakoa (Potsdam, 1770eko abuztuaren 3a - Berlin, 1840ko ekainaren 7a) 1797tik 1840ra bitarteko urteetan Prusiako erregea izan zen.\nFrederiko-Gilen II.aren semea eta ondorengoa izan zen. 1793an, Luisa Mecklenburg-Strelitzekoarekin ezkondu zen. 1810ean alargundu zen, eta Augusta Harrach kondesarekin ezkondu zen 1824an. Rhineko konfederazioaren sorrerak kezkatuta, eta Hannover bereganatu ez zuenez gero, Alexandro tsarrak Frantziaren kontrako gerrara eraman zuen 1806an. Napoleonek Jenan eta Auerst\u00e4dten zapaldu zuen Prusia eta, frantsesak Berlinen sarturik, Prusiak bere lurraldeen erdiak galdu zituen Tilsiteko hitzarmenaren ondorioz. Berlingo Unibertsitatea 1809an sortu zuen. 1815ean, Vienako Batzarrari esker, lehengo lurrez gainera, Rhin aldea eskuratu zuen Prusiak."}
{"id": "275996", "revid": "336", "url": "https://eu.wikipedia.org/wiki?curid=275996", "title": "\u00c1gnes Heller", "text": "\u00c1gnes Heller (Budapest, - Balatonalm\u00e1di, 2019ko uztailaren 19a) hungariar filosofoa izan zen.\nBizitza.\nAita Auschwitzera eraman eta hil zioten naziek, Hungarian bertan sortutako Gezi Beltzen ezinbesteko kolaborazioarekin. Bigarren Mundu Gerra bukatu ostean, mugimendu sionistako kide egin zen, baina Istv\u00e1n Hermann ezagutu zuen \u2014ezkondu ere egingo ziren gero\u2014, eta, haren eraginez, sionismoa baztertu eta Hungariako Alderdi Komunistan sartu zen.\nBudapesteko Unibertsitatean fisika eta kimika ikasten hasi zen, baina berehala aldatu zen filosofia eta gizarte zientziak ikastera. 1955-1956 epean, \"Magyar Filoz\u00f3fiai Szemle\" filosofia aldizkaria zuzendu zuen\nLuk\u00e1csen ikaslea izan zen, eta Budapesteko eskolako kideetako bat. 1978an irakasle lanean hasi zen Bundoorako Unibertsitatean (Victoria, Australia). Marxismoaren joera kritiko baten ordezkari zen. Batez ere etikari buruzko gaiak aztertu zituen, antropologia marxista baten lerroak marraztuz eta senaren, harremanen, lehenengo izatasunaren (biologikoa), bigarrenaren (psikiko-soziala), premien eta nortasunaren azterketan oinarri hartuta. Premiei buruzko bere teoria filosofikoak oso zabalkunde handia izan du.\n1990ean itzuli zen Budapestera, AEBetatik. Bere bizitzaren azken urteetan, Viktor Orb\u00e1n Hungariako lehen ministroaren aurkako kritikan nabarmendu zen. Ostiralean, Budapestetik 100 kilometrora dagoen Balaton aintzirara igeri egitera sartu, eta ez zen atzera irten."}
{"id": "275997", "revid": "46380", "url": "https://eu.wikipedia.org/wiki?curid=275997", "title": "Philippe Noiret", "text": "Philippe Noiret (Lille, Frantzia, 1931 - Paris, Frantzia, 2006) aktorea izan zen. Antzerkian egin zituen lehen urratsak. Zineman hasi zen gero, eta 1960an \"Zazie dans le m\u00e9tro\" filmean (Louis Malle) Gabrielen paperean egindako lanari esker egin zen ezaguna. 1970eko hamarkadako aktorerik garrantzitsuenetako bat izan zen Frantzian.\nFilm aipagarrienen artean ditu: \"Topaz\" (1969), \"Murphy's War\" (1971), \"L\u00b4horloger de Saint-Paul\" (1973, \"San Pauleko erlojugilea\"), \"La Grande Bouffe\" (1973, \"Tripakada handia\"), \"Le juge et l\u00b4assassin\" (1975, \"Epailea eta hiltzailea\"), \"La vie et rien d\u00b4autre\" (1989, \"Bizitza eta besterik ez\"), \"Cinema Paradiso\" (1987) eta \"Il postino\" (1995, \"Postaria\"). Zuzendari handi askorekin lan egin zuen: Hitchcock, Marco Ferreri, Bertrand Tavernier, Claude Chabrol, Giuseppe Tornatore eta abarrekin."}
{"id": "275998", "revid": "119347", "url": "https://eu.wikipedia.org/wiki?curid=275998", "title": "Cruz Otxoa de Zabalegi", "text": "Miguel Cruz Otxoa de Zabalegi Paternain (Gares, Nafarroa, 1840ko maiatzaren 3a - Toledo, Espainia, 1911ko otsailaren 25a) nafar elizgizona, legegilea eta politikari karlista izan zen.\nBiografia.\nZuzenbideko, teologiako eta filosofiako ikasketak egin zituen Zaragozako eta Salamancako unibertsitateetan. Zaragozako unibertsitateko katedraduna zen eta Gorteetako diputatu hautatu zuten 1869. eta 1871. urteetan, eta senatari 1893. urtean.\nHirugarren Karlistaldian Santa Kruz apaizaren taldearekin parte hartu zuen. 1873. urtean atxilo hartu eta hiltzera kondenatu zuten hasieran; gero bizia barkatu zioten. 1882. urtean egin zen apaiz eta Gasteizko elizbarrutiko epaile izendatu zuten. \"Legitimista Espa\u00f1ol\" egunkarian eta \"El Bolet\u00edn Eclesi\u00e1stico de la Di\u00f3cesis de Calahorra\" aldizkarian idatzi zituen lan aipagarrienak. Harena da \"Memorias de la Campa\u00f1a carlista\" obra."}
{"id": "276000", "revid": "28807", "url": "https://eu.wikipedia.org/wiki?curid=276000", "title": "Cruz Ochoa de Zabalegui Paternain", "text": ""}
{"id": "276001", "revid": "512", "url": "https://eu.wikipedia.org/wiki?curid=276001", "title": "Planaria", "text": "Planaria Planariidae familiaren barneko turbelario generoa da. Espezierik ezagunena, bakarra zenbait autoreren arabera, Planaria torva da. Hau ur gezako turbelarioa da, Europan bizi dena. 4-15 milimetro luze izaten da, gris edo marroia bizkarraldean eta argiagoa sabelaldean. Nahiz uretako animalia izan, ez du igeri egiten; urazpian arrastan ibiltzen baita, epidermisetik isurtzen duten muki antzeko jariakinaren gainean lerratuz. Elikatzeko eraz haragijalea da: ur gezako gastropodoak, \"Naididae\" familiako oligoketoak eta uretako artropodoak jaten ditu.\nBestalde, adiera zabalagoan, planaria deritze turbelarioen har zapal ez-parasitoei ere."}
{"id": "276003", "revid": "336", "url": "https://eu.wikipedia.org/wiki?curid=276003", "title": "Pteropus dasymallus", "text": "Pteropus dasymallus Pteropus generoko animalia da. Chiropteraren barruko Pteropodidae familian sailkatuta dago."}
{"id": "276004", "revid": "56334", "url": "https://eu.wikipedia.org/wiki?curid=276004", "title": "Erich Maria Remarque", "text": "Erich Maria Remarque (Osnabr\u00fcck, - Locarno, Suitza, ) alemaniar eleberrigilea izan zen. Benetako izena Erich Paul Remark zuen.\nBiografia.\nSoldadu izan zen Lehen Mundu Gerran, eta arrakasta handia lortu zuen gerraren aurkako \"Im Westen nichts Neues\" (1929, \"Berririk ez mendebaldeko frontean\") obrari esker. Bi urte geroago kaleratu zuen lehen eleberriaren jarraipena zen \"Der Weg zur\u00fcck\" (\"Itzulera\") eleberria, gerraondoko arazoak agertu zituena. Hitler aginpidera heldu zenean Suitzara alde egin zuen lehenik eta Estatu Batuetara gero."}
{"id": "276005", "revid": "1545", "url": "https://eu.wikipedia.org/wiki?curid=276005", "title": "Denise Scott Brown", "text": "Denise Scott Brown (Zambia, 1931 -) hegoafrikar arkitekto eta urbanista da.\nBiografia.\nLondresen eta Pensilvanian egin zituen ikasketak. 1960-1965 urteetan, Pensilvanniako Unibertsitateko Arte Ederretako Eskolan lan egin zuen, irakasle gisa. Eskolak eman zituen, halaber, Kaliforniako Unibertsitateko ingurune-diseinuko sailean (1965), Yaleko Unibertsitateko arkitektura-sailean (1967-1970), eta Harvardeko Unibertsitateko diseinu-eskolan (1989).\nBere lan praktikoetan zein idatzi teorikoetan, arkitektura, hiri-plangintza eta alderdi soziala uztartzen saiatu da. \"Venturi, Scott Brown &amp; Associates\" estudioan lan egin zuen, bere senarra den Robert Venturirekin, plangintzako proiektuen buru. Bere ustez, alderdi estetikoak ez ezik, arazo sozialak, ekonomikoak eta politikoak ere hartu behar dira kontuan plangintzetan."}
{"id": "276006", "revid": "105290", "url": "https://eu.wikipedia.org/wiki?curid=276006", "title": "Silikona", "text": "Silikona siloxanoaren polimeroa da, silizio- eta oxigeno-atomoak katean txandaka dituena; silizio-atomoari loturik talde organikoak izaten dira, hala nola metilo taldea (CH3).\nFrederick Kipping kimikariak asmatu zuen 1900. urtean.\nSilikonak fluidoak, kautxuak, erretxinak edo gantzak izan daitezke molekularen pisuaren eta polimerizazio-mailaren arabera. Polimeroak zuzenekoak edota gurutzatuak izan daitezke.\nEzaugarriak.\nUra aldentzen dute bere ingurutik, kimikoki inerteak dira, labaingarriak dira, ez dute usainik ez kolorerik, eta egonkorrak dira goi-tenperaturetan.\nErabilera.\nEstalki babesle eta isolatzaile elektriko antzera erabiltzen dira, besteak beste; baita gai iragazgaitzak egiteko eta pieza elektrikoak gordetzeko ere (silikona-txipak esaterako)."}
{"id": "276007", "revid": "512", "url": "https://eu.wikipedia.org/wiki?curid=276007", "title": "Fran\u00e7ois Couperin", "text": "Fran\u00e7ois Couperin (Paris, 1668ko azaroaren 10a - Paris, 1733ko irailaren 11), izengoitiaz Handia deitua, frantziar musikagile barrokoa izan zen.\nBizitza.\nMusikari-familia batean sortu zen. Bere garaiko klabizenbalo-jotzailerik onena izan zen. Klabizenbaloaren teknika hobetu zuen, eta obra ugari egin zituen musika-tresna horretarako. Erregearen eta Parisko Saint-Gervais elizako organo-jotzailea izan zen. Italiako musika-molde berriak (Tomaso Albinoni eta Arcangelo Corelli, biolinerako sonatak eta ganbera-musika) sarrarazi zituen Frantzian. Garai batean oso ospetsua izan zen arren, galdua zuen ospea hil zenean. Klaberako ondu zituen berrehun eta berrogei lanez gainera, motete ugari (\"Laudate pueri\", 1697), organoan joak izateko bi meza eta ganbera-kontzertuak prestatu zituen. \"Klabea jotzeko antzea\" liburua idatzi zuen 1716. urtean."}
{"id": "276008", "revid": "2048", "url": "https://eu.wikipedia.org/wiki?curid=276008", "title": "Horacio Etxebarrieta", "text": "Horacio Etxebarrieta Maruri (zenbait tokitan bigarren abizena Mauri idazten dute) (Bilbo, Bizkaia, 1870eko irailaren 15a - Barakaldo, Bizkaia, 1963ko maiatzaren 20a) politikari eta industria-gizon bizkaitarra izan zen.\nBiografia.\nAitarengandik hartuak zituen meategi-negozioak indartuz, beste alor askotara ere zabaldu zituen: burdina-meategiak, petrolio-bilaketak, ontzigintza, porlangintza, itsaso- eta aire-garraioak, banketxeak. Bizkaian ez ezik, Euskal Herritik kanpo ere jarri zituen enpresak: C\u00e1dizko ontzigintza enpresa, \"Portland Iberia\" (Toledo), \"Compa\u00f1ia A\u00e9rea de Transportes Iberia\" (gaur egungo Iberia konpainia), \"Saltos del Duero\" (gero, \"Hidroel\u00e9ctrica Ib\u00e9rica\" enpresarekin bat eginik, Iberduero sortu zuena; eta ondoren \"Hidroel\u00e9ctrica Espa\u00f1ola\"rekin batuta, Iberdrola), eta abar.\nBestalde, Marokoko hainbat pertsona ahaltsurekin zituen harremanak baliatuz, Espainiako Gobernuaren eskariz, Abd el-Krim buruzagiarekin negoziatu eta haren esku zeuden espainiar presoak askatzea lortu zuen (1923).\nDenbora batez \"El Liberal\" egunkariaren jabea ere izan zen."}
{"id": "276009", "revid": "448", "url": "https://eu.wikipedia.org/wiki?curid=276009", "title": "Horacio Echevarrieta Mauri", "text": ""}
{"id": "276010", "revid": "336", "url": "https://eu.wikipedia.org/wiki?curid=276010", "title": "Jacob Epstein", "text": "Sir Jacob Epstein (New York, AEB, 1880ko azaroaren 10a - Londres, Ingalaterra, 1959ko abuztuaren 19a) ingeles eskultorea izan zen.\nBiografia.\nNew Yorken eta Parisen egin zituen ikasketak; Rodinen ikaslea izan zen. 1902an hasi zen lanean Londresen.\nIngalaterrako joera akademiazaleetatik aldendu eta garai hartako arte-joera berrietan abiatu zen, espresionismoaren ildotik bereziki.\n\"London Group\" izeneko taldea sortu zuen 1918an, abangoardiako beste eskultore batzuekin. Epsteinen eskultura monumental handi oldarkorrak eskandalagarriak izan ziren Ingalaterrako klasizikozaleentzat. Buruek, aldiz, harrera ona izan zuten.\nAipagarriak dira haren obren artean \"Ecce Homo\" monumentua (1935), Einstein eta Nehruren bustoak eta Oscar Wilderen hilobia.\nAutobiografia bat argitaratu zuen 1940. urtean: \"Let there be sculpture\" (\"Gauza bedi eskultura\")."}
{"id": "276011", "revid": "512", "url": "https://eu.wikipedia.org/wiki?curid=276011", "title": "Jose Mari Etxebarria Lejarraga", "text": "Jose Mari Etxebarria Lejarraga (Zornotza, Bizkaia, 1942ko abenduaren 19a) euskalaria da.\nBiografia.\nTeologian lizentziatu zen Erroman 1968an, eta Filologia Erromanikoan Deustuko Unibertsitatean, 1975ean. Etniker Bizkaiako kidea da 1973tik, eta \"Euskal Herriko Atlas Etnografikoan\" parte hartu du. Euskaltzaindiko Dialektologia Batzordeko kidea da 1981. urteaz gero, eta batzordeko idazkaria 1983tik aurrera. Urte horretan berean \"Euskal Herriko Atlas Linguistikoa\" bere ardurapean hartu zuen taldean sartu zen. 1979-1980 ikasturteaz gero eskolak eman ditu Deustuko Unibertsitatean.\nAhozko euskara eta euskalkiak izan dira Etxebarriaren ikerketen gai nagusiak. 1987an Hizkuntza eta Literatura Saileko idazkaria izan zen Eusko Ikaskuntzan. 1992tik 1995ra sail horretako lehendakari ere izan zen.\nHainbat liburu eta lan argitaratu ditu, besteak beste: \"Euskal dialektologiarako testo eta ariketak\" (1983), \"Euskararen oinarrizko hiztegia\" (1987), \"Euskalki guztien etnotestoak\" (1991), \"El verbo auxiliar vasco, Formas unificadas y dialectales\" (2002), \"Euskarazko grabaketak 1913-1917. Grabaciones en euskara\" (2008), \"Amorebieta-Etxanoko hiztegi etnografikoa\" [CD] (2009)."}
{"id": "276012", "revid": "28807", "url": "https://eu.wikipedia.org/wiki?curid=276012", "title": "Jose Maria Etxebarria Lejarraga", "text": ""}
{"id": "276013", "revid": "112557", "url": "https://eu.wikipedia.org/wiki?curid=276013", "title": "Francisco Grandmontagne", "text": "Francisco Grandmontagne Otaegi (Izengoitia: Luis de Jaizquibel ; Barbadillo de Herreros, Burgos, 1866ko irailaren 30a - Donostia, 1936ko ekainaren 1a) gipuzkoar kazetaria eta idazlea izan zen, Burgosen jaioa.\nHondarribian bizi izan zen umetan eta Argentinara joan zen gazterik. \"La Baskonia\" izeneko egunkaria sortu zuen Buenos Airesko hirian 1893an. Argentinako eta Buenos Airesko giroa azaltzen zuten arrakasta handiko nobelak idatzi zituen (\"Teodoro Foronda\"; \"Vivos, tilindos y locos\", \"La Maldonado\"), eta horien artean \"Los Inmigrantes Pr\u00f3speros\" (1899, \"Aberasturiko etorkinak\") euskaldun emigranteek Argentinako Pampan bizi zituzten pasadizoak kontagai dituen obra. 1902. urtean itzuli zen Grandmontagne Euskal Herrira eta kazetaritza lanetan murgildu. Eskuindarra zen eta Primo de Riveraren diktaduraren aldeko agertu zen 1923. urtean."}
{"id": "276014", "revid": "6327", "url": "https://eu.wikipedia.org/wiki?curid=276014", "title": "Francisco Grandmontagne Otaegui", "text": ""}
{"id": "276015", "revid": "6327", "url": "https://eu.wikipedia.org/wiki?curid=276015", "title": "Luis de Jaizquibel", "text": ""}
{"id": "276016", "revid": "448", "url": "https://eu.wikipedia.org/wiki?curid=276016", "title": "Earvin Johnson", "text": "Earvin Effay Johnson, Jr. edo \"Magic\" Johnson (Lansing, Michigan, 1959ko abuztuaren 14a-) saskibaloi-jokalari estatubatuarra izan zen, gaur egun erretiratua, NBAko inoizko hoberenetarikoa.\nJoko-antolatzaile modura aritzen zen, nahiz eta garaiera ezohikoa zuen jokoa gidatzeko (2,05 metro); aipagarriak dira haren lastertasuna eta jokorako zuen irudimen aparta, batik bat paseak egitean. Los Angeles Lakers taldearekin 1980, 1982, 1985, 1987 eta 1988 urteetako NBA txapelketak irabazi zituen; sarritan hautatu zuten bai txapelketako eta bai finaleko jokalari onena. 1991ko azaroan, kirol-mundua guztiz txundituta utzi zuen, prentsaurreko batean HIESa eragiten duen birusa zuela eta kirola uztea erabaki zuela jakinarazi zuenean. 1992an Bartzelonan jokatu ziren Olinpiar jokoetan, urrezko domina lortu zuen Estatu Batuetako taldearekin.\nKirol-ibilbidea.\n1979tik 1991ra Los Angeles Lakers taldekide arrakastatsua izan zen.\nHiesa.\n1991n GIB birusak kutsatuta zegoela iragarri zuen. Ordutik, HIESaren aurkako kanpainen aktibista nabarmena da."}
{"id": "276019", "revid": "512", "url": "https://eu.wikipedia.org/wiki?curid=276019", "title": "Pteropus faunulus", "text": "Pteropus faunulus Pteropus generoko animalia da. Chiropteraren barruko Pteropodidae familian sailkatuta dago."}
{"id": "276020", "revid": "10891", "url": "https://eu.wikipedia.org/wiki?curid=276020", "title": "Jacques Roux", "text": "Jacques Roux (Pranzac, Frantzia, - Bic\u00eatre, Frantzia, ) iraultzailea izan zen. Irakaslea zen Angulemako apaizgaitegian. Frantziako Iraultzaren jarraitzaile sutsua izan zen. 1790ean Parisen hartu zuen bizilekua, apaizen konstituzio zibila zin egin zuen, eta Saint-Nicolas-des-Champseko bikario izendatu zuten, baina apaizgoa utzi zuen. Parisko Komunako kide izan zen. Janari urritasunak sortutako krisialdian izan ziren matxinaden eta harrapaketen sustatzaile izan zen. Jabetza kritikatu zuen, aberatsen aurka jardun zuen, Maraten politikaren aldekoa zen, eta 1793az geroztik \"enrag\u00e9s\" taldearen ordezkaria izan zen. Sozialismoa aldeztu zuen eta eragin handia izan zuen Babeufengan. 1794an atxilotu eta hiltzera kondenatu zuten. Bere burua hil zuen kartzelan zegoela."}
{"id": "276021", "revid": "512", "url": "https://eu.wikipedia.org/wiki?curid=276021", "title": "Joaqu\u00edn Antonio Kamino", "text": "Joaqu\u00edn Antonio Kamino Orella (Donostia, Gipuzkoa, 1754 - Lugo, Galizia, 1819) gipuzkoar historialaria eta apaiza izan zen.\nBiografia.\nFilosofia- eta Teologia-ikasketak egin zituen. Donostiako kronikari ofiziala izan zen. Donostiako udal artxibategia miatu eta antolatu zuen oso-osorik. Hango paperak bildu eta \"Historia Civil, Diplom\u00e1tica, Eclesi\u00e1stica, Antigua y Moderna de la Ciudad de San Sebasti\u00e1n\" liburua idatzi zuen. Ezinbesteko erreferentzia-liburua izan zen, gerora, 1813ko Donostiako sutean erre egin baitzen artxibategia. Obra hori \"Aurrera\" egunkariak (1870eko gehigarria) eta \"Euskal-Erria\" aldizkariak (1887-1892) eman zuten lehenbizikoz ezagutzera.\nO\u00f1atiko unibertsitateko irakasle eta erretore izan zen (1787). Konbentzioko gerra zela eta Lugora jo zuen, eta bertako katedraleko kalonjea izan zen hil arte."}
{"id": "276022", "revid": "28807", "url": "https://eu.wikipedia.org/wiki?curid=276022", "title": "Joaqu\u00edn Antonio Camino", "text": ""}
{"id": "276023", "revid": "28807", "url": "https://eu.wikipedia.org/wiki?curid=276023", "title": "Joaquin Antonio Camino", "text": ""}
{"id": "276024", "revid": "336", "url": "https://eu.wikipedia.org/wiki?curid=276024", "title": "Edward Elgar", "text": "Edward Elgar (Worcester, 1857ko ekainaren 2a - Worcester, 1934ko otsailaren 23a) ingeles musikagile eta orkestra-zuzendaria izan zen.\nIngalaterrako musika-pizkundeak eman duen musikagile nagusietako bat izan zen, bai bere musikagatik, bai izan zuen eraginagatik; Henry Purcellen (1659-1695) ondotik nazioarteko fama lortu duen aurreneko ingeles musikaria izan da. Musikarekin lotura handia izan zuen bere familiak, eta Elgarrek ere gaztetandik azaldu zuen musikarekiko zaletasuna; gazte zela hasi zen biolina jotzen. Haize musika-tresnetarako talde bat sortu zuen, eta talde horrentzako musika idazten hasi zen. Wagnerren, Straussen eta Brahmsen eragina nabarmena da Elgarren lanetan. Lan nagusiak: \"Lux Christi\" oratorioa (1896), \"Enigma variations\" orkestrarako lana (1896), \"Falstaff\" sinfonia (1913)."}
{"id": "276025", "revid": "1519", "url": "https://eu.wikipedia.org/wiki?curid=276025", "title": "Naruhiko Higashikuni", "text": " printzea (Kyoto, Japonia, 1887ko abenduaren 3a - Tokio, Japonia, 1990eko urtarrilaren 20a) militarra eta politikaria izan zen. Japoniako Lehen Ministro izan zen 1945eko abuztuaren 17tik urriaren 9ra. Japoniako familia inperialeko kideen artetik, ministro kabinetearen buru izan den bakarra da. Hirohito enperadorearen osaba zen.\nTokioko Eskola Militarrean ikasi ondoren, Frantziako Aireko Armadaren Akademian zenbait ikastaro egin zituen. 1937an Japoniako Armadako koronel egin zuten, eta 1939an jeneral mailara igo zen. Bigarren Mundu Gerran Pearl Harbourko estatubatuarren baseen aurkako erasoa erabaki zuen Defentsa Kontseiluko kidea zen. 1945ean, japoniarrak errenditu zirenean, Hirohito enperadoreak behin-behineko lehen ministro izendatu zuen, Washingtonen onespenaz. Ondoren, kargu horretan bertan berretsi zuten, estatubatuarren ikuskapenaren pean Japoniako Armada desegiteko, baina orduan kargua uztea erabaki zuen. 1947an errege-familiako kide izateari uko egin, eta monasterio budista batean sartu zen."}
{"id": "276027", "revid": "6327", "url": "https://eu.wikipedia.org/wiki?curid=276027", "title": "Higashikuni Naruhiko", "text": ""}
{"id": "276028", "revid": "336", "url": "https://eu.wikipedia.org/wiki?curid=276028", "title": "Lev Kamenev", "text": "Lev Borisovitx Kamenev (Jaiotza-izena: Rosenfeld; ; Mosku, 1883ko uztailaren 18agreg./uztailaren 6ajul. - \"ib.\", 1936ko abuztuaren 25a) sobietar politikaria izan zen.\nBizitza.\n1901ean Alderdi Sozialdemokratako ezkerreko taldeetan sartu zen. Askotan hartu zuten preso. Genevan Lenin eta Zinovievekin elkarturik, 1913an San Petersburgora itzuli zenean, \"Pravda\" egunkariaren zuzendaritzaren ardura hartu zuen. Atxilotu, eta 1917an Iraultza gailendu zen arte ez zuten aske utzi. Sobietar Batasuneko Alderdi Komunistan eta Gobernuan hainbat kargu izan zituen. Lenin hil zenean, Kamenev Zinovievekin elkartu zen Stalinen aurka. Stalinek karguetatik kendu zuen, Alderdi Komunistatik kanpora egotzi, auzitara eraman eta lehenik bost urteko kartzela-zigorra emanarazi zion; gero traizioz salaturik berriro epaitu, hiltzera kondenatu eta hilarazi zuen.\nKartzelan tratu txarrak, mehatxuak eta ziur aski torturak jazo eta gero, bere erruduntasuna aldarrikatu zuen epaitu zuten prozesuan. Bera, beste milaka errusiar komunisten antzera, Purga Handia deitzen zaion errepresioaren biktima ezagun bat izan zen. Ez da ahaztu behar Leninekin hainbat alditan egona zela, buruzagi garrantzitsua zela eta Leninen hilkutxa besteak beste, berak eraman zuela.\nHil eta gero, eta Stalinen mendeku tipikoaren arabera, Kameneven familiak ere patu izugarri latza izan zuen. Bere emazte eta bi seme erail zituzten. Bakarrik bere semerik gazteena, Vladimir Glebov, biziraun zuen Stalinen presondegietara eta 1994an hil zen.\nZinovievek eta Kamenevek beren erruduntasuna aldarrikatu zuten.\nZiuraski Stalinen aginduz era basatian torturatua izan eta gero, zera aitortu zuen Kamenevek:\nZINOVIEV: Alderdiko Batzorde Zentrala eta Stalin izugarri gorrotatzen genituen. Uste osoa genuen beharrezkoa zela nola edo hala alderdiko buruzagiak ordezkatzea; gu jartzea haien ordez, Troskyk esan bezala.\nKAMENEV: Nik, Zinovievek eta Trotskyk abiarazi genuen konplot terrorista (...). Bi aukera baino ez zeuden: alderdiaren aurkako borroka oneski eta erabat bukatzea; edo borrokaren jarraitzea, baina masen laguntza erabili gabe, plataforma politikorik gabe eta banderarik gabe: hau da, izu indibidualaren bidez. Bigarren aukera hautatu genuen. Alderdiaren zuzendaritzaren eta herrialdearen aurkako mugagabeko gorrotoak ekarri gaitu hona.\nFiskalak Kamenevi laguntzen dio (...):\nVICHINSKI: Maltzurkeria eta botere pertsonala lortzeko grina izan al ziren arrazoi bakarrak?\nKAMENEV: Bai, gure taldeak boterea lortzeko grina.\nVICHINSKI: Ez al duzu uste horrek ez duela inolako zerikusirik gizarte-idealekin?\nKAMENEV: Iraultzaren eta kontrairaultzaren arteko antzekotasun bera da.\nVICHINSKI: Kontrairaultzaren alde al zaude?\nKAMENEV: Bai.\n- Pierre Brou\u00e9k \"Moskuko prozesuak\" liburuan jasoa, 1964."}
{"id": "276030", "revid": "512", "url": "https://eu.wikipedia.org/wiki?curid=276030", "title": "Kanabera (landarea)", "text": "Kanabera (\"Arundo donax\") landare lastoduna da, eremu hezeetakoa, 4 metroko garaiera izan dezakeena, zurtoin zuzena eta leuna duena. Kanaberak zurtoin gogor malgua, egurtsua, barru-hutsa eta azal leunekoa izaten du, hostoak luze zabalak eta iraunkorrak. Lorea buru txiki askoz osatua eta zabalera handian banatua du, kolorez hori-zurixka. Berez sortaldeko landarea da, baina Mediterraneo itsasoaren inguruetako lurraldeetan ere oso zabaldua dago gaur egun. Leku hezeetan hazten da. Arrantzako esku-tresnak egiteko erabiltzen da batez ere."}
{"id": "276031", "revid": "336", "url": "https://eu.wikipedia.org/wiki?curid=276031", "title": "Laka", "text": "Laka zenbait intsektuk, batez ere \"Kerria lacca\" izenekoak, jariatzen duten substantzia zeharrargia da. Likido organiko koloreduna, gogorra eta distiratsua da, urtzen ez dena. Intsektua Indian eta Asiako Ekialdian bizi da, eta landarretan bizi da. Laka landarearen adarretan itsasten da, eta barnean bizi ohi da intsektua. Jariakin hori jaso, eho eta erretxina batzuekin egosi ondoren lortzen da laka izeneko berniza.\nIzakiek sortutako laka.\n\"Kerria lacca\" intsekuez gain, beste espezie batzuek ere ekoizten dute laka, \"Metatachardia\", \"Laccifer\", \"Tachordiella\", \"Austrotacharidia\", \"Afrotachardina\", eta \"Tachardina\" generokoek hain zuzen.\nLaka deritzo, halaber, Anacardiaceae familiako zenbait zuhaixkaren erretxinari.\nLaka sintetikoak.\n21. mendean, laka sintetikoak erabiltzen dira. Disolbatzailea lurruntzearen ondorioz lehortzen da laka, margoak eta esmalteak ez bezala, haiek oxidazioz edo polimerizazioz lehortzen baitira. Laka, beraz, lasterrago lehortzen da margoa eta esmaltea baino. Lakak hezetasunaren eta herdoilaren aurka babesten ditu altzariak, ehunak, plastikoak, paperak eta metalezko gainazalak. Txinan eta Japonian oso erabilia izan da, antzinako garaietatik, altzarigintzan, buztingintzan eta bestelako artetan. Industrian erabiltzen diren laka nagusiak nitrozelulosazkoak dira, eta, gai horretaz gainera, bestelako osagarri batzuk ere badituzte: plastifikatzaileak, erretxina alkidikoak eta disolbatzaileak."}
{"id": "276032", "revid": "512", "url": "https://eu.wikipedia.org/wiki?curid=276032", "title": "Karmen Maura Amuniategi", "text": "Karmen Maura Amuniategi (Madril, Espainia, 1945) Gipuzkoan errotutako margolaria da, jaiotzaz madrildarra. Tradizio artistiko handiko familia batean jaio zen. 1964tik 1969ra Arte Ederrak ikasi zituen Madrilgo San Fernando Eskolan, eta 1970ean Hondarribian jarri zen bizitzen. 1970eko eta 1980ko hamarkadetan ez zuen erakusketa askorik egin, nahiz eta pintatzeari ez utzi. Bakarkako lehen erakusketa 1980an egin zuen Donostian, eta bigarrena Hondarribian 1989an. 1990ean aldaketa nabarmena izan zuen bere lanak; ordu arte etxea eta seme-alabak zituen gai nagusia, eta 1990etik aurrera, berriz, arreta handiagoa eskaini zion paisaiari. 1991tik aurrera udaro aurkeztu izan ditu bere lanak Hondarribian, bere estudioa erakustoki bilakatuta. Pintatzeaz gain, irakasle da Hondarribiko Udalaren Pintura Akademian."}
{"id": "276034", "revid": "56334", "url": "https://eu.wikipedia.org/wiki?curid=276034", "title": "Nabopolasar", "text": "Nabopolasar (? - K.a. 605eko abuztuaren 15a) K.a. 626-K.a. 605 bitartean Babiloniar Inperioa gobernatu zuen kaldear erregea izan zen. Asurbanipalek Babilonian ezarritako Kandalanu erregea hil zenean hartu zuen erregetza. Babiloniari lehengo handitasuna eman nahirik, Ziaxare mediar erregearekin elkartu zen, eta Assur setiatu zuen.\nNahiz eta egiptoarrak asiriarrei laguntzera joan, Assur setiatzaileen eskuetan erori zen K.a. 614an, eta Ninive ere bai K.a. 612an. Hartu zituzten lurraldeak bi erregeen artean banatu zituzten gero. 605ean Nabukodonosor II.a Nabopolasarren semeak Nekao II.a Egiptoko faraoiari garaitu zitzaion Eufrates ibaiertzean eta Siria uztera behartu zuen. Babilonian eta bereganatu zituen beste lurraldeetan kaldear dinastia jarria geratu zen. Nabukodonosor II.a utzi zuen lurralde horietako errege (604)."}
{"id": "276035", "revid": "58701", "url": "https://eu.wikipedia.org/wiki?curid=276035", "title": "Abdul Haris Nasution", "text": "Abdul Haris Nasution (Sumatra, 1918ko abenduaren 3a - Jakarta, 2000ko irailaren 5a) indonesiar militarra izan zen, Indonesiaren Independentziaren Aldeko Iraultzaren heroietako bat.\nBandungeko Militar Akademia Nederlandarrean ikasi zuen, eta 1941ean India Nederlandarretako armadan sartu zen. Indonesiaren Independentziako Gerran borroka-ekintzak zuzendu zituen Javako holandarren kontra (1948-1949). 1950ean Indonesiako armadako buru izendatu zuten, 1957an Estatu Nagusiko Buruzagien Batzordeko lehendakari, eta 1959an, Defentsako ministro. 1965eko estatu-kolpe ahalegina itoarazi zuen Suharto jeneralaren laguntzarekin. 1979an \"Indonesiaren independentziaren aldeko borroka\" idazlana argitaratu zuen. 1996an kargutik kendu zuten, eta hurrengo hilean, orobat kendu zuten Achmed Sukarno lehendakaria."}
{"id": "276036", "revid": "512", "url": "https://eu.wikipedia.org/wiki?curid=276036", "title": "Pteropus fundatus", "text": "Pteropus fundatus Pteropus generoko animalia da. Chiropteraren barruko Pteropodidae familian sailkatuta dago."}
{"id": "276037", "revid": "23317", "url": "https://eu.wikipedia.org/wiki?curid=276037", "title": "Renata Tebaldi", "text": "Renata Ersilia Clotilde Tebaldi (Pesaro, - San Marino, ) italiar sopranoa izan zen. Parmako eta Pesaroko Kontserbatorioan Kantu ikasketak egin ondoren, 1944an debuta egin zuen Parman eta Triesten \"Rovigo\" lanarekin. Toscaninik Milango Scalaren berrikuntza-kontzerturako deitu zion 1946an. Izugarrizko arrakasta izan zuen, eta Milango Operako izarretako bat izan zen 1954. urtera arte. Europako antzoki liriko nagusietan (Londresko Covent Garden, Parisko Opera) eta Ameriketakoetan (San Frantziskoko Opera, Buenos Airesko Col\u00f3n Antzokia) aritu zen kantatzen. 1955ean Milango Scala utzi zuen, eta New Yorkeko Metropolitanera joan zen, eta han egon zen 1973. urtera arte. Ahots eder eta indartsua zuen, eta XIX. mendeko Italiako errepertorio lirikoko interprete nagusietako bat izan zen."}
{"id": "276038", "revid": "46380", "url": "https://eu.wikipedia.org/wiki?curid=276038", "title": "Charles-Marie Widor", "text": "Charles-Marie Widor (Lyon, Frantzia, 1844ko otsailaren 21a - Paris, Frantzia, 1937ko martxoaren 12a) frantses musikagilea, organo-jotzailea eta irakaslea izan zen.\nBiografia.\n1870-1933. urteetan Parisko Saint Sulpice elizako organo-jotzaile izan zen. 1890. urtean Parisko Kontserbatorioko organo-jotzaile irakasle postua hartu zuen C. Francken ondoren, eta 1896. urtetik aurrera Konposizio irakasle izan zen.\nWidorrek XX. mende hasierako organo-jotzaile ospetsuak izan zituen ikasle: L. Vierne eta M. Dupr\u00e9, besteak beste. Bestalde, A. Honeggerrek eta D. Milhaudek konposizioa ikasi zuten berarekin. Johann Sebastian Bachen organorako lan guztiak argitaratu zituen, eta orkestratzeari buruzko saio bat idatzi zuen.\nLan aipagarriak ditu: hamar sinfonia organorako, hiru opera, ballet-musika, ahotserako musika, elizarako musika eta poema sinfonikoak."}
{"id": "276039", "revid": "28807", "url": "https://eu.wikipedia.org/wiki?curid=276039", "title": "Charles Marie Widor", "text": ""}
{"id": "276040", "revid": "56334", "url": "https://eu.wikipedia.org/wiki?curid=276040", "title": "Ana Britainia Handikoa", "text": "Ana Britainia Handikoa (Londres, Ingalaterra, 1665eko otsailaren 6a \u2013 \"ib.\", 1714ko abuztuaren 1a) Jakue II.a Ingalaterrakoaren alaba, Ingalaterra, Eskozia eta Irlandako erregina izan zen, eta Estuardo etxeko azkenekoa.\nAna Karlos I.a Ingalaterrakoaren biloba zen. 1683ko uztailaren 28an Danimarkako Jurgi printzearekin ezkondu zen, protestantea berau. Hemeretzi seme-alaba izan zituen baina bat bera ez zen heldu izatera iritsi. Honek ondorengotza arazoak ekarri zizkion erreinuari.\nGilen III.a Ingalaterrakoa hil zenean, Erresuma jarauntsi zuen. Erreinuaren ondorengotzarekin izandako arazoen ondorioz, eta Eskoziarekin izandako tirabira guztien amaiera gisa, 1707ko Batasunaren Legea ezarri ondoren, Britainia Handia gobernatu zuen lehendabiziko monarka bilakatu zen. 1707an Eskozia eta Ingalaterrako parlamentuak batu zituen.\nBi partidutako sistema nagusitu zen bere erregetzan parlamentuan. Erregina tory partiduaren aldekotzat har daiteke, eta, hortaz, whig partidua aurka izan zuen. Hala ere, erreginaren lagun mina izan zen Sarah Jennings, eta aholkulari gertukoena. Honek whig partiduaren aldeko erabakiak hartu zituen. Sarah Jenningsen senarra zen John Chruchill, Marlborougheko I. Dukea. Azken honek gidatu zituen Espainiako Erregetzarako Gerran Britaniako gudarosteak; garaipena lortu zuen Blenheimen (1704), Ramilliesen (1706), Oudernaden (1708) eta Malplaqueten (1709).\n1708an Sarah Jenningsekin izandako adiskidetasuna hoztu zen. Abigail Hill pasa zen izatera adiskide minena eta gertuko aholkularia.\nEspainiako Erregetzarako Gerraren amaiera gisa Utrechteko Ituna sinatu zuen.\nSeme-alabarik gabe hil zenez, Jurgi I.a Britainia Handikoa bere bigarren lehengusuak ordezkatua izan zen. Hau Hannover etxeko lehen erregea izan zen."}
{"id": "276041", "revid": "336", "url": "https://eu.wikipedia.org/wiki?curid=276041", "title": "Ignacio Errandonea", "text": "Ignacio Errandonea Goikoetxea (Bera, Nafarroa, 1886ko abuztuaren 2a - Donostia, Gipuzkoa, 1970eko urriaren 18a) Nafarroako elizgizona eta idazlea izan zen.\nBiografia.\nJesusen Lagundian sartu zen 1903. urtean. Literatura-ikasketak egin zituen Oxforden. \"Estudios Universitarios de Guip\u00fazcoa\" (geroko \"Estudios Universitarios y T\u00e9cnicos de Guip\u00fazcoa\", E.U.T.G.) ikastetxea sortu zuen 1955. urtean.\nObra nagusiak: \"Gram\u00e1tica latina\" (1917), \"Cinco tragedias de S\u00f3focles\" (1930), \"Hacia la Espa\u00f1a Nueva. Entre odios y comprensiones\" (1937), \"Gram\u00e1tica sucinta de la lengua griega\" (1939), \"S\u00f3focles y su teatro. Estudio dram\u00e1tico con ep\u00edlogo de Jos\u00e9 M\u00aa Pem\u00e1n\" (1942), \"Diccionario del mundo cl\u00e1sico\" (1954), \"S\u00f3focles, investigaciones sobre la estructura dram\u00e1tica de sus siete tragedias y sobre la personalidad de sus coros\" (1958) eta \"Obras de S\u00f3focles\" (1968)."}
{"id": "276042", "revid": "28807", "url": "https://eu.wikipedia.org/wiki?curid=276042", "title": "Modigliani", "text": ""}
{"id": "276043", "revid": "336", "url": "https://eu.wikipedia.org/wiki?curid=276043", "title": "Georgi Dimitrov", "text": "Georgi Dimitrov Mikhailov (; Kovatxevski, 1882ko ekainaren 18a - Mosku, 1949ko uztailaren 2a) bulgariar politikaria izan zen.\nBizitza.\nBulgariako diputatu hautatu zuten 1913. urtean, eta urtebete geroago Bulgaria, Alemaniarekin bat eginik, Lehen Mundu Gerran sartzearen aurka azaldu zenez gero, espetxeratu egin zuten 1915-1917. urteen bitartean. 1920. urtean Errusiara erbesteratu zen. Han, komunismoko buruetako bat bihurtu zen bai Bulgarian eta bai Alemanian eta Sobietar Batasunean. Berriz ere erbestera jo behar izan zuen, eta Alemanian atxilotu zuten naziek 1933. urtean. Hurrengo urtean aske utzi eta Sobietar Batasunera itzuli zen, eta bertako hiritartasuna eskuratu ondoren, Kominterneko idazkari nagusi izendatu zuten. 1944. urtean Bulgariara itzuli eta, monarkia baztertu ondoren, Kontseiluko buru hautatu zuten (1946-1949)."}
{"id": "276044", "revid": "512", "url": "https://eu.wikipedia.org/wiki?curid=276044", "title": "Balbino Garitaonaindia", "text": "Balbino Garitaonaindia Albizu (Durango, 1857ko martxoaren 31 - 1916ko abuztuaren 10a) bizkaiko idazlea izan zen.\nDurangoko Jesusen Lagundian eta Gasteizko apaizgaitegian egin zituen ikasketak. 1881. urtean apaiztu zen. \"Euskal-Esnalea\" agerkarian argitaratu zituen bere lehen lanak. 1889. urtean, \"Erregezko Apostoladutzia\" plazaratu zuen. Handik lau urtera, \"Jesus Sacramentaduari, Ama doncella Mariari eta Aita San Jose Gloriosuari visitac illaren egun guztietarako\" lanaren bigarren partea itzuli zuen. 1900ean Martin Arzadunen \"Cristi\u00f1auaren Doctrinaren esplicaci\u00f1ua euskeras\" katixima eman zuen argitara berritua eta osatua. 1908. urtean, \"Vademecun Erdu Neugas\"en itzulpena plazaratu zuen \"Sacramentu Santuac emon ta ondo ilten gueixuari lagunduteco escu-liburua ipi\u00f1i dau Biscaico eusqueras\" izenburuarekin."}
{"id": "276045", "revid": "336", "url": "https://eu.wikipedia.org/wiki?curid=276045", "title": "Manuel Guti\u00e9rrez Est\u00e9vez", "text": "Manuel Guti\u00e9rrez Est\u00e9vez (Madril, 1943) espainiar antropologoa da. Latinoamerikako herri indiarretan espezializatua. Politika-zientzietako ikasketak egin zituen Madrilgo Unibertsitatean, eta handik Ameriketako antropologia ikertzera igaro zen. Irakasle izan zen eta bere diziplinaren lehen berritzaileetako bat, Espainiako Gerra Zibilak (1936-1939) utzitako hutsunearen ondoren. 1970eko hamarraldian Ameriketako indiarrei buruzko ikerketak egiten hasi zen (kitxuak, kitxeak, maia-yucantadarrak), mitologia eta indiarren xamanismoa aztertzeaz gainera. Erakunde eta antolakunde indiar batzuk sortu zituen Espainian: \"Survival International Espa\u00f1a\" eta \"Aula Bartolom\u00e9 de Las Casas\", besteak beste."}
{"id": "276046", "revid": "336", "url": "https://eu.wikipedia.org/wiki?curid=276046", "title": "Bernard Pivot", "text": "Bernard Pivot (Lyon, Frantzia, 1935eko maiatzaren 5a) frantses literatura-kritikaria da.\nBiografia.\nFrantziako telebistako kritikari eta aurkezle ospetsuenetako bat da. \"Apostrophes\" saioaren aurkezlea izan zen, eta hari esker ospea lortu zuen. Telebistako sail horrek zazpi milioi ikusle erakartzen zituen; irakurzaletasuna bultzatzea zen helburua, eta, saioaren bidez, idazleen eta irakurleen arteko ataka gainditzen saiatzen zen Pivot. Hainbesterainoko arrakasta izan zuen, ezen idazle bat saio hartan agertzeak liburu-salmenten izugarrizko igoera ekartzen baitzuen. Saio arina osatzen asmatu zuen, elkarrizketa serio baina, aldi berean, atseginak eskainiz.\nEzaguna da, orobat, frantsesezko hitzei buruzko \"Les championnats d'ortographe\" lehiaketen antolatzaile gisa."}
{"id": "276048", "revid": "129250", "url": "https://eu.wikipedia.org/wiki?curid=276048", "title": "Liliana Cavani", "text": "Liliana Cavani (Carpi, Italia, 1933ko urtarrilaren 12a) zinemagilea da. Telebistarako egin zituen lehenbiziko lanak: \"Storia del Terzo Reich\" (1963-64), \"La donna nella Resistenza\" (1965), \"Francesco d'Assisi\" (1966), eta arreta berezia eskaini zien gai politiko eta sozialei. Horixe du, hain justu, bere zinemagintzaren ezaugarri nagusietakoa. \"Galileo\" (1968) du lehen filma; horren segidan egin zituen \"I cannibali\" (1969) eta \"Milarepa\" (1973). \"Il portiere di notte\" (1973) filmak zabaldu zizkion ospearen ateak, eta \"Al di l\u00e0 del bene e del male\" (1977) egin zuen ondoren. \"La pelle\" (1980) film eztabaidatuaren ostean, \"Interno berlinese\" (1986) egin zuen, zeinak Berlingo Zinemaldiko film hoberenaren Urrezko Hartza eskuratu baitzuen. Beste film batzuk: \"Francesco\" (1989), \"Dove siete? Io sono qui\" (1993), \"Il gioco di Ripley\" (2002), \"De Gasperi, l'uomo della speranza\" (2005), \"Einstein\" (2008).\n2023an Ohorezko Urrezko Lehoia jaso zuen. "}
{"id": "276049", "revid": "336", "url": "https://eu.wikipedia.org/wiki?curid=276049", "title": "Oliver Goldsmith", "text": "Oliver Goldsmith (Ballymahon, Irlanda, 1728ko azaroaren 10a - Londres, 1774ko apirilaren 4a) anglo-irlandar idazlea izan zen.\nLan eginez ordaindu zituen ikasketak Dublinen. Edinburgon Medikuntza ikasketak egin zituen, ondoren Frantzia, Suitza eta Italia oinez egin zituen, eta bidaia haren berri eman zuen \"The Traveller\" (1764, \"Bidaiaria\") liburuan. Bere garaiko ideiak eta ohiturak kritikatu zituen berak sortu zuen \"The Bee\" egunkarian (1759), eta bertan argitaratu zituen bere olerkirik onenak ere. \"The Vicar of Wakefield\" (1766, \"Wakefieldgo bikarioa\") eleberriak egin zuen ezagun. \"The Good-Natured Man\" (1768, \"Gizon zintzoa\") antzerkian bere garaiko sentiberatasuna kritikatzen du. \"The Deserted Village\" (1770) poeman nekazaritza hartu zuen gaitzat. \"English History\" (1771) historia-liburua ere idatzi zuen."}
{"id": "276050", "revid": "512", "url": "https://eu.wikipedia.org/wiki?curid=276050", "title": "Pteropus giganteus", "text": "Pteropus giganteus Pteropus generoko animalia da. Chiropteraren barruko Pteropodidae familian sailkatuta dago."}
{"id": "276051", "revid": "12788", "url": "https://eu.wikipedia.org/wiki?curid=276051", "title": "Iliria", "text": "Iliria (, \"Illyr\u00eda\" edo , \"Illyr\u00eds\"; ) ekialdeko Europako antzinako lurraldea da, Adriatiko itsasoaren ekialdeko kostaldean kokaturik zegoena. \nGeografia.\nGaur egungo Dalmazia eta Albaniako parte bat hartzen zuen; hegoaldean Greziako ipar-mendebaleraino, Epiroraino, iristen zen. \nHistoria.\nMazedoniarrak jabetu ziren lurraldeaz erromatarrak sartu aurretik, eta K.a. 35. urtean erromatar probintzia izan zen, inperioa desegin zen arte. Mende batzuk geroago, Iliriako lurraldea Frantziako Lehen Inperioaren probintzia egin zuen Napoleonek. Lehen Mundu Gerraren ostean, Jugoslaviako estatu ohiaren barnean sartu zen. Bigarren Mundu Gerran alemanek Jugoslavia hartu zuten, eta antzinako Iliriaren parte bat Kroaziako erresuman sartu zen (1941); beste parte bat, ordea, Italiak hartu zuen. Gerra bukatu zenean, Iliria Jugoslaviako estatu ohiaren lurraldea izan zen."}
{"id": "276052", "revid": "1545", "url": "https://eu.wikipedia.org/wiki?curid=276052", "title": "V\u00e1clav Klaus", "text": "V\u00e1clav Klaus (Praga, gaur egun Txekiar Errepublika, 1941eko ekainaren 19a) txekiar politikari eta ekonomista da.\nBiografia.\nEkonomia-zientzietako ikasketak egin zituen Pragako Unibertsitatean. Erregimen komunista erori zenean, finantza-ministro izendatu zuten (1989). 1989an, Gobernuan zegoen alderdiko (Hiritarren Foroa) lehendakari eta Kongresuko diputatu izan zen. 1991n, ODS alderdia (Alderdi Demokratiko Zibikoa) sortu zuen. Alderdi horrek agintaritza lortu zuen 1992ko hauteskundeetan, eta Txekiar Errepublikaren Lehen Ministro hautatu zuten. 1993an, herrialdea zatitu eta Txekiar Errepublika eta Eslovakiar Errepublika sortu zirenean, Txekiar Errepublikako lehendakari izendatu zuten Klaus. 1997an, dimisioa eman behar izan zuen, bere alderdian izan ziren ustelkeria kasuen ondorioz."}
{"id": "276053", "revid": "28807", "url": "https://eu.wikipedia.org/wiki?curid=276053", "title": "Vaclav Klaus", "text": ""}
{"id": "276054", "revid": "15251", "url": "https://eu.wikipedia.org/wiki?curid=276054", "title": "Martin Lekuona", "text": "Martin Lekuona Etxabeguren (Oiartzun, Gipuzkoa, 1907 - Hernani, Gipuzkoa, 1936ko urriaren 7a) gipuzkoako idazlea izan zen.\nBiografia.\nGasteizko apaizgaitegian ikasketak egin ondoren 1932an apaiz egin zen. Gazte-gaztetatik hasi zen euskal kulturaz arduratzen, eta apaizgaitegian zela \"Gymnasium\" hango aldizkarian idazten hasi zen. Apaiz lanetan Arabako Musitu herrian hasi bazen ere, 1935ean Errenteriako (Gipuzkoa) erretorearen laguntzaile izendatu zuten.\nUrte hartan bertan \"Eun dukat\" (Manuel anaiarekin batera idatzia) antzerkia argitaratu zuen. Martin Lekuona euskal sindikalismo katoliko abertzalearen alorrean nabarmendu zen urte haietan. Gerra Zibila hasi zenean uko egin zion ihes egiteari, eta 1936ko urrian atxilo hartu zuten. Ondarretako espetxean (Donostia) lau bat egun eduki ondoren, Hernani ondoko Galarretan fusilatu zuten azaroan."}
{"id": "276055", "revid": "28807", "url": "https://eu.wikipedia.org/wiki?curid=276055", "title": "Martin Lekuona Etxabeguren", "text": ""}
{"id": "276056", "revid": "58701", "url": "https://eu.wikipedia.org/wiki?curid=276056", "title": "Louis Sullivan", "text": "Louis Henry Sullivan (Boston, 1856ko irailaren 3a - Chicago, 1924ko apirilaren 14a) estatubatuar arkitektoa izan zen, Chicagoko eskolako nagusietakoa. Estatu Batuetako lehenengo etxe orratzak egin zituen. Sullivanek halako betetasun eta klasizismo formal bat bilatu zuen bere eraikinetan, eta horrexek bereizten du Chicagoko eskola gainerako arkitektoengandik.\nBizitza.\n1872-1873 bitartean Cambridgeko Massachusetts Institute of Technology-n ikasi ondoren, Parisko Arte Ederretako Eskolan osatu zituen ikasketak (1874-1876). Estatu Batuetara itzuli zenean, Chicagon hasi zen lanean, eraiki eta eraiki ari baitziren, 187leko sutearen ondoren, Frederick Baumman ingeniariaren bulegoan. 1879an Dankmar Adler ingenieriaren enpresan hasi zen lanean, eta bi urte geroago Adler &amp; Sullivan konpainia eratu zuen harekin.\n1886an garrantzi handiko lan bat enkargatu zioten, Chicagoko \"Auditorium Building\": hotela, bulegoak eta 4.000 lagunentzako antzokia. Teknika tradizionalaren arabera egin zuen, harrizko bloke handiez, eta Sullivanen poetika konstruktibistaren lehenengo adierazpen osoa da; obra horretan, beste batzuetan bezala, puntu erdiko arkutan amaitutako zutabe sailen bidez bildu edo inguratu zituen eraikineko solairuak.\nHurrengo hamarkadan bere karrerako lanik hoberenak egin zituen, saltoki handi asko tartean: \"James H. Walker Warehouse &amp; Company\" saltoki handia (Chicago, 1889), \"Wainwright Building\" (Saint Louis, 1891), metalezko zutabezko eraikina, adreiluz estalia eta landareez apaindutako friso batekin, \"Guaranty Building\" (Buffalo, 1894-1896), \"Bayard Building\" (New York, 1897-1898) eta \"Gage Building\" (Chicago, 1898-1899), besteak beste.\nBaina Sullivanek negozio etxe handien aurrerabideari egin zion ekarpenik handiena \"Schlesinger &amp; Mayer\" saltegia izan zen (Chicago, 1899-1904), egungo \"Carson, Pirie, Scott and Company\", hamabi solairuko eraikina, beheko bi solairuetan izan ezik apaingarririk gabea. Sullivanen heldutasunaren erakusgarri dira, halaber, \"Getty Tomb\" (Chicago, 1890), \"National Farmer's Bank\" (Owatonna, Minnesota, 1907-1908) eta \"Van Allen Building\" (Clinton, Iowa, 1913-1915) eraikinak. Obra horietan Sullivanen axioma ospetsua, \u00abforma funtzioaren atzetik dator\u00bb, ikuspen sinboliko batean gauzatzen da: eraikinaren batasun espresiboa bolumenen banaketa erritmikoaren bidez lortzen da (arku sailak, erlaitzak, irtenune apaingarrien erabilera perspektibazkoa), arrakala bertikal sakonez eta dekorazio arin batez apaindua.\n1893an Chicagon egin zen mundu feria handiak Chicagoko eskolaren funtzionalismoaren porrota eragin eta garai bateko jarrera akademizista eta klasizista indartu ondoren, lanik gabe geratu zen Adler &amp; Sullivan estudioa. Sullivanek estudioa utzi zuen eta, edanari eman bazion ere, lan txiki baina xarmagarri batzuk egin zituen, hala nola probintzietako banketxe txiki batzuk: \"Merchants' National Bank\", Grinnell, 1914; \"People's Federal Savings and Loan Association Bank\", Sidney, 1918; \"Farmers and Merchants Bank\", Columbus, 1919; lan horietan apaingarri jarritako elementuek, oso dotoreak eta bolumen zehatzen gainean ezarriak, elementu funtzionalenak azpimarratzen dituzte."}
{"id": "276057", "revid": "512", "url": "https://eu.wikipedia.org/wiki?curid=276057", "title": "Jan Baptist Van Helmont", "text": "Jan Baptist Van Helmont (Brusela, 1579 - Vilvoorde, 1644), flandriar sendagilea, kimikaria eta filosofoa izan zen. Alkimiaren eta kimikaren arteko \"zubi\" gisa hartzen da Van Helmonten lana. Parazeltso suitzar sendagilearen eta alkimistaren jarraitzailea izan zen.\nKimika.\nAirea osatzen duten gasak bereizten eta \u00abgas\u00bb hitza erabiltzen lehena izan zen. Iatrokimikaren oinarriak finkatu zituen, eta 1640. urte aldera, anhidrido karbonikoa aurkitu zuen, berak \u00abbasa gasa\u00bb deitu zuena. Termometro bat ere egin zuen matraze bateko uraren dilatazioaz baliatuz.\nFisiologia.\nElikadura eta digestioa ikertu zituen, eta bera izan zen arazo fisiologiak aztertzeko kimikaren hastapenak erabili zituen lehena. Hil ondoren, 1648an, argitaratu zioten \"Ortus Medicinae\" liburuan bildu ziren haren lan osoak."}
{"id": "276058", "revid": "512", "url": "https://eu.wikipedia.org/wiki?curid=276058", "title": "Albrecht Altdorfer", "text": "Albrecht Altdorfer (Ratisbona - \"ib.\" 1538ko otsailaren 12a) alemaniar margolari, marrazkilari, grabatzaile eta arkitektoa izan zen, Dureroren dizipulua. Danubio edo Vienako Eskolako artista nabarmen honek zeregin ofizialak bete zituen Ratisbonan, hiriko arkitektoa ere izan zelarik. Pasarte-irudiak landu zituen lehenengoetako margolaria. Hala, parajea erabateko protagonista ageri da \"San Jurgi eta herensugea oihanean\" (1510) edo \"Alexandoren gudua\" (1529) bezalako koadroetan. Beste obra batzuetan garrantzi handiagoa eman zion arkitekturari, eta argi-efektuak landu zituen: \"Jaiotza\" (1520). Halaber, grabatuak (xilografia eta akuaforteak) eta marrazkiak egin zituen. Pintura italiarretik zerbait badu ere, gehienbat gotiko berantiarra da berea, osagarri germaniarrak agerian dituena.\nAltdorferren bizitzari eta obrari buruzko datu gutxi dago. Ratisbonan bizi izan zen, eta hango arkitekto izan zen 1526-1538 bitartean, nahiz eta ospea eman zioten jarduerak pintura eta grabatugintza izan ziren.\nBidaia asko egin zuen, baina ezin esan daiteke bidaia haiek bere pinturan eragin handirik izan zutenik, sentsazioen margolaria izan baitzen ekintzena baino gehiago; oro bar, azken gotikoaren eragina nabari da bere koadroetan. Erlijio-gaiak erabili zituen batez ere, baina gaiari berari baino garrantzi gehiago ematen zien ekintzak eragiten zituen edo pertsonaiek bizi zituzten sentipenei. Bera izan zen, bestalde, paisaia apaingarri soil gisa erabili ordez, elementu independente gisa erabili zuen lehenengoetakoa; gaiak anekdota gisa agertzen zituen ia, eta paisaiak zuen nagusitasuna. Obra txikietan, \"San Jurgi eta herensugea oihanean\" (Munich) lanean esaterako, izadi bizi, basa eta misteriotsua margotu zuen. Obra handi batzuetan Dureroren eragina nabari zaio, baina batez ere espazioaren egituraketa konplexua, arkitektura bikaina dira aipagarriak, besteak beste \"Susana bainuan\" (1526) koadroan. \"Alexandroren Gudua\" maisulanean (1528) milaka irudirekin nahastu zuen Sorkuntzako lehen egunari erreferentzia egiten zion ikuspegi fantastikoa, izadiko elementuei emanez protagonismoa.\nBaina koadro hura margotu ondoren, aldatu egin zen Altdorferren estiloa. Giza irudia lantzen hasi zen, ironia handiz gehienetan. Hala, 1525etik aurrerako lanetan agertzen da joera hori, gizakiaren grina sakonenak adierazteko aukera ematen zioten gaien bidez. Azken garaiko obrarik aipagarriena \"Lot eta bere alabak\" da (1537, Kunsthistorisches Museum, Viena)."}
{"id": "276059", "revid": "46380", "url": "https://eu.wikipedia.org/wiki?curid=276059", "title": "Anna de Noailles", "text": "Anna de Noailles (Paris, Frantzia, 1876ko azaroaren 15a - \"ib.\", 1933ko apirilaren 30a) frantses idazlea izan zen.\nBiografia.\nAita errumaniarra zuen eta ama greziarra, baina heziketa frantsesa izan zuen erabat. Olerkia eta eleberria idatzi zituen. Izadian inspiratutako joera erromantikoa nabarmena da Annaren lehenengo liburuetan. Azken liburuetan, ordea, gaztetasunaren amaiera, heriotza eta bakardadea dira gai nagusiak.\nIdazlanak: olerki-liburuak: \"Le coeur innombrable\" (1901, \"Bihotz zenbagaitza\"), \"L\u00b4ombre des jours\" (1902, \"Egunen itzala\"), \"Les vivants et les morts\" (1913, \"Bizidunak eta hilak\"), \"L\u00b4honneur de souffrir\" (1927, \"Sufritzeko ohorea\"); eleberriak: \"La nouvelle esp\u00e9rance\" (1903, \"Itxaropen berria\"), \"Le visage \u00e9merveill\u00e9 \"(1904, \"Aurpegi miretsia\"); autobiografia: \"Le livre de ma vie\" (1932, \"Nire bizitzako liburua\")."}
{"id": "276060", "revid": "512", "url": "https://eu.wikipedia.org/wiki?curid=276060", "title": "Pedro Romero", "text": "Pedro Romero Mart\u00ednez (Ronda, M\u00e1laga, Espainia, 1754ko azaroaren 19a - Ronda, M\u00e1laga, Espainia, 1839ko otsailaren 10a) espainiar zezen-hiltzailea izan zen.\nBiografia.\nJuan Romero zezen-hiltzailearen semea zen, eta haren jarraitzaile izan zen. 1770. urtean, aitarekin batera hasi zen zezenketan, eta 1771. urtean Jerez de la Fronteran, Extremaduran eta M\u00e1lagan ibili zen.\n1772. urtean aurkezpena egin zuen Sevillan, eta 1775. urtean Madrilen. Aitaren antzera, \"Costillares\" izeneko zezen-hiltzailearen aurkari izan zen plazetan. Geroago, 1789. urtean, \"Pepe-Hillo\" zezen-hiltzailearen aurkari bihurtu zen.\n1791-1799. urteetan Madrilen bakarrik aritu zen. 1830. urtean Sevillako Tauromakia Eskolako maisu izan zen. Zezen-hiltzaile izan zen garaian, 1771-1799. urteetan, 5.600 bat zezen hil zituen, eta haren izena Espainiako zezen-plaza guztietan agertu zen."}
{"id": "276061", "revid": "512", "url": "https://eu.wikipedia.org/wiki?curid=276061", "title": "Sergei Taneiev", "text": "Sergei Ivanovitx Taneiev (; Vladimir, 1856ko azaroaren 25a - Dioudkovo, Zvenigorod, 1915eko ekainaren 19a) errusiar musikagilea, pianista, teorialaria eta pedagogoa izan zen.\nBiografia.\nMoskuko Kontserbatorioan egin zituen ikasketak Nikolai Rubinstein eta Piotr Ilitx Txaikovskirekin. 1876-1877. urteetan Parisen izan zen, eta Gounod, Saint-Sa\u00ebns, d'Indy, Faur\u00e9 eta Duparc ezagutu zituen. 1878. urtean Moskuko Kontserbatorioko Harmonia eta Orkestratze irakasle izendatu zuten, eta, geroago, Pianoa eta Kontrapuntua irakatsi zituen. 1885-1889. urteetan Kontserbatorioko zuzendaria izan zen. Ikasle izan zituen, besteak beste, Scriabin eta Raxmaninoff. Bosten Taldeko musika abertzalearen aurka agertu zen.\nSei sinfonia, korurako lanak, harizko tresnetarako sei kuarteto, pianorako lanak eta \"Orestiada\" opera idatzi zituen, besteak beste."}
{"id": "276063", "revid": "512", "url": "https://eu.wikipedia.org/wiki?curid=276063", "title": "James Alfred Van Allen", "text": "James Alfred Van Allen (Mount Pleasant, Iowa, 1914ko irailaren 7a - Iowa City, Iowa, 2006ko abuztuaren 9a) Estatu Batuetako fisikaria izan zen, bere izena eman zaien irrada-eraztunak aurkitu zituena.\nBigarren Mundu Gerran irratiz gidatutako kohete bat diseinatzen jardun zuen. Lehenengo satelite artifizialek bidalitako informazioa aztertuz bere izeneko irrada-eraztunak aurkitu zituen, Van Allenen gerrikoak: Lurraren magnetismo-eremuan garaiera handian energia handiz kargatutako partikulak biltzen diren eraztun gisako bi eremu. Bi eremuen artean ez da etenik, baina energiaz kargatutako partikulak dentsitate handiagoan dauden bi eremu bereiz daitezke: apalena eta garaiena. Eremu edo eraztunik apalena lurrazaletik 3.000 km ingurura dago; eraztun garaiena, berriz, lurrazaletik 15.000-20.000 km ingurura."}
{"id": "276064", "revid": "28807", "url": "https://eu.wikipedia.org/wiki?curid=276064", "title": "James Van Allen", "text": ""}
{"id": "276066", "revid": "46380", "url": "https://eu.wikipedia.org/wiki?curid=276066", "title": "Valent\u00ed Almirall", "text": "Valent\u00ed Almirall politikari katalana izan zen (Bartzelona, 1841eko martxoaren 8a - Bartzelona, 1904ko ekainaren 20a). Pi i Margallen Alderdi Errepublikazale Federalean abiatu zen politika-alorrean (1868). Tortosako Itunaren antolatzaileetariko bat izan zen (1869). Bi egunkariren sortzaile eta zuzendaria: \"El estado catal\u00e1n\" (1869) eta \"Diari catal\u00e0\" (1879), katalanez egindako lehen egunkaria. Kataluniako estatuaren aldarrikapen-saioan esku hartu zuen; saio hori Pi i Margallek eragotzi zuen (1873). Lehengo alderdia utzirik, Centre Catal\u00e0 (1882) eraiki zuen Kataluniako autonomiaren alde zeuden guztiak biltzeko asmoan. 1885ean Alfontso XII.ari aurkezturiko \"Memorial de agravios\" delakoaren idazleetariko bat izan zen. Almirallen obra nagusiak: \"Espa\u00f1a tal cual es\" (1886) eta \"Lo catalanisme\" (1886)."}
{"id": "276067", "revid": "28807", "url": "https://eu.wikipedia.org/wiki?curid=276067", "title": "Valent\u00ed Almirall i Llozer", "text": ""}
{"id": "276068", "revid": "512", "url": "https://eu.wikipedia.org/wiki?curid=276068", "title": "Pteropus gilliardorum", "text": "Pteropus gilliardorum Pteropus generoko animalia da. Chiropteraren barruko Pteropodidae familian sailkatuta dago."}
{"id": "276069", "revid": "512", "url": "https://eu.wikipedia.org/wiki?curid=276069", "title": "Teresa Cabarr\u00fas", "text": "Teresa Cabarr\u00fas, izengoitiz Madame Tallien (Madril, Espainia, 1773ko uztailaren 31 - Chimay, Belgika, 1835eko urtarrilaren 15a) 1789. urteko Frantziako Iraultzako heroia izan zen.\nBiografia.\nFrancisco Cabarr\u00fas Baionako finantzari ospetsuaren alaba zen. Hasieran Frantziako Iraultzaren alde agertu bazen ere, Izu Handiaren garaian beldurtu, Frantziatik alde egiten hasi eta Espainiarantz zihoala preso hartu zuten Bordelen.\nKartzelan Jean-Lambert Tallien herri-komisarioarekin maitemindu eta berarekin ezkondu zen. Robespierreren agintaldia bukatu zenean (Thermidor 9), Frantziako emakume ospetsuenetakoa izatera iritsi zen; herriak \"Notre Dame de Thermidor\" izenaz ezagutzen zuen, eta bere ikuspegi moderatuak eragin handia izan zuen Konbentzioko eta Direktorioko garaian. Konbentzio Gerran iraultzaile frantsesak epaitzen ari ziren euskaldun batzuk estutasunetatik atera zituen.\n1805ean Belgikako Chimayko printzearekin ezkondu zen."}
{"id": "276070", "revid": "28807", "url": "https://eu.wikipedia.org/wiki?curid=276070", "title": "Th\u00e9r\u00e9sa Tallien", "text": ""}
{"id": "276071", "revid": "1545", "url": "https://eu.wikipedia.org/wiki?curid=276071", "title": "An\u00edbal Cavaco Silva", "text": "An\u00edbal Cavaco Silva (Boliqueime, Loul\u00e9, 1939ko uztailak 15) portugaldar politikaria da. 2006tik Portugalgo presidentea da.\nBizitza.\nAlderdi Sozialdemokratako (PSD) kide egin zen 1974an, eta finantza-ministro izendatu zuten 1980an, Sa Carneiroren agintepean. Diputatu ere izan zen sasoi berean, PSDren zerrendetan hautatua. 1985ean, Lehen ministro kargua bereganatu zuen, Alderdi Sozialistarekiko koalizioa hautsi ondoren. 1987an, gehiengo osoz irabazi zituen hauteskundeak, eta berriro hautatu zuten gobernuburu, baita 1991n ere. Portugalgo alor publikoko zenbait sektore (garraioak, finantzak) pribatizatu zituen agintean izan zen garaian, betiere Europar Batasunera biltzeko baldintzak betetzeko asmoz. 1996an, Jorge Sampaio sozialistak lehendakaritzako hauteskundeak irabazi ondoren, aldi baterako erretiratu egin zen politikatik.\n2006ko presidentetzarako hauteskundeak lehenbiziko itzulian irabazi zituen, botoen %50,8 eskuraturik, Manuel Alegre eta Mario Soares ezkerreko hautagaien aurretik. 2011ko hauteskundeetan ere garaile irten zen."}
{"id": "276072", "revid": "336", "url": "https://eu.wikipedia.org/wiki?curid=276072", "title": "William Gaddis", "text": "William Thomas Gaddis (New York, Ameriketako Estatu Batuak, 1922ko abenduaren 29a - East Hampton, New York estatua, Ameriketako Estatu Batuak, 1998ko abenduaren 16a) ingelesezko idazlea izan zen. \"Errealismo zikin\" deituriko literatura-joeraren aitzindaritzat jo izan dute kritikariek. Bigarren Mundu Gerraren ostean kazetari-lanetan jardun zuen, eta bidaia luzea egin zuen Europan zehar (Espainia, Frantzia), eta Robert Graves idazlearen adiskide egin zen. Ameriketara itzuli eta 1955ean argitaratu zuen lehen liburua, \"The Recognitions\" (\"Aitorpenak\"). Bi literatura-belaunaldiren arteko mugarria izan zen eleberri hori: 1930-1940ko hamarkadetako naturalismo eta intimismoaren eta 1960ko hamarkadako eleberriaren iraultzaren artekoa. Hogei urte geroago, 1975ean, argitaratu zuen bigarren eleberria, \"JR.\", eta 1985ean \"Carpenter\u00b4s Gothic\" (\"Arotz gotikoa\"), Ronald Reaganen politikaren kritika mingotsa."}
{"id": "276073", "revid": "71747", "url": "https://eu.wikipedia.org/wiki?curid=276073", "title": "Birgit Nilsson", "text": "Marta Birgit Svennson edo Birgit Nilsson (Karup, Eskania, Suedia, 1918ko maiatzaren 17a - \"Ib.\", 2005eko abenduaren 25a) suediar sopranoa izan zen.\nBiografia.\nV\u00e1stra Karup izeneko hirian jaio zen, Eskaniako probintzian. J. Hislop eta A. Sunnegardekin egin zituen ikasketak Stockholmeko Kontserbatorioan (1941-1946). 1946. urtean, Carl Maria von Weberren \"Ezkutuko ehiztaria\" operako Agataren pertsonaiarekin debutatu zuen, gaixorik zegoen kide bat ordeztuz, baina bere aurkezpen ofiziala 1947an izan zen, Lady Macbeth-en paperarekin, Stockolmoko Errege Operan.\n1948. urtean Stockholmeko Operak kontratua egin zion, eta harrezkero mundu osoko antzoki famatuenetan kantatu zuen, adibide Argentinako Teatro Col\u00f3n. Wagnerren interpretari bikaina zen, bereziki \"Isolda\"rena.\nKantatu zituen pertsonaia aipagarrienak: Lady Macbeth, Venus eta Elisabeth (\"Tannh\u00e4user\"), Senta (\"Mamu Untzia\"), Elsa (\"Lohengrin\"), Br\u00fcnnhilde (\"Sigfried\"), Isolda (\"Tristan\"), Aida, Salome, Elektra eta Do\u00f1a Ana (\"Don Giovanni\").\nNilssonen ahotsak ezaugarri dramatiko bikainak zituen, eta musikaltasun handia.\nAbeslariak bere izena daraman Birgit Nilsson Fundazioa sortu zuen, eta honek, Birgit Nilsson saria banatzen du, saridunen artean Placido Domingo dago, abeslariak berak aukeratu zuen hil aurretik. Gerora, epaimahai batek aukeratzen ditu saridunak, onuradunena artean, Yo-Yo Ma, Nina Stemme eta Vienako Filarmonikak.\nSariak eta Aitortzak.\nBere ibilbide artistikoan sari ugari jaso zituen:\nKanpo estekak.\nBirgit Nilsson Stockholm 1964"}
{"id": "276074", "revid": "56334", "url": "https://eu.wikipedia.org/wiki?curid=276074", "title": "Maurice Allais", "text": "Maurice F\u00e9lix Charles Allais (Paris, Frantzia, 1911ko maiatzaren 31 - Paris, 2010eko urriaren 9a) frantses ekonomista eta ingeniaria izan zen.\nBiografia.\n1939-1944 bitartean, meatzeen administrazioan lan egin zuen gobernuarentzat eta Parisko Meatze Eskola Nazionaleko irakaslea izan zen harik eta 1944an erretiratu zen arte. Ekonomiaren teoria modernoaren muina berreraiki zuen, metodo matematikoa erabiliz. Centre National de la Recherche Scientifique (CNRS) erakundeko ikerketa-zuzendaria izan zen. 1988an, Ekonomiako Nobel saria jaso zuen.\n\"La recherche d\u00b4une discipline \u00e9conomique. Premi\u00e8re partie: l'\u00e9conomie\" (1943) eta \"Economie et int\u00e9r\u00eat\" (1947) dira Allaisen lan nagusiak. Horrez gainera, artikulu ugari idatzi zituen aldizkari espezializatuetan."}
{"id": "276075", "revid": "96586", "url": "https://eu.wikipedia.org/wiki?curid=276075", "title": "Georges Bizet", "text": "Georges Bizet (Paris, 1838ko urriaren 25a - Bougival, 1875eko ekainaren 3a) frantziar musikagile erromantikoa izan zen.\nBiografia.\nParisko Kontserbatorioan Fromental Hal\u00e9vyrekin ikasketak egin ondoren, 1857an Erromako Saria irabazi zuen. Erromatik itzulitakoan musika lirikoa lantzea erabaki zuen. Lan anitz egin zituen, eta horien artean operak nabarmentzen dira: \"Les P\u00eacheurs de perles\" (1863, \u00abPerla arrantzaleak\u00bb), \"La Jolie Fille de Perth\" (1866, \u00abPertheko alaba ederra\u00bb), \"Djamileh\" (1871), eta, batez ere, \"Carmen\" (1874), Frantziako opera nagusia.\nBeste lan aipagarri zenbait: \"Symphonie en ut\" (1855), gaztaroko konposizio xarmangarria; \"Jeux d\u00b4enfants\" (1855, \u00abHaur-jolasak\u00bb), piano eta lau eskuz jotzeko hamabi pieza, eta \"L\u00b4Arlesienne\" ospetsua (1872).\nGazterik eta miserian hil zen, bizi zen artean arrakasta handirik izan gabe."}
{"id": "276076", "revid": "42829", "url": "https://eu.wikipedia.org/wiki?curid=276076", "title": "Diego Maria Gardoki", "text": "Diego Maria Gardoki Arrikibar (Bilbo, 1735eko azaroaren 12a - Turin, 1798ko azaroaren 12a) bizkaitar politikaria, finantza-gizona eta diplomatikoa izan zen. Ingalaterran egin zituen ikasketak. Bilboko kontsuletxeko arduradun nagusi izendatu zuten 1767. urtean. Bitarteko lanak egin zituen Ingalaterratik bereizi nahi zuten Ipar Amerikako burgesiaren eta Espainiako erresumaren arteko harremanetan.\nEspainiako Gobernuaren ordezkari bihurtu zen harrezkero Gardoki, eta Estatu Batuekiko harremanez arduratu zen aurrerantzean: 1784-1789 artean Espainiaren enbaxadore (AEBetan negoziotarako ministro ahalguztidun). Manhattan hegoaldeko etxalde batean kokatu zen, bertan euskal sukaldaritza landuz.\n1785ean New Yorkeko San Pedro elizaren eraikuntza sustatu zuen, Espainiako Karlos III. erregearen zilarrezko 1.000 txanponen doantza batek lagundutta. AEBetako lehen eliza katolikoa; 1786an egin zen lehen meza. George Washington bedeinkapen ekitaldian izan zen.\nHasieratik Amerikarren askapen prozesua babestu zuen diruz; Gardokiren enpresak Palentzia (Espainia) eta Bejarreko (Salamanka, Espainia) 8.000 tapaki bideratu zizkien iraultzaileei. Herbehereetan ontziak eta hornigaiak erosi eta New Orleansen barrena helarazi zizkien. Gerra garaian brontzezko 215 kainoi, 30.000 mosketoi, 30.000 baioneta, 51.314 mosketoi bola, 300.000 libera lehergai hauts, 12.868 granada, 30.000 uniforme eta 4.000 kanpadenda.\n1787ko udaberrian Filadelfian Batzar Konstituziogilea burutu ondoren, 1789ko apirilak 30ean George Washington presidente izendatu zuten; ekitaldian izan zen Gardoki, New Yorkeko Federal Hall aretoan.\nIndietako merkataritzarako zuzendari eta estatuko finantzetako idazkari izendatu zuten 1790. urtean. Sardinian enbaxadore egon ondoren (1796), Turina joan eta bertan hil zen. 1793. urtean, Bizkaiko diputatu nagusi aukeratu zuten, ganboatarren aldetik, baina ez zen kargu horretan aritu.\nFrancisco Antonio Javier Gardoki Bizkaiko politikaria eta kardinala, bere anaia izan zen."}
{"id": "276077", "revid": "69477", "url": "https://eu.wikipedia.org/wiki?curid=276077", "title": "Diego Mar\u00eda de Gardoqui Arriquibar", "text": ""}
{"id": "276078", "revid": "336", "url": "https://eu.wikipedia.org/wiki?curid=276078", "title": "Ismail Paxa", "text": "Ismail Paxa ( \"Ism\u0101\u2018\u012bl B\u0101sh\u0101\", ; Kairo, 1830eko abenduaren 31a - Istanbul, 1895eko martxoaren 2a) Egiptoko \"kedive\" izan zen. 1861ean gudarostea Sudanera bidali zuen, iraultza indargabetzeko. Egiptoren modernizazioa bultzatu zuen: irakaskuntza antolatu, azukrearen industria garatu, eta beste. 1869an Suezko kanala inauguratu zuen. Gastu handiak izan ziren, ordea, eta atzerriko zorra handitu egin zen. Zorrak ordaintzeko Suezko kanalean zituen akzioak Ingalaterrari saldu behar izan zizkion. 1876an Europako gobernuek Egiptoko finantzak kontrolatzeko batzar bat sortu zuten. Garai horretan hasi zen pizten Egiptoko nazionalismoa. Giro horrek eragin zuen Arabi Paxaren matxinada. Atzerriko herrialdeek hartara bultzaturik, sultanak Ismail kargutik kendu eta haren seme Tawfiq jarri zuen haren lekuan."}
{"id": "276079", "revid": "1545", "url": "https://eu.wikipedia.org/wiki?curid=276079", "title": "Cl\u00e9ment Mathieu", "text": "Cl\u00e9ment Mathieu Lorda (Hazparne, 1882ko martxoaren 18a - Akize, 1963ko martxoaren 25a) lapurtar artzapezpiku eta euskaltzalea izan zen. Larresoroko apaizgaitegian ikasketak egin ondoren apaiz egin zen 1906. urtean San Martin elizan. Filosofiako ikasketak egin zituen, gero, Lovainan. Lehen Mundu Gerra amaitutakoan, Uztaritzeko apaizgaitegiko kalonje nagusi izendatu zuten. Baionako Elizbarrutiko bikario nagusi izendatu zuten 1930ean, eta handik hilabete batzuetara Aire eta Akizeko apezpiku. \"Gure Herria\" erakundearen sustatzaile nagusi izan zen. Bestalde, Mathieuk antolatu zuen, Verdier kardinalarekin batera, euskal iheslariei laguntzeko batzordea. Eusko Ikaskuntzako lehendakari izendatu zuten 1951n eta aipatu erakundearen VIII. kongresuko mahaiburu hautatu zuten. Baionako katedraleko kriptan ehortzirik dago Mathieu apezpikua."}
{"id": "276080", "revid": "58701", "url": "https://eu.wikipedia.org/wiki?curid=276080", "title": "Jesus Munarritz", "text": "Jesus Munarritz Peralta (Donostia, Gipuzkoa, 1940) gaztelaniazko idazlea da. Alemaniar Filologian lizentziaduna da, eta \"Ciencia Nueva\" eta \"Hiperi\u00f3n\" argitaletxeetako zuzendari izan da. H\u00f6lderlin, Wilde, Arp, Pieyre de Mandiargues, Sinnassamy, Bonnefoy, Celan, Rilke, eta beste hainbaten itzultzaile izan da. Espainiar poeta gazte askoren lana ezagutarazi du.\nIdatzi dituen poema-liburu nagusiak hauek dira: \"Viajes y estancias\" (1975, \"Bidaiak eta egonaldiak\"), \"Cuarentena\" (1977, \"Berrogeialdia\"), \"Esos tus ojos\" (1981, \"Horiek zure begiak\"), \"Camino de la voz\" (1988, \"Ahotsaren bidea\"), \"Otros labios me sue\u00f1an\" (1992, \"Beste ezpain batzuk amesten naute\"), \"De lo real y su an\u00e1lisis\" (1994, \"Errealitateari buruz eta bere analisia\"), \"Coraz\u00f3n independiente\" (1998), \"Peaje para el alba\" (1972-2000), \"Disparatario\" (2001) eta \"S\u00f3lo amor\" (2008).\nSaiakera-liburu bat ere idatzi du: \"Poes\u00eda y po\u00e9tica\" (1995)."}
{"id": "276081", "revid": "6327", "url": "https://eu.wikipedia.org/wiki?curid=276081", "title": "Jesus Munarriz Peralta", "text": ""}
{"id": "276082", "revid": "512", "url": "https://eu.wikipedia.org/wiki?curid=276082", "title": "Salvador Novo", "text": "Salvador Novo L\u00f3pez (Mexiko Hiria, 1904ko uztailaren 30a - \"ibidem\", 1974ko urtarrilaren 13a) Mexikoko idazlea izan zen. Antzerkiaren Historiako irakaslea izan zen; 1952an Mexikoko Hizkuntza Akademiako kide izendatu zuten. Olerkia, antzerkia eta hitz laua landu zituen; antzerkian zuzendari, itzultzaile eta egile gisa jardun zuen.\nIdazlan nagusiak: olerkia: \"XX Poemas\" (1925), \"Nuevo amor\" (1933, \"Maitasun berria\"), \"Poes\u00eda\" (1955), \"Poes\u00edas\" (1961), \"Sonetos\" (1964); antzerkia: \"A ocho columnas\" (1956, \"Zortzi zutabetan\"), \"Ha vuelto Ulises\" (1962, \"Itzuli da Ulises\"); kontakizuna: \"El joven\" (1925, \"Gaztea\"), \"Nueva grandeza mexicana\" (1946, \"Mexikoren handitasun berria\"); saiakera: \"Ensayos\" (1925, \"Saiakerak\"), \"En defensa de lo usado\" (1938, \"Erabiliaren alde\"), \"M\u00e9xico, historia de una ciudad\" (1967, \"Mexiko, hiri baten historia\")."}
{"id": "276084", "revid": "56334", "url": "https://eu.wikipedia.org/wiki?curid=276084", "title": "Baruj Benacerraf", "text": "Baruj Benacerraf (Caracas, Venezuela, 1920ko urriaren 29a - Boston, AEB, 2011ko abuztuaren 2a) estatubatuar sendagilea izan zen, jatorriz venezuelarra.\nBiografia.\nParisko Janson Lizeoan, New Yorkeko Columbia Unibertsitatean eta Virginiako Medikuntza Eskolan ikasi zuen. 1950etik 1956ra bitartean, Parisko Zientzia Ikerkuntzako Zentro Nazionaleko zuzendari izan zen. Gero, patologia irakatsi zuen New Yorkeko eta Harvardko Unibertsitateetan, eta Bethesdako Immunologia-laborategiko zuzendaria izan zen. 1968tik 1970era bitartean, Alergiaren eta Infekziozko Eritasunen Institutuko immunologia-laborategia zuzendu zuen.\nErantzun immunologikoaren mekanismoak, haien oinarri genetikoa eta eritasun autoimmunean duten eragina ikertu zituen, eta 1980an Fisiologia eta Medikuntzako Nobel saria jaso zuen arlo horretan egindako aurkikuntzengatik."}
{"id": "276085", "revid": "512", "url": "https://eu.wikipedia.org/wiki?curid=276085", "title": "Pteropus griseus", "text": "Pteropus griseus Pteropus generoko animalia da. Chiropteraren barruko Pteropodidae familian sailkatuta dago."}
{"id": "276086", "revid": "336", "url": "https://eu.wikipedia.org/wiki?curid=276086", "title": "Gottfried Benn", "text": "Gottfried Benn (Mansfeld, Prusia, 1886ko maiatzaren 2a - Berlin, 1956ko uztailaren 7a) alemaniar idazlea izan zen.\nBiografia.\nElizgizon protestante baten semea, Letra eta Medikuntzako ikasketak egin zituen. Sendagile izan zen lanbidez. Nietzscheren eta espresionismoaren eragina izan zuen.\nPoema-liburuetan mendebaldeko zibilizazioa gaitzesten du, aurrerapenaren mitoa salatuz: \"Morgue\" (1912), \"Sonne\" (\"Eguzkia\") (1914), \"Flesch\" (\"Haragia\") (1917), \"Schutt\" (\"Hondakinak\") (1919).\nNazismoaren aldekoa 1937 arte, ideologia horretan herria geldotasunetik aterako zuen berrikuntza aurkitu uste baitzuen.\nHitz lauzko lan nagusiak: \"Artea eta agintea\" (1934), \"Estatu berria eta intelektualak\" (1933). Azken lanetan artearen baitan jartzen du kaosa eta nihilismoa gainditzeko esperantza: \"Zatikiak\" (1951), \"Destilazioak\" (1953)."}
{"id": "276087", "revid": "336", "url": "https://eu.wikipedia.org/wiki?curid=276087", "title": "Ram\u00f3n Fernandez Garaialde", "text": "Ram\u00f3n Fernandez Garaialde (Pasaia, 1814ko otsailaren 12a - Donostia, 1903ko abenduaren 7a) gipuzkoar politikaria eta gaztelerazko poeta izan zen. Londresen eta Parisen ikasketak egin ondoren, Finantzetako ministerioko artxibo zaintzaile izan zen lehenbizi, eta ministro Esparterorekin (1840). Demokrata eta errepublikazalea zen; Gipuzkoako Gobernuko Batzorde Iraultzaileko lehendakari hautatu zuten, Elisabet II.a erregetzatik eraitsi zutenean (1868). Donostiako alkate izan zen ondorengo lau urteetan (1869-1873). Foruzale porrokatua zen; \"Fueros que no se pueden abolir\" eta \"Cita que no debemos olvidar\" foruen aldeko artikuluak idatzi zituen \"Euskal-Erria\" aldizkarian. \"El derribo de las murallas, Al ferrocarril del Norte, Los comuneros, A la muerte de Mari\" eta \"A la libertad\" olerkiak eman zituen argitara."}
{"id": "276088", "revid": "28807", "url": "https://eu.wikipedia.org/wiki?curid=276088", "title": "Ram\u00f3n Fern\u00e1ndez Garayalde", "text": ""}
{"id": "276089", "revid": "58701", "url": "https://eu.wikipedia.org/wiki?curid=276089", "title": "Jean Paul Gaultier", "text": "Jean Paul Gaultier (Arcueil, Marne Harana, 1952ko apirilaren 24a) frantziar jostuna da.\n1970ean, Pierre Cardin jostun handiari laguntzen hasi zen, eta Patourekin ere lan egin zuen gero. 1971etik 1973ra bitartean, Jacques Esterelen laguntzaile izan zen, eta 1974an eta 1975ean, Pierre Cardin etxearen Estatu Batuetarako bildumen sortzaile, Manilan. 1976an, lehenengo bitxi elektronikoak asmatu zituen. Urte hartan, estilista independente gisa, bere bilduma kaleratu zuen lehenengo aldiz jendaurrean, D\u00e9couverte Jauregian. Hala ere, 1978 arte ez zuen aurkeztu gero ezagun egin zuten osagaiez hornituriko bildumarik. Urte hartan bertan, Jean-Paul Gaultier S.A. sortu zuen. 1990ean, Madonna abeslari estatubatuarrak Europako jiran erabili zituen 150 jantziak diseinatu zituen."}
{"id": "276090", "revid": "512", "url": "https://eu.wikipedia.org/wiki?curid=276090", "title": "Histeria", "text": "Histeriak hizkera arruntean esan nahi du kontrolatu ezin diren gehiegizko emozioak, eta erreferentzia egin diezaioke behin-behineko aldarte edo emozioei. XIX. mendean, histeria diagnostika zitekeen emakumeen gaitz fisikotzat jotzen zen, eta XX. mendean buruko gaitz gisa sailkatu zuten. Hala ere, Mendebaldeko mediku gehienek ez dute egun histeria gaitz gisa onartzen.\nBi histeria mota bereizi izan dira: \"konbertsio-histeria\" eta \"histeria disoziatiboa\". Gaixoak sintoma fisikoak ere izaten ditu gehienetan, iraunkorrak edo aldikakoak, elbarritasuna adibidez. Histeria \"atsekabezkoa \"denean, amnesia, fobiak, nortasun-egoera ezberdinak eta buruko gorabeherak izaten ditu gaixoak.\nHisteria usuago izaten da emakumezkoetan gizonezkoetan baino; sintomak ez ditu organismoko gaitz batek sortzen, pertsonak berak baizik, oharkabean. Histeria-krisi ohikoak bat-bateko dardara eta ezinegona ditu ezaugarritzat. Histeriak jota dauden pertsonak psikoterapia bidez zaintzen dira, batez ere. Diagnosi mota honek duen historiagatik ere (Sigmund Freudek eta Jean-Martin Charcotek, esate baterako, ikertu egin zuten), egun histeria ez da identifikatzen gaitz gisa, eta trukean askotariko diagnostikoak ematen dira haren ordez, hala nola nahasmendu emozionala, etab."}
{"id": "276091", "revid": "448", "url": "https://eu.wikipedia.org/wiki?curid=276091", "title": "Javier Ziga Etxandi", "text": ""}
{"id": "276092", "revid": "512", "url": "https://eu.wikipedia.org/wiki?curid=276092", "title": "Petri Abelardo", "text": "Petri Abelardo ( edo \"Abailardus\", ; Le Pallet, 1079 \u2013 Chalon-sur-Sa\u00f4ne ondoan, 1142ko apirilaren 21a) filosofo eta teologo frantsesa izan zen. Teologia Eskolastikoa eta logika irakatsi zituen Parisen. Eloisarenganako izan zuen amodioak eta hori eragozteko haren osaba Fulberten ahaleginek famatu dute historian.\nAbelardoren doktrina kondenatua izan zen bi Kontziliotan (Soissons, 1121; Sens, 1140), eta bere irakaspenak bildu zizkioten etsaiek monasteriotik monasteriora etengabe aldatuz ibiltzera behartu zuten. Unibertsalen auzian, egun \"kontzeptualismo\" deituaren antzeko jarrera hartu zuen, errealismoa kritikatuz eta nominalismoa onartu gabe. Haren obra nagusiak \"Dialogus inter philosoforum\", \"Ethica\", \"Historia calamitatum Abaelardi\", \"Sic et nunc\" eta \"Theologia christiana\" dira."}
{"id": "276093", "revid": "28807", "url": "https://eu.wikipedia.org/wiki?curid=276093", "title": "Pedro Abelardo", "text": ""}
{"id": "276094", "revid": "119347", "url": "https://eu.wikipedia.org/wiki?curid=276094", "title": "Altzibiades", "text": "Altzibiades Klinias Eskanbonides (, \"Alkibi\u00e1d\u0113s Klein\u00edou Skamb\u014dnid\u0113s\"; Atenas, - Frigia, K. a. 404) Antzinako Greziako estatu-politikaria, jenerala eta hizlaria izan zen.\nAmaren partetik, familia aristokratiko baten azken kidea izan zen, Alkmeoniden sendiko azkena hain zuzen, Peloponesoko Gerraren ostean garrantzia galdu zuena. Gatazkaren bigarren partean, aholkulari estrategikoa, armadaren buruzagia eta politikaria izan zen.\nPeloponesoko Gerran zehar, haren leialtasuna interes ezberdinetara mugitu zen. Atenas sorterrian zegoela, kanpo-politika oldarkorraren aldekoa zen eta Siziliako espedizioa defendatu zuen, baina hirian zituen etsaiek sakrilegio-karguak leporatu zizkiotenean, Espartara ihes egin zuen. Hiri horretan aholkulari estrategiko lana egin zuen, Atenasen kontrako kanpainak proposatuz edo behatuz. Espartan ere etsaiak sortu zitzaizkionean Pertsiara emigratu behar izan zuen. Han Tisafernes satraparen aholkularia izan zen harik eta haren aldeko atenastar politikariek Altzisiadesen itzulera lortu zuten arte. Altzibiades hainbat urtetan izan zen Atenaseko estrategoa baina arerioek, bigarrenez, hura kanporatu zuten. Siziliarako espedizioa Altzibiadesen ideia izan zen. Hala ere, aditu batzuek diote espedizioaren ardura Altzibiadesena izanez gero, eta ez Niziasena, atenastar armadaren hondamendia ez zatekeela gertatuko. \nEspartarrentzat lan egiten zuen bitartean, Altzibiadesek zerikusi handia izan zuen Atenasen gainbeheran, hala nola, Dezeliaren atzematean, zenbait matxinada sortzean eta gainbegiratzean. Behin sorterrira itzulita, Espartaren kontra hainbat garaipen lortu zituen, zeinek Esparta Atenasi bakea eskatzera behartu baitzuten. Altzibiadesek ezohiko taktikak erabili zituen, zenbaitetan nahiago zuen hiriak traizioaren edo negoziazioaren bidez konkistatzea, setioaren bidez baino. Altzibiadesen adimen militarra eta estrategikoa baliagarria izan zen hark lan egiten zuen edozein estaturentzat, baina etsaiak egiteko erraztasuna zela eta, ezin izan zuen luzaroan toki berean egon. Gerraren amaierako, K.a. 410ean, haren laguntzarekin lortutakoa ia ahantzita zegoen.\nBiografia.\nLehenengo urteak.\nAltzibiades Atenasen jaio zen. Haren aita Klinias zen eta ama Dimonaka, Megaklesen alaba. Perikles eta haren anaia Arifron Dinomakaren lehengusuak ziren. Bere familiaren leinua Eurisazesengandik eta Ajax Telemonikoarengadik omen zetorren. Aitona, Altzibiades izenekoa hura ere, Klistenesen laguna zen. Azken honek K.a. VI. mendeko erreforma konstituzionala egin zuen. Klinias Koroneako guduan hil ondoren, K.a. 447an, Perikles eta Arifron izan zituen tutore Altzibiadesek. \nPlutarkoren arabera, Altzibiadesek irakasle ospetsuak izan zituen, hala nola, Sokrates, eta erretorika artean murgildu zen. Zenbait greziar idazleren ustez, diziplina gutxiko pertsona zen. Altzibiadesek K.a. 432an Potidea guduan parte hartu zuen, non Sokratesek bizitza salbatu baitzion, baina mesede hau K.a. 424ko Delio guduan itzuli zion. Altzibiadesek Sokrates miresten zuen. Plutarkoren arabera, Altzibiadesek Sokratesen beldur eta miresmena zituen eta harekin zegoenean gainontzeko maitaleak mespretxatzen zituen.\nAltzibiades Hiparetarekin ezkondu zen, Hiponiko III.aren alabarekin, atenastar aberats bat. Plutarkoren aburuz, Hiparetak senarra maitatzen bazuen ere, haren maitaleen erruz dibortziatzen saiatu zen, baina legeak emaztea inoren laguntzarik gabe utzi zuenez, Altzibiadesekin betirako bizi izan zen eta seme bat (Altzibiades Gaztea) eta alaba bat eman zizkion.\nKarrera politikoa K.a. 412 arte.\nIgoera.\nAltzibiadesen karrera politikoa Nizias Bakearen ostean hasi zen, Atenasko kanpo-politikari oldarkorragoa izatea eskatzean. Aipatutako itunak, Esparta eta Atenasen arteko su-eten bat baino ez zenak, amaiera eman zion zazpi urteko gerrari, borrokalariek abantailarik lortu ez zutelako. Arnold W. Gomme, Raphael Sealey eta Tuzidides, historialariek, besteak beste, uste izan dute Altzibiades minduta zegoela espartarrek Niziasekin eta Lakesekin negoziatu zutelako ituna, eta eztabaidatik at utzi zutelako Altzibiades gazteegi zelakoan. Itunaren gaizkiulertze batzuk argitzekotan, Espartak enbaxadore ahalguztidunak bidali zituen Atenasera. Hasieran, atenastarrek espartarrak ondo hartu zituzten, baina Altzibiadesek haiekin biltzea lortu zuen, enbaxadoreek eklesiarekin hitz egin baino lehen. Elkarrizketa horretan ziria sartu zuen espartarren eta atenastar eklesiaren artean. Espartarrei esan zien eklesiak eskakizun handiak zituela eta harekin zuzenean negoziatu beharrean, berak bitartekari lana egingo zuela eta bere eragin politiko guztia erabiliko zuela espartarrak laguntzeko atenastar politikoen aurrean. Peloponesoko ordezkariek Altzibiades sinetsi zuten, Nizias eta eklesiarengandik aldenduz, azken hauek zinez akordio batera heldu nahi bazuten ere. Hurrengo egunean, Altzibiadesek, eklesiaren aurrean ordezkariei galdetu zien zeintzuk ziren Espartatik zekartzaten botereak, eta sekretupean adostu moduan, botere guztiak ez zituztela erantzun zuten. Aurreko egunean kontrakoa esan zutenez, Atzibiades aukeraz bilatu zen espartarrei sinesgarritasun falta aurpegiratu eta ezkutuko helburuak leporatzeko. Nizias zur eta lur zen bitartean, eklesiak Altzibiades jeneral izendatu zuen.\nGeroago, boterea erabili zuen Argos, Mantinea, Elide eta Peloponesoko beste zenbait estaturekin aliantza bat egiteko eta eskualde horretan Esparta mehatxatzeko. Gommeren arabera \"Atenastar jeneral batentzat egitasmo ederra zen, gehienbat bertako gerlariz osaturiko armada Peloponeson gidatzea eta Espartari iseka egitea, honen ospea baxuena zen unean\". Hala ere, aliantza hau Mantinea guduaren ondoren desagertu zen.\nEdonola ere, K.a. 416-415 urteetan, liskar zail bat geratu zen Atenaseko politikarien artean, zeinetan alde batean Hiperbolo eta bestean Nizias eta Altzibiades baitzeuden. Hiperbolo haietako bat egozten saiatu zen baina azken horiek indarrak batu zituzten Hiperboloren ostrazismoa lortzeko. Horrek adierazten du, nahiz Niziasek nahiz Altzibiadesek jarraitzaileak zituztela eta hauek, botoen bidez, liderrek esandakoa betetzen zutela.\nAltzibiadesek ez zuen Melosko arpilaketan esku hartu K.a. 416-415 urteetan, baina Plutarkoren aburuz, hark babestu zuen gizonezkoak hil eta emakumezkoak eta umeak esklabo saltzeko dekretua. Andozides hizlariak dio Altzibiadesek ume bat izan zuela emakume esklabo batekin eta horregatik horren ostrazismoa eskatu zutela.\nAtenastarren espedizioa.\nK.a. 415ean, Siziliako Segestako ordezkariak Atenasera heldu ziren Selinonteren kontrako gerran laguntza eskatzera. Honen osteko eztabaidan, Nizias esku-hartzearen kontra mintzatu zen, kanpaina oso garestia izan zitekeelako eta, aldi berean, Altzibiadesen argudioak indargabetzen saiatu zen, Sizilian esku hartu nahi baitzuen hark. Altzibiadesek zioen gerrak aberastasuna ekarriko zuela, atenastar inperioa zabalduz, Pertsiar gerretan gertatu zen bezala. Horrez gain, Atenasek eskualdean aliatuak errekrutatu ahalko zituela zioen eta horrela Sirakusaren gaineko kontrola lor zezaketela, Siziliako hiririk indartsuena berau (zenbait historialariren ustez, oso aurreikuspen baikorrak ziren). Niziasek agerian utzi nahi izan zuen nolakoa izan beharko zuen espedizioaren tamainak, plana arrakastatsua izatekotan. Horregatik honakoa iradoki zuen: flota 60 itsasontzitik 140 galeretara igarotzea; 5.100 soldadu, 1.300 arkulari, habailariak eta arma arinez hornituriko gizonezkoak gehitzea. Leo Strauss filosofoak espedizio hura Periklesen plan handiena baino handiagoa zela azpimarratu zuen. Niziasen asmoa eklesia beldurtzea eta ideia alboraraztea bazen ere, kontrako efektua lortu zuen eta atenastarrek espedizioaren alde bozkatu zuten. Bildutakoek Nizeas, Altzibiades eta Lamako espedizio ahalguztidun izendatu zituzten, Sizilian Atenasko interesak lortzeko.\nGau batean, espedizioa antolatzen ari zenean, hermen buru eta zakil mutilatuak agertu ziren Atenas osoan zehar (hermak zutabeen oinarrian zizelkatzen ziren Hermes jainkoaren ezaugarriak ziren). Gertakari hura, eskandalu erlijiosoa izateaz gain, espediziorako zoritxarraren iragarletzat jo zen. Plutarkok azaldu zuenez, Androklesek, Atenaseko lider politiko batek, lekuko faltsuak erabili zituen Altzibiadesi eta haren lagunei estatuak mutilatu eta Eleusiar Misterioak profanatu izana leporatzeko. Ondoren, Altzibiadesen arerioek, Ardrokles, Tesalo (Zimonaren semea) eta beste hizlari batzuek, erabaki zuten Altzibiades erabakia zegoen moduan itsasoratu beharko zela eta kanpainaren ostean epaituko zutela. Hala ere, Altzibiadesek epaiketa lehenbailehen gauzatzea eskatu zuen, errugabea zela argitzeko, nahiz eta balizko zigorra heriotza izan. Eskaera baztertu zen eta ontziteria Siziliarantz irten zen karguak argitu gabe.\nKanpoan zegoela baliatu zuten etsaiek Altzibiadesen izena gehiago lohitzeko. Altzibiadesi beste sakrilegio batzuk egitea eta demokraziaren kontra azpilanean aritzea leporatu zioten, eta Atenastarrek salaketak sinetsi zituzten. Espedizioa Siziliako Cataniara heldu zenean, Salaminia trirremea bertan zain zegoen Atenaseko ordezkariekin, Altzibiades eta beste auzipetuak Atenasen hasi beharko zen epaiketara eramateko. Altzibiadesek ordezkariei esan zien haien itsasontzien atzean joango zela baina Turiosera heldu zenean, tripulazioarekin ihes egin zuen. Altzibiades absentzian epaitua eta heriotza zigorrera kondenatua izan zen, jabegoak konfiskatuak izan zitzaizkion, iheslaritzat jo zuten eta talentu bateko saria eskaini zuten hura hiltzeagatik. Bitartean, Siziliako atenastar flotak, zenbait garaipenen ondoren, Messinara jo zuen, non bertoko batzuk itxaroten baitzeuden, traizioa egin eta gero hiria emateko. Estrategia hau aurreikusiz, Altzibiadesek informazioa hiriko Sirakusaren aliatuei eman zien eta horrela atenastarrak ezin izan ziren Messinan sartu. Lamako guduan hil ondoren, Siziliako espedizioaren arduradun bakarra Nizias izan zen. Gaur egungo aditu batzuek uste dute buruzagi hura desegokia zela.\nIhesa Espartara.\nTuriosetik desagertu orduko, Altzibiades harremanetan jarri zen espartarrekin eta haien babesaren truke zera agindu zien; haien etsai zenean eragindako kaltea baino laguntza gehiago emango ziela. Espartarrek eskaintza onartu eta haien artean jaso zuten. Espartarrak armada bat Sirakusara bidaliko zutenetz eztabaidan ari zirenean, Altzibiadesek Espartako eforoak beldurtu zituen Atenasen botere-nahiarekin: polisaren helburua Sizilia, Italia eta Kartago konkistatzea omen zen. Donald Kaganek, Yaleko unibertsitatearen historialariak, uste du Altzibiadesek atenastarren planak handitu zituela, espartarrei bera baliagarri izan zitzaiekeela konbentzitzeko. Kaganen arabera, ordea, Altzibiadesek ez zuen oraindik gero lortutako ospea, beraz, espartarrentzat \"'garaitu eta mindutako pertsona bat, akats estrategikoak, desideratutako ondorioekin, egin zituena\"' baizik ez zen. Baieztapen honen arabera, dudan jartzen zen Altzibiadesen gaitasun nagusietako bat: oratoria limurtzailea. Edonola ere, espartarrei Atenas berehalako mehatxua zela ikusarazi zienez, Altzibiadesek aholkatu zuen tropak eta espartar buruzagi bat bidaltzea sirakusarrak laguntzera eta disziplinatzera.\nAltzibiades espartarren aholkulari militarra izan zen eta zenbait lorpen garrantzitsu bideratzen lagundu zien. Dezelian (Atenastik 16 km-ra) gotorleku bat eraikitzeko aholkatu zien . Neurri honekin espartarrek atenastarrak isolatu zituzten haien landa eremuetatik eta Suniongo zilarrezko meategietatik. Altzibiadesek gerra Atikan jarraitzeko zehaztu zuen plan hura. Jukutria horrek urte batez harresien barruan bizitzera behartu zituen atenastarrak. Kalteak nabariak izan ziren: hornidurak itsasoz baizik ezin zitezkeen heldu eta izurritea Atenasen zabaldu zen. Atenas bigarren fronte batean sarturik zegoenez, Delosko Ligakoak matxinatzen hasi ziren. Atenastarrek Sizilian izandako porrotaren bezperan, Altzibiades Joniarantz itsasoratu zen espartar flota batekin eta zenbait hiri jarkiaraztea lortu zuen.\nNahiz eta Espartari ekarpen baliotsuak egin, Altzibiadesek Agis II.a erregearen konfiantza galdu zuen, Timea, erregearen emaztearekin abentura bat zuelako, eta haren semeak (Leotikidas) Altzibiades omen zuen aita. Bestalde, Endius eforoa (Altzibiadesen laguna) erretiratu zenean Altzibiadesen itzala nabarmen txikitu zen. Antiokok, jeneral espartar batek, Altzibiades hiltzea agindu zuen, baina hark, jakinaren gainean zegoenez, Tisafernes satraparengana ihes egin zuen. Azken horrek, itun batek agindurik, Peloponesoko armada finantzatzen zuen K.a. 412an.\nAsia Txikian.\nPertsiar gortera heldu zenean, Altzibiadesek satraparen konfiantza bereganatu zuen eta hari egindako iradokizunak ondo hartuak izan ziren. Tuzididesen arabera, Altzibiades Tisafernesekin lanean hasi zen Peloponesokoen interesak kaltetzeko. Espartar ontziteriari ordaindu beharrekoa murriztu eta atzeratu egin zuen. Arerioei buruzko informazioa eskuratzeko hirietako jeneralak erostearen garrantzia azpimarratu zion pertsiar satrapari, eta baita greziarren arteko gatazkan ahalik eta beranduen sartzeko aholkatu ere, izan ere, gerra zenbat eta luzeago izan, borrokalariak gero eta agortuagoak egongo baitziren. Trikimailu horrek, Altzibiadesek azaldu zuenez, eskualdea errazago konkistatzea ahalbideratuko zien pertsiarrei. Altzibiadesek satrapa konbentzitu zuen Pertsiaren onerako zela Atenas eta Esparta ahultzea, eta azkenik Peloponeso osoa menderatzeko aukera edukiko zuela. Pertsiarrek ongi probestu zituzten Altzibiadesen aholkuak, baina Tuzididesen arabera Altzibiadesen helburua pertsiarren boterea bere onerako erabiltzea zen, Atenasera itzultzeko bide gisa.\nAtenasen berriro.\nNegoziazioak atenastar oligarkekin.\nAltzibiadesek bazekien demokrata erradikalek Atenasera itzultzea galaraziko ziotela, horregatik elkartrukatutako mezuetan Samosen zeuden atenastar nagusiei iradoki zien Atenasen haren aldeko oligarkia bat ezartzen bazuten, Atenasera dirua aldean itzuliko zela, eta 147 trirremeko pertsiar flota batekin. Altzibiadesek arian-arian jeneralen konfiantza lortu zuen, baina horretarako hiru ataleko plana osatu zuen: Atenasko konstituzioa kentzea; Altzibiadesen itzulera bozkatzea; eta, azkenik, Altzibiadesen eraginaren bitartez, Tasifermes Pertsiako erregeak Atenas laguntzea. Jeneral gehienek Altzibiadesen plana onartu zuten, baita konstituzio estuago bat ere, militarrei politikan parte hartze handiagoa baimenduko zitzaielako. Samoseko jeneralen artean bakarrak baizik ez zuen kontra egin, Frinikok, Altzibiadesi oligarkia berria ohiko demokrazia bezain gutxi axola zitzaiolakoan. Trama horretan Trasibulo jeneralaren parte hartzea ez dago argi.\nJeneral hauek konspirazio-talde bat antolatu zuten, eta hasieran soldadu eta itsas gizonek aurre egin zieten arren, azken horiek erregearen soldata jasoko zutela jakitean lasaitu ziren. Taldekoek Pisandro mezularia bidali zuten Atenasera Altzibiades berrezartzeko, demokrazia abolitzeko eta Tisafernes atenastarren laguna zela konbentzitzeko helburuarekin.\nFriniko beldur zen Altzibiadesen itzulerari oztopoak jarri baitzizkion eta zitekeena baitzen hark mendekua hartzea. Hori zela eta, Astioko espartar jeneralari gutun ezkutu bat bidali zion Altzibiadesen Peloponesoaren aurkako estrategia azalduz. Astiokok ez zuen ordea gutuna gorde, alderantziz, Altzibiadesi eta Tisaferneri, Magnesian zeudela, Frinikoren gutuna erakutsi zien. Altzibiadesek Frinikoren ekintzen berri eman zien Samosko agintariei eta traidore horrentzat heriotza zigorra eskatu zuen. Frinikok, etsita, berriro idatzi zion Astiokori. Idazki horretan aurreko mezua ez gordetzea leporatu zion, baina Samosko atenastar ontziteria suntsitzeko aukera eskaini zion. Berriro ere, Astiokok Altzibiadesi salatu zizkion Frinikoren mezuak eta, jarraian, Altzibiadesek Samosko militarrei esan zien Frinikok traizio egin ziela. Hala ere, Frinikok Astiokorengandik horixe espero zuen eta Altzibiadesengan zegoen uste ona higatzeko asmoz, aurretiaz samostarrei mezu bat bidalia zien, ohartaraziz lazedemoniarrek Samosi eraso egingo ziotela, eta beraz, ahalik eta lasterren harresiak eraikitzea aholkatuz. Frinikoren traizioa azaltzen zuen Altzibiadesen gutuna heldu zenean, samostarrek pentsatu zuten Altzibiades ez zela fidatzekoa. Izan ere, etsaiaren planak Frinikok eta Altzibiadesek ezagutzen zituztela pentsatu zuten, baina ondorioztatu zuten Altzibiadesek Friniko salatu zuela eskerrona berak bakarrik biltzearren.\nGertakizun hauek gorabehera, Pisandro eta beste konspiratzaileak Atenasera heldu ziren. Hasieran, atenastarrek ez zuten demokrazia aldatu nahi eta, gainera, Altzibiadesen etsaiak honen itzuleraren kontra jarri ziren legearen arabera delitugilea zelako. Eumolpidekoek eta Zerizesekoek Eleusisen Misterioak gogora ekarri zituzten, hots, Altzibiades erbesteratzearen arrazoiak. Pisandrok Altzibiadesen aurkariei galdetu zien ea haien kabuz hiria salbatzeko gai ziren, ea etsaien bezainbesteko gerra-itsasontzi zituzten, etsaiek baino aliatu gehiago eta Tisafernesen diru laguntza. Herriak onartu zuen geroko konstituzioaren erreforma bat egitea eta Altzibiades eta Tisafernesekin negoziatzea, Pisandro eta hamar hiritarren ordezkaritza bat eratu zuen (baliteke, ohikoa zenez, tribuko ordezkari bana izana). Eklesiak Friniko eta honen laguna, Eszironides, estratego kargutik kendu ondoren, Diomedonte eta Leon aukeratu zituen haien ordez, eta Tisafernes eta Altzibiadesekin negoziatzera bidali.\nUne horretan, Altzibiadesen planak arazo handi bat zuen Tisafernesek ez zuelako inolako akordiorik nahi, ordura arte bezala neutrala izaten jarraitu baizik. Kaganen arabera, Tisafernes buruzagi zuhurra zen eta argi zuen hobeki zitzaiola greziarrak haien artean borrokan ahultzea, gatazka horretan zuzenki esku hartu gabe. Altzibiades horretaz konturatu zen, baina ez zuen nahi atenastarrek zera pentsa zezaten, Tisafernes konbentzitzeko gai ez zela. Hortaz, asmatutako plan berrian pertsiarren laguntzaren truke, oso eskakizun gogorrak aurkeztu zituen (Jonia, zenbait irla eta lurralde batzuk ematea, itsasontziak egin ahal izatea, pertsiarrek Egeo kostaldetik nabigatzeko baimena...). Honela Altzibiadesek esan zezakeen pertsiarrekin ituna lortu zuela, baina atenastarrek ez zituztela baldintzak onartu. Erregearen gortean egindako hirugarren bileran, atenastarrek pertsiarraren baldintza gehienak onarturik zituzten, baina negoziazioak eten ziren. Atenastar negoziatzaileen irudiz, pertsiarren baldintzak oso gogorrak ziren baina Altzibiadesi leporatzen zioten ziria sartu izana, akordio bat nahi izatekotan lortuko zukeela uste baitzuten. Negoziazioen porrotak Altzibiades eta konspiratzaileen arteko ituna ere hautsi zuen. Taldeari iruditu zitzaion Altzibiadesek ez zuela zegokion zatia bete, Atenasi itzelezko eskakizunak helarazi baitzizkion pertsiar erregeak. Beraz, konspiratzaileek Altzibiades Atenasen berrezartzeko asmoa bertan behera utzi zuten.\nAltzibiades atenastar jeneral gisa berrezarria.\nNegoziazioek huts egin bazuten ere, konspiratzaileek demokrazia kentzea lortu zuten, baita Laurehunen Kontseiluaren gobernu oligarkikoa inposatzea ere. Gobernu horretan, besteak beste, Friniko eta Pisandro zeuden. Samosen, antzeko estatu kolpeak ez zuen arrakastarik lortu. Izan ere, Samosko demokratek, aristokraten aurka matxinatu ondoren, herri-alderdia eratu zuten, baina laster norabide politikoa aldatu zuten. Pisandro Atenasko konjuratzaileak eta 300 konspiratzaileek, Karmino estrategoren laguntzarekin, Hiperbolo hiltzea erabaki zuten. Hala ere, herri-alderdiko samostar gehienek atenastar estrategoak (Leon eta Diomedonte), Trasibulo triarka eta Trasilo hoplita jakinaren gainean jarri zituzten, konspirazioa agerian utziz. Aurrekoen eta atenastar soldaduen laguntzarekin, samostarrek 300 oligarkak garaitu zituzten, hauetariko 30 hil eta hiru erantzule nagusiak erbestera bidali zituzten, baina ez zieten konturik eskatu gainontzekoei. Gerora, Samosko atenastar tropek bilera bat deitu zuten haien jeneralak kentzeko eta berriak aukeratzeko, Trasibulo eta Trasilo barne. Armadak, bestalde, demokraziari eustea erabaki zuen, Espartaren kontrako gerrak jarraitzen zuen bitartean bederen.\nBeranduago, Trasibulok tropak konbentzitu zituen Altzibiadesen itzulera onar zezaten (gauza bera defenditzen zuen estatu kolpea baino lehenago), eta Altzibiadesekin bildu ondoren Samosera ekarri zuen. Trasibuloren pertsiar laguntza Espartatik aldendu eta Atenasera erakartzea zen, Altzibiadesek Tisafernesen gainean oraindik itzal handia zuela uste zuelako. Plutarkoren ustetan, Altzibiadesengana bidalitako armadako mezulariek nahi zutena zera zen, Atenasko tiranoak kentzeko laguntza. Kaganen ustez, Altzibiadesi ez zitzaion berrezarkuntza gustatu, itzulera loriatsu bat nahi zuelako eta, kasu honetan, ontziteriak soilik babestu zuen haren itzulera. Inmunitateari zegokionez, momentuz ziurtatuta zegoen, baina ez luzaz. Egia esan, Altzibiadesek espero zuen haren ospe eta eraginarengatik itzultzea, eta ez Trasibuloren babesari esker.\nAltzibiades itzuli zenean armadaren aurrean garraztasunez hitz egin zuen haren erbesteratzeari buruz, baina denbora gehiago erabili zuen Tisafernesen gainean zuen eragina azpimarratuz eta horren karira harrotuz. Hitzaldia Atenasko oligarkak kokildu eta armadaren atxikimendua lortzeko baliatu zuen, batez ere. Tropek hitzaldia entzunik, Altzibiades jeneral aukeratu zten, Trasibulo eta beste batzuekin batera. Hauek hainbeste asaldatu ziren ezen erabaki baitzuten Pireora itsasoratzea eta Atenasko oligarkak erasotzea. Altzibiadesek eta Trasibulok egoera baretuz, proposamenaren erokeria nabarmendu zieten, ekintza horrek gerra zibila ekar baitzezakeen eta, ondorioz, Atenas berehalako porrotera eraman. Altzibiades jeneraltzan berrezarri orduko, Laurehunen Gobernuaren ordez oligarkia zabalagoa ezarri zuten, (Bostmilen Gobernua) eta honen ostean, demokrazia.\nLaster, Altzibiades ontziteria batekin Tisafermesengana abiatu zen. Plutarkoren arabera, eginkizunaren ustezko helburua pertsiar flota geldiaraztea zen, Peloponesokoek pertsiar laguntzarik ukan ez zezaten. Tuzidides Plutarkorekin bat dator adieraztean pertsiar flota Aspendosen zegoela eta Altzibiadesek esan zuela pertsiarrak haren alde ekarriko zituela edo haien etorrera oztopatuko zuela. Hala ere, Tuzididesek espekulatzen du Altzibiadesek bere egoera berria erakutsi nahi ziola Tisafernesi, eta horrela haren gaineko eragina handitu. Historialari honen arabera, Altzibiadesek ondo zekien Tisafernesek ez zuela inoiz flota greziara eramango, eta egoera baliatu nahi zuen Espartarrek pertsiarrekiko uste ona gal zezaten eta azken buruan Tisafernesek Atenas aliatu gisa har zezan.\nAbidos eta Ziziko guduak.\nBostmilakoen bitarteko gobernuak Altzibiades berrezarri zuen. Gobernu hau, K.a. 411an, Laurehunen ondorengoa zen, baina litekeena da Altzibiadesek K.a. 407 arte itxaron izana Atenasera itzultzeko. Plutarkok uste du, nahiz eta Kritiasek, Altzibiasen aliatu batek, mozio baten bidez berrezarkuntza baieztatu, Altzibiadesek itzulera atzeratzea erabaki zuela Atenasera garaile eta loriaz jantzita itzuli nahi baitzuen. Horrela, balizko jazarpena murriztu nahi zuen, eta Atenasen epaitua izatea saihestu.\nEsparta eta Atenasen arteko Abidoseko guduan zeregin handia izan zuen. Altzibiades atzean geratu zen, Samosen, armada txiki batekin, bitartean Trasibulok eta Trasilok flotaren zatirik handiena Helespontora gidatu zuten. Garai honetan Altzibiades Kariatik (inguruko eskualde batetik) dirua biltzen hasi zen, bogalariak ordaintzeko eta haien konfiantza lortzeko. Zinosemako atenastar garaipenaren ondoren, bi atenastar flotak Egeo itsasoan bataila erabakigarrirako elkartu ziren. Altzibiades bere ontziteriarekin bidean zihoan bitartean, Atenastarrek Rodaseko ontziteriari atzera eginarazi zioten, baina azken horri Espartakoa elkartu zitzaion eta bi indarrek Abidosen egin zuten talka, Peloponesokoek base nagusia zuten tokian, hain zuzen.\nNorgehiagoka luzaroan orekatuta mantendu zen, baina atenastarren alde jarri zen Altzibiades Helesponton 18 trirremerekin sartu zenean. Farnabazo pertsiar satrapak, zeinak Peloponesoko flotaren laguntzaile gisa Tisafernes ordezkatu zuen, lehorreko armada kostaldera mugitu zuen, hondartzaratu ziren itsasontziak eta marinelak defendatzeko. Gauez nabigatzeari eta pertsiar gudarien laguntzari esker baizik ez zen Peloponesoko flota erabat suntsitu. \nBorrokaldia bukatzean, Tisafernes Helespontera heldu zen eta Altzibiadesek flota Sestosen utzi zuen satraparekin egoteko eta honi opariak eraman zizkion pertsiar agintaria bereganatzeko. Altzibiadesek gaizki neurtu zuen satraparengan zuen eragina, heldu bezain laster atxilotuta izan baitzen. Hilabete bat beranduago, askatasuna lortu eta agintea berreskuratu zuen, baina atxiloketak argi utzi zuen ez zuela inolako eraginik Tesafermesengan. Harrez geroztik, Altzibiadesek ukan zezakeen itzala ekintzetan oinarrituko zen, ez promesetan.\nGatazkak hilabete batzuk iraun zituen etenaldi bat izan zuen ondoren, zeinetan Peloponesokoek itsas-ontzi berriak eraiki eta atenastarrek Egeo itsasoan zehar dirua bildu eta setioak burutu baitzituzten. Hurrengo itsas-gudurik handiena Zizikon gertatu zen K.a. 410ean. Altzibiadesek bere flota txikia Sestosetik Kardiara mugitu zuen, Peloponesoko ontziteria berreraikitik babesteko. Atenastar flota osoa elkartu ondoren, Zizikora abiatu zen Farnabazo eta Mindaro, (Peloponesoko ontziteriaren buruzagia) erasotzeko. Ekaitza eta iluntasuna probestuz, atenastar flota peloponesokoak konturatu gabe hurbidu zen. Diodoro Sikuloren arabera, atenastarrek plan bat prestatu zuten ontziteria itsasora aterarazteko. Altzibiades zen flota txiki batekin aurreratu zen, espartarrak erakartzeko. Mindarok jazarri zuenean, Trasibulo eta Teramenes agertu ziren espartarraren atzera-egitea mozteko. Espartar flotak galera handiak izan zituen borrokan zehar, eta atenastarrak atzean zituztela heldu ziren kostara. Altzibiades, atenastar jazarleen aurrean zihoana, espartar marinelen lehorreraketa oztopatzen eta itsas-ontziak itsasora atoian eramaten saiatu zen. Espartarrek borroka egin zuten hori ekiditeko eta Farnabazoren tropak haien laguntzan etorri ziren. Trasibulok atenastar armada lehorretatu zuen Altzibiadesi laguntza emateko eta Teramenesi agindu zion atenastar lehorreko tropekin elkartzeko eta hondartzako marinelak laguntzeko. Espartarrak eta pertsiarrak, hainbat tokitatik zetozen tropak ikusita, amore eman zuten eta horrela atenastarrak nabigatzeko moduan zeuden itsasontzi guztiez jabetu ziren. Atenastarrek Hipokrates Mindaroren almiranteordeak Espartara bidalitako gutun bat harrapatu zuten: \"Itsasontziak galdu dira. Mindaro hil da. Gizonezkoak goseak daude. Ez dakigu zer egin\". Laster, Espartak bakea eskatu zuen baina atenastarrek uko egin zioten eskaintzari.\nBeste arrakasta militar batzuk.\nGaraipenaren ondoren, Altzibiadesek eta Trasibulok Kaltzedona setiatu zuten K.a. 409an, 109 itsasontzi inguru zituztela. Erabateko garaipen bat, hiria errenditzeko modukoa, lortu ez bazuen ere, Altzibiades gai izan zen hiritik kanpoko garaipen txikiak lortzeko, zeintzuek kaltzedoniarrak Teramenesekin itun bat sinatzera behartu zituzten. Horren ondoren, Farnabazorekin aliantza bat sinatu zuen, armadarako dirua ziurtatzen zuena, baina beharrak handiagoak zirenez, harrapakin gehiagoren bila itsasoratu zen, soldaduak eta flotaren bogalariak ordaintzeko. Funts bila zebilela, K.a. 408an Traziako Kersonesora abiatu zen eta Selinbriari eraso egin zion Propontisen. Hiriko alderdi atenaszale batekin plan bat adostu zuen eta aldi berean disziplina gogorra ezarri zuen eta zenbait baldintza bete behar izan zituzten. Ez zituzten errepresaliak hartu, goarnizio bat ezarri eta gero, alde egin zuen. Zenbait dokumenturen arabera, selinbriakoek ituna bete zuten Atenasek berretsi arte. Historialarien ustez, itun horrek baliabideak, biziak eta denbora aurreztu zituen.\nHandik, Altzibiades Teramenes eta Trasibolorekin elkartu zen Bizantzio setiatzeko. Hiritar talde batek, etsiturik, hiria errenditzea erabaki zuen, Selinbriako antzeko baldintzekin. Horretarako, adostutako gauean defendatzaileek postuak utzi zituzten eta atenastarrek hiriko Peloponesoko gotorlekua eta portuko itsasontziri eraso egin zieten. Peloponesotarren alde hain adoretsu borrokatu ziren ezen Altzibiadesek gatazkaren erdian esan zien haien biziak gordeko zituela pelopenesotarren gotorlekuaren kontra borrokatzen bazuten. Honela egin eta gotorlekua ia erabat birrindu zuten.\nAtenasera itzulera, erbesteratzea eta heriotza.\nAtenasera itzulera.\nAipatutako garaipenek konfiantza emanik, Altzibiadesek Atenasera itzultzea erabaki zuen K.a. 407ko udaberrian. Azken garaipenak gorabehera, Altzibiadesek zuhurki prestatu zuen itzulera. Gobernuan aldaketak izanak ziren, teknikoki haren kontrako karguak indarrean zeuden, eta oraindik ere herritar batzuek ez zuten ahaztu Atenasi egindako kaltea. Hori zela eta, Atenasera zuzenki joan beharrean, Somosera abiatu zen lehenik, 20 itsasontzi hartu zituen eta haiekin Zeramikako golkora abiatu zen, non 100 talentu bildu baitzituen. Ondoren, Gitionera joan zen ikerketak egitera, alde batetik espartarrek zer prestatzen zuten jakiteko eta bestetik atenastarrek haren itzulerari buruzko iritzia aztertzeko. Miaketek ziurtatzen zioten hiritarrek abegi ona izango zutela eta hurbileko adiskideek arin itzultzeko esaten zioten.\nOrduan, Pireon sartu zen, non jendetza bildu baitzen Altzibiades ospetsua ikusi nahian. Beldurrez sartu zen portuan, iloba, lagun batzuk eta ezagunak ikusi arte, lehorreratzera gonbidatu zutenak. Behin lehorreratu zenean, jendeak heroi gisa egin zion ongietorria. Hala ere, batzuek uste zuten zoritxarreko zantzua zela Pinteria zeremoniaren egun berean Atenasera itzultzea (Atenaren estatua garbitzen zen jaian). Izan ere, tradizioaren arabera egun hauek urteko desegokienak ziren ekintza garrantzitsuak burutzeko. Etsaiek kontuan hartu zuten hau etorkizunean erabiltzeko.\nAtenasen, Altzibiadesen kontrako krimen-prozesu guztiak itxi ziren eta birao-karguak ofizialki kendu. Altzibiadesek debozioa erakutsi zuen eta Atenasko morala igo zuen Eleusis prozesioa zuzenduz (Eleusiar Misterioetarako ospakizuna). Prozesio hori, espartarrek Dezelia okupatu zutenetik lehen aldiz, itsasoz egin zen. Ohiko prozesioaren ordez, itsasoz egun bateko bidaia egin zen, baina urte horretan, Altzibiadesek soldadu-destakamentu bat erabili zuen ohiko prozesioari eskolta emateko. Bere jabegoa berreskuratu zuen eta eklesiak lehorreko eta itsasoko buruzagi goien aukeratu zuen (\"strategos autokrator\").\nNotioko porrota.\nK.a. 406an, Altzibiades Atenasetik irten zen 1.500 hoplitekin eta 100 itsasontzi ingururekin. Ezin izan zuen Andros hartu eta Samosera abiatu zen. Geroago, Notiora mugitu zen, Efeson zegoen ontziteria etsaia hobeki zaintzeko. Bitartean, Ziro Gazteak (Dario II.a Pertsiakoaren semea) Tisafernes ordezkatu zuen, eta Peloponesoko ontziteria finantzatzea erabaki zuen. Diru honek Atenasko iheslariak Espartako itsas armadara erakarri zituen. Bestalde, espartarrek Mindaroren ordez Lisandro jarri zuten, oso almirante iaioa berau. Honek guztiak Peloponesoko flotaren hazkundea eragin zuen, atenastarraren kaltean. Diruaren bila eta beste bataila erabakigarri bat behartzeko, Altzibiadesek Notio utzi zuen eta Trasibulo laguntzera itsasoratu zen, hura Fozea setiatzen ari baitzen.\nAtzibiadesek Peloponesoko flota hurbil zegoela bazekienez, 80 itsasontzi utzi zituen Antiokoren (haren lemazain personala) esanetara. Antiokori Peloponesoko flota behatzeko baina eraso ez egiteko agindu zehatza eman zion Altzibiadesek. Antiokok ordea desobeditu zuen eta Lisandro borrokara erakarri zuen Zizikoko taktika erabiliz. Notioko egoera, berriz, oso ezberdina zen; atenastarrek ez zuten ezustekoa alde eta, gainera, atenastar iheslariek ondo informatu zuten Lisandro atenastar flotaren gorabeherei buruz. Espartarren bat-bateko erasoak Antiokoren trirremea hondoratu eta Antioko bera hil zuen. Amu moduan erabili ziren gainerako ontziak harrapatuak izan ziren Notiora presaka zihoazenean. Gainera, portu horretan, Lisandrok ezustean hartu zuten atenastar flota eta erabateko garaipena lortu zuen. Altzibiades itzuli zen eta etsi-etsian saiatu zen beste garaipen bat lortzen Notioko porrota orekatzeko, baina ezin zuen Lisandro berriro borrokara erakarri.\nAzkenean, porrotaren erantzukizuna Altzibiadesena suertatu zen eta etsaiek egoera erabili zuten hura erasotzeko eta boteretik kentzeko, nahiz eta gaurko adituek Antiokoren akatsa ezin zitzaiola Altzibiadesi egotzi pentsatzen duten. Diodoro Sikuloren arabera, Notioko porrotaz gain, etsaiek salaketa faltsuak egin zituzten. Anthony Andrewes antzinako Historiako irakasleak uste du aurreko udan Altzibiadesek sortutako itxaropen hutsalak haren erorketarako funtsezko elementua izan zirela. Ondorioz, Atzibiadesek bere burua erbesteratzea erabaki zuen. Ez zen berriro Atenasera itzuli, Traziako Kersoneseko gazteluetara nabigatu zuen, Helespontoko egonaldian zehar gotortu zituenak. Atenasek gogor pairatu zituen porrotaren ondoriak. Porrota erabakigarria izan ez bazen ere, lidergo postuetatik ez zuten Altzibiades soilik kendu, baita Trasibulo, Teramenes eta Kritias ere. Hauek ziren garai hartan Atenasek zituen buruzagirik trebeenak, eta beharbada, kargugabetze horiek izan ziren bi urte beranduago atenastar errendizioa ekarri zutenak, Egospotamosen guztiz garaituak izan ondoren.\nHeriotza.\nEgospotamosko gudua baino lehenago dugu Atzibiadesen karreraren azken testigantza. Altzibiadesek alperrik adierazi zien atenastarrei estrategikoki txarto kokatuta zeudela, hondartza batean, eta hornidurak hartzeko hirietatik urrun. Hortaz, Sestosera mugitzea iradoki zien, non portua eta hiria balia zitzaketen. Diodorok, ordea, ez du aholku hori aipatzen, baina dioena zera da, jeneralei traziar laguntza eskaini ziela agintean partekatzearen truke. Edozein modutan, atenastar jeneralek pentsatu zuten porrota gertatzekotan beraiei leporatuko zietela eta garaipena lortzen bazen Altzibiadesena izango zela, beraz, Altzibiadesi alde egiteko eskatu zioten, eta ez itzultzeko. Zenbait egun beranduago, Lisandrok atenastar ontziteria guztiz deuseztu zuen.\nEgospotamoseko guduaren ondoren, Altzibiadesek Helesponto zeharkatu zuen eta Frigian bilatu zuen babesa, garaian ihesean zebiltzan greziar noble askok egiten zuten antzera. Frigian, Artaxerxes II.aren laguntza lortzen saiatu zen, Espartaren kontrako gerran Atenasen alde joka zezan, baina espartarrek Farnabazok Altzibiades baztertuta utz zezan lortu zuten.\nAltzibiadesen heriotzari buruz kontraesan ugari daude. Hauetariko batek Lisandrori leporatzen dio errua. Zehaztasun anitz ziurtaezinak badira ere, hauxe da Plutarkoren bertsioa: \"Lisandrok mezulari bat bidali zuen Farnabazorengana haren anaia Frigiara bidaltzeko, non Altzibiades Timandra maitalearekin bizi baitzen\". Plutarkoren ustez, Timandra, Lais heteraren (Korintia izenekoa) ama zen. K.a. 404an, Pertsiako gortera abiatzear zela, haren egoitza inguratu eta su eman zioten. Irtenbiderik ez zegoela ikusita, etsaiengana jo zuen daga bat eskuan zeramala eta orduan gezi samalda batek hil zuen. Aristotelesen arabera, Altzibiades Elafon hil zen, Frigiako mendi batean. Kornelio Nepoteren arabera, Timandrak erabili zuen bere soinekoa Altzibiadesen gorpua estaltzeko eta etxeko sugarrekin erraustu zuen.\nBeste zenbait iturriren arabera, ez Lisandro, ez Farnabazo izan ziren Altzibiadesen heriotzaren erantzuleak. Arazoa bestelakoa zatekeen: Altzibiadesek neska bat limurtu omen zuen eta neskaren nebek etxeari su eman eta garretatik ihesi zihoan Altzibiades geziz josi zuten.\nBalorazioak.\nKarrera politikoa.\nAntzinako Grezian, Altzibiades pertsona eztabaidatua izan zen. Tuzidisen arabera, Altzibiades oso handinahia zen eta aberastasuna eta ospea irabazteko prestatu zuen Siziliako espedizioa. Idazle horren ustez, Altzibiadesena zen Atenasko hondamendiaren errua, hark atenastarrak iraintzean eta Atenasko gaiak beste eskuetan uztean, epe laburrean Atenasen hondamendia eragin zuen. Plutarkoren ustez, gizon hau kezkagabea zen guztiz eta gizakiekin ez zuen inolako enpatiarik. Bestalde, Diodorok uste zuen oso argia zela eta ekintza handietan sartzeko joera zuela. Sharon Pressek, Brown Unibertsitatekoak dio, Xenofontek gehiago azpimarratzen zuela Altzibidesek estatuari egindako zerbitzua eragindako kaltea baino. Demostenesek Altzibiadesen lorpenak defendatzen ditu, armak demokraziaren alde hartu zituela esanez, haren abertzaletasuna diru-oparien edo hitzaldien bitartez erakutsi ordez zerbitzu pertsonalarekin erakutsi baitzuen. Demostenes eta beste hizlarirentzat, Atzibiades zen Atenastar demokraziaren une gorenaren eredua gorpuztu zuen eta sinbolo erretorikoa bilakatu zen. Isokratesek, Altzibiades Gazteari buruzko hitzaldian, zioen estatu-gizon hark atenastarren esker ona merezi zuela emandako zerbitzuengatik. Lisiasen aburuz, Altzibiades etsaitzat jo behar zuketen atenastarrek, lagunek emandako sorospenaren truke mina itzuli zielako.\nAtenastarren konstituzioan, Aristotelesek ez du Altzibiades Atenasko politikari onenen artean sartzen, baina \"Geroko Analitikan\" zioen Altzibiades gizon harroa zela baina bizitzaren kolpe gogorren aurrean irmotasuna erakutsi zuela eta desohorearen aurrean pairamenik eza.\nAltzibiadesek seguritate politikoari buruzko beldurra atenastarren artean hedatu zuen. Hori zela eta, Andozidesen arabera, Altzibiades ez zitzaien egokitzen hiriko legeei, alderantziz, besteak haren jarrerari egokituko zitzaizkiola espero zuen. Atenastar estatu-gizon honen azalpen nagusia Kornelio Nepotek eman zuen \"Bizitzak\" lanean. Honen arabera, Altzibiades atenastarren artean gailentzen zen nobleziari eta bizi-duintasunari dagokionez.\nGaur egun ere, adituak iritzi ezberdinekoak dira Altzibiadesi buruz. Malcolm F. McGregorrek, Columbia Britainiarreko Unibertsitatearen aurreko sailburuak zioenez, Altzibidias apustulari maltzurra zen oportunista baino gehiago. Evangelos P. Fotiadisek, grezierazko filologo entzutetsuak, adierazten du lehen mailako diplomatikoa zela, baina bere botere izpirituala eta adimena pribilegiatua ez zituela orekaturik, gainera, zorionekoa zen demagogiari minbera zen herri bat gidatu ahal izan zuelako. K. Paparrigopoulos, Greziako Historia Modernoaren adituak Altzibiadesen bertute izpiritualak azpimarratzen ditu eta Temistoklerekin konparatzen du, baina dohain horiek traidore, ausart eta fedegabe bat sortu zuten. Walter Ellisek uste du haren ekintzak onartezinak zirela baina estiloarekin eginak. David Gribblek dio Altzibiadesen hiriaren kontrako ekintzak ez zirela ulertu eta Altzibiadesi hiriarekin harremanak apurtzeko eraman zuen tentsioa balore pertsonal eta hirikoen artean zetzala. Russell Meiggsek, Antzinako Britainiako historialariak, uste du atenastar estatu-gizon hura eskrupulu gabea zela nahiz eta trebetasun handia eta erakargarritasuna eduki. Historialariaren arabera, Altzibiades berekoia zen eta Kleon eta honen ondorengoekin ezinikusiak Atenas galbidera eraman zuen. Meiggsen ustez, Altzibiadesen jokaera eta bere handinahiaren erruz, Sokratesen kontrako karguak gogorragoak izan ziren. Kritikoagoak dira Athanasios G. Platias eta Constantinos Koliopoulos. Hauen arabera, soilik Altzibiadesen argudioekin ezeztatzen da estatu-politikari ona zenik, batzuek, oraindik ere, sinesten duten moduan. Beste ikuspuntu ezberdinetatik, Anna C. Salter sikologoak dio Altzibiadesi psikopata baten ezaugarri guztiak ageri zitzaizkiola. antzeko baieztapen bat egin zuen Hervey Cleckleyek \"The Mask of Sanity\" lanaren 5. ataleko amaieran.\nLorpen militarrak.\nNahiz eta kritikoa izan, Tuzididesek onartu zuen Altzibiadesek gerra ahalik eta hobekien zuzendu zuela. Diodorok eta Demostenesek uste zuten jeneral handia zela. Fotiadisen ustez, Altzibiades jeneral handia zen eta gertatuak gertatu, garaipena lortzeko gaitasuna zuen. Sizilian berak armada gidatzekotan, atenastarrek porrota ekidingo zuketeen eta Egostotamosen herkideek haren aholkua jarraituz gero, Lisandrok gatazka galduko zukeen eta atenastarrek Grezia kontrolatuko zuketen. Bestalde, Paparrigopoulosen aburuz, Altzibiadesen eraginez antolatutako Siziliako espedizioa akats estrategikoa izan zen. Platias eta Koliopoulos Paparrigopoulosekin bat datoz Siziliako espedizioa lehen mailako hanka-sartze bat izan zela esatean, jarrera kaskarinaren eta etsaia gutxiestearen ondorioa. Bere aldetik, Angelos Vlachosek, greziar akademikoak, zera azpimarratzen du Atenasek Sizilia lortzearren izandako etengabeko interesa zutela gerraren hasieratik, hortaz, atenastar espedizioa ez zela abenturazalea ezta bitxia ere izan, berezko atenastarren estrategian oinarrituta zegoelako. Egile honek uste du Altzibiadesek mendebalde osoa konkistatu nahi zuela. Kartago eta Libia konkistatzen saiatu zen, ondoren Italia eta, behin hura menderatuta, Peloponeso izango zen hurrengoa. Eklesiaren hasierako erabakia izan zen itxurazko indar militarra ematea, baina geroago, Niziasen eskakizunak kontuan hartu zituztenean kanpaina zentzugabe eta garesti bilakatu zen.\nKaganek Altzibiades kritikatzen du ez baitzuen onartu nahi izan espedizioaren tamaina handiak hasierako helburu diplomatikoa zapuztu zuela. Kaganek uste du Altzibiades armadaren komandante trebea izan zela baina militarki ez zen jeinu bat izan, eta bere buruarekiko ustea egiaz zituen gaitasunak baino zabalagoa zela. Horregatik, kalkulatzean oker larriak egin zituen. Aditu honen ustez, Altzibiadesek akats handia izan zen Notion flota eskarmentu gabeko ofizial baten eskuetan uztea eta Zizikoko garaipenaren arrakasta, gehienbat Trasibulorena izan zen. Asmo honekin, bat dator Kornelio Nepoterekin. Hark esan zuen atenastarrek neurriz kanpo balioetsi zituztela Altzibiadesen trebetasunak eta adorea, eta horiek izan zirela hondamendiaren eragile nagusiak.\nPressen ustez, Altzibiadesek Helesponton jeneral iaio moduan jardun zuen baina Siziliari dagokionez ezin daiteke gauza bera esan. Hala ere, orokorrean lorpenak akatsak baino handiagoak izan ziren egile horren ustez.\nHizlaritza.\nPlutarkoren adierazpenetan \"Beste dohainez gain, Altzibiades hizlari nabarmena zen\". Teofrastok, berriz, pentsatzen zuen Altzibiades, edozein egoeratan, onena zela arazoa ulertzen eta irtenbide bat aurkitzen, hitzaldiaren erdian oztopatzeko joera bazuen ere, haria berreskuratzen zuen beti hitzaldia jarraitzeko. Nahiz eta zizipaza izan, Aristofanesek nabaritu zuenez, hitzaldi limurtzaileak eta liluragarriak egiten zituen. Eupolisek dio \"hizlarien printzea zela baina ez oso trebea oratorian\" \"adierazkorragoa hitzaldi pribatuetan eklesiaren aurrean baino\". Bestalde, Demostenesek adierazi zuen atenastar askorentzat Altzibiades garaiko hizlari trebeena zela. Paparrigopoulosek ez du onartzen Demostenesen iritzia, baina berarekin bat dator bere kausa defendatzean estatu-politikaria trebea zela esanez. Kaganek hizlaritzarako izandako indarra aitortzen duen bitartean, Thomas Habinek, Hegoaldeko Kaliforniaren Unibertsitateko Klasikoaren irakasleak, uste du entzuleek egoeraren arabera zer behar, huraxe bihurtzen zela Altzibiades. Hitzaldietan jendeak maitasunez erantzuten zion Altzibiadesen zirrarari. Horregatik, hitz egiten zuenean, Altzibiades Atenasen pertsonifikazioa zen, bere buruarekin hizketan, eta bere burua maitatzen. Aristofanesen arabera, hiriak irrikatzen eta gorrotatzen zuen.\nErreferentziak komedian, filosofian, artean eta literaturan.\nGarai klasikoan.\nAntzinako greziar komediak ez zuen Altzibiades barkatu eta Eupolis eta Altzibiadesen arteko konfrontazioa agerrarazi zuten behin eta berriz, Aristofanes eta Kleonen artean izandakoaren antzekoa.\nSokratesen zenbait elkarrizketatan ageri da, fikziozko pertsonaia moduan (\"Oturuntza, Simposium, Protagoras, Altzibiades I eta II\") baita Eskines Sokratikoa eta Antistenesen elkarrizketetan ere. Dirudienez, Antistenes ezagupen pertsonalean oinarritu zen Altzibiadesen edertasuna, indarra eta kemena deskribatzeko eta honela zioen: \u201cAkilesek ez bazuen honen antza, ez zen, benetan, ederra izango\u201d.\nBestalde, Sokratesi haren ikasleen krimenak leporatu zizkioten, Altzibiadesenak barne, nahiz eta Platonek bere \"Apologian\" honako hitzak ezarri zizkion maisuari: \"Ni ez naiz inoiz inoren irakasle izan\".\nBeranduagoko erreferentziak.\nAltzibiades artean agertzen da Erdi Aroan, Berpizkundean baita literatura garaikideko lanetan ere. Bera da hainbat eleberri historikotako pertsonaia nagusia. Idazleen artean Anna Bowman Dodd, Gertrude Atherton, Rosemary Sutcliff, Daniel Chavarria, Steven Pressfield eta Peter Green aipa ditzakegu. Pau Levinsonen lanean (\"The Plot to Save Socrates\"), Altzibiades pertsonaia nagusia da eta argumentuan dio ez zutela ohiko kronistek dioten moduan hil, baizik eta luzaroan bizi izan zela eta abentura gehiago izan zituela."}
{"id": "276095", "revid": "28807", "url": "https://eu.wikipedia.org/wiki?curid=276095", "title": "Alzibiade", "text": ""}
{"id": "276097", "revid": "336", "url": "https://eu.wikipedia.org/wiki?curid=276097", "title": "Gong", "text": "Gonga perkusio-tresna da, Txinakoa jatorriz.\nFuntsean, metalezko (brontzezkoa, gehienetan) disko bat da, makilaz zein eskuz jotzean dardara egiten duena. Disko horrek ertza bihurtua eta erdian irtengune bat izaten du, baina gong batzuk erabat zapalak dira. Gonga jotzeko erabiltzen den makilaren burua gai bigun batez (feltroa, oihala, zeta) estalita dago. Magia- eta babes-ahalbideak aitortu izan zaizkio gongari eta Txinan, adibidez, goi-mailako bizimoldea eta oparotasuna adierazten du. Gonga dantza, antzerkia eta musika laguntzeko erabili izan da, baita mezuak igortzeko ere. Indonesiako gamelan orkestretako musika-tresna nagusia da. XVIII. mendearen amaieran erabili zen lehendabiziko aldiz orkestra batean."}
{"id": "276098", "revid": "512", "url": "https://eu.wikipedia.org/wiki?curid=276098", "title": "Pteropus howensis", "text": "Pteropus howensis Pteropus generoko animalia da. Chiropteraren barruko Pteropodidae familian sailkatuta dago."}
{"id": "276099", "revid": "56334", "url": "https://eu.wikipedia.org/wiki?curid=276099", "title": "Harry Martinson", "text": "Harry Edmund Martinson (J\u00e4msh\u00f6g, Suedia, 1904ko maiatzaren 6a - Stockholm, Suedia, 1978ko otsailaren 11a) suediar idazlea izan zen.\nBiografia.\nOso haurtzaro gogorra izan zuen, gurasoak oso gazte zela galdu baitzituen. Itsasontzietan ibili zen lanean gaztetan, eta horrek herrialde asko ezagutzeko aukera eman zion. Olerkiak idatziz egin zen ezagun \u00abFem Unga\u00bb taldearen barruan (1929). Bizitza modernoaren teknologiaren eta aurrerabideen kontra azaldu zen bere lanetan.\nMartinsonen olerki-liburuen artean aipagarri dira: \"Nomadak\" (1931), \"Izadia\" (1934) eta \"Aniara\" (1956). Azpimarratzekoak dira, halaber: \"N\u00e4sslorna blomma\" (1935, \"Loratzen dira asunak\"), ipuin-liburua, eta \"Resor utan mal\" (1949, \"Norabiderik gabeko bidaiak\") bidaia-liburua.\n1974an Literaturako Nobel saria irabazi zuen, Eyvind Johnsonekin batera."}
{"id": "276100", "revid": "28807", "url": "https://eu.wikipedia.org/wiki?curid=276100", "title": "Harry Edmund Martinson", "text": ""}
{"id": "276101", "revid": "336", "url": "https://eu.wikipedia.org/wiki?curid=276101", "title": "Claire Trevor", "text": "Claire Trevor (Jaiotza-izenaz: Claire Wemlinger; New York, 1910eko martxoaren 8a - Newport Beach, Kalifornia, 2000ko apirilaren 8a) Estatu Batuetako antzezlea izan zen.\nBiografia.\nAntzerkian ari izan zen, eta 1932an hasi zen zineman lanean film laburrak eginez. Hasieran emagalduen pertsonaiak antzeztu zituen film batzuetan, haien artean ospetsuena John Forden \"The Stagecoach\" (1939, \"Diligentzia\") izan zelarik. 1948an bigarren mailako antzezle onenari ematen zaion Oscar Saria jaso zuen John Hustonen \"Key Largo\" filmean egindako antzezpenagatik. Film asko antzeztu zituen, besteak beste: \"Dead End\" (1937), \"Dark Command\" (1940), \"Farewell My Lovely\" (1944, \"Agur, maitea\"), \"Born to Kill\" (1947, \"Hiltzeko jaioa\"), \"Key Largo\" (1948, \"Largo lurmuturra\"), \"The High and the Mighty\" (1954), \"Man Without a Star\" (1955), \"How to Murder Your Wife\" (1965, \"Zure emaztea nola hil\")."}
{"id": "276102", "revid": "1545", "url": "https://eu.wikipedia.org/wiki?curid=276102", "title": "Hunain Ibn Ishaq", "text": "Hunain Ibn Ishaq (, ; \"\"; Al-Hirah, 809 - Bagdad, 873) arabiar sendagile eta alkimista izan zen.\nBizitza.\nKristau nestoriarra zen. Bagdaden egin zituen medikuntza-ikasketak. Al-Mutawakkil kalifak bere fisikari izendatu zuen. Palestinan, Egipton eta Sirian ibili zen antzinako grekoen eskuizkribuen bila, eta Bagdadeko itzultzaile-eskolan, berak eta bere ikasleek haietako asko arabierara itzuli zituzten. Medikuntzari dagokionez, eragin handia izan zuen grekotik egin zituen itzulpenen bidez, Galeno, Hipokrates, Aristoteles eta beste askoren obrak itzuli baitzituen; Galenoren zenbait obra bere itzulpenen bidez baizik ez dira ezagutzen, jatorrizko testuak galdurik baitaude. Betiere kontu handiz bildu eta jaso zituen kimikan egin zituen esperimentu guztien albisteak eta oharrak."}
{"id": "276103", "revid": "6327", "url": "https://eu.wikipedia.org/wiki?curid=276103", "title": "Hunayn ibn Ishaq", "text": ""}
{"id": "276104", "revid": "336", "url": "https://eu.wikipedia.org/wiki?curid=276104", "title": "Lubumbashi", "text": "Lubumbashi (antzinako izena frantsesez \"\u00c9lisabethville\" eta nederlanderaz \"Elisabethstad\") Kongoko Errepublika Demokratikoko hego-ekialdeko hiria da, herrialdeko handienetan bigarrena. Haut-Katanga probintziako hiriburua da 2015etik. 1208 metroko garaieran dago, Zambiako mugatik hurbil. 1.373.770 biztanle zituen 2019an.\nMerkataritza-gune eta industriagune garrantzitsua da: janari-industria, ehungintza, kimika-industria, eraikuntzarako gaiak eta, batez ere, kobre-ustiakuntza. Lobitotik (Angola) Lusaka (Zambia) eta Bulawayora (Zimbabwe) doan burdinbideak zeharkatzen du hiria. Unibertsitatea 1955ean sortu zuten. Artzapezpikutegi katolikoa.\nKlima.\nNegu lehorreko klima subtropikala dauka, \"Cwa\" K\u00f6ppen sailkapenaren arabera."}
{"id": "276105", "revid": "28807", "url": "https://eu.wikipedia.org/wiki?curid=276105", "title": "Elisabethville", "text": ""}
{"id": "276106", "revid": "58701", "url": "https://eu.wikipedia.org/wiki?curid=276106", "title": "Rudolf Steiner", "text": "Rudolf Steiner (Kraljevich, Austria-Hungaria \u2014gaur egun Kroazia\u2014, 1861eko otsailaren 25 edo 27a - Dornach, Suitza, 1925eko martxoaren 30a) austriar filosofoa izan zen. Hasieran teosofiaren jarraitzaile izan zen, baina joera hura alde batera utzi eta bere filosofia sistema moldatu zuen (1912), \"antroposofia\" deitu zuena. Steinerrek mundua pertzepzio espiritualaren ikuspuntutik edo zentzuekin loturarik ez duen adimen-maila batetik ulertu behar dela zioen, eta ez zentzuen bidez. Goetheren lan guztiak argitaratu zituen 1889-1896 bitartean; garai hartan idatzi zuen \"Die Philosopihie der Freitheit\" lana eta argitaratu zuen \"Magazin f\u00fcr Literatura\" aldizkaria. 1913an Goetheanum Zientzia Espiritualen Institutua sortu zuen, Waldorf pedagogia-eskolaren oinarria izan zena; Steinerren pedagogia- eta filosofia-teorietan oinarritu ziren 170 eskolatik gora."}
{"id": "276107", "revid": "82775", "url": "https://eu.wikipedia.org/wiki?curid=276107", "title": "Habib Bourguiba", "text": "Habib Burgiba (arabieraz: \u062d\u0628\u064a\u0628 \u0628\u0648\u0631\u0642\u064a\u0628\u0629 \"\u1e24ab\u012bb B\u016brq\u012bba\"; Monastir, 1903ko abuztuaren 3a - \"ibidem\", 2000ko apirilaren 6a) tunisiar politikaria izan zen. Destour alderdiko kidea izan zen hasieran, eta Neo-Destour alderdiko buruzagia geroago (1934); Tunisiaren burujabetzaren alde borrokatu zen. Bi aldiz atxilotua izan ondoan (1946; 1952-1954) Tunisiako burujabetza negoziatu zuen Pierre Mend\u00e8s Franceren gobernuarekin (1955). Kontseiluko lehendakaria izan zen 1956. urtean, eta Tunisiako Errepublikako presidente bihurtu zen 1957an. Palestinako auziari amaiera emateko egindako proposamenak ez zituzten herri arabiarrek onartu (1965). Burgibaren lehen ministroak, Ben Ali jeneralak, kargutik kendu zuen, eta haren lekua hartu zuen presidentetzan 1987. urtean. Orduz geroztik, Burgiba erretiraturik bizi izan zen Monastirren, hil zen arte.\n= Erreferentziak ="}
{"id": "276109", "revid": "96586", "url": "https://eu.wikipedia.org/wiki?curid=276109", "title": "Alex Haley", "text": "Alexander Murray Palmer Haley (Ithaca, New York, AEB, 1921eko abuztuaren 11 - Seattle, Washington, AEB, 1992ko otsailaren 10a) estatubatuar idazlea izan zen.\nBiografia.\nMiles Davis musikariari eta Malcolm X politikariari eginiko elkarrizketak izan zituen hastapenak kazetaritzan eta literaturgintzan. Malcom X-i egindako elkarrizketa liburu moduan argitaratu zen (1965, \"Malcom Xen autobiografia\"), eta arrakasta handia izan zuen, bereziki beren eskubideen alde borrokatzen ziren amerikar beltzen artean. Arrakasta horrek bultzatuta ekin zion \"Sustraiak\" saga idazteari, hots, bere familiaren jatorria arakatzeari, Afrikatik esklabo gisara ekarri zituzten haietatik hasita. Milioika ale saldu zituen lanak, hogeita sei hizkuntzatara itzuli zuten, eta are handiagoa izan zen arrakasta telebistara eraman zutenean.\nPulitzer saria eman zioten Haleyri 1977an."}
{"id": "276110", "revid": "336", "url": "https://eu.wikipedia.org/wiki?curid=276110", "title": "Owen Willans Richardson", "text": "Owen Willans Richardson (Dewsbury, Yorkshire, 1879ko apirilaren 26a - Alton, Hampshire, 1959ko otsailaren 15a) britainiar fisikaria izan zen. 1906an Princetongo Unibertsitateko irakasle izendatu zuten, eta 1914an Londresko King\u00b4s Collegeko zuzendari. 1901ean metal goriek jaurtitzen dituzten elektroiei buruzko lege kuantitatiboak formulatu zituen; hortik eratorria da metalen teoria elektronikoa. 1911 bere izeneko ekuazioa eman zuen argitara, \"Richardsonen ekuazioa\", emisore termoioniko baten korronte dentsitatearen eta gainalde metaliko igorlearen tenperatura absolutuaren arteko erlazioa adierazten duena. Fisikako Nobel Saria eman zioten 1928an."}
{"id": "276111", "revid": "336", "url": "https://eu.wikipedia.org/wiki?curid=276111", "title": "Roberto Rivelino", "text": "Roberto Rivelino (S\u00e3o Paulo, Brasil, 1946ko urtarrilaren 1a) brasildar futbol-jokalari ohia da.\nBiografia.\nPalmeiras taldean hasi zen jokatzen, eta gaztetan, Corinthians taldeak fitxatu zuen. Talde horretan, hamar urtez jokatu zuen. 1975etk 1978ra bitartean, Fluminense taldean jokatu zuen, eta talde horrekin liga-txapelketa irabazi zuen bi aldiz, 1975ean eta 1976an. 1978an, Saudi Arabiako El Helal taldeak fitxatu zuen, arabiar futboleko liga futbol-jokalari profesionalak sortzen ahalegindu zen garai batean.\nJokalari azkarra zen, eta oso gogor jotzen zion baloiari. Falta jaurtitzaile gisa nabarmendu zen batez ere. Kirolari gisa, Brasilgo selekzioarekin egin zituen lorpen aipagarrienak: 122 partida jokatu zituen, 1970ean munduko txapelketa irabazi zuen eta 1974ko eta 1978ko txapelketetan parte hartu zuen."}
{"id": "276112", "revid": "336", "url": "https://eu.wikipedia.org/wiki?curid=276112", "title": "Robert Robinson", "text": "Robert Robinson (Bufford, Chesterfield, 1886ko irailaren 13a - Great Missenden, Buckingham, 1975eko otsailaren 8a) britainiar kimikaria izan zen. Manchesterren ikasi zuen, eta Sydneyko Unibertsitateko irakasle izan zen (1912).\nBritainia Handira itzuli ondoren Kimika organikoa irakatsi zuen Liverpoolgo, Londresko eta Oxfordeko Unibertsitateetan, eta 1935ean Shell enpresako zuzendari egin zuten. 1945ean Londresko Errege Elkartearen lehendakari izendatu zuten. Hasieran biologiarentzat garrantzia zuten landareen alkaloideak eta loreen koloregaiak aztertzen hasi zen; lan horren ondorioz, brazilina eta hematoxilina lortu zituen sintesi bidez. Lotura kimikoetan parte hartzen duten elektroiei buruzko teoria interesgarri eta garrantzitsua eman zuen. 1947an Kimikako Nobel saria eman zioten."}
{"id": "276113", "revid": "512", "url": "https://eu.wikipedia.org/wiki?curid=276113", "title": "Pteropus hypomelanus", "text": "Pteropus hypomelanus Pteropus generoko animalia da. Chiropteraren barruko Pteropodidae familian sailkatuta dago."}
{"id": "276114", "revid": "56334", "url": "https://eu.wikipedia.org/wiki?curid=276114", "title": "Sir Francis Galton", "text": ""}
{"id": "276115", "revid": "512", "url": "https://eu.wikipedia.org/wiki?curid=276115", "title": "\u00c9tienne M\u00e9hul", "text": "\u00c9tienne Nicolas M\u00e9hul (Givet, Ardenak, Frantzia, 1763ko ekainaren 22a - Paris, Frantzia, 1817ko urriaren 18a) frantses musikagilea izan zen. Eragin handia izan zuen frantses operaren aurrerabidean, eta XIX. mendearen hasierako musikagileen bidea ireki zuen.\nBiografia.\nGlucken eta Cherubiniren eraginez musika dramatikoa idazten hasi zen, eta 1787-1822. urteetan berrogei operatik gora ondu zituen, gehienak Opera Komikoan antzeztuak.\nHauek dira M\u00e9hulen lanik arrakastatsuenak: \"Le Jeune Henri\" (1797), \"Les Deux Aveugles de Tol\u00e8de\" (1806, \"Toledoko bi itsuak\"), \"Uthal\" (1806) eta \"Joseph\" (1807).\nBalletak, ahotserako lanak, orkestrarako lanak, ganberako musika eta pianorako lanak ere idatzi zituen. Ausart agertzen zen harmonian, eta dramagile eta orkestratzaile dohain bereziak zituen. Orkestraren zeregina azpimarratu zuen operetan."}
{"id": "276116", "revid": "58701", "url": "https://eu.wikipedia.org/wiki?curid=276116", "title": "Llu\u00eds Pasqual", "text": "Llu\u00eds Pasqual i S\u00e1nchez (Reus, Katalunia, 1951ko ekainaren 5a) antzerki-zuzendaria da. Fabi\u00e0 Puigserver eszenografo eta zuzendariarekin batera, Lliure antzerki-talde iraunkorra sortu zuen, eta obra ugari zuzendu zituen talde harekin. Verdiren \"Falstaff\" opera zuzendu zuen 1983an; urte hartan bertan, Mar\u00eda Guerrero Espainiako Antzerki Zentroko zuzendari izendatu zuten. 1984an, arrakasta handia lortu zuen Europa guztian Valle Incl\u00e1nen \"Luces de Bohemia\" obrarekin. Garc\u00eda Lorcaren \"El p\u00fablico\" (1986), Shakespeareren \"Julio Zesar\" eta opera batzuk ere (L. Berioren \"La vera storia\"; Rossiniren \"Il Turco in Italia\") zuzendu ditu maisutasun handiz.\nEspainiako Antzerki Saria jaso zuen 1990ean, eta Parisko Th\u00e9\u00e2tre de L'Europe antzokiko zuzendari izendatu zuten urte horretan bertan. 1995-1996an, Veneziako Antzerki Biurtekoa zuzendu zuen. 1996an, Frantziako Ohorezko Legioko zaldun izendatu zuten. 1997tik 1999ra bitartean, Bartzelonako Ciutat del Teatre proiektua zuzendu zuen, eta Lliure antzokia zuzendu zuen 1991etik 2000ra bitartean, Guillem-Jordi Graellsekin batera.\nAzken antzerki-muntaketa arrakastatsuak: 2006an, Shakespeareren \"Hamlet\"; 2009an, \"La casa de Bernarda Alba\"; 2010-2011, Harold Pinterren \"Celebration\"."}
{"id": "276117", "revid": "63274", "url": "https://eu.wikipedia.org/wiki?curid=276117", "title": "Terma", "text": "Terma antzinako ur beroko herri-bainuetxea da, erromatarren garaikoa bereziki.\nTermak garrantzi handia izan zuten erromatarren garaian eta pribatuak nahiz herrikoak izan zitezkeen. Denborarekin bilerak eta bizitza soziala egiteko gune bilakatu ziren.\nAtalak.\nTermaren funtsezko parteak hauek ziren: \"frigidarium \"(ur hotzeko igerilekua), \"tepidarium \"(sala beroa) eta \"caldarium\" (ur beroko bainuak, lurrun-bainuak eta masajea hartzeko tokia); horiez gainera, \"apoditerium\" edo aldagela zegoen. Herri guztiek zuten termaren bat edo gehiago, eta batzuk arkitektura-obra handiak ziren; aipagarriak dira, besteak beste, Karakalarena Erroman (K.o. 206-217), Adrianorena Tivolin, eta Dioclecianorena (K.o. 298-306).\nTermak Euskal Herrian.\nAuritz eta Aurizberri artean dagoen Zalduako erromatar kokalekuan eta gertuko Artzikoan ere, termak aurkitu dira. Arkaiako mansioko termak aspaldi ezagutzen dira eta 2015ean horien inguruko erakusketa egin zuen Bibat museoak."}
{"id": "276118", "revid": "28807", "url": "https://eu.wikipedia.org/wiki?curid=276118", "title": "Erromatar termak", "text": ""}
{"id": "276119", "revid": "1545", "url": "https://eu.wikipedia.org/wiki?curid=276119", "title": "Zuiderzee", "text": "Zuiderzee (, ahoskatua; antzinean \"Zuyderzee\" letreiatua; esan nahi duena) XIII-XX. mende bitartean Herbehereetako golkoa Ipar itsasoan izan zen. XIII. mende inguruan itsasoak, Frisiako uharteek moldatzen zuten kostaldeko zerrenda gainditurik, erromatarrek Flevo deitua zuten aintzirarekin bat egin zuen. XX. mendera arte Amsterdamgo portuko trafikoa handik bideratzen zen. 1918an estatuak golkoa ixtea erabaki zuen, premiazkoa zuten nekazaritza lehorturiko lurretan, polderretan garatzearren. Hala, 1932an amaitu zen uhesiak golkoa itxi zuen, eta IJsselmeer aintzira (120.000 hektarea) moldatu zuen. Harrezkero, lehorturiko bost polder handik 221.000 hektareako eremua hartzen dute. Rhin ibaiaren adar batzuek, IJsselek eta Vechtek besteak beste, Ijsselmeer aintzirara isurtzen dute ura."}
{"id": "276120", "revid": "512", "url": "https://eu.wikipedia.org/wiki?curid=276120", "title": "William Bateson", "text": "William Bateson (Robin Hood's Bay, Iparraldeko Yorkshire, 1861eko abuztuaren 8a - Surrey, 1926ko otsailaren 8a) Ingalaterrako biologoa izan zen. Lehenengo ikerketa garrantzitsuak balanoglosoen inguruan egin zituen. Balanoglosoek notokordioa eta bizkarreko nerbio-korda bazutela frogatu zuen. Horren arabera animaliak kordatuak zirela baiezta zitekeen; horretaz, ornodunak ere kordatuen barruan sar zitezkeen, baita gizona ere. Kordatuak ekinodermoen ondorengoak direla frogatu zuen horren ondorioz. Ezaugarri guztiak ez zirela banaka jasotzen, aldiz, ezaugarri batzuk batera ere heredatzen zirela baieztatzen zuten Batesonen saioek, Mendelen herentziaren legeen inguruan eginak. Herentziaren ikerketari \"genetika\" izena ematea proposatu zuen, eta hala zientziaren hiztegiari garrantzizko hitz bat gehitu zion."}
{"id": "276121", "revid": "46380", "url": "https://eu.wikipedia.org/wiki?curid=276121", "title": "Antonio Gades", "text": "Antonio Gades (Elda, Alacant, 1936 - Madril, 2004) espainiar dantzaria izan zen.\nBizitza.\nHamazazpi urte zituela hasi zen dantzan, Pilar L\u00f3pezen Konpainian. 1960an Italiara jo zuen. Han ikasi zuen dantzaren teknika akademikoa (Anton Dolinekin); 1963an Espainiara itzuli zen, eta bere Konpainia sortu zuen. New Yorkeko Nazioarteko Azokari esker (1964) egin zen ezagun mundu osoan, eta hurrengo hamarkadan nonahi jaso zituen txalo-zaparradak, batez ere F. Garc\u00eda Lorcaren hainbat obraren (\"Odolezko ezteiak\") egokitzapenak dantzatuz. Hainbat film ere egin zituen, batez ere Carlos Saurarekin (\"Odolezko ezteiak\", \"Carmen\", \"Maitasun sorgindua\"). Alicia Alonsorekin batera aritu zen Kubako Ballet Nazionalean (1978-1980), eta 1980an Espainiakoaren zuzendari izendatu zuten. Komunista militantea izan zen eta Espainiako Herrietako Alderdi Komunistako kide izan zen."}
{"id": "276122", "revid": "65203", "url": "https://eu.wikipedia.org/wiki?curid=276122", "title": "Frederick Loewe", "text": "Frederick Loewe (Berlin, 1901eko ekainaren 10a - Palm Springs, Kalifornia, 1988ko otsailaren 14a) estatubatuar musikagile eta abeslaria izan zen, sortzez austriarra.\nOso musika-heziketa ona izan zuen txikitatik. Hamahiru urte zituela hasi zen kantatzen Berlingo Orkestra Sinfonikoaren bakarlari gisa. 1924an Estatu Batuetara alde egin zuen. Ogibidea ateratze aldera, jatetxe eta tabernetan pianoa jotzen ibili zen, baina bere jardun nagusia abestiak idaztea izan zen. 1942an Alan Jay Lerner letragilea ezagutu zuen, eta elkarrekin hasi ziren lanean. Beren lanak komedia musikalaren estilo sofistikatua hartu zuen, eta bien artean arrakasta ugari lortu zuten: \"Brigadoon\" (1947), \"Paint your wagon\" (1951), \"My Fair Lady\" (1956, Pulitzer saria), \"Gigi\" (1958) eta \"Camelot\" (1960). Obra horietako asko zinemara egokitu ziren gero."}
{"id": "276123", "revid": "336", "url": "https://eu.wikipedia.org/wiki?curid=276123", "title": "Antoni Ramallets", "text": "Antoni Ramallets i Sim\u00f3n (Bartzelona, 1924ko uztailaren 1a - Vilafranca del Pened\u00e8s, 2013ko uztailaren 30a) futbolari profesional izan zen. Atezaina, 1950eko hamarraldiko onenetako bat.\nIa karrera osoa Bartzelona Futbol Klubean egin zuen, 1947. urtetik aurrera. Bartzelonarekin Espainiako sei liga (1948, 1949, 1952, 1953, 1959 eta 1960), bost kopa (1951, 1952, 1953, 1957 eta 1959), eta Ferietako Koparen lehenengo bi edizioak (1958 eta 1960; 1971tik aurrera UEFA deitua) irabazi zituen. Halaber, Europako Koparen finala jokatu zuen, 1961ean, Benficaren aurka. Bestalde, bi aldiz irabazi zuen Zamora saria (1959 eta 1960), Espainiako Ligan gol gutxien hartu dituen atezaina saritzen duena. 1962an utzi zion jokatzeari. Espainiako futbol selekzioarekin 36 aldiz jokatu zuen, Brasilgo munduko txapelketan, besteak beste, 1950ean."}
{"id": "276125", "revid": "336", "url": "https://eu.wikipedia.org/wiki?curid=276125", "title": "John Ross (esploratzailea)", "text": "Sir John Ross (Balsarroch, Eskozia, 1777ko ekainaren 24a - Londres, Ingalaterra, 1856ko abuztuaren 30a) eskoziar itsasgizon eta esploratzailea izan zen.\nBizitza.\nJames Clark Rossen osaba zen. Frantziaren aurkako gerretan ezagun egin zen; 1816an ipar-ekialdetik igarobide baten bila zihoan espedizioko buru egin zuten. Artikoko izotzetan eman behar izan zituen lau negu (1829-1833) Melvilleko kostaldearen eta Coppermineko kostaldearen arteko itsasertzak esploratzeko. Ipar Buru magnetikoa aurkitu zuen Somerset uhartean, Boothiako penintsulan eta Gilen erregearen uhartean.\n1833an Ingalaterrara itzuli zen, eta kontsul nagusi izan zen Stockholmen. 1850. urtean Artikoan galdua zen John Franklin esploratzailearen bila abiatu zen, baina Wellingtongo ubidean alferrik bilatu ondoren, 1851n itzuli zen Londresa."}
{"id": "276126", "revid": "65203", "url": "https://eu.wikipedia.org/wiki?curid=276126", "title": "Booth Tarkington", "text": "Newton Booth Tarkington (Indianapolis, Indiana, AEB, 1869ko uztailaren 29a - \"ib.\", 1946ko maiatzaren 19a) Estatu Batuetako eleberrigilea eta dramagilea izan zen. Idazle oparoa izan zen.\nBiografia.\n1899. urtean argitaratu zuen \"The Gentleman from Indiana\" (\"Indianako zalduna\") nobelarekin egin zen ezagun. \"Monsieur Beaucaire\" (1900, \"Beaucaire jauna\") obra izan zen Tarkingtonen lan ospetsuenetako bat. Gazteentzako kontakizun-liburuak argitaratu zituen: \"Penrod\" (1914), \"Penrod and Sam\" (1916, \"Penrod eta Sam\"), \"Seventeen\" (1917, \"Hamazazpi\") eta \"Gentle Julia\" (1922, \"Julia atsegina\").\nBeste zenbait obra: \"The Two Vanrevels\" (1902, \"Bi Vanrevel-ak\"), \"The Turmoil\" (1915, \"Iskanbila\"), \"The Magnificent Ambersons\" (1918, \"Ambersonstarrak\"; 1941. urtean zinemara egokitu zuen Orson Wellesek), \"The Mitlander\" (1924, \"Barnealdeko lurraldeak\"), \"The Plutocrat\" (1927, \"Plutokrata\"), \"Alice Adams\" (1921)."}
{"id": "276127", "revid": "1545", "url": "https://eu.wikipedia.org/wiki?curid=276127", "title": "Irving Allen", "text": "Irving Allen (Lemberg, Austria-Hungaria, 1905eko azaroaren 24a - Encino, Kalifornia, 1987ko abenduaren 17a) estatubatuar ekoizle eta zinemagilea izan zen.\nHaurra zelarik Estatu Batuetara alde egin zuen gurasoekin batera. Komunikazioaren munduko arlo batzuetan eta besteetan lan egin ondoren, zinema izan zuen gogokoen, eta 1930eko hamarkadako estudio nagusietan (Paramount, Universal) hasi zen lanean laguntzaile gisa. Bigarren Mundu Gerraren ondoren filmak zuzentzen eta ekoizten hasi zen. 1950ean \"Warwick Film Production\" enpresa sortu zuen Albert R. Broccolirekin batera, eta Ingalaterrara begira lan egin zuen batik bat, Terence Young, Henry Levin edota Jack Cardiffen filmak ekoiztuz. Berak zuzendutako bi film laburrek \"Climbing the Matterhorn\" (1947) eta \"Chase of death\" (1949), Oscar saria jaso zuten."}
{"id": "276128", "revid": "512", "url": "https://eu.wikipedia.org/wiki?curid=276128", "title": "Pteropus insularis", "text": "Pteropus insularis Pteropus generoko animalia da. Chiropteraren barruko Pteropodidae familian sailkatuta dago."}
{"id": "276129", "revid": "512", "url": "https://eu.wikipedia.org/wiki?curid=276129", "title": "Manuel \u00c1lvarez Bravo", "text": "Manuel \u00c1lvarez Bravo (Mexiko Hiria, - ) mexikar argazkilaria izan zen. Rivera eta O'Higgins pintore iraultzaileekin lotura estua izan zuen, eta argazkiak egin zituen haiekin. Sergei Eisensteinen \"Que viva M\u00e9xico!\" film amaitu gabean lan egin zuen. Herrietako festen, eguzkiak kiskalitako kale bakartien, izadi hilen argazkiak egin izan zituen besteak beste. Ostera, 1970eko hamarraldian, emakumezko biluzienak ere egin zituen. Argazkilari surrealista zen, Andr\u00e9 Breton idazleak zioenez. New Yorkeko Arte Modernoaren Museoan (MOMAn) bere obren erakusketa egin zuten 1971n. Sari ugari jasoa da: Master of Photography (1987), Leicaren Bikaintasun Domina (1995). George Eastman House, Pasadena Art Museum eta MOMA Museoetan, besteak beste, daude ikusgai haren obrak."}
{"id": "276130", "revid": "512", "url": "https://eu.wikipedia.org/wiki?curid=276130", "title": "\u00c1lvaro Fern\u00e1ndez", "text": "\u00c1lvaro Fern\u00e1ndez (Donostia, Gipuzkoa, 1964) gipuzkoar argazkilaria da.\nBiografia.\nGipuzkoako Argazki Elkarteko (SFG) kidea eta baita f/22 taldekoa ere. Profesionaltasunaren bidetik abiatu zen hasieratik.\nBartzelonan osatu zuen bere prestakuntza: alde batetik, publizitateko argazkilaritzara bideratua (1986-87) eta bestetik, berriz, sorkuntzako argazkilaritzari bideratua (1987-88). Bi ikastaldi horiek beka bidez egin zituen eta, besteak beste, Humberto Rivas, Toni Catany, Joan Fontcuberta eta Manel Ubeda izan zituen irakasle. Ikasketak bukatuta, Bartzelonan hartu zuen bizilekua. \"Districte\" aldizkariaren argazkilaritza-sailaren ardura hartu, eta publizitate-argazkilari zenbaiten laguntzaile modura hasi zen lanean. Gaur egun, bere publizitate-estudioan lan egiten du."}
{"id": "276131", "revid": "512", "url": "https://eu.wikipedia.org/wiki?curid=276131", "title": "Ruy Guerra", "text": "Ruy Alexandre Guerra Coelho Pereira (Louren\u00e7o Marques, Mozambike, 1931ko abuztuaren 22a) brasildar zinemagile, idazle eta aktorea da.\nGarai hartan Portugalgo kolonia zen Mozanbiken jaio zen, baina 1950eko hamarkadaren amaiera aldera Brasila jo zuen, eta hango zinemagintza berriaren ordezkari nagusi bilakatu zen. Aipagarria du \"Os fuzis\" (1964), bere lehenengo filmetako bat, non giza ehizaren krudeltasuna plazaratzen duen. Gabriel Garc\u00eda M\u00e1rquezen obra ezagun bat ere eraman zuen zinemara (\"Er\u00eandira,\" 1983), eta Chico Buarque abeslari famatuaren inguruko film bat egin zuen gero (\"Estorvo\", 2000). Antzezle gisa ere aritu da inoiz (Werner Herzogen \"Agirre edo Jainkoaren haserrea\"n, adibidez), eta kantu herrikoiak konposatu izan ditu.\nAipagarriak ditu beste film hauek ere: \"Ternos ca\u00e7adores\" (1969), \"Os deuses e os mortos\" (1970), \"A \u00f3pera do malandro\" (1986), \"Os amores dif\u00edceis\" (1988), \"Kuarup\" (1989), \"Portugal S.A.\" (2004), \"O veneno da madrugada\" (2004)."}
{"id": "276132", "revid": "512", "url": "https://eu.wikipedia.org/wiki?curid=276132", "title": "Clarence Leonard Johnson", "text": "Clarence Leonard Johnson (Ishpeming, Michigan, 1910eko otsailaren 27a - Los Angeles, Kalifornia, 1990eko abenduaren 21a) estatubatuar ingeniaria izan zen.\nAzken ingeniari erromantikoetakoa izan zen. Aerodinamika eta egitura ikasketak egin zituen; 1938an Lockheedeko ingeniariburu izendatu zuten, eta XX. mendeko ikonografian garrantzitsuak izan diren zenbait hegazkin diseinatu zituen. 1941ean Lockheed P-38 ehiza-hegazkina diseinatu zuen, eta erakutsi zuen aerodinamika militarraren arau estuen barruan bazegoela estetika pertsonalarentzat ere tokirik. 1943an bere lantaldearekin batera P-80 Shooting Star diseinatu zuen, zientzia-fikzioa errealitate eginez. Berari zor zaizkio U-2 hegazkin espioia, bidaiarientzako C-130, eta Jetstar lotura-hegazkina. 1958an SR-71 Blackbird diseinatu zuen, bi hamarkadaz munduko hegazkinik aurreratuena izan zena."}
{"id": "276133", "revid": "28807", "url": "https://eu.wikipedia.org/wiki?curid=276133", "title": "Kelly Johnson", "text": ""}
{"id": "276134", "revid": "336", "url": "https://eu.wikipedia.org/wiki?curid=276134", "title": "Alexei Remizov", "text": "Alexei Mikhailovitx Remizov (Mosku, 1877ko uztailaren 6agreg./ekainaren 24ajul. - Paris, Frantzia, 1957ko azaroaren 26a) errusiar eleberrigilea izan zen.\nBiografia.\nMoskuko Unibertsitatean ikasle zelarik bota zuten ikasleek antolatutako istiluetan parte hartzeagatik, eta espetxean izan zen aldi batez. 1905ean San Petersburgon hartu zuen bizilekua, eta handik gutxira jarri zen harremanetan literaturgintzan zebiltzan idazleekin, sinbolismoaren moldeak jarraitzen zituztenekin, bereziki.\nHiriko eta nekazari-giroan, folklorean eta alegietan oinarritutako obrak idatzi zituen.\nLan nagusiak: \"Istoriya Ivana Semyonovicha Strailatova\" (1909, \"Ivan Semionovitx Strailatoven historia\") eta \"Slovo o pogibeli zemli Rossii\" (1921, \"Errusiako Lurraldeko suntsipenaren kantua\").\nEragin handia izan zuen 1917. urteko Iraultza aurretiko eta ondorengo idazleengan."}
{"id": "276135", "revid": "28807", "url": "https://eu.wikipedia.org/wiki?curid=276135", "title": "Aleksey Remizov", "text": ""}
{"id": "276136", "revid": "28807", "url": "https://eu.wikipedia.org/wiki?curid=276136", "title": "Alexei Mikhailovitx Remizov", "text": ""}
{"id": "276137", "revid": "1545", "url": "https://eu.wikipedia.org/wiki?curid=276137", "title": "W\u0142adys\u0142aw Sikorski", "text": "W\u0142adys\u0142aw Eugeniusz Sikorski ( ahoskatua; Tusz\u00f3w Narodowy, Austria-Hungaria, 1881eko maiatzaren 20a - Gibraltar, 1943ko uztailaren 4a) poloniar buruzagi politiko eta militarra izan zen.\nIngeniaritza ikasi zuen. Pi\u0142sudskiren agindupeko erakunde politiko abertzaleetan buruzagi izan zen, eta Lehen Mundu Gerran poloniar legiokoa izan zen. 1919-1920 urteetan poloniarren eta sobietarren arteko gerran ezagun egin zen. Geroztik garrantzi handiko karguak izan zituen: Estatu Goreneko buru (1922), gobernuburu (1922-1923) eta Gerrako ministro (1924-1925). Pilsudskiren estatu-kolpearen ondoren politika alde batera utzi zuen, eta Frantziara erbesteratu zen. 1939an Frantziako Poloniar Armadaren buruzagitza hartu zuen, eta 1940an, Frantzian lehenbizi, eta Londresen gero, Erbesteko Poloniar Gobernuko buru izan zen. Hegazkin-istripu batean hil zen."}
{"id": "276139", "revid": "58701", "url": "https://eu.wikipedia.org/wiki?curid=276139", "title": "Carl Friedrich Zelter", "text": "Carl Friedrich Zelter (Berlin, 1758ko abenduaren 11 - \"ibidem\", 1832ko maiatzaren 15a) alemaniar musikagilea izan zen. Igeltsero-lanetan aritu zen aitarekin, baina gero Musika ikasketak egin zituen K.F. Faschekin, eta haren ondorengo izan zen zuzendari-lanetan, \"Singakademie\" edo Errege Kantu Akademian (1800). Prusiako Arte Ederretako Akademiako irakasle izan zen, eta 1809. urtean \"lied\"a lantzea helburu zuen Liedertafel koru-elkartea sortu zuen. Berlingo Udal Liburutegia antolatu zuen, eta J.S. Bachentzat leku berezia sortu zuen, haren lanak berpizteko. Goetheren adiskidea izan zen, eta ikasle izan zituen Mendelssohn eta Meyerbeer, besteak beste. Liedak, koruak, kantata batzuk, \"Igokundea\" (1807) oratorioa, requiem bat, \"Te Deum\" bat, eta biola eta orkestrarako kontzertu bat idatzi zituen."}
{"id": "276140", "revid": "58701", "url": "https://eu.wikipedia.org/wiki?curid=276140", "title": "Anton Denikin", "text": "Anton Ivanovitx Denikin (, ahoskatua; W\u0142oc\u0142awek, Varsoviatik hurbil, Errusiar Inperioa, 1872ko abenduaren 16a - Ann Arbor, Michigan, AEB, 1947ko abuztuaren 8a) errusiar jenerala izan zen.\nBizitza.\nErrusiarren eta japoniarren arteko Gerran (1904-1905) eta Lehen Mundu Gerran (1914-1916) hartu zuen parte. Errusiako behin-behineko gobernuaren aurka jardutea leporatu zioten, eta Kornilovekin batera atxilotu zuten, nahiz eta urte berean aske utzi (1917). Kornilovekin batera Armada Antikomunista antolatu zuen, eta hura hil zenean Kaukasoko iparraldea, Kharkiv eta Kiev okupatu zituen (1917). Mosku bera mehatxatu zuen, baina bere armadako gehienak ukrainarrak zirenez, ez zioten lagundu nahi izan, eta Denikinek hegoaldera, Krimeara, jo behar izan zuen 1920. urtean. Mendebaldeko Europan bizi ondoren, Estatu Batuetara erbesteratu zen, azkenik, 1945. urtean."}
{"id": "276142", "revid": "95298", "url": "https://eu.wikipedia.org/wiki?curid=276142", "title": "Jose Mar\u00eda E\u00e7a de Queir\u00f3s", "text": "Jos\u00e9 Maria E\u00e7a de Queir\u00f3s (Povoa de Varzim, 1845ko azaroaren 25a - Paris, 1900eko abuztuaren 16a) portugaldar eleberrigilea izan zen.\nBiografia.\nPortugalgo iparraldean jaio zen, ezkon aurretiko harreman batzuen ondorioz, berak lau urte zituela ezkondu baitzitzaizkion gurasoak. Queir\u00f3sen sendia Portugalgo burgesia eskolatuko kide zen. Zuzenbide-ikasketak egin zituen Coimbran, eta han ezagutu zituen, beste batzuen artean, Antero de Quental eta Teofilo Braga, hiriko literatura-zirkuluetan eta ikasle-bizitzan kide izango zituenak, nahiz eta artean, haien aldean, E\u00e7a gaztea oso bigarren mailan geratzen zen.\n1866an argitaratu zituen lehen idazlanak \"Gazeta de Portugalen\" -askoz geroago, 1905ean, idazlea hil eta gero, \"Prosas B\u00e1rbaras\" izenburupean argitaratu zirenak-. Urte batzuk geroago, Lisboan, berriro Anterorekin topo egin zuenean, azken horrek Proudhonen pentsamendu iraultzailea aztertzeko gonbita egin zion E\u00e7ari. Hala, 1870 ingururako, E\u00e7a de Queir\u00f3s XIX. mendeko errealismoaren idealekin guztiz bat eginda azaltzen zaigu, Lisboan, \"70eko Belaunaldiak\" antolatutako hitzaldi-sorta batean. Belaunaldi horretako kide eta aitzindari zen E\u00e7a, \"Errealismoa, Artearen adierazpen berria\" izeneko hitzaldia irakurri zuenean erakutsi zuen bezala.\nAdministrazioko langune baten kariaz Leiriara bizitzera joanda, inguruan zuen nekazari-giroak horretara bultzaturik, bere lehen eleberri handia idatzi zuen: \"O crime do padre Amaro\" (1875, \"Aita Amaroren krimena\"). Nolanahi ere, eleberri hori liburu gisa argitaratzerako Diplomazian sartua zen eta, kontsul titulua bereturik, Habanara bidali zuten bi urterako. Ondoren, Ingalaterran egon zen kontsul urte mordoxka batean: Newcastle upon Tynen, lehenik, 1874tik 1879ra, eta Bristolen gero, 1879tik 1888ra arte. 1886an, Bristolen zegoela, Portugalgo aristokraziako neska batekin ezkondu zen.\nIngalaterran antolatu eta idatzi zituen E\u00e7ak bere idazlanetako atalik mardulenak: 1875etik 1878ra bitartean \"O primo Basilio\" (1878, \"Basilio lehengusua\") idatzi zuen, segur aski, E\u00e7aren eleberri biribilena; \"O mandarim\" (1880, \"Mandarin zaharra\") eta \"A reliquia\" (1887, \"Erlikia\") argitaratu zituen gero; eta 1888an argitaratu zen, azkenean, bederatzi urtez lanean aritu ondoren, \"Os Maias\" (\"Maiak\") bere eleberri luzeena eta goranahiena, Portugalgo burgesiaren eta gizartearen erretratua egin nahi zuena.\n1889an Portugalgo kontsul izendatu zuten Parisen, eta hiri hartan bizi izan zen, harik eta 1900ean tuberkulosiaren mende hil zen arte. E\u00e7aren bizitzako azken aldi honetako lanen artean aipatzekoak dira \"A ilustre casa de Ramires\" (1900, \"Ramiresen etxe ospetsua\") -aurreko eleberrien ezaugarri bertsuak dituena, nahiz eta estiloarekiko kezka berezia nabaritzen zaion-, \"O epistolario de Fradique Mendes\" (1891, \"Fradique Mendesen gutunak\"); eta idazlea hil ondoren argitaratu ziren beste batzuk: \"A cidade e as serras\" (1901, \"Hiria eta mendiak\"), non haurtzaroko bazterrak gogoratzen dituen malenkonia lirikoz; \"Contos\" (1902, \"Ipuinak\"), eta \"Ultimas paginas\" (1912, \"Azken orrialdeak\").\nE\u00e7a de Queir\u00f3sen lanegina.\nEz dago zalantzarik E\u00e7a de Queir\u00f3s izan zela Portugalgo literatura erromantizismotik errealismora eramaten ahalegin handienetakoa egin zuenetako bat. Hala ere, \"Prosas barbaras\" liburuan bildutako lehen idazlanetan antzematen da \"ertia ertiagatik\" formularen argitan hasi zela idazten. Ez da ahaztu behar miresmen handia izan ziola beti Frantziako kulturari, eta literaturako bere lehen ereduak Baudelaire, Victor Hugo eta Heinrich Heine, alemaniar olerkaria, izan zirela.\nGorago aipatu den bezala, 1871n, Lisboan, bere hitzaldi ospetsu eta eragin handikoa eman zuenerako E\u00e7ak oso ongi zekien erti-adierazpide berriaren premiak zeintzuk ziren eta zer-nolako eraginak izatea bilatzen zuen. Era horretan, E\u00e7aren idazlan errealistak portugaldar gizartea deskribatzeko eta aztertzeko modu bat ziren, gizartearen akatsak salatu eta, ikuspegi moderno batetik, konponbideak bilatzen ahalegintzeko.\nQueir\u00f3sen eleberri errealistetan gizarteko arazo zehatzak kritikatzen dira. Esate baterako, ezkontzaren ideia burgesaren eta, batez ere, XIX. mendearen azkenetako gizarte hark emakumeari ezartzen zion eginkizunaren aurkako kritika egin zuen \"O primo Basilio\" eleberrian. Lan horretan nabarmen geratzen da, E\u00e7aren iritziz, ezkontza burgesa harreman konbentziozko eta hipokrita batean oinarritzen zela, eta harreman horretan paper \"sentimentala\" baizik -hezkuntza erromantikotik jarauntsia- ez zitzaiola eskaintzen emakumezkoari, ideal aurrerakoiei begira zetorren gizarte berrian inolako tokirik eta baliorik ez zuen papera, hain zuzen.\nElizgizonak izan ziren haren kritiken beste jomuga ohiko bat. Izan ere, hiri txikietan edo nekazari-girokoetan, batik bat, elizak eragin ikaragarria zuen artean, bai herritar xeheengan, bai probintzietako kultura eskaseko burgesiarengan. Gai honi eskaini zion Queir\u00f3sek bere lehen nobela: \"O crime do padre Amaro\". Eleberri horretan, apaizen azaluskeria kritikatu zuen, jendeari predikatzen zieten bertutea praktikatzeko gauza ez izateagatik. Baina, batez ere, dirudunen balio eta interesetara makurtzea egozten zien, Ebanjelioko idealak guztiz alde batera utzirik.\nKritikarik gogorrenak, hala ere, klase politikoari zuzendu zizkion. Kontuan izan behar da E\u00e7a de Queir\u00f3s, diplomatikoa zenez, goi mailako funtzionarioa zela, eta ongi ezagutzen zituela Portugalgo bizitza publikoko zirrikituak. \"Os Maias\" eleberrian -E\u00e7aren eleberri luzeena eta konplexuena- gai hori tratatu zuen, eta lan horretako orrialde mingotsenetan garai hartako portugaldar politikarien azpijokoak, ezjakintasuna eta ergelkeriak salatu zituen. Labur esanda, klase politikoaren kaskarkeria azaleratu nahi izan zuen eta, horrekin batera, ezkor eta fede gabe agertu zen etorkizunaren aurrean, ez baitzituen esandako politikariak gai ikusten Portugalen premiazkoak ziren berrikuntzak aurrera eramateko.\nEsan liteke, beraz, E\u00e7aren hasierako aurrerakoitasun borrokalaria apalduz eta bigarren mailan geratuz joan zela, denbora joan ahala, gizarte-kritikak sorkuntza literario bilakatu ziren heinean, eta E\u00e7ak berak gizartean bere esparrua diplomazian, hain zuzen, hartu ahala. Esan behar da oso ongi integratu zela, emaztearekin batera, Parisko gizarte-bizitzan, baina, horrekin batera, ez da ahaztu behar urrun zegoela idatzitako orrialdeetan islatu zituela ongien eta argien bere herrialdeko gertaerak. Egia izan arren, denboraren gurpilean, eszeptizismora hurbildu zela, inoiz ere ez zituen galdu kritikarako asmoa eta ahalmena.\nPortugalek eman duen eleberrigile onenentzat eduki da duela gutxira arte eta, askoren iritzian, XIX. mendeko Europako idazle hoberenen artean dago."}
{"id": "276143", "revid": "96586", "url": "https://eu.wikipedia.org/wiki?curid=276143", "title": "Frantzisko Saleskoa", "text": "Frantzisko Saleskoa (Ch\u00e2teau de Sales, Thorens-Gli\u00e8restik hurbil, 1567ko abuztuak 21 - Lyon, 1622ko abenduak 28) savoiar elizgizona izan zen. Genevako apezpikua izan zen, eta Erromatar Eliza Katolikoak Elizako doktore eta santu izendatu zuen. Haren jaieguna urtarrilaren 24an ospatzen da.\nBizitza.\n1593ean egin zen apaiz, eta Chablaisko kalbindarrak katoliko bihurtzeko saioak egin zituen. 1599an Genevako apezpikuaren laguntzaile izendatu zuten, eta 1602an apezpiku kargua eskuratu zuen. 1610ean, Joana Chantalgoa santuarekin batera, Bisitazioko Ordena sortu zuen.\n\"Philothea\" edo \"Deboziozko bizitzarako sarrera\" (1608-1619, hiru aldiz euskarara itzulia, Silvain Pouvreauk, Joanes Haranederrek eta Jose Kruz Etxeberriak) idatzi zuen, eguneroko bizitzan Jainkoarenganako jaiera nola bizi erakusten duena. Haren lanak frantsesez eta hitz lauz idatzitako klasiko aurreko estiloko idatzi bikainenetakoak dira."}
{"id": "276145", "revid": "28807", "url": "https://eu.wikipedia.org/wiki?curid=276145", "title": "San Frantzisko Saleskoa", "text": ""}
{"id": "276146", "revid": "46380", "url": "https://eu.wikipedia.org/wiki?curid=276146", "title": "Francisco Xavier Goienetxe", "text": "Francisco Xavier Goienetxe Balantza (Madril, 1679? - \"ib.\", 1748ko martxoaren 4a) nafar jatorriko ekonomista eta idazlea izan zen.\nBiografia.\nJuan Goienetxe Gaston, baztandar negozio-gizonaren semea zen. Titulu ugari izan zituen. Madrilen egin zituen giza zientzia eta matematika-ikasketak. Ondoren Frantzian eta Italian ibili zen merkataritza-teknikak ikasten. 1707an, Europatik itzulitakoan, Indietako Kontseiluko diruzain izendatu zuten. Aitak hasi zituen negozioekin aurrera egiteaz gainera, Europako merkataritzaren berri eman zuen Espainiako erresuman.\nPierre Daniel Huet frantsesak Holandako merkataritzari buruz idatzitako \"Comercio de Holanda\" (1717, \"Holandako merkataritzaz\") idazlana itzuli zuen gaztelaniara. Liburu honek zerikusi handia izan zuen XVIII. mendean Espainiako estatuan merkataritza-konpainia handiak osatzeko aurkeztu ziren proiektuekin."}
{"id": "276147", "revid": "1982", "url": "https://eu.wikipedia.org/wiki?curid=276147", "title": "Francisco Xavier de Goyeneche Balanza", "text": ""}
{"id": "276148", "revid": "512", "url": "https://eu.wikipedia.org/wiki?curid=276148", "title": "Pteropus intermedius", "text": "Pteropus intermedius Pteropus generoko animalia da. Chiropteraren barruko Pteropodidae familian sailkatuta dago."}
{"id": "276149", "revid": "336", "url": "https://eu.wikipedia.org/wiki?curid=276149", "title": "Marilyn Horne", "text": "Marilyn Horne (Bradford, Penssylvania, 1934) estatubatuar mezzosopranoa da. New York, Los Angeles eta Milanen egin zituen musika-ikasketak. 1956an egin zuen debuta, Dallasen, Verdiren \"Il Trovadore\" operan, Azuzenaren papera jokatuz. Verdiren mezzorako opera guztiak kantatu ditu, eta arrakasta handia izan du, bai \"Il Trovadore\"n bai \"Aida\"n (Amnerisen paperean), baina arrakastarik handiena Bizeten \"Carmen\" pertsonaiarekin lortu izan du. Munduko antzoki ospetsuenetan kantatu du: Milango Scalan, New Yorkeko Metropolitanen, Londresko Covent Gardenen, Vienan eta Salzburgon. Horneren ahotsaren ezaugarririk garrantzitsuena malgutasuna da, eta oso errepertorio zabala kantatzeko aukera eman dio horrek. Dena dela, batez ere Rossiniren operak interpretatu izan ditu."}
{"id": "276150", "revid": "336", "url": "https://eu.wikipedia.org/wiki?curid=276150", "title": "Louis MacNeice", "text": "Louis MacNeice (Belfast, Ipar Irlanda, 1907ko irailaren 12a - Londres, Ingalaterra, 1963ko irailaren 3a) irlandar idazlea izan zen.\nBiografia.\nOxforden ikasi zuen, eta Literatura Klasikoko irakasle izan zen hainbat unibertsitatetan. 1941-1949 bitarteko urteetan BBC irratiko programa-zuzendaria izan zen, eta, aldi berean, Atenasko Britainiar Institutuko zuzendaria. Spender, Auden eta Day-Lewis britainiar idazleekin batera, 1930 ondoko urteetan Britainia Handiko olerkigintzan tradizioa eta iraultza elkartzen ahalegindu zen olerkari belaunaldia osatzen du.\nPoema-bildumen artean azpimarragarriak ditu \"Poems\" (1935), \"Collected Poems 1925-1948\" (1949), \"Solstices\" (1961, \"Solstizioak\"). Saiakerak ere idatzi zituen; \"Modern Poetry\" (1938, \"Poesia modernoa\") eta \"The Poetry of W. B. Yeats\" (1941, \"W.B. Yeatsen poesia\") besteak beste."}
{"id": "276151", "revid": "90204", "url": "https://eu.wikipedia.org/wiki?curid=276151", "title": "Juan Carlos Meana", "text": "Juan Carlos Meana (Gasteiz, Araba, 1964 -) arabar artista da.\nBiografia.\n1988an lizentzia eskuratu zuen Arte Ederretan Euskal Herriko Unibertsitatean, Pintura alorrean.\n1999an Pariseko Arte Ederretako Goi Eskolara joan zen beka bati esker bere prestakuntza osatzera, eta 1993an Arte Ederretan doktore egin zen EHUn.\nPinturan zein eskulturan eskuratu ditu beka eta sariak. Bakarkako erakusketa ugari egin du, aurrenekoa 1986an Gasteizen egin zuenetik: 1986tik 1999 bitartean hamaika aldiz erakutsi ditu bere lanak bakarka, Euskal Herrian zein Euskal Herritik kanpo. 1998 eta 1999. urteetan Arco Arte Azokan egon zen Trayecto galeriarekin, eta 2000. urtean Gure Artea erakusketarako hautatu zuten berak sortutako \"Ruinas y proyectos, El espacio de las ideas\" instalazioa."}
{"id": "276152", "revid": "46380", "url": "https://eu.wikipedia.org/wiki?curid=276152", "title": "John Neumeier", "text": "John Neumeier (Milwaukee, Wisconsin, 1939ko otsailaren 24a) estatubatuar dantzaria eta koreografoa da. Dantza klasikoa Estatu Batuetan ikasi zuen, eta ondoren Londresen egon zen Vera Volkovarekin. Neumeierren karreraren zati nagusia ordea, bai dantzari gisa bai koreografo gisa, Alemanian igaro da: Stuttgart, Frankfurt eta Hanburgon. Azken hiri horretako operako balleta zuzendu zuen. Gaur egun, koreografoa da, eta dantza klasikoaren eragin handia du. Ballet handien berrirakurketa egin du (\"Intxaur kraskailua\", 1971; \"Romeo eta Julieta\", 1971). Pertsonaia mitikoak ere landu ditu (\"Vaslaw\", 1979; \"Peer Gynt\", 1989). Halaber, sentiberatasun handiz hurbildu da Mahlerren (\"Hirugarren sinfonia\", 1976) eta Bachen (\"Pasioa San Mateoren arabera\", 1981; \"Magnificat\", 1987) lanetara."}
{"id": "276153", "revid": "512", "url": "https://eu.wikipedia.org/wiki?curid=276153", "title": "Silvestre Revueltas", "text": "Silvestre Revueltas (Santiago Papasquiaro, Durango, Mexiko, 1899ko abenduaren 31 - Mexiko Hiria, Mexiko, 1940ko urriaren 5a) mexikar biolinista eta musikagilea izan zen.\nBiografia.\nMexikon egin zituen ikasketak, eta geroago, Estatu Batuetan. 1929. urtean Mexikoko Orkestra Sinfonikoko zuzendari-laguntzaile izendatu zuten. Biolin eta ganberako musika irakasle izan zen Mexikoko Kontserbatorioan.\nRevueltasen musika hunkigarria eta adierazkorra da, eta herri-musikaren mamia adierazten du. Lan aipagarriak dira: poema sinfonikoak, \"Esquinas\" (1930), \"Colorines\" (1932), \"Janitzeo\" (1933), \"Sensemay\u00e1 \"(1938); balletak, \"El renacuajo pescador\" (1935) eta \"La coronela\" (1939); Federico Garc\u00eda Lorcarengan oinarritutako \"Homenaje a Garc\u00eda Lorca\" (1935) eta \"7 canciones de Garc\u00eda Lorca\" (1938); filmetarako musika, harizko tresnetarako kuartetoak eta kantuak."}
{"id": "276154", "revid": "98444", "url": "https://eu.wikipedia.org/wiki?curid=276154", "title": "Karol Szymanowski", "text": "Karol Maciej Szymanowski (Tymosz\u00f3wka, Ukraina, 1882ko urriaren 6a - Lausana, Suitza, 1937ko martxoaren 29a) poloniar musikagilea izan zen. 1906-1908. urteetan Berlinen eta Leipzigen bizi izan zen, eta Wagner, Reger eta Strauss musikagileen lanak aztertu zituen. Haien eragina nabaria da idatzi zituen lehen sinfonietan. Geroago, Stravinskik eta Debussyk ere eragina izan zuten haren lanetan. 1926. urtean Varsoviako kontserbatorioko zuzendari izatera iritsi zen. Pianista bikaina zen, eta maila handiko lanak idatzi zituen musika-tresna horretarako. Szymanowskiren lan aipagarriak dira: operak, \"Hagith\" (1912-1913), \"Rogerio erregea\" (1920-1924); \"Harnasie\" (1926-1931) balleta; pianorako \"Metopak\" (1915) eta \"Maskarak\" (1916); \"Laugarren sinfonia \"(1931-1932); \"Stabat Mater\" (1925-1926), eta korurako \"Veni Creator\" (1930)."}
{"id": "276155", "revid": "77734", "url": "https://eu.wikipedia.org/wiki?curid=276155", "title": "Bertel Thorvaldsen", "text": "Bertel Thorvaldsen (Kopenhage, 1770eko azaroaren 19a1768 edo 1770 - Kopenhage, 1844ko martxoaren 24a) daniar eskultorea izan zen.\nBiografia.\nAlbert Thorvaldsen Kopenhagen jaio zen, 1770ean (1768an aditu batzuen arabera), eta hango Arte Akademian egin zituen lehen ikasketak. Erromara joan zen gero ikastera, eta han bizi izan zen 1797-1819 urteetan, Antonio Canova eskultorearekin batera. Thorvaldsen eskultoreak arrakasta handia izan zuen Europan, ia Canovaren parekotzat zeukaten, eskultura jende askorentzat artegintzaren adierazpiderik gorena zen garaian. Eskultura neoklasikoko artistarik aipagarrienetako bat izan zen.\nBerehala egin zen ospetsu \"Jason\" eskulturarekin (1803), eta ondoren egin zituen \"Maitasuna eta Psikis\" (1816), \"Hebes\" (1816) eta \"Ganimedes eta arranoa\" (1817) lanekin. 1821-1840. urteetan Kopenhageko katedraleko lanen zuzendari izan zen. Oso ospetsua da bertako Kristoren irudia. Ia Europa osoan zehar bidaiatu zen, eta haren obrarik aipagarrienak Varsovian (\"Koperniko\", \"Jose Poniatowski\"), Mainzen (\"Gutenberg\"), Stuttgart (Schiller) eta Erroman (\"Pio VII.aren hileta-monumentua\") daude ikusgai. Kopenhagen eskultorearen omenezko museoa dago.\nThorvaldsenen estiloa.\nAntzinateko artea eta Mediterraneo aldeko tradizioa Europako iparraldera ekarri nahi izan zuen, eta antzinako arte horretan oinarriturik daniar arte bat sortu. Sen handiko eskultorea zen, eta horregatik Municheko Gliptotekan gordeak zeuden Eginako Atenaren tenpluko frontoiak eta eskultura arkaikoak zaharberritzeko ardura eman zioten. Thorvaldsenek eskulturetan erabili zituen gaiak Canovarenen antz handia dute, baina oso bestelako moduan lantzen zituen, arkaismoaren oso zalea baitzen eta zorrotza orobat arkaismoaren desbideratze ororekiko.\nSakonera gutxiko erliebea, estatuak eta hil-oroitarriak egin zituen, eta estetika eta estilo neoklasikoaren jarraibideak moldatu zituen arte kristau berritu bat egin nahiaren eraginez; hortaz, haren estiloa hotza zen eta zorrotza, eta harengan biltzen da Europako eskultura neoklasikoaren joerarik garbizaleena. Haren lan gehienak Kopenhageko Thorvaldsen Museoan daude gordeak."}
{"id": "276156", "revid": "58701", "url": "https://eu.wikipedia.org/wiki?curid=276156", "title": "Sebastian Amorrortu", "text": "Sebastian Amorrortu Beitia (Bilbo, 1867ko urtarrilaren 20a - ?, 1949ko maiatzaren 4a) inprimatzailea izan zen. Gaztetandik inprimategietan lan eginik, hogeita lau urteetatik bere inprimategia izango zuen \u00abLibrer\u00eda y Editorial Euzko-Ixarra\u00bb, abertzaleen idazlanak argitaratzeko argitaletxe garrantzitsuena izan zena. Haren moldiztegitik irten ziren \"Bizkaitarra\", EAJk propaganda politikorako kaleratu zuen lehen egunkariaren ale guztiak. Halaber, Sabin Aranak izendatu zuen lehen \"Euskeldun Batzokija\"ko batzorde-zuzendariko diruzaina (1894ko uztailaren 15a) izan zen. Argentinara emigratu zuen 1910ean. Buenos Airesen kokatu zuen gerora garrantzitsua izan zen Amorrortu inprimategia. Euskal kulturari buruzko liburu garrantzitsuak argitaratu zituen, batez ere \"Ekin. Biblioteca de Cultura Vasca\" izeneko sailean."}
{"id": "276157", "revid": "6327", "url": "https://eu.wikipedia.org/wiki?curid=276157", "title": "Sebasti\u00e1n de Amorrortu Beitia", "text": ""}
{"id": "276158", "revid": "10891", "url": "https://eu.wikipedia.org/wiki?curid=276158", "title": "Franz Bopp", "text": "Franz Bopp (Mainz, Alemania, 1791eko irailaren 14a - Berlin, Alemania, 1867ko urriaren 23a) hizkuntzalari alemana izan zen.\nGramatika konparatuaren sortzaileetako bat izan zen.\nBiografia.\nLehen ikasketak Ashaffenburgen egin zituen; 1812an Parisa joan zen sanskritoa ikastera.\n1821ean Berlingo Unibertsitarera joan zen Wilhelm von Humboldtek deiturik (1821).\nSanskritoaren gramatika zenbaiten egilea izan zen. Boppen obra nagusia, \"Sanskrito, zenda, greko, latin, lituaniera, antzinako eslaviera, gotiko eta aleman hizkuntzen gramatika konparatua\", sei liburukitan argitaratu zen 1833tik 1852ra bitartean. Indoeuropar hizkuntzen gramatika-formak erkatuz, bere garaiko interpretazio erromantikoetatik urrun, haien erlazio eta hastapen orokorrak atera zituen. Hori dela eta, hizkuntzalaritza modernoaren aitatzat jo izan da."}
{"id": "276159", "revid": "46380", "url": "https://eu.wikipedia.org/wiki?curid=276159", "title": "Jean Cassou", "text": "Jean Cassou (Deustua, 1897ko uztailaren 9a - Paris, 1986ko urtarrilaren 16a) Euskal Herrian jaiotako frantziar idazlea izan zen.\nParisko Arte Modernoko nazio museoko zuzendari nagusia eta arte kritikaria izan zen. Liburu ugari idatzi zuen pinturaren, (\"Gromaire\", 1925; \"Le Greco, \"1931; \"Picasso et Matisse, \"1939; \"Ingres\",1947), historiaren (\"Philippe II\", 1929, \"Filipe II.a; \"Quarante-huit\",1939, \"Berrogeita zortzi\") eta literaturaren (\"Panorama de la litt\u00e9rature espagnole\", 1931, \"Literatura espainiarra\"; \"Cervantes\", 1936; \"Trois Po\u00e8tes, Rilke, Milosz, Machado; Hiru poeta, Rilke, Milosz, Machado\") inguruan.\nErresistentzian parte hartu zuen. Garai hartakoak dira \"La M\u00e9moire courte\" (1944, \"Oroimen laburra\") idazkia eta \"33 sonnets compos\u00e9s au secret\" (1945, \"33 soneto isilpean onduak\") poesia-bilduma."}
{"id": "276160", "revid": "336", "url": "https://eu.wikipedia.org/wiki?curid=276160", "title": "Robert Cummings", "text": "Robert Cummings \u2014jaiotza-izena: Charles Clarence Robert Orville\u2014 (Joplin, Montana, Ameriketako Estatu Batuak, 1910eko ekainaren 9a - Woodland Hills, Kalifornia, Ameriketako Estatu Batuak, 1990eko abenduaren 2a) zinema-antzezlea izan zen.\nAntzerkiaren munduan hasi zen antzezle-lanetan, Broadwayn komediak egiten, eta 1940ko hamarraldian zinemara pasatu zen. Lehen filmetan oso ezagun egin zen galai eta playboy paperen bidez, baina ondorengo film gehienetan ez zuen bigarren mailako antzezle izatetik pasatzea lortu, nahiz eta ehunka filmetan parte hartu zuen. Horietako batzuk: \"The Devil and Miss Jones\" (1941), \"Saboteur\" (1942), \"Princess O\u00b4Rourke\" (1943), \"The Last Moment\" (1947) eta Alfred Hitchcocken \"Dial M for Murder\" (1954). 1970eko hamarraldian telebistan ere lan egin zuen, besteak beste \"Robert Cummings Show\" telesaioan."}
{"id": "276161", "revid": "1545", "url": "https://eu.wikipedia.org/wiki?curid=276161", "title": "Ghazni", "text": "Ghazni (, ) Afganistango hiria da, Kabuleko hego-mendebalean. 157.277 biztanle (2007). Turkiar gaznitarren antzinako hiriburua izan zen; X. mendean sortu zuten. 1737an Afganistango hiri bihurtu zen. 1842an ingelesek hartu eta suntsitu egin zuten.\nBere biztanleria multikultural eta multietnikoa da, tajikak, paxtunak, hazarak eta hindu gutxi batzuk izanda. "}
{"id": "276163", "revid": "58701", "url": "https://eu.wikipedia.org/wiki?curid=276163", "title": "George Gershwin", "text": "George Gershwin (Brooklyn, New York, AEB, 1898ko irailaren 26a - Kalifornia, AEB, 1937ko uztailaren 11) Estatu Batuetako musikagile eta pianista izan zen.\nBiografia.\nJatorriz Errusiakoa zen familia judu batean jaio zen. Haurtzaro gogorra izan zuen New Yorkeko kaleetan. Charles Hambizer eta Kilenyi izan zituen irakasle. Broadwayko antzerkietarako musika-lanak idatzi zituen hasieran, baina jazz-estiloko lanak ditu ospetsuenak. Bere obraren osagai asko jazzetik eta ragtimetik hartu zituen.\nPianorako eta orkestrarako \"Rhapsody in Blue\" (1924) lan ospetsua egin zuen, eta pianorako \"Concerto en fa\" (1925) obra. Idatzi zituen beste obra batzuk: komedia musikal ugari, horien artean famatuena \"Lady, be good\"; filmetarako musika; poema sinfoniko bat, \"An American in Paris\" (1928); \"Second Rhapsody\" (1932), eta opera bat, \"Porgy and Bess\" (1935)."}
{"id": "276164", "revid": "512", "url": "https://eu.wikipedia.org/wiki?curid=276164", "title": "Pteropus keyensis", "text": "Pteropus keyensis Pteropus generoko animalia da. Chiropteraren barruko Pteropodidae familian sailkatuta dago."}
{"id": "276165", "revid": "512", "url": "https://eu.wikipedia.org/wiki?curid=276165", "title": "Gustav Leonhardt", "text": "Gustav Leonhardt (Graveland, Herbehereak, 1928ko maiatzaren 30a - Amsterdam, 2012ko urtarrilaren 16a) Herbehereetako klabezin eta organista eta orkestra-zuzendaria izan zen.\nBiografia.\nBasileako Schola Cantorumeko ikasle izan zen, eta organoa eta klabezina Eduard M\u00fcllerrekin ikasi zituen. 1950etik aurrera, mundu osoan zehar bidaiatzen hasi zen. Vienako Musika Akademiako irakasle izan zen 1952tik 1955era eta Amsterdameko Kontserbatoriokoa 1953tik aurrera.\nBachen musikan espezialista zen, eta antzinako musikako estilo guztiak landu zituen, musika barrokoa bereziki. Bachen fuga-arteari buruzko ikerketa bat argitaratu zuen 1952an, bai eta Sweelinckek teklaturako lanaren edizio berri bat ere. Leonhardt Consort taldearen sortzailea izan zen."}
{"id": "276166", "revid": "58701", "url": "https://eu.wikipedia.org/wiki?curid=276166", "title": "Felix Mara\u00f1a", "text": "Felix Mara\u00f1a S\u00e1nchez (Donostia, Gipuzkoa, 1953) gipuzkoar idazle eta kazetaria da, gaztelaniaz idazten duena.\nBiografia.\n1977an, \"Kantil\" literatura-aldizkaria sortu zuen, beste idazle batzuekin batera. 1987an, Miguel de Unamuno Kazetaritzako Saria jaso zuen. Euskal Herriko Unibertsitateak ateratzen duen \"Gaur egungo euskal poesia\" liburu-bildumaren zuzendari eta arduraduna zen 1990etatik 2000. urte arte.\nMara\u00f1arenak dira, besteak beste: \"Atadura de noche y arena\" (1979, \"Hondar eta gauezko loturak\"), \"Carlos Sanz, por dentro\" (1989), \"Memoria de Gabriel Celaya\" (1993), \"Sigfrido Koch\" (1993). Bere azken lanak: \"Julio Caro Baroja, el hombre necesario\" (1995), \"Gabriel Celaya: se\u00f1ales de traves\u00eda\" (1996), \"Baroja gurea: P\u00edo Baroja, 1872-1956\" (1998), \"Jorge Oteiza: elogio del descontento\" (1999), \"Rataplan: danbor hotsa Donostian (1836-1936)\" (2005) eta \"El bosque no es un \u00e1rbol repetido : sonetos y so\u00f1etos\" (2023)."}
{"id": "276167", "revid": "6327", "url": "https://eu.wikipedia.org/wiki?curid=276167", "title": "Pentekostalismo", "text": ""}
{"id": "276169", "revid": "28807", "url": "https://eu.wikipedia.org/wiki?curid=276169", "title": "Paul Jackson Pollock", "text": ""}
{"id": "276170", "revid": "46380", "url": "https://eu.wikipedia.org/wiki?curid=276170", "title": "Alfonso S\u00e1nchez Portela", "text": "Alfonso S\u00e1nchez Portela (Madril, Espainia, 1902ko azaroaren 16a - 1990eko martxoaren 11a) argazkilaria izan zen. Madrilen ikasi zuen Argazkilaritza, aitaren argazki-estudioan; han ikasi zituen lanbide horren teknikak. Hamalau urte zituenerako \"El Heraldo\" aldizkariko lankide zen, eta ondoren, \"El Sol\", \"El Imparcial\" eta \"La Voz\" aldizkarietan lan egin zuen. Berriemaile gisa 1922an iritsi zitzaion ospea, Marokoko gerraren garaian, batez ere Abd el-Krim Rifko buruzagiaren erretratuari esker. Espainiako Gerra Zibilaren ondoren, debekatu egin zioten aldizkarietan lanean jarraitzea, baina erretratuak egiten jarraitu zuen. Ospetsuak izan ziren \"Caricaturas fotogr\u00e1ficas\" (1949, \"Argazki-karikaturak\") eta \"El Madrid nocturno\" (1951, \"Gaueko Madril\") erakusketak. 1989an Espainiako Arte Ederretako Akademiako kide hautatu zuten."}
{"id": "276171", "revid": "512", "url": "https://eu.wikipedia.org/wiki?curid=276171", "title": "Sanson", "text": "Sanson (, \"eguzkiaren gizona\"; ; ) Israelgo epaileetariko bat izan zen, K. a. XII. mendekoa. Epaileen liburuan azaltzen dira filistarren aurkako haren balentriak. Adats luzeak zituen eta, tradizioaren arabera, adats luze horiei esker zen hain indartsu. Israelen erresistentzia irudikatzen zuen Sansonek eta juduen itxaropena bihurtu zen.\nMaitale batek ordea, Dalilak, Sansonen indarra adats luzeetan zetzala jakin zuenean ilea moztu zion eta filistearren esku utzi zuen. Filistearrek begiak hustu zizkioten eta putzu-gurpil bati birak ematera kondenatu zuten. Denboraren poderioz ilea hazi zitzaion eta Dagonen tenplura jai batean erakusgai eraman zuten batean, zutabe batera hurbildu eta erauzi egin zuen. Filistear ugarirekin batera geratu zen lurperatuta.\nSanson gizon basati gisa.\nBibliako Snason Gizon Basatiaren arketipoarekin lotu da Sanson ez da iletsua, baina bere ilea mozten badu botereak galtzen ditu (hau da, ile luzea bere esentzia da); Lahmuk bezala, ilea txirikordatan eramaten du (sei Lahmuk, zazpi Sansonek). Piztien maisua dela erakusten du lehoi baten aurka borrokatuz eta, beranduago, azeriak kontrolatuz; azerien armada bat dauka Filistiarren aurka; arroka baten gainean egiten du lo; eztiaz elikatzen da eta ez du ez ardorik ez garagardorik edaten ; ez du tresnarik erabiltzen eta behar duenean zuzenean hartzen du naturatik, adibidez asto baten baraila arma gisa. Sanson, basatia izanda, Delilah emakumeak zibilizatzen du, eta behin kulturaren parte izanda sekretuak kontatzera behartzen dute eta ilea moztuta \"beste edozein gizon bezalakoa\" bilakatzen da. Biblian ez da aipatzen Sanson erraldoia denik edo lau-hankatan ibiltzen denik, baina tradizio juduan erraldoitzat hartzen da. Hau honela, baliteke Sansoni buruz Epaileen Liburuan egiten den kronika sansonen ahozko-literaturaren pasarteetako edo bertsioetako bat izatea, eta tradizioan erraldoi gisa ere existitzea. Hala ere, ohartarazi behar da Sansonek gizaki familia izateaz gain, hitz egin, errezatu eta epaitzeko gaitasuna ere baduela. Gainera, Sansonen figura aurkako ikuspegitik eraikia dago: normalki Gizon Basatia da \"kanpokoa\" eta \"zibilizazioa apurtzen duena\" eta, kasu honetan, hori guztia egiten du (harresiak suntsitu, uztak erre, animaliak erasorako erabili...) baina bera da protagonista eta heroia.\nHerri tradizioa.\nSansoni buruzko narrazioa irmo sustraitu zen herri kondairan eta mitologian. Ondorioz, Euskal Herrian haren inguruko toki eta ipuin asko gorde dira. Gehienetan, Sanson pertsonaia indartsu bat zen, jentila, eta mendi harkaitz edota eraikinen sorreran parte hartzen du. Errolan haren antzeko funtzioa betetzen agertzen da Euskal Herri ekialdeko mitologian."}
{"id": "276172", "revid": "512", "url": "https://eu.wikipedia.org/wiki?curid=276172", "title": "Alessandro Stradella", "text": "Alessandro Stradella (Montefestino, 1642ko apirilaren 3a - Genova, 1682ko otsailaren 25a) Italiar musikagilea eta kantaria izan zen. Venezian, Turinen eta Genoan lan egin zuen. Ariaren, oratorioaren eta kantataren aurrerabidean eragin handia izan zuen. Adierazkortasuna zuen lehen kezka, eta garrantzi handia eman zion musika-tresnen lanari. Abenturaz betetako bizitza izan zuen eta maitale ugari. Esan ohi denez, gorabehera haien ondorioz hil zen sastakatuta. Bere bizitza kondaira askotako gai izan zen, eta opera-egile batzuek ere gaitzat hartu zuten (Niedermeyer, Flotow, Schimounek, besteak beste). Operak idatzi zituen: \"Forza dell\u00b4amor paterno\" (1678), \"Il trespolo tutore\" (1679 inguruan); oratorioak, kantatak, moteteak, madrigalak, ariak eta duetoak, eta musika-tresna askotarako lanak."}
{"id": "276173", "revid": "512", "url": "https://eu.wikipedia.org/wiki?curid=276173", "title": "Bartolom\u00e9 de Torres Naharro", "text": "Bartolom\u00e9 de Torres Naharro (La Torre de Miguel Sesmero, Badajoz, Espainia, 1485? - Sevilla?, 1530?) espainiar idazlea izan zen.\nBiografia.\nHumanitateak ikasi bide zituen Salamancako Unibertsitatean, armadan sartu baino lehen. Berberear itsaslapurrek atxilotu zuten, eta 1513. urte inguruan Erromara iritsi zen. Bernardino de Carvajal kardinalaren zerbitzuan jarri zen, eta Juan del Encina dramagile eta poeta ezagutu zuen. Erroman izan zen artean sei komedia idatzi zituen, seiak 1517. urtean, \"Propalladia\" izenburupean, Napolin argitaratuak. 1520. urtean, Sevillan, \"Propalladia\"-ko behin betiko argitalpena argitaratu zen, komedia berri bat jasotzen zuena. 1559. urtean Inkisizioak debekatu egin zuen \"Propalladia\", Erasmo Rotterdamgoa humanistaren pentsamoldean oinarrituta zegoelakoan."}
{"id": "276174", "revid": "512", "url": "https://eu.wikipedia.org/wiki?curid=276174", "title": "Pablo Zapata", "text": "Pablo Zapata Lerga (San Martin Unx, 1946ko abenduaren 30a) nafar idazlea da.\nIrakasletza, Filosofia eta Hispaniar Filologiako ikasketak egin zituen Bilbon, eta Hizkuntza eta Literatura irakaslea da ogibidez. Artikuluak idatzi ditu irakurketa sustatzeko eta eskola-liburutegiak abian jartzeko eta hobeto baliatzeko moduaz, eta baita hizkuntzaren eta literaturaren didaktikaz ere. Bost urtez bere gain izan zuen Eusko Jaurlaritzaren Eskola Liburutegien Proiektuaren ardura. Haur- eta gazte-literatura landu du batez ere: \"La cueva del Tolo\u00f1o\" (1988), \"La abad\u00eda del Tolo\u00f1o\" (1992), \"Bajo la sombra de la Gran Pir\u00e1mide\" (2000), \"La patera\" (2003), \"Pasos perdidos en Granada\" (2005), \"Bensuf el relojero\" (2005), \"El cocodrilo Juanorro\" (2005), \"El tesoro de la isla de Izaro\" (2006)."}
{"id": "276176", "revid": "119347", "url": "https://eu.wikipedia.org/wiki?curid=276176", "title": "Fuga", "text": "Fuga musika-forma polifonikoa da, kontrapuntuaren erregelen arabera eratutakoa. Musika tresnetarako edo ahotserako izan daiteke fuga; ezaugarri nagusia oinarrizko gai baten imitazio sistematikoa du; melodia edo gai bakarra erabiltzen du, eta melodia errepikatu egiten da, errepikapenak elkarri ihes egiten dioten parteak balira bezala.\nMusika-forma baino areago, prozedura da berez, eta arau estu batzuen arabera landu ohi da, era askotako fugak badira ere, idatzi zen garaiaren arabera batez ere. Aurreneko fugak XIII. mendeko imitaziozko polifoniarekin lotzen dira, baina XVI. mendea arte ez zen garatu forma klasikoan. Fugaren bilakaera formalaren eta adierazpen-efektuen gailurra Barrokoaren garaian izan zen, batez ere, Johann Sebastian Bachen lanetan."}
{"id": "276177", "revid": "448", "url": "https://eu.wikipedia.org/wiki?curid=276177", "title": "Bizkaiko ermandadea", "text": "Bizkaiko ermandadea XIV. mendean Bizkaian lurraldeko segurantza zaintzeaz eta Ahaide Nagusien arteko guduei buru ematea helburu nagusi izan zuen ermandadea (konfederakundea) izan zen.\n1315. urtean Gaztelako Ermandade Nagusiari loturik zeuden Urdu\u00f1ako eta Balmaseda herriak. XIV. mendean zehar hainbat saio egin ziren Bizkaian ermandadea osatzeko, baina 1394 arte ez zen erabat egituratu. XV. mendean zailtasun handiak izan zituen ermandadeak Ahaide Nagusien arteko guduetako gehiegikeriei aurre egiten. Bilbo hiriko ordezkariek Gaztelako erregearen zaldunekin bat eginik, ermandadea indartu eta sendotzeko erabakia hartu zuten, XV. mende bukaeran, Bizkaia aldeko merkataritza guztiz ahultzeko zorian baitzegoen egoera nahasi hartan."}
{"id": "276178", "revid": "6327", "url": "https://eu.wikipedia.org/wiki?curid=276178", "title": "Bizkaiko Hermandadea", "text": ""}
{"id": "276179", "revid": "512", "url": "https://eu.wikipedia.org/wiki?curid=276179", "title": "Pteropus leucopterus", "text": "Pteropus leucopterus Pteropus generoko animalia da. Chiropteraren barruko Pteropodidae familian sailkatuta dago."}
{"id": "276180", "revid": "336", "url": "https://eu.wikipedia.org/wiki?curid=276180", "title": "Sean Thomas O\u00b4Kelly", "text": "Sean Thomas O\u00b4Kelly irlandar politikaria izan zen (1882ko abuztuaren 25a, Dublin - 1966ko azaroaren 23a, Dublin). Kazetaria zen lanbidez. Arthur Griffithekin lan egin zuen, eta harekin eta beste zenbait kiderekin Irlandako burujabetasunaren alde borrokatzen den Sinn F\u00e9in alderdia sortu zuen. Kartzelara eraman eta deportatu egin zuten 1916ko Pazkoko matxinadaren ondoren. 1921ean Anglo-Irlandar Itunaren kontra agertu eta errepublikazaleekin elkartu zen. Fianna F\u00e1il alderdia sortu zuen 1927an Eamon de Valerarekin batera, eta alderdi horretako lehendakariorde izendatu zuten. 1932an hauteskundeetan garaipena lortu ondoren behin baino gehiagotan izan zuen ministro kargua, eta bi aldiz izan zen Irlandako Errepublikako lehendakari (1945-1952 eta 1952-1959)."}
{"id": "276181", "revid": "336", "url": "https://eu.wikipedia.org/wiki?curid=276181", "title": "Eritema", "text": "Eritema gorriuneak sortzen dituen larruazalaren hantura da. Larruazaleko gaitz ohikoena da, zain-sarera ohi baino odol gehiago inguratzean gertatzen dena.\nEritemak era askotakoak izan daitezke. Hona hemen nagusiak: nerabezaroan lotsak aurpegi azalera erakartzen duen odolak sortua, pertsona lodietan asko jandakoan urdailera biltzen den odolak eta globulu gorri kopuruaren handitzeak sortua dena, eritema kutsakorrak (txarranpina, elgorria, baztanga, nafarreria), koskorrak sortzen dituen eritema, erradiazioaren eraginez sortutakoak (X izpiak, Eguzkiaren izpi ultramoreak), eta beste asko, hala nola botikak, gai toxikoak, zenbait lanbidek, asun-ileak, zenbait harrek, mostazak eta abarrek sor dezaketena."}
{"id": "276182", "revid": "512", "url": "https://eu.wikipedia.org/wiki?curid=276182", "title": "Antonio Fogazzaro", "text": "Antonio Fogazzaro (Vicenza, Italia, 1842ko martxoaren 25a - Vicenza, Italia, 1911ko martxoaren 7a) italiar idazlea izan zen.\nBiografia.\nZuzenbidean doktorea zen, baina legeak utzi zituen idazle izateko.\n\"Miranda\" bertsoz idatzitako eleberrian (1871) emakumearen arima aztertzen du. \"Malombra\" (1881), \"Daniel Cortis\" (1885) eta \"Poeta baten Misterioa\" eleberrietan giza grinak jarri zituen joera mistikoen kontra, eta eztabaida sutsuak piztu zituen. \"Piccolo mondo antico\" (1895) \"Risorgimentoko\" (1848-1859) politika barruan gizonaren bizitza azaltzen saiatu zen. Aldiz, \"Piccolo mondo d\u00b4oggi\" obran ateismotik federako pasabidea adierazi zuen. \"Il Santo\" liburua (1905) Elizaren ustetan modernistegia zelako \"Indizean\" sartua izan zen.\nBere \"Barne Egunkaria\" eta \"Aitortzako koadernoak\" liburuetan, materialismoaren kontrako jarrera azaldu zuen."}
{"id": "276183", "revid": "116965", "url": "https://eu.wikipedia.org/wiki?curid=276183", "title": "Damon Hill", "text": "Damon Graham Devereux Hill (Hampstead, Londres, Ingalaterra, 1960ko irailaren 17a) Erresuma Batuko auto-pilotu ohia da. 1 Formulako munduko txapelduna 1996an. Bi aldiz munduko txapeldun izandako Graham Hillen semea.\nBiografia.\nHasieran, moto-lasterketetan parte hartzen hasi zen (1979). Auto-pilotu gisa, 1986an, 3 Formulako munduko txapelketan, bederatzigarren geratu zen. 1 Formulan, 1991n egin zuen debuta, Brabham taldearekin, Ingalaterrako sari nagusian, Silverstongo zirkuituan. 1993an, Williams taldeko pilotu gisa, Hungaria, Belgika eta Italiako sari nagusiak irabazi zituen. 1994an, sei lasterketa irabazi zituen, baina ez zuen txapelketa irabazterik izan, Michael Schumacherren mesedetan. Azkenik, 1996an, zortzi lasterketa irabazita, txapeldun geratu zen, Jacques Villeneuve taldekidearen aurretik."}
{"id": "276184", "revid": "119347", "url": "https://eu.wikipedia.org/wiki?curid=276184", "title": "Imanol Olaizola", "text": "Imanol Olaizola Etxeberria (Donostia, 1920ko urriaren 29a - \"ib.\", ) gipuzkoar ikerlari, politikari eta musikaria izan zen. Kimika ikasi zuen Salamancako Unibertsitatean eta Madrilen eskuratu zuen doktoregoa. 1979an Eusko Kontseilu Nagusiko Kultura Saileko zuzendari hautatu zuten, eta hurrengo uztailean Eusko Jaurlaritzakoa. 1976an, Aingeru Irigarai eta Agustin Zumalaberekin batera, Eusko Ikaskuntza abiaraztea eta indarberritzea lortu zuen. Jose Olaizola konpositore eta organo-jotzailearen semea da, eta musikaren alorrean, besteak beste, Maitea (1974) eta Easo (1977) abesbatzak zuzendu zituen; 1981ean Euskadiko Orkestra Sinfonikoaren bultzatzaileetako bat izan zen, baita haren aurreneko lehendakaria ere 1982an. 1995ean Barandiaran Fundazioko Lehendakaritzaren ardura hartu zuen bere gain."}
{"id": "276185", "revid": "336", "url": "https://eu.wikipedia.org/wiki?curid=276185", "title": "William Osler", "text": "Sir William Osler (Bond Head, Ontario, Kanada, 1849ko uztailaren 12a - Oxford, Ingalaterra, 1919ko abenduaren 29a) kanadar medikua izan zen.\nBiografia.\nTorontoko Unibertsitatean egin zituen ikasketak, eta ikasketak bukatuta, Medikuntza eskolak ematen hasi zen berehala. 1889an Johns Hopkins Unibertsitateko lehenengo Medikuntza irakaslea izan zen.\nBihotz, birika eta odoleko eritasunetan espezializatu zen. Medikuntza ikasketetan hogeita hamar urtez eredutzat erabili zen liburu bat idatzi zuen: \"The Principles and Practice of Medicine\" (1892, \"Medikuntzaren printzipioak eta praktika\").\nBeraren ekimenez sortu zen graduondoko ikasketa-sistema, eta eritasun askotan erabiltzen ziren tratamendu okerrez egin zuen deskribapenak bultzatu zuen, neurri handi batean, Medikuntza Ikerkuntzarako Rockefeller Institutua sortzera, New Yorken."}
{"id": "276186", "revid": "336", "url": "https://eu.wikipedia.org/wiki?curid=276186", "title": "Salvatore Rosa", "text": "Salvatore Rosa (Napoli, 1615 - Erroma, 1673ko martxoaren 15a) italiar pintorea izan zen, paisaia erromantikoaren aitzindaria. Familia apal bateko semea zen, eta Pintura ikasketak ez zituen jarraian egin. Paisaiak eta guduak pintatu zituen gaztetan batez ere. Hogei urte zituenean Erromara joan zen, eta handik Florentziara. Flandriar eta alemaniar pintoreak aztertzen zituen artean, paisaia fantastikoak pintatzen zituen, leku ilunak eta beldurgarriak, oihanak, itsas ekaitzak, eta abar. 1649an berriro Erroman hartu zuen bizilekua, eta Lorrenako Claudio paisaiagilearen eragin handia izan zuen aurrerantzean. Bizitzako azken hogei urteetan gai alegorikoak, historikoak eta mitologikoak landu zituen.\nLan nagusiak: \"Autorretratua\", \"Attilio Reguloren heriotza\" eta \"Salernoko golkoa\"."}
{"id": "276187", "revid": "28807", "url": "https://eu.wikipedia.org/wiki?curid=276187", "title": "Salvator Rosa", "text": ""}
{"id": "276188", "revid": "336", "url": "https://eu.wikipedia.org/wiki?curid=276188", "title": "Josiah Royce", "text": "Josiah Royce (Gras Valley, Kalifornia, 1855eko azaroaren 20a - Cambridge, Massachusetts, 1916ko irailaren 14a) Estatu Batuetako filosofoa izan zen.\nKalifornia, Leipzig eta G\u00f6ttingengo Unibertsitateetan Filosofiako ikasketak egin ondoren Harvard Unibertsitateko irakasle izan zen (1885-1914). Hegelen eragina agerian du Royceren filosofiak. Eragin handia izan zuen Estatu Batuetako pentsamenduan.\nObra nagusiak: \"The Religious Aspect of Philosophy\" (1885, \"Filosofiaren erlijiozko alderdia\"), \"The Spirit of Modern Philosophy\" (1892, \"Filosofia modernoaren izpiritua\"), \"Studies of Good and Evil\" (1898, \"Ongiari eta gaizkiari buruzko azterketak\"), \"The World and the Individual\" (1900-1901, bi liburuki; \"Mundua eta norbanakoa\") eta \"The Philosophy of Loyalty\" (1908, \"Fideltasunaren filosofia)\"."}
{"id": "276189", "revid": "512", "url": "https://eu.wikipedia.org/wiki?curid=276189", "title": "Tom\u00e1s Arag\u00fc\u00e9s Bayarte", "text": "Tom\u00e1s Arag\u00fc\u00e9s Bayarte (Deustia, Zaragoza, 1903ko ekainaren 1a - Barakaldo, 1956ko urriaren 7a) Euskal Herrian bizi izan zen musika irakasle, zuzendari eta konpositore aragoitarra izan zen. Zaragozako kontserbatorioan ikasia, 1940. urtean irabazi zuen Barakaldoko Udal Bandako zuzendari-postua eta urte hartatik hasi zen musika-irakaskuntzan Bilboko Kontserbatorioan. Obra ugari idatzi zuen konpositorea da (\"Obertura, Tr\u00edptico Hispano\" suite sinfonikoa; \"San Ignacio de Loyola,\" poema sinfonikoa; \"Pe\u00f1as arriba, Santanderina \"eta\" Por tierras de Albarrac\u00edn,\" banda-rapsodia; \"Suite Vasca\", koroa), erlijio-musikak eman zion agian ospe handiena, idatzi zituen mezek bereziki: \"Sinite parvulos venire ad me, Ite ad Joseph, Sancho Abarca\" (1956). Tomas, bere semea, musikagile eta zuzendaria da orobat."}
{"id": "276190", "revid": "512", "url": "https://eu.wikipedia.org/wiki?curid=276190", "title": "Ana Aslan", "text": "Ana Aslan (Br\u0103ila, 1897ko urtarrilaren 1a - Bukarest, 1988ko maiatzaren 20a) errumaniar mediku, kardiologo eta geriatra izan zen.\nLehen Mundu Gerran zaurituak zaindu zituen frontean, Thomas Ionescu kirurgialariari lagunduz. Bera izan zen Errumaniako lehen emakume kardiologoa eta Medikuntzako lehen emakume irakaslea. Geroago geriatrian lan egin zuen Constantin Parhonekin batera. Elkarrekin ikertu zuten zenbait botikak geriatrian duten eragina, besteak beste, Gerovital H3 eta prokainak.\n1952an Bukaresteko Geriatria Institutua sortu zuen, eta bera izan zen zuzendari hil arte. Errumaniako eta New Yorkeko Zientzien Akademietako kide izan zen eta baita zenbait herritako Elkarte Gerontologikoetakoa ere (AEB, Txile, Peru, Alemaniako Errepublika Demokratikoa, eta abarretakoa)."}
{"id": "276192", "revid": "512", "url": "https://eu.wikipedia.org/wiki?curid=276192", "title": "Olga Fish", "text": "Olga Fish (Budapest, Hungaria, 1901 - Ekuador, 1990) margolaria eta diseinatzailea izan zen. Judu familia bateko alaba zen. Nazien jazarpenetik ihesi, Ekuadorra joan zen, eta han bizi izan zen 1939. urteaz geroztik. Arte Ederretako Eskolako irakasle izan zen Quiton. Ekuadorko eskulangintzak eta arte herrikoia ezagutzeko, sustatzeko eta mundura zabaltzeko ahaleginengatik da ezaguna. Bere pintura eta lanetan indigenen munduko irudiak erabili zituen. Nazioartean onarpen handia izan du bere lanak, eta New Yorken NBEren egoitzako aretoetan Olga Fishen hainbat lan daude. 1962an, Ekuadorko Folklorearen Institutua sortu zuen beste batzuekin batera. 1985ean bere memoriak idatzi zituen, ingelesez eta gaztelaniaz: \"El Folclor que yo viv\u00ed. Memorias de Olga Fish\"."}
{"id": "276194", "revid": "336", "url": "https://eu.wikipedia.org/wiki?curid=276194", "title": "Gasogeno", "text": "Gasogenoa edo gasifikagailua erregai solidoetan aireak edo urak duen eragin kimikoaz, ez destilazioz, gas erregaia sortzeko tresna da; hau da, erregai solido batetik (egurra, ikatza...), gasifikazio bidez, gas erregaia lortzeko tresna. Berokuntzan erabiltzeko balio du, eta, garai batean, ibilgailuetarako energia-iturri gisa ere erabili zen gasolinaren ordez. Gasogenoa upela batez osatua dago. Gasogeno batzuetan, erregaia goitik sartzen da, eta airea azpitik. Errekuntzan sortzen den gasari \"aire-gasa\" deritzo. Ikatza osorik erre ez dadin, batzuetan ur-lurruna nahasten zaio aireari. Urak, karbonoarekin erreakzioan, CO eta H2 ematen du; \"ur-gasa\" deritzo. Gasogeno baten errendimendua zein den jakiteko, lortutako gasak berotzeko duen indarra eta gas hori lortzeko behar izan den erregai-kantitatea hartu behar dira kontuan."}
{"id": "276195", "revid": "336", "url": "https://eu.wikipedia.org/wiki?curid=276195", "title": "Nicolae Iorga", "text": "Nicolae Iorga ( ahoskatua; Boto\u0219ani, - Strejnic, ) Errumaniako politikaria eta historialaria izan zen. Bere herriko historiari eta kulturari buruzko lan asko idatzi zituen. Alderdi Nazional Demokrataren sortzailea izan zen. Ministro Kontseiluko lehendakaria izan zen 1931-1932 urteetan. Karlos II.aren alde agertu zen, eta hark agintea galdu zuenean, Burdinazko Zaintza taldeak hil zuen.\nObra nagusiak: \"Errumaniarren historia\" (1935-1939), hamar liburutan, Iorgaren maisulantzat jotzen dena; \"Gizadiaren historiaren sintesi saiakera\" (1926-1928), eta beste anitz historia-ikerketa. Historiari buruzkoez gain, zenbait poema eta berrogeiren bat antzerki-lan ere idatzi zituen, gai eta pertsonaia historikoetan oinarriturik gehienbat, eta autobiografia bat."}
{"id": "276196", "revid": "336", "url": "https://eu.wikipedia.org/wiki?curid=276196", "title": "Wanda Landowska", "text": "Wanda Landowska (Varsovia, Polonia, 1879ko uztailaren 5a - Lakeville, Connecticut, Ameriketako Estatu Batuak, 1959ko abuztuaren 16a) klabe-jotzailea izan zen. Varsoviako eta Berlingo kontserbatorioetan egin zituen ikasketak. 1900-1913 urteetan Parisen bizi izan zen. Schola Cantorumgo irakasle izan zen, eta antzinako musikako kontzertu ugari eman zuen Europa guztian. 1913. urtetik 1919. urtera klabezin eskolak eman zituen Berlingo Goi Mailako Musika Eskolan. Ondoren Parisa itzuli zen, eta 1927. urtean Saint-Leu-la-For\u00eaten kontzertu-areto bat eraikiarazi zuen interpretazio ikastaroak emateko. 1941. urtean Estatu Batuetara joan zen. Antzinako musika zabaltzen lagundu zuen kontzertuen, irakaskuntzaren eta musika-lanen bitartez. Fallak eta Poulencek klaberako lehen musika-lan modernoak eskaini zizkioten."}
{"id": "276197", "revid": "512", "url": "https://eu.wikipedia.org/wiki?curid=276197", "title": "Pteropus livingstonii", "text": "Pteropus livingstonii Pteropus generoko animalia da. Chiropteraren barruko Pteropodidae familian sailkatuta dago."}
{"id": "276198", "revid": "336", "url": "https://eu.wikipedia.org/wiki?curid=276198", "title": "Francis Parkman", "text": "Francis Parkman (Boston, Massachusetts, AEB, 1823ko irailaren 16a - Jamaica Plain, Massachusetts, AEB, 1893ko azaroaren 8a) Estatu Batuetako historialaria izan zen.\nBiografia.\nHarvard Unibertsitatean egin zituen Historia eta Zuzenbide ikasketak. Ezaguna da batez ere kolonien garaiaren hasieratik 1763. urte arte biltzen duen \"England and France in North America\" zazpi liburukitako historia-bildumagatik. Parkmanen beste lan aipagarriak dira: \"Pioneers of France in the New World\" (1865, \"Frantziako aitzindariak mundu berrian\"), \"The Jesuits in North America in the Seventeenth Century\" (1867, \"Jesuitak Ipar Amerikan hamazazpigarren mendean\"), \"The Discovery of the Great West\" (1869, \"Sartalde zabalaren aurkikuntza\"), \"Montcalm and Wolfe\" (1884, \"Montcalm eta Wolfe\"), \"A Half Century of Conflict\" (1892, \"Mende erdiko gatazka\")."}
{"id": "276199", "revid": "512", "url": "https://eu.wikipedia.org/wiki?curid=276199", "title": "Fernando Presa Gonz\u00e1lez", "text": "Fernando Presa Gonz\u00e1lez, Nandus gisa ezaguna (Cistierna, Le\u00f3n, Espainia, 1957 -), Euskal Herriko idazlea da.\nBiografia.\n70eko hamarkadaren bukaeran etorri zen Euskal Herrira bizitzera, eta, euskaraz ikasi ondoren, Euskarako irakaslea da egun. Oso abenturazalea da, eta Houstonen hasi eta Buenos Airesen bukatu zuen ibilaldia egin zuen 1987. eta 1988. urteen artean. Bidaia horren inguruko burutazioak jaso zituen kaleratutako lehenengo eleberrian: \"Ilargia lagun beti hegoalderantz\".\nAurretik bestelako lanak ere argitaratuak zituen, gaztelaniaz: \"Mis sue\u00f1os son vuestras pesadillas\" (1980) eta \"Entre el asfalto y el miedo\" (1985).\nEuropa iparraldeko hizkuntzak eta horien literaturak aztertzen jardun du urte askoan, eta \"Diccionario polaco-espa\u00f1ol, espa\u00f1ol-polaco\" kaleratu zuen 1994an."}
{"id": "276200", "revid": "28807", "url": "https://eu.wikipedia.org/wiki?curid=276200", "title": "Nandus", "text": ""}
{"id": "276201", "revid": "58701", "url": "https://eu.wikipedia.org/wiki?curid=276201", "title": "Eisaku Sat\u014d", "text": " japoniar politikaria izan zen. Alderdi Liberaleko idazkari nagusi izan ondoren (1946), Posta eta Telegrafoetako ministroa (1951-1952), eta eraikuntzakoa izan zen (1952-1953). Lehen ministroa zen bere anaia Kishik Finantzetako ministro izendatu zuen lehenik (1958-1960) eta Industria eta Barne Merkataritzakoa, ondoren (1961-1962). Teknologia eta Indar Atomikoko ministro izan zen ondorengo bi urteetan, eta Tokioko Olinpiar Jokoak antolatzeko arduradun nagusi izendatu zuten. 1964an Lehen ministro egin zuten, eta kargu hori izan zuen 1972. urtera arte. 1974. urtean Bakearen Nobel saria eskuratu zuen, Se\u00e1n MacBride irlandar politikariarekin batera, arma nuklearrak ez hedatzeko hitzarmena sinatu zuelako."}
{"id": "276202", "revid": "26894", "url": "https://eu.wikipedia.org/wiki?curid=276202", "title": "Sato Eisaku", "text": ""}
{"id": "276203", "revid": "688", "url": "https://eu.wikipedia.org/wiki?curid=276203", "title": "Marne (departamendua)", "text": "Marne Xanpaina-Ardena eskualdeko departamendua da (51), Marne ibaiak zeharkatua.\nPrefektura Ch\u00e2lons-en-Champagne hirian dago, nahiz eta Reims garrantzitsuagoa izan. Beste herri garrantzitsu batzuk hauek dira: \u00c9pernay, Vitry-le-Fran\u00e7ois. 42 kantonamendu eta 618 komuna ditu.\nOrografia.\nMarne ibaiak igarotzen du lurraldea hego-ekialdetik mendebalerantz; Aisne ibaiak ipar-mendebala ureztatzen du. Lurralde laua da leku batzuetan eta menditsua besteetan.\nEkonomia.\nNekazaritzan laboreak eta mahatsa dira ekoizpen garrantzizkoenak, eta abeltzaintzan behiak eta ardiak dira talde nagusiak. Oso ezagunak dira Champagneko ardoak, \"Champagne \" izenaz ezagutzen direnak. Industrian metalurgia eta mekanika dira alor nagusiak."}
{"id": "276204", "revid": "512", "url": "https://eu.wikipedia.org/wiki?curid=276204", "title": "Leonel Fern\u00e1ndez", "text": "Leonel Antonio Fern\u00e1ndez Reyna (Santo Domingo, Dominikar Errepublika, 1953ko abenduaren 26a -) Dominikar Errepublikako politikari eta abokatua da.\nBiografia.\nErrepublikako lehendakaria izan zen 1996tik 2000ra eta 2004tik 2008ra. 2008an berriz aukeratu zuten lehendakari.\nLehenengo ikasketak New Yorken egin zituen. Bere herrialdera itzuli ondoren, zuzenbidea ikasi zuen Santo Domingoko Unibertsitate Autonomoan, eta han bertan egin zuen doktoregoa. Juan Bosch izan zuen maisu eta gidari, eta Partido de la Liberaci\u00f3n Dominicana (PLD) alderdia sortu zuten biek 1973an. 1983an, alderdiko Batzorde Nagusiko kide egin zuten, eta 1990ean, Batzorde Politikokoa. 1994ko hauteskundeetan Errepublikaren lehendakariorde izateko hautagai izan zen, baina ez zuen irabazi. 1996ko hauteskundeetan Errepublikako lehendakaritza lortu zuen. PLD alderdiak lortutako lehen estatuburua izan zen."}
{"id": "276206", "revid": "28807", "url": "https://eu.wikipedia.org/wiki?curid=276206", "title": "Leonel Antonio Fern\u00e1ndez Reyna", "text": ""}
{"id": "276207", "revid": "512", "url": "https://eu.wikipedia.org/wiki?curid=276207", "title": "Juan Antonio Fern\u00e1ndez Pascual", "text": "Juan Antonio Fern\u00e1ndez Pascual (izengoitia: \"El Librero Viejo\" ; Tutera, 1752ko martxoaren 29a - 1814ko ekainaren 23a) nafar historialari, arkeologo eta artxibo zaindaria izan zen.\n15 urte besterik ez zuela, jesuitek herritik alde egitean utzi zituzten dokumentuak ordenatzen hasi zen. Handik hiru urtera \"Arte de Leer Instrumentos Antiguos\" liburua eman zuen argitara, eta 1771. urtean, \"Memorias y Antig\u00fcedades de la ciudad de Tudela\". Ondoren Tuterako elizbarrutiko artxibo-zaindari izendatu zuen apezpikuak. 1789. urtean, Cuencara jo zuen Santiagoko Ordenaren artxibo nagusia ordenatzera. Bete zituen zerbitzuen sari gisa Karlos IV.a erregeak aipaturiko ordenako artxibo zaindari nagusi izendatu zuen. Zaragozako San Joan Jerusalemgoaren ordenaren artxiboa antolatu zuen azkenik."}
{"id": "276208", "revid": "28807", "url": "https://eu.wikipedia.org/wiki?curid=276208", "title": "El Librero Viejo", "text": ""}
{"id": "276209", "revid": "512", "url": "https://eu.wikipedia.org/wiki?curid=276209", "title": "Pteropus lombocensis", "text": "Pteropus lombocensis Pteropus generoko animalia da. Chiropteraren barruko Pteropodidae familian sailkatuta dago."}
{"id": "276210", "revid": "1545", "url": "https://eu.wikipedia.org/wiki?curid=276210", "title": "Donald Henderson", "text": "Donald Ainslie Henderson (Lakewood, Ohio, - Baltimore, Maryland, 2016ko abuztuaren 19a) estatubatuar epidemiologoa izan zen. Osasunaren Mundu Erakundeak baztangaren aurka prestatutako programaren azken fasearen zuzendaria. Edward Jennerrek (1754-1823) aurkitu zuen baztangaren aurkako txertoa 1798an, eta harrezkero Europan eta Ipar Amerikan ia erabat desagertu zen eritasuna, baina, hala ere, herrialde batzuetan gaixo asko zeuden oraindik. Txerto unibertsala ezinezkoa zenez, Osasunaren Mundu Erakundeko funtzionarioek eritasuna hartzeko arriskua zuten pertsonen heziketa, zainketa eta txertaketa-estrategia sistematikoa bideratu zuten, eta eritasuna hartu zutenak bakartu egin zituzten. Azkenean, baztanga, inoiz izan den eritasun kutsakor hilgarri eta aurre egiten zailenetako bat, desagertzea lortu zuten."}
{"id": "276211", "revid": "105290", "url": "https://eu.wikipedia.org/wiki?curid=276211", "title": "Kulteranismo", "text": "Kulteranismoa metafora gogorrak, aipamen ilunak eta muturreko hiperboleak ezaugarri dituen literatura estiloa da. Haren jarraitzaileei kulterano deritze. Kulteranismoa Espainiako barrokoaren joeretako bat da. Sintaxia eta hiztegia latinari jarraituz osatu zituzten poeta kulteranoek, eta mitologia eta gai klasikoak ere asko erabili zituzten, betiere hizkuntza arruntetik aldendu nahiz. Gongorismo izena ere eman zitzaion, Luis de G\u00f3ngora izan baitzen kulteranismoaren poetarik handiena. Poesia mota honek hizkuntzaren ahalmen sortzailea eta adierazkorra aberastu zituen; imitatzaileen eskuetan, ordea, eta estiloaren beraren iluntasunagatik, edukirik gabeko literatura bihurtu zen, eta kontrako asko izan zituen (Quevedo eta Lope de Vega, besteak beste)."}
{"id": "276212", "revid": "336", "url": "https://eu.wikipedia.org/wiki?curid=276212", "title": "Clive Sinclair", "text": "Clive Marles Sinclair (Londres, Ingalaterra, 1940ko uztailaren 30a - \"ibidem\", 2021eko irailaren 16a) britainiar elektronika-ingeniari, asmatzaile eta enpresaburua izan zen. Sinclair Research konpainiaren sortzailea izan zen, honen produkturik ezagunena ZX Spectrum mini-ordenagailua izan zelarik, 1980ko hamarkadaren hasieran informatika etxeetara iristeko funtsezko produktu bat gertatu zena.\nBiografia.\n1960an hasita, hainbat enpresa sortu zituen, teknologia berrien aukerak ikertzeko eta lantzeko. 1970eko hamarraldiaren amaieran eta 1980koaren hasieran hasi zen ospetsu egiten, egoera gotorreko teknologia elektronikoan oinarriturik egindako asmakizunei esker. Teknologia hori kontsumorako tresna berriak sortzeko erabili izan ziren. Aipagarriak dira, adibidez, sakelako kalkulagailuak, erloju digitalak, telebista txikiak eta etxerako konputagailuak. Alor askotan ziharduen, besteak beste, mikroprozesagailuen inguruko asmakizunak egiten eta energia elektroniko bidezko garraioaren inguruko ikerketak egiten."}
{"id": "276213", "revid": "336", "url": "https://eu.wikipedia.org/wiki?curid=276213", "title": "Ricardo Tormo", "text": "Ricardo Tormo Blaya (Ayacors de Canals, Valentzia, - Valentzia, ) espainiar moto-pilotua izan zen. Munduko pilotu onenetako bat laurogeiko hamarraldian, zilindro gutxiko motoetan batez ere. Mekanikoen familia batean hazi zen, eta umetan sortu zitzaion moto-zaletasuna. Horrela, gazterik hasi zen lasterketetan parte hartzen, eta sari asko irabazi zituen. Hirurogeita hamarreko hamarraldian bederatzi aldiz irabazi zuen Espainiako Txapelketa, 50 zentimetro kubikotan. 1978an Munduko Txapelketa irabazi zuen, eta 1981ean berriro. Derbi etxeak fitxatu zuen \u00c1ngel Nieto txapeldun handiaren ondorengoa izateko, baina 1984an istripu larria izan zuen entrenamenduetan, eta horrek eta beste zenbait osasun-arazo larrik lasterketak uztera behartu zuten."}
{"id": "276214", "revid": "336", "url": "https://eu.wikipedia.org/wiki?curid=276214", "title": "Henry Wadsworth Longfellow", "text": "Henry Wadsworth Longfellow (Portland, Maine, 1807ko otsailaren 27a - Cambridge, Maryland, 1882ko martxoaren 24a) Ameriketako Estatu Batuetako poeta izan zen. Hizkuntza irakaslea izan zen Harvard Unibertsitatean. \"Outre-Mer\" (1834-1835, \"Itsasoz haraindian\") bere lehen obran Europan (Frantzia, Espainia, Italia, Alemania) izan zeneko gorabeherak agertu zituen. \"Voices of the night\" (1839, \"Gaueko ahotsak\") bildumako zenbait poema oso ezagun egin ziren. \"Evangeline\" idazlanean (1847) berriz, akaiarren aurkako esetsaldi mingarria islatu zuen. Longfellowen obrak arrakasta handia izan zuen XIX. mendean zehar Estatu Batuetan eta Europan. Harenak dira halaber, \"The Song of Hiawatha\" (1855, \"Hiawathako kantua\", B. Hidalgok euskaratua) eta \"The Tales of a Wayside Inn\" (1863, \"Errepide ondoko ostatuko ipuinak\") obrak.\nEEBBetako literaturaren hasiera.\nXIX. mendearen hasieran, Estatu Batuek ez zuten \"kultura\" berezirik. Literatura, artea eta musika Europatik zetozen, Ingalaterratik bereziki. Ez zirudien Europatik ez zetozen gauzek batere merezi zutenik. Baina 1815-1865 urteetan, kulturaren loraldi bat gertatu zen Ingalaterra Berrian, N. Hawthorne, H. W. Longfellow, R.W. Emerson, H.D. Thoreau, O.W. Holmes, eta W. Prescott idazleen lanarekin. Idazleok adiskideak ziren Longfellow eta Hawthorne ikaskideak izan ziren Bowdoin Collegen, eta Hawthornek eman zion Longfellowri \"Evangeline\" bere poema famatuenetako baten ideia. Biak ziren Ingalaterra Berriko historiaren protagonisten ondorengoak. Alabaina, pertsona eta idazle ezin desberdinagoak izan ziren, beren obra bezalaxe. Longfellow eta bere obra baikorrak dira; bizitzaren -Amerikaren- pozari eta edertasunari kantatzen diote, eta horrek eman dio arrakasta; Hawthornek, Salerago sorginen epaile baten ondorengoa bera, Salemen bertan jaioa, bizitzaren -berriz ere Amerikaren, Ingalaterra Berri puritanoaren- alderdi ezkutua, iluna, beldurgarria erakusten du, idazle amerikar handienek, E.A. Poek eta W. Faulknerrek jarraituko zuten bidetik, eta horrexegatik dago Hawthorne, eta bereziki haren Letra eskarlata, oraindik indarrean.\nHenry Wadsworth Longfellow.\nHenry Wadsworth Longfellow da amerikar poeta ezagun eta maitatuenetako bat, Ipar Amerikan bereziki. Estatu Batuetan askok eta askok buruz dakizki Longfellowen poemetako batzuk. Bi arrazoi dira Longfellowen poesiaren ospea eta esanahia argitzen dutenak. Lehenbizi, errima errazaren dohaina zuen. Behin edo bitan irakurri -eta, batez ere, entzun-, eta buruan geratzen dira haren errima eta konpasa, baita hitzak aspaldian ahaztu direnean ere. Bigarren, Longfellowen gaiak era guztietako irakurleak erakartzen dituztenetakoak dira, eta guztiz errazak dira ulertzen. Ororen gainetik, Longfellown poemetan bizipoza eta baikortasuna nagusitzen dira, eta sentimendu horiek segituan iristen zaizkio irakurleari. Amerikar idazleen artean aurrenekoetakoa izan zen bertako gaiak lantzen.\nAmeriketako gertalekuen eta paisaien gainean idatzi zuen, amerikar indiarren gainean (\"The Song of Hiawatha\" Lhiawatharen kantua), eta amerikar historia eta usadioen gainean \"Miles Standishen ezkongai aldia\", \"Evangeline\".\nLongfellow 1807an jaio zen Portlanden, Mainen. Txiki-txikitandatik ikusi zitzaion idazketa eta hitzen soinuekin jolastea zituela dohain eta zaletasun nagusiak. Amak ozen irakurri ohi zien berari eta bere anai-arrebei \"Ossian\" heroi gaelikoaren erromantzea. Henry gazteak \"On Kixote\" zuen liburu gogokoenetako bat; baina Washington Irvingen \"Sketch Book\" maite zuen guztien gainetik.\nLongfellowren aitak semea, bera bezala, legegizona izatea nahi zuen. Baina Longfellowek hemeretzi urte zituenean, Bowdoin Collegen ikasten ari zela, Hizkuntza Modernoetako katedra bat sortu zen bertan. Graduatu berria baitzen, berari eskaini zioten lehen irakasle postua, eta denboraldi bat eman zioten Europan bidaiatu eta ikasteko.\n1826ko maiatzean abiatu zen Europara. Unibertsitateetan garrantzi handiko ikastaroak egin zituen arren, nahiago izan zuen nekazariekin eta merkatariekin nahastu, eta haiexekin jarduten zuen. Espainian, Italian, Frantzian, Alemanian eta Ingalaterran barrena ibili ondoren, 1829an itzuli zen Ameriketara. Hogeita bi urterekin hasi zen irakasle lanetan. Ikasleei, eta oro har amerikarrei, Europako literatura ondorengotza zabaldu zien. Beste modu batera ikusarazi zien, amerikarrak zordun ziren neurrian, Espainiako, Frantziako eta Italiako literatura, eta bereziki alemaniar, Europa Iparraldeko eta islandiar kulturak.\n1831n eskola-garaitik ezagutzen zuen Mary Storer Potter-ekin ezkondu zen.\n1834an, katedra bat eskaini zioten Harvarden, eta berriz ere Europara joan zen lan hartarako prestatzera, emaztearekin oraingoan. Bidaia hura ordea tragedian amaitu zen, emaztea hil baitzitzaion Rotterdamen. Bakarrik itzuli zen Cambridgera; handik zazpi urtera, berriz ezkondu zen, Frances Appleton-ekin. Urte haietan lan asko egin zuen: \"Hyperion\" prosazko erromantzea argitaratu zuen, eta \"Voices of the Night\" (\"Gaueko ahotsak\"), lehen poema-liburua. Berriz Europara joanda, \"The Spanish Student\" (\"Espainiar ikaslea\") idatzi zuen.\n\"Evangeline\" 1847an argitaratu zen, eta oso harrera ona izan zuen. Arrakasta hura zela eta, 1854. urtean irakasle-lanak utzi zituen huts-hutsik idazten aritzeko. Urte hartantxe hasi zuen \"Hiawatharen kantua\". Oso harrera ona izan zuen. Aurreneko aldiz amerikar literaturan, indiar gai batek, bere irudimenagatik, indarragatik eta originaltasunagatik, irakurlea erakarri zuen.\n1858an argitaratu zen \"Miles Standishen ezkongai aldia\". Izugarrizko arrakasta izan zuen: lehen astean, hogeita bost mila ale saldu ziren.\n1861ean, istripu batean, bigarren emaztea hil zitzaion. Handik aurrera erlijioak leku inportanteagoa izango zuen Longfellowren lanean, eta Danteren \"Divinna Comedia\" itzuli zuen ingelesera. Hurrengo urteetan ohore asko jaso zuen: Honoris Causa sariak eman zizkioten Oxforden eta Cambridgen, Errusiako Zientzia Akademiako eta Espainiako Errege Akademiako kide egin zuten, besteak beste. 1882. urtean hil zen Cambridgen, Massachusettsen."}
{"id": "276215", "revid": "336", "url": "https://eu.wikipedia.org/wiki?curid=276215", "title": "Alessandro Mendini", "text": "Alessandro Mendini (Milan, 1931ko abuztuaren 16a - ibidem, 2019ko otsailaren 18a) Italiar arkitekto eta diseinatzailea izan zen.\nJaioterrian bertan egin zituen arkitektura-ikasketak (1959). Lan handia egin zuen diseinu- eta arkitektura-aldizkarien argitaratzaile gisa: \"Casabella\" (1970-1976), \"Modo\" (1977-1980), \"Domus\" (1980-1985). \"Domus\" akademia sortu zuen 1982an, \"Archizoom\" eta \"Superstudio\" taldeetako kide izan zen, eta \"Estudio Alchymia\"n lan egin zuen (1979-1991), besteak beste. Alessi eta Swatch etxeentzat ere lan egin zuen. Mendiniren arkitektura-lanek zuzendari artistiko gisa egindako lanen eragin nabarmena dute (horren erakusgarri da Groningen hiriko museoa, 1990-1994). Nahiz eta arkitektura-proiektu askotan lan egin zuen (esaterako, \"Casa della Felicit\u00e0\", 1980-1988), ezagunagoa da diseinatzaile gisa."}
{"id": "276216", "revid": "336", "url": "https://eu.wikipedia.org/wiki?curid=276216", "title": "Shirley Temple", "text": "Shirley Temple (Santa Monica, Kalifornia, AEB, 1928ko apirilaren 23a - Woodside, Kalifornia, 2014ko otsailaren 10a) Estatu Batuetako antzezlea izan zen.\nBiografia.\nHaurra zela hasi zen zineman lan egiten (1932). Lehen agerraldietan arrakasta handia izan zuen, eta, 1934tik aurrera, protagonista bihurtu zen. 1938 arte, batez beste urteko hiru filmetan parte hartu zuen. Urte hartan, haur antzezle ezagunenaren Oscar berezia jaso zuen. Handitu ahala, haren ospea apalduz joan zen.\nFilm nagusiak: Alexander Hallen \"Little Miss Marker\" (1934), Henry Hathawayren \"Now and Forever\" (1934); David Butlerren \"Bright Eyes\" (1935); Cummingsen \"Poor Little Rich Girl\" (1936).\n1949an zinema utzi zuen. Gero, politikan parte hartu zuen alderdi errepublikarraren barruan."}
{"id": "276218", "revid": "512", "url": "https://eu.wikipedia.org/wiki?curid=276218", "title": "Bal Gangadhar Tilak", "text": "Lokmanya Tilak (maratheraz: \u092c\u093e\u0933 \u0917\u0902\u0917\u093e\u0927\u0930 \u091f\u093f\u0933\u0915) (Ratnagiri, 1856ko uztailaren 23a - Bombay, 1920ko abuztuaren 1a) Indiako politikari abertzalea, matematikaria eta filosofoa izan zen. \"Kesari\" (\u00abLehoia\u00bb), marathera hizkuntzazko astekaria, eta \"The Mahratta\" ingelesezko egunkaria sortu zituen, eta britainiarren agintearen aurka jardun zuen hasieratik. 1906an ingelesen aurkako boikotaren eta erresistentzia pasiboaren aldeko deia egin zuen India osoan barrena; harengandik hartu zuen Gandhik ingelesen lankide ez izateko borroka-xedea. 1908an ingelesek preso hartu zuten terrorismoa bultzatzen zuelakoan, eta Birmanian eduki zuten preso hurrengo sei urteetan. Garai hartan idatzi zuen, maratheraz, bere lan nagusia, \"Bhagawadgita-Rahasya, Bhagawadgita\" hinduen erlijio-liburu sakratuari eginiko iruzkin-liburua."}
{"id": "276219", "revid": "11782", "url": "https://eu.wikipedia.org/wiki?curid=276219", "title": "Estanislao Urkixo", "text": "Estanislao Urkixo bi pertsonaren izen-deiturak dira, biak Urkixoko markeserriarekin lotuak:"}
{"id": "276220", "revid": "11782", "url": "https://eu.wikipedia.org/wiki?curid=276220", "title": "Estanislao Urquijo Landaluce", "text": ""}
{"id": "276221", "revid": "512", "url": "https://eu.wikipedia.org/wiki?curid=276221", "title": "Pteropus loochoensis", "text": "Pteropus loochoensis Pteropus generoko animalia da. Chiropteraren barruko Pteropodidae familian sailkatuta dago."}
{"id": "276222", "revid": "28807", "url": "https://eu.wikipedia.org/wiki?curid=276222", "title": "Urkixoko markesa", "text": ""}
{"id": "276223", "revid": "9204943", "url": "https://eu.wikipedia.org/wiki?curid=276223", "title": "Estanislao Urkixo Landaluze", "text": "Estanislao Urkixo Landaluze (Murga, Araba, 1816ko maiatzaren 7a - Madril, Espainia, 1889ko apirilaren 30a) enpresaburua izan zen.\nBizitza.\n12 urte zituenean Madrila joan zen, eta osaba baten etxean hartu zuen bizilekua. 1834. urtean eta hurrengo urteetan, Madrilgo Rothschild familiaren agentzian aritu zen Daniel Weisweillerrekin batera. 1841-1849 urteetan, Truke eta Burtsako agente izan zen eta 16 urtez Espainiako Bankuko kontseilari. Rothschilden Madrilgo agentziako konfiantzazko kide izateari utzi zion 1848 aldera, baina SEMIko batzordekide izan zen. \"Ferrocarril de Mediod\u00eda\" konpainiaren sortzaileetariko bat izan zen.\n1871. urtean Urkixoko Markes egin zuten Arabako Ahaldun Nagusi hautatu zuteneko urte berean, eta euskal lurraldeko kargu politiko horretan aritu zen Bigarren Karlistaldiak iraun bitartean (1870tik 1876ra). Politikari eta agintari gisa, foruzale liberal posizioa izan zuen. Horregatik eta Arabaren aldeko beste ekimen batzuengatik, \"Probintziaren Aita\" izendatu zuten. \nAholkulari eta finantza-gizona izaki, Jos\u00e9 Salamancak behea jo zuenean, haren higiezinekin geratu zen. Madrilgo alkate izan zen lau hilabetez 1883an. Haren diru laguntzaz 1870ean zabalduriko \"Laudio ibarreko Herri Eskolen\" eraikina egin zen (gaur egun \"Laudioalde Lanbide Heziketa eskola BHI\"), Arabako eliza ugari berriztatu ziren, ura eraman zen hainbat herrigunetara, eta lanpostu ugari sortu ziren."}
{"id": "276224", "revid": "12788", "url": "https://eu.wikipedia.org/wiki?curid=276224", "title": "Daniel V\u00e1zquez D\u00edaz", "text": "Daniel V\u00e1zquez D\u00edaz (Nerva, Huelva, 1882ko urtarrilaren 15a - Madril, 1969ko martxoaren 17a) espainiar pintorea izan zen. \nBizitza.\nSevillan ikasketak egin ondoren Madrilera eta, geroago, 1906an, Parisa joan zen. Parisen nazioarteko artista ospetsuenak ezagutu zituen, eta arte-mugimendu berrizaleekin harremanak izan zituen, nahiz eta ez zuen haiekin bat egin.\nLehen Mundu Gerran Hondarribian bizi izan zen, eta Euskal Herrian girotutako koadro bikainak egin zituen. Harreman handia izan zuen beti Euskal Herriarekin: Hondarribia izan zuen udako egoitza, eta Hondarribiko Seme izendatu zuten 1927. urtean. Hori dela eta euskal pintoretzat hartua da gaur egun, nahiz eta jaiotzaz ez izan euskalduna. Izan ere, V\u00e1zquez D\u00edazek inork baino hobekiago jakin zuen Euskal Herriko paisaiak, Bidaso aldekoak bereziki, interpretatzen eta islatzen. Haren lanek, gainera, eragin handia izan zuten Bidaso aldeko pintore gazteen artean, Gaspar Montes Iturriozengan besteak beste, eta \"Bidasoko pintoreen eskola\" bat izan zela esatea gehiegi bada ere, izan zen ezaugarri jakin batzuei jarraitzen zien estilo berezi bat. Esan bezala, V\u00e1zquez D\u00edazek bikain adierazi zituen euskal paisaiak, batez ere argia eta koloreak, \"postc\u00e9zannismoaren\" ildotik.\n1919an Madrila itzuli eta San Fernandoko Akademiako irakasle izan zen. Bere garaiko artisten erretratu bikainak egin zituen (Unamuno, Mara\u00f1\u00f3n, Ortega y Gasset, besteak beste), baina haren obran garrantzi handikoak dira paisaiak eta muralak. Lan handiena La R\u00e1bidako monasterioko freskoak ditu.\nBere lanek bi ezaugarri nagusi dituzte: egiturekiko eta oinarrizko bolumenekiko ardura eta antolamendu arkitektoniko eta eskultural bikaina, batetik, eta koloreen aberastasun fina bestetik. V\u00e1zquezen koloreen aberastasuna aipatzen denean, dena den, ez da esan nahi kolore-sail zabala erabili zuenik, baizik eta kolore jakin batzuk bakarrik erabiliz (berdea, arrosa, urdina, grisa), \u00f1abardura eta matiz aberastasun handia erakutsi zuela.\nSevillan bizi izan zen garaian Zurbar\u00e1nen lana eta Grecorena ezagutzeko aukera izan zuen, eta Madrilen, berriz, Goyarena ezagutu zuen; Parisen izan zen garaian, berriz, artista ospetsuak (Modigliani, Picasso, Renoir, Bourdelle, eta abar) eta mugimendu modernoak ezagutu zituen, bere lanean eragin handia izan zutenak, nahiz eta ez zuen bete-betean haiekin bat egin. Besteak beste, kubismoaren eragina da aipagarria bere lanetan, irudien zorroztasun poliedrikoan ikus daitekeenez, batez ere. Baina Picassok, Juan Grisek eta beste pintore kubistek ez bezala, V\u00e1zquez D\u00edazek sekula ez zuen izadia alde batera utzi; aitzitik, kanpoko edertasunaren behatzaile nekaezin gisa azaltzen zuen bere burua. Inpresionismoaren eta postinpresionismoaren kutsua ere nabari zaio koloreen \u00f1abardura aberastasunean eta kromatismoaren pertzepzio finean.\nLandu zituen generoei eta gaiei dagokienez, paisaiez gainera erretratuak, zezenketariak, izadi hilak eta biluziak margotu zituen, aipagarriak horiek ere; baina berrehun paisaiatik gora egin zituen Bidasoaldean oinarriturik, eta horiek dira, hain zuzen, artistaren lan bikainenak, La R\u00e1bidan Ameriketako aurkikuntzari buruz egin zituen freskoak ahaztu gabe. Teknikak, berriz, ugari erabili zituen, akuafortea, akuarela, olio-pintura, marrazkia eta abar.\nV\u00e1zquez D\u00edazen lanak hainbat museotan daude ikusgai, eta erakusketa aipagarriak egin zituen hiri askotan, 156 erakusketa orotara; beste askoren artean azpimarratzekoa da Euskal Artisten Elkarteak 1920an Bilbon eratu zuen erakusketa monografikoa, eta orobat, hil ondoko omenaldi gisa 1970. urtean Granadan haren lanekin egin zena.\nSariei dagokienez, kontuan hartzekoa da Bi Urteko Hispanoamerikarrean 1954. urtean lortu zuen Sari Handia."}
{"id": "276225", "revid": "336", "url": "https://eu.wikipedia.org/wiki?curid=276225", "title": "Blaise Cendrars", "text": "Fr\u00e9d\u00e9ric Louis Sauser, ezagunagoa Blaise Cendrars izengoitiagatik (La Chaux-de-Fonds, Suitza, 1887ko irailaren 1a - Paris, Frantzia, 1961eko urtarrilaren 21a) suitzar jatorriko idazle frantsesa izan zen.\nBiografia.\nMundu guztian zehar bidaiak egin ondoren, Atzerriko Legioan soldadu izan zen; beso bat galdu zuen Lehen Mundu Gerran. Bere poesiak eragin handia izan zuen Apollinairengan eta surrealistengan: \"P\u00e2ques \u00e0 New York\" (1912, \"Eguberriak New Yorken\") eta \"La Prose du transib\u00e9rien et de la petite Jeanne de France\" (1913, \"Transiberianoko eta Frantziako Jeanne txikiaren prosa\"). Hitz lauz idatziriko obrek abenturazale modernoaren epopeia osatzen dute: \"L\u00b4or\" (1925, \"Urrea\"), \"Moravagine\" (1926), \"Rhum\" (1930, \"Rona\"), \"La vie dangereuse\" (1938, \"Bizitza arriskutsua\"), \"L\u00b4homme foudroy\u00e9\" (1945, \"Gizon tximistak joa\") eta \"Aujourd\u00b4hui\" (1931, \"Gaur\")."}
{"id": "276226", "revid": "6950", "url": "https://eu.wikipedia.org/wiki?curid=276226", "title": "Edward Spencer Dodgson", "text": "Edward Spencer Dodgson (Woodford, Essex, Ingalaterra, 1857ko azaroaren 19a - 1922ko urriaren 9a) euskalaria izan zen.\nBizitza.\n1886. urtean hasi zen euskal hizkuntzaz arduratzen, eta hogeita hamar urtez Euskal Herrian barrena ibili zen, euskaraz idatziriko liburu, orri eta testuak han-hemenka bildu eta argitara emanez (Kardaberaz, Mendiburu, Kapanaga, Mikoleta, Otxoa de Arin, Frai Bartolome, Urte eta Leizarraga).\nLiburu aztertzaile nekaezina izan zen eta Vinsonen euskal bibliografiari eginiko gehigarria eman zuen argitara (1892, \"Suppl\u00e9ment \u00e0 la bibliographie basque\").\nIzaera biziko gizona zen, eta eztabaida gogorrak izan zituen bere garaiko euskalari batzuekin (Azkuerekin bereziki). Tesi bat egin zuen Leizarragaren \"Testamentu Berria\" obrako aditz-formen komunztadurari buruz eta poemak idatzi zituen euskaraz.\nArgitalpenak.\n\"- Suppl\u00e9ment \u00e0 la bibliographie de la langue basque [de Julien Vinson] : d\u00e9di\u00e9 \u00e0 monsieur Antoine d'Abbadie\" (Rennes, 1892)\n- \"The basque verb found and defined : verbi Lei\u00e7arragani dictionariolum topotheticum\" (Alen\u00e7on, 1895)\n- \"The lei\u00e7arragan verb : An analysis of the 703 Verbal Forms in the Gospel according to Matthew\" (London, 1907)"}
{"id": "276227", "revid": "512", "url": "https://eu.wikipedia.org/wiki?curid=276227", "title": "Andr\u00e9 Engel", "text": "Andr\u00e9 Engel (Frantzia, 1946) antzerki-zuzendaria da. Filosofiako irakaslea izan zen, baina lanbide hori utzi eta antzerki munduan hasi zen. Hainbat antzezlan prestatu eta zuzendu ditu. Nicky Rieti pintore eta eszenografoarekin eta Bernard Pautrat filosofo eta antzerkigilearekin lan egin du. Oholtza gaineko antzezkizunen ohiko kode eta tradizioak hautsi ditu.\nHauek dira taularatu dituen lan ezagunenak: Brechten \"Dans la jungle des villes \"(1972), C.D. Grabberen \"Don Juan et Fausto\" (1973), \"Kafka-Th\u00e9\u00e2tre complet \"(1979), \"Lulu\"(1983), \"L\u00e9gendes de la for\u00eat viennoise\" (1992), \"La Force de l\u00b4habitude\" (1997).\n1996tik 2004ra bitartean, Savoiako Antzerki Eskola Nazionaleko zuzendaria izan zen. Gero, Od\u00e9on-Th\u00e9\u00e2tre de l'Europe antzokian hasi zen lanean, artista asoziatu gisa. Hala, \"Le Roi Lear\" egin zuen 2006an, eta \"La Petite Catherine de Heilbronn\" 2008an."}
{"id": "276228", "revid": "512", "url": "https://eu.wikipedia.org/wiki?curid=276228", "title": "\u00c0ngel Guimer\u00e0", "text": "\u00c0ngel Guimer\u00e0 i Jorge (Santa Cruz Tenerifekoa, 1845eko maiatzaren 6a - Bartzelona, 1924ko uztailaren 18a) espainiako antzerkigilea izan zen.\nKataluniako \"renaixen\u00e7a\" antzerkigile nagusia izan zen, eta nazioartean ezagunena. Eragin erromantikoa antzematen zaio bere lanetan, Victor Hugoren eta Shakespeareren bidetik. Gai historikoak erabiltzen ditu sarri, lehen lanetan batez ere, nahikoa era librean bada ere. Horren erakusgarri dira \"Mar i cel\" (1888) eta \"Rei i monjo\" (1890) antzerki-lanak. 1890az gero, bertsoa utzi eta hitz lauz idazten hasi zen, eta Erdi Aroko gai historikoaren ordez Kataluniako arazoak, era mitiko batean, hartu zituen oinarritzat. Garai horretakoa da Guimer\u00e0ren lan nagusia, \"Terra Baixa\" (1897). Guimer\u00e0renak dira halaber: \"Mar\u00eda Rosa\" (1894) eta \"La filla del mar\" (1900)."}
{"id": "276229", "revid": "28807", "url": "https://eu.wikipedia.org/wiki?curid=276229", "title": "\u00c0ngel Guimer\u00e0 i Jorge", "text": ""}
{"id": "276230", "revid": "96586", "url": "https://eu.wikipedia.org/wiki?curid=276230", "title": "Aleksandr Borodin", "text": "Aleksandr Borodin (San Petersburgo, Errusiar Inperioa - ) musikagilea izan zen. Imeritinski printzearen ondorengoa, mediku militarra eta Kimikako irakasle izan zen. Musika bere gisa ikasi zuen Balakirev lagunarengadik ikasi baino lehen.\nBosten Taldeko kide sortu zenetik, hogei urte eman zituen \"Igor printzea\" bere lan nagusia prestatzen (1890. urtean Rimski-Korsakov eta Glazunov musikariek bukatu zuten lana). Borodinek erabilitako gaiek jatorri folklorikoa duten arren, italiar kutsu nabaria du haren musikak. Lan gutxi baina bikainak utzi zituen Borodinek: \"Asia Erdialdeko estepetan\" (1880), \"Pianorako Suite Txikia\" (1885) eta \"Ipar Printzea\" operako ospe handiko \"Dantza Polovtsiarrak\". Lan horiez gainera, hiru sinfonia egin zituen."}
{"id": "276232", "revid": "28807", "url": "https://eu.wikipedia.org/wiki?curid=276232", "title": "Honan", "text": ""}
{"id": "276233", "revid": "512", "url": "https://eu.wikipedia.org/wiki?curid=276233", "title": "Pteropus lylei", "text": "Pteropus lylei Pteropus generoko animalia da. Chiropteraren barruko Pteropodidae familian sailkatuta dago."}
{"id": "276234", "revid": "58701", "url": "https://eu.wikipedia.org/wiki?curid=276234", "title": "Jesus Insausti", "text": "Jesus Insausti Urkirizar, izengoitiz Uzturre (Tolosa, Gipuzkoa, 1912ko otsailaren 11 - Arratzu, Bizkaia, 1993ko uztailaren 12a) gipuzkoar politikari eta idazlea izan zen. Ezizena, bere jaioterria den Tolosa udalerriaren alboan dagoen Uzturre mendiari zor dio.\nBiografia.\nEAJ alderdiko kide egin zen 1930. urtean, eta ELA sindikatukoa ondoren. \"El D\u00eda\" egunkariko kazetaria izan zen Tolosan. Eusko Jaurlaritzaren Aldizkari Ofizialeko itzultzailea izan zen gerra-garaian, eta Santo\u00f1an preso hartu zuten Eusko Gudarostearekin batera. 1941. urtean irten zen aske, baina berriro atxilotu zuten handik bost urtera frankismoaren aurkako informazio-sarean ziharduelako, eta heriotza-zigorra eman zioten.\n1951. urtean ihes egin eta Frantzian eta Belgikan bizi izan zen luzaroan. 1980. urtean itzuli zen Euskal Herrira, eta Eusko Alderdi Jeltzaleko Euskadi Buru Batzarreko kide izendatu zuten. Aipatu erakundeko lehendakari hautatu zuten 1985. urtean, eta gero Sabino Arana Fundazioko lehendakaria (1989) izan zen."}
{"id": "276235", "revid": "336", "url": "https://eu.wikipedia.org/wiki?curid=276235", "title": "James Hopwood Jeans", "text": "James Hopwood Jeans (Ormskirk, Lancashire, 1877ko irailaren 11 - Dorking, Surrey, 1946ko irailaren 16a) ingeles fisikari eta astronomoa izan zen. Mundua laino espiraloide batetik sortu zela dioen teoria eman zuen aditzera; irradei, dinamikari, lurrunei eta grabitazioak izarretan duen eraginari buruzko ikerketak ere egin zituen.\nZabalkunde-lanak: \"The Universe Around Us\" (1929, \"Gure inguruko mundua\") eta \"Through Space and Time\" (1934, \"Espazioan eta denboran barrena\"). Lan teknikoak: \"The dynamical Theory of Gases\" (1904, \"Gasen teoria dinamikoa\"), \" Theoretical Mechanics\" (1906, \"Mekanika teorikoa\"), \"The Matematical Theory of Electricity and Magnetism\" (1908, \"Elektrizitatearen eta magnetismoaren matematika-teoria\"), \"Introduction to the Kinetic Theory of Gases\" (1940, \"Gasen teoria zinetikoaren hastapenak)\"."}
{"id": "276236", "revid": "1545", "url": "https://eu.wikipedia.org/wiki?curid=276236", "title": "Alkeno", "text": "Alkeno (lehen, olefina) lotura bikoitz bat edo gehiago dituen hidrokarburo alifatikoen izen generikoa. CnH2n dute formula orokorra. Asegabeak dira. Kate zuzena nahiz adarkatua izan dezakete. Lotura bikoitz bakarra dutenei \"monoolefina\" edo \"alkeno\" deitzen zaie; bi lotura bikoitz dituztenei, \"diolefina\", \"alkadieno\" edo, besterik gabe, \"dieno\"; eta hiru lotura bikoitz edo gehiago dituztenei, \"triolefina\" edo \"trieno\". Alkeno ziklikoei \"zikloalkeno\" deritze. Etilenoa da alkenorik xinpleena (CH2=CH2), eta sintesi kimikoan gehien erabiltzen dena; butadienoa da, berriz, alkenorik garrantzitsuena, petrolioaren destilazioan lortzen baita. Alkenoak asko erabiltzen dira industria petrokimikoan (etilenoa, propilenoa eta butadienoa, batez ere). Zuntzak ekoizteko erabiltzen dira."}
{"id": "276237", "revid": "28807", "url": "https://eu.wikipedia.org/wiki?curid=276237", "title": "Olefina", "text": ""}
{"id": "276238", "revid": "512", "url": "https://eu.wikipedia.org/wiki?curid=276238", "title": "Tolueno", "text": "Toluenoa bentzeno-eraztun bat duen eta eraztun horretako hidrogeno baten ordez metilo talde bat duen hidrokarburo aromatikoa da (formula kimikoa: CH3C6H5). Likido sukoi kolorgea da, bentzenoaren antzeko usaina duena. 110,7\u00a0\u00b0C-an irakiten du; pisu espezifikoa 0,866 g/cm3 du. Alkoholean, bentzenoan eta eterrean disolbatzen da, baina ez uretan. Toxikoa da, eta airearekin lehertzen diren nahasteak eratzen ditu. Harrikatzaren alkaternatik edo petroliotik lortzen da.\nErabilerak.\nAsko erabiltzen da industria kimikoan, fenola, botikak, koloratzaileak, lurrinak, sakarina eta abar lortzeko; erretxina, goma, pintura, kautxu eta gisakoen disolbatzaile gisa, eta TNT lehergaia eta detergenteak egiteko ere erabiltzen da, besteak beste."}
{"id": "276239", "revid": "512", "url": "https://eu.wikipedia.org/wiki?curid=276239", "title": "Thomas Cromwell", "text": "Thomas Cromwell (Putney, 1485 - Londres, 1540ko uztailaren 28a) politikari ingelesa izan zen. Wolsey kardinalarentzat lan egin zuen, eta kardinal hark bere kargua galdu zuenean Henrike VIII.aren zerbitzuan jarri zen Cromwell (1530). Politika-kargu ugari izan zituen bere esku (Finantza ministroa, Estatuko idazkari nagusia, Protokoloburua). Hainbat monasterio ixtearen edo haien jabetza Estatuaren esku geratzearen aldekoa zen. Administrazioa eraberritu zuen. Marsilioren \"Defensor Pacis\" lanaren ingelesezko itzulpena ordaindu zuen (1535), eta huraxe izan zuen politikarako programa. 1539an Henrike VIII.aren eta Ana Cleveriskoaren arteko ezkontza prestatu nahi izan zuen, baina ez zitzaion ondo atera. Traidore eta heretikotzat hartu, epaitu eta hil egin zuten."}
{"id": "276240", "revid": "512", "url": "https://eu.wikipedia.org/wiki?curid=276240", "title": "Wilhelm Kempff", "text": "Wilhelm Walter Friedrich Kempff (J\u00fcterbog, Brandenburg, 1895eko azaroaren 25a - Positano, Italia, 1991ko maiatzaren 23a) alemaniar piano-jotzailea izan zen.\nGurasoak organo-jotzaile izan zituen, eta oso gazterik hasi zen bera aitarekin pianoa eta organoa jotzen. Berlingo Kontserbatorioan ikasi zuen pianoa Karl Heinrich Barthekin, eta konposizioa, Robert Kahnekin. 1918an hasi zen kontzertuak ematen. Lehen aukera Berlingo Orkestra Filarmonikoarekin izan zuen. Stuttgarteko Musika Eskolako zuzendaria eta piano-irakaslea izan zen 1924tik 1929ra. Hego Ameriketan, Japonian, Frantzian, Londresen, Grezian, Italian, eta 1964an, Estatu Batuetan aritu zen kontzertuak ematen. Errepertorio erromantikoaren interprete bikaina izan da. Beethovenen lanak interpretatzen zituen batez ere. 1984an utzi zion jendaurrean kontzertuak emateari."}
{"id": "276241", "revid": "336", "url": "https://eu.wikipedia.org/wiki?curid=276241", "title": "David Levine", "text": "David Levine (Brooklyn, 1926ko abenduaren 20a - New York, 2009ko abenduaren 29a) estatubatuar marrazkilaria izan zen. Karikatura landu zuen batez ere. Karikaturetako bere pertsonaiak buru handia eta gorputz txikia izaten dute askotan. Bestalde, pertsonaia horiek objektu batekin irudikatu zituen, haien jardueraren ikur batekin (Hemingway, esaterako, fusil batekin marraztu zuen). 1963tik aurrera, \"New York Review of Books\" aldizkarian aritu zen. Karikaturagile-lanaz gainera, David Levine erretratugile gisa ere aritu zen, baita genero-eszenen marrazkigile gisa ere. David Levinen lanek, \"Passion at Coney\"(1970), \"Cyclon \"(1973) edo \"Undressing Publicly\"(1976) besteak beste, bere inguruko munduari buruz zuen ikuspegia erakusten dute."}
{"id": "276243", "revid": "58701", "url": "https://eu.wikipedia.org/wiki?curid=276243", "title": "Heitor Villa-Lobos", "text": "Heitor Villa-Lobos (Rio de Janeiro, 1887ko martxoaren 5a - Rio de Janeiro, 1959ko azaroaren 17a) brasildar musikagilea izan zen.\nBizitza.\nBiolontxeloa jotzen ikasi zuen Benno Niederbergerrekin. Ohiko ikaskuntzari uko egin zion beti, eta bere kasa osatu zituen ikasketak. 1915. urtetik aurrera bere lanen kontzertualdiak antolatu zituen Rio de Janeiron. 1923-1930. urteetan Europan bizi izan zen, Parisen batik bat. Ondoren Brasilen aritu zen hamabost urtez gazteei eta herri xeheari musika irakasten. Europan eta Estatu Batuetan zehar ibili zen askotan.\nBrasilgo herri-musikaren elementuak erabili zituen bere musikan. Erakunde eta Unibertsitate askotako kide izan zen, eta ohorezko karguak izan zituen. 3.000 bat lan idatzi zituen; besteak beste operak, balletak eta sinfoniak idatzi zituen."}
{"id": "276244", "revid": "336", "url": "https://eu.wikipedia.org/wiki?curid=276244", "title": "Zentauro", "text": "\"Artikulu hau greziar mitologiako zentauroari buruzkoa da, beste esanahietarako ikus: Zentauro (argipena)\"\nZentauroa Antzinako Greziako elezaharren arabera, gorputzaren erdia gizonarena eta beste erdia zaldiarena zituen izakia zen, Peliongo eta Arkadiako mendietan bizi zena.\nZentauroak iturrien eta haizearen espiritutzat hartuak ziren. Elezahar batzuen arabera Ixion eta Nefeleren ondorengoak ziren eta orokorrean, gaiztoak eta maltzurrak ziren, beren animalia-espirituak gidatzen baitzituen.\nLapitekin izandako borrokengatik dira ezagunak: lapiten errege eta Ixionen ondorengoa zen Piritooren ezkontzara joan eta haren emaztea bahitzeko ahaleginak egin zituzten. Lapitek menderatu eta Pelion mendira bidali zituzten.\nElezahar batzuen arabera baziren zentauro onginahiak ere, Kiron, esaterako, jainkoen eta izakien adiskide zena."}
{"id": "276245", "revid": "28807", "url": "https://eu.wikipedia.org/wiki?curid=276245", "title": "Zentauroa", "text": ""}
{"id": "276246", "revid": "336", "url": "https://eu.wikipedia.org/wiki?curid=276246", "title": "Sylvia Fedoruk", "text": "Sylvia Fedoruk (Canora, Saskatchewan, Kanada, 1927ko maiatzaren 5a - Saskatoon, Saskatchewan, 2012ko irailaren 26a) fisikaria izan zen.\nMinbiziaren tratamendurako lehen Kobalto 60 unitateak prestatu zituen taldeko kidea izan zen. Ontarion bizi zelarik, irakasle batek zientzia-ikasketak egitera bultzatu zuen, eta Sylvia Fedoruk Saskatchewango Unibertsitateko medikuntza-programan sartu zen. 1951n fisikako lizentzia lortu zuen, eta 35 urtez Saskatchewan Cancer Fondationeko (Minbiziaren Aurkako Saskatchewango Fundazioa) buru izan zen. Garai hartan, Fedoruk doktoreak Kobalto 60 unitatearen garapenean eta eskaneatzeko aurrenetako makina nuklearretako baten garapenean jardun zuen lanean. Horrez gainera, atletismoan ere ibili zen gaztaroan, eta 1986an Urteko Emakume izendatu zuen Kristau Emakume Gazteen Erakundeak (YWCA)."}
{"id": "276247", "revid": "512", "url": "https://eu.wikipedia.org/wiki?curid=276247", "title": "Pteropus macrotis", "text": "Pteropus macrotis Pteropus generoko animalia da. Chiropteraren barruko Pteropodidae familian sailkatuta dago."}
{"id": "276248", "revid": "58701", "url": "https://eu.wikipedia.org/wiki?curid=276248", "title": "Gian Francesco Malipiero", "text": "Gian Francesco Malipiero (Venezia, 1882ko martxoaren 18a - Treviso, 1973ko abuztuaren 1a) italiar musikagilea izan zen. Veneziako Kontserbatorioko zuzendaria izan zen 1939-1952 bitarteko urteetan, eta garrantzi handia izan zuen 1920 ondoko urteetan Italiako musikan. Erromantizismoaren aurretiko musika berriro aintzat harrarazi zuen, eta teknika berriez hornitu zuen.\nMalipieroren musika-lan ugarien artean aipagarriak dira: \"San Francisco d\u00b4 Assisi\" (1920), \"Giulio Cesare\" (1934-1935), \"Antonio e Cleopatra\" (1937) operak; orkestrarako \"Pause del silenzio\" (1917), \"Impressioni dal vero\" (1910-1922); \"La Passione\" (1935) oratorioa, pianorako kontzertuak, sinfoniak eta abar. Ganberako musikan, harizko musika-tresnetarako zazpi kuarteto idatzi zituen. Lehena, \"Rispetti e strambotti\" (1920), da ezagunena."}
{"id": "276249", "revid": "56334", "url": "https://eu.wikipedia.org/wiki?curid=276249", "title": "Kary Mullis", "text": "Kary Banks Mullis (Lenoir, Ipar Karolina, AEB, 1944ko abenduaren 28a - Newport Beach, Kalifornia, 2019ko abuztuaren 7a) estatubatuar biologoa izan zen.\nKimikako Nobel saria eman zioten 1993an.\nBiografia.\nIkasketak Columbian egin zituen. 1966an, Berkeleyra joan zen bizitzera eta bertako unibertsitatean biokimikako doktoregoa lortu zuen. 1981ean, Kaliforniako Cetus etxearentzat hasi zen lanean, mononukleotidoei buruzko ikerketan eta polimerasen kate-erreakzioak aztertzen. Ikerketa horiengatik eman zioten Nobel saria."}
{"id": "276250", "revid": "28807", "url": "https://eu.wikipedia.org/wiki?curid=276250", "title": "Kary Banks Mullis", "text": ""}
{"id": "276251", "revid": "46380", "url": "https://eu.wikipedia.org/wiki?curid=276251", "title": "Andr\u00e9 Pieyre de Mandiargues", "text": "Andr\u00e9 Pieyre de Mandiargues (Paris, 1909ko martxoaren 14a - \"ib.\", 1991ko abenduaren 13a) frantses idazlea izan zen.\nEuropan eta Mediterraneoko ekialdean zehar bidaiatu ondoren (etruriarren arteaz eta, oro har, kulturaz arduratu zen) \"Cahiers de po\u00e9sie\" (\"Poesia-koadernoak\") poesia-bilduma surrealista argitaratu zuen. Antzerki-lanak, kontakizun-liburuak eta eleberriak idatzi zituen. Obra nagusiak: \"Le Mus\u00e9e noir\" (1946, \"Museo beltza\"), \"Soleil des loups\" (1951, \"Otsoen eguzkia\"), \"Marbre\" (1953, \"Marmola\"), \"Le Lis de mer\" (1956, \"Itsasoko lirioa\"), \"La Motocyclette\" (1963, \"Motorra\"), \"La Marge\" (1967, \"Tartea\"), \"L\u00b4anglais d\u00e9crit dans un ch\u00e2teau ferm\u00e9 \"(1979, \"Ingelesa itxitako gaztelu batean azaldua\"), \"Ars\u00e8ne et Cl\u00e9opatre\" (1981, \"Arsenio eta Kleopatra\") eta \"Le deuil des roses\" (1984, \"Arrosen dolumina\")."}
{"id": "276252", "revid": "336", "url": "https://eu.wikipedia.org/wiki?curid=276252", "title": "Cole Porter", "text": "Cole Porter (Peru, Indiana, 1891ko ekainaren 9a - Santa Monica, 1964ko urriaren 15a) Estatu Batuetako musikagilea izan zen. Yale eta Harvardko Unibertsitateetan Zuzenbide, Arte eta Musika ikasketak egin zituen. 1917-1918. urteetan D\u00b4Indyrekin egin zituen Musika ikasketak Parisen, \"Schola Cantorum\"en. Porterren kantuak berehala egin ziren famatu, eta Estatu Batuetako opereta edo musikal askotan erabili ziren. Aipagarriak dira: \"The Gay Divorcee\" (1932, \"Dibortziatu alaia\"), \"Night and Day\" kantu ezagunarekin; \"Jubilee\" (1935, \"Pozikara\"), \"Begin the Beguine\" kantuarekin; \"Dubarry Was a Lady\" (1939, \"Dubarry dama bat zen\"); \"Kiss me, Kate\" (1948, \"Musu emaidazu, Kattalin\"); \"Out of This World\" (1950, \"Mundu honetatik kanpo\"); \"Can can\" (1953); \"Silk Stockings\" (1955, \"Zetazko galtzerdiak\")."}
{"id": "276253", "revid": "512", "url": "https://eu.wikipedia.org/wiki?curid=276253", "title": "Jos\u00e9 Eustasio Rivera", "text": "Jos\u00e9 Eustasio Rivera (San Mateo-Rivera, Huila, 1888ko otsailak 19 - New York, 1928ko abenduak 1) kolonbiar poeta eta eleberrigilea izan zen. Ospe handia izan zuen \"La vor\u00e1gine\" (1924, \"Zurrunbiloa\") Amazoniako kautxu-biltzaileen zapalkuntza salatzen duen eleberriari esker. Oihanean giroturiko amerikar eleberri hoberentzat dute kritikariek.\nBizitza.\nJos\u00e9 Eustasio Rivera abokatua zen, eta 1921ean argitaratu zuen lehen literatura-lana, \"Tierra de promisi\u00f3n\" (\"Agindutako lurraldea\"), Kolonbiako tropikoaldean giroturiko soneto-bilduma. 1922an, Venezuelaren eta Kolonbiaren arteko mugak zehazteko eratu zen batzordeko kide zela, Amazoniako oihana eta giza taldeak ezagutzeko parada izan zuen. Hasierako unibertso liriko hura abentura eta giza zapalkuntzaren salaketa-eleberri bilakatu zen \"La vor\u00e1gine\" bere eleberri bakarrean."}
{"id": "276254", "revid": "1545", "url": "https://eu.wikipedia.org/wiki?curid=276254", "title": "Franz von Supp\u00e9", "text": "Franz von Supp\u00e9, jaiotza-izenez Francesco Ezechiele Ermenegildo Cavaliere Supp\u00e9 Demelli (Split, Dalmazia, Austriar Inperioa, 1819ko apirilaren 18a - Viena, Austria-Hungariako Inperioa, 1895eko maiatzaren 21a) dalmaziar jatorriko austriar musikagilea izan zen.\nBiografia.\nVienako Kontserbatorioan egin zituen musika ikasketak. Geroago Donizettirekin osatu zituen. 1841. urtean Vienako Josephstadt Antzokiko zuzendari izan zen; 1862. urtean \"An der Wien\" Antzokikoa, eta 1865-1895. urteetan hiri bereko \"Leopoldstadt\" Antzokikoa.\nJohann Straussekin batera, Vienako Operetaren garai ospetsueneko egile emankor eta bikaintzat hartzen da. Aipagarriak dira: \"Pique Dame\" (1864), \"Die sch\u00f6ne Galatea\" (1865, \"Galatea ederra\"), \"Leichte Cavallerie\" (1866, \"Zalditeria arina\"), \"Fatinitza\" (1876), \"Bocaccio \"(1879), \"Donna Juanita\" (1880) eta \"Die Parisien\" (1898, \"Paristarra\")."}
{"id": "276255", "revid": "512", "url": "https://eu.wikipedia.org/wiki?curid=276255", "title": "Jules-Am\u00e9d\u00e9e Barbey d'Aurevilly", "text": "Jules-Am\u00e9d\u00e9e Barbey d'Aurevilly (Saint-Sauveur-le-Vicomte, Frantzia, 1808ko azaroaren 2a - Paris, Frantzia, 1899ko apirilaren 23a) idazle frantsesa izan zen.\nBiografia.\nJatorriz noblea zen. Ezaguna egin zen probokazio, eztabaida, bitxikeria eta bortizkeriengatik, liburuetan, literatura-kritiketan eta agertu zituenak. Nolanahi ere, ospea eleberriek eta kontakizunek eman zioten. Obra erakargarriak dira, errealismoa eta naturaz gaindikoa, deabrukeria batez ere, era berezian nahasten direlako.\nLanik ezagunenak \"Le Chevalier Des Touches\" (1864), \"L\u00b4Ensorcel\u00e9e\" (1854, \"Sorgindua\"), \"Une vieille ma\u00eetresse\" (1851, \"Maitale zaharra\") eta \"Les Diaboliques\" (1874, \"Deabrutuak\") dira. Literatura honek, distiratsua estiloan eta gaietan bortitza, eragin handia izan zuen idazle gazteengan, L\u00e9on Bloy, Paul Bourget eta Bernanosengan batez ere."}
{"id": "276256", "revid": "116965", "url": "https://eu.wikipedia.org/wiki?curid=276256", "title": "Greg Louganis", "text": "Gregory Efthimios \"Greg\" Louganis (El Cajon, Kalifornia, 1960ko urtarrilaren 29a) estatubatuar kirolaria da, tranpolin-jauzilaria. Aita samoarra zuen eta ama europarra, baina San Diegoko Louganis familiak hartu zuen semetzat. Bederatzi urte zituelarik hasi zen tranpolin-jauzian, eta hamasei urte zituela, Montrealgo Olinpiar Jokoetan (1976) parte hartu zuen Estatu Batuetako selekzioarekin. Urrezko domina irabazi zuen plataforma-jauzian. Los Angelesko jokoetan (1984) eta Seulgoetan (1988) urrezko dominak irabazi zituen tranpolin- eta plataforma-jauzietan. 1988an utzi zituen kirol-lehiaketak, eta antzerkian eta zineman hasi zen antzezle gisa. 1994an, New Yorkeko Gay Jokoetan parte hartu zuen, homosexuala zela erakutsiz. Hurrengo urtean, HIES gaixotasuna zuela jakinarazi zuen."}
{"id": "276257", "revid": "46380", "url": "https://eu.wikipedia.org/wiki?curid=276257", "title": "Fabi\u00e1n Roncero", "text": "Fabi\u00e1n Roncero Dom\u00ednguez (Madril, 1970eko urriaren 19a) espainiar atleta ohia da. Maratoia eta lasterketa luzeak, oro har, dira bere espezialitatea. 1995ean, Espainiako maratoi erdiko txapeldun izan zen, eta, hurrengo urtean, Bartzelonan lorturiko garaipenari esker, Atlantako Olinpiar Jokoetan zuzia eramateko sailkatu zen. 1996an, Italiako VIII. Maratoia irabazi zuen eta errekorra lortu zuen gainera. Handik urtebetera, Madrilgo 38. Maratoi saria eskuratu zuen. Urte hartan bertan, Atenasko munduko txapelketan parte hartu zuen Espainiako taldearekin, eta seigarren gelditu zen. 1998an, Lisboan, 10.000 m-ko Europako \"Challenge\"a irabazi zuen, eta Rotterdamgo maratoiko garaile izan zen."}
{"id": "276259", "revid": "98220", "url": "https://eu.wikipedia.org/wiki?curid=276259", "title": "Zefalonia", "text": "Zefalonia () Greziako uhartea da, Joniako uhartediko handiena. Itaka eta beste uharte txiki batzuekin batera, gaur egungo Greziako Kefallinia \"nomo\" edo probintzia osatzen du. 746 km2 eta 35,801 biztanle (2011) ditu uharteak. Hiriburua eta portu nagusia Argostolion da. Ardo-, brodatu-, alfonbra- eta itsasontzi-ekoizpenak garrantzi handia du. Aipagarriak dira Kraniiko aztarnak, mizenastarren hilobiak eta Hagios Georgios gaztelu veneziarra. Mizenastarren garaian garrantzi handiko uhartea izan zen. Geroztik erromatarren, normandiarren, veneziarren, napolitarren eta turkiarren mende izan zen, besteren artean. 1815ean Britainiaren babespeko herri izendatu zuten, eta 1864an Greziaren esku geratu zen."}
{"id": "276260", "revid": "512", "url": "https://eu.wikipedia.org/wiki?curid=276260", "title": "Patricia Barker", "text": "Patricia Barker (Thornoby-on-Tees, 1943ko maiatzaren 8a) eleberrigile britainiarra da. Jaioterria (Ingalaterrako ipar-mendebaldea) eta amaren zein amonaren belaunaldiak oinarritzat harturik, langile-klaseko emakumeen bizimodu latza azaldu zuen lehen hiru eleberrietan: \"Union Street\" (1982), \"Blow Your House Down\" (1984) eta \"The Century's Daughter\" (1986). Laugarren eleberrian, gizonezko bat hartu zuen protagonistatzat (\"The Man Who Wasn't There\",1989). Dena dela, horren ondoko hiru eleberriek eman diote osperik handiena. Lehen Mundu Gerran kokaturiko trilogia bat da: \"Regeneration\", (1991), \"The Eye in the Door\" (1993) eta \"The Ghost Road\" (1995). \"Guardian Fiction Prize\" saria jaso zuen \"The Eye in the Door\" eleberriarengatik, eta Booker saria, berriz, \"The Ghost Road\" lanagatik. Beste lan batzuk: \"Another World\" (1998), \"Border Crossing\" (2001), \"Double Vision\" (2003), \"Life Class\" (2007)."}
{"id": "276261", "revid": "28807", "url": "https://eu.wikipedia.org/wiki?curid=276261", "title": "Pat Barker", "text": ""}
{"id": "276262", "revid": "512", "url": "https://eu.wikipedia.org/wiki?curid=276262", "title": "Pteropus mahaganus", "text": "Pteropus mahaganus Pteropus generoko animalia da. Chiropteraren barruko Pteropodidae familian sailkatuta dago."}
{"id": "276263", "revid": "336", "url": "https://eu.wikipedia.org/wiki?curid=276263", "title": "Fase (termodinamika)", "text": "Termodinamikan eta kimikan, fasea propietate fisiko uniformeak dituen substantzia edo material baten espazioko eskualdea da. Fase bakarra duten sistemak homogeneoak dira, eta fase bat baino gehiagokoak heterogeneoak dira. Adibidez, botila batean ura eta izotza batera badaude, ur likidoa fase bat izango da eta ur solidoa beste fase bat izango da. Zenbaitetan, fase terminoa materiaren egoera edo agregazio-egoeraren sinonimo moduan erabiltzen da, baina kontzeptu desberdinak dira. Adibidez, grafitoa eta diamantea karbonoaren bi forma alotropikoak dira; hau da, fase desberdinak dira, baina biak solidoak dira, agregazio-egoera berekoak alegia.\nFaseen sailkapen fisikoa.\nSailkapen kimikoak bereizten dituzten propietate kimiko espezifikoez gain, substantzia kimikoak hainbat fasetan egon daitezke. Kasu gehienetan, sailkapen kimikoek ez dute loturarik faseen sailkapen horiekin; hala ere, fase exotikoago batzuk bateraezinak dira propietate kimiko jakin batzuekin. Fase bat sistema kimiko baten egoera-multzo bat da, egitura-propietate antzekoak dituena zenbait baldintzatan, hala nola presioan edo tenperaturan.\nPropietate fisikoek, hala nola dentsitateak eta errefrakzio-indizeak, fasearen balio bereizgarrietan kokatzeko joera dute. Materiaren fasea fase-trantsizioak definitzen du. Trantsizio hori sortzen da sisteman sartzen edo sistematik ateratzen den energia sistemaren egitura berrantolatzeko erabiltzen denean, baldintza orokorrak aldatu beharrean.\nBatzuetan, faseen arteko bereizketa etengabea izan daiteke, muga diskretu bat izan beharrean. Kasu honetan materia egoera superkritikoan dagoela esaten da. Hiru egoera baldintzen arabera daudenean, puntu hirukoitza esaten zaio, eta, aldaezina denez, baldintza multzo bat definitzeko modu egokia da.\nFaseen adibiderik ohikoenak solidoak, likidoak eta gasak dira. Substantzia askok fase solido ugari dituzte. Adibidez, burdina solidoaren hiru fase daude (alfa, gamma eta delta), tenperaturaren eta presioaren arabera aldatzen direnak. Fase solidoen arteko desberdintasun nagusietako bat atomoen egitura kristalinoa edo antolamendua da. Kimikaren azterketan aurkitu ohi den beste fase bat fase urtsua da, hau da, uretako disoluzio batean (hau da, uretan) disolbatutako substantzien egoera.\nHain ezagunak ez diren beste fase batzuk hauek dira: plasmak, Bose-Einsteinen kondentsatuak eta kondentsatu fermionikoak, bai eta material magnetikoen fase paramagnetikoak eta ferromagnetikoak ere. Ezagutzen diren fase gehienak sistema tridimentsionalei buruzkoak badira ere, sistema bidimentsionaletan analogoak defini daitezke, eta horrek arreta jaso du biologiako sistemetarako duten garrantziagatik."}
{"id": "276264", "revid": "336", "url": "https://eu.wikipedia.org/wiki?curid=276264", "title": "Oskar Lafontaine", "text": "Oskar Lafontaine (Saarlouis, Sarre, 1943ko irailaren 16a) alemaniar politikaria da.\nBizitza.\nZuzenbidea eta ekonomia ikasi zituen Sarreko eta Bonneko unibertsitateetan. Alderdi Sozialdemokratako kide egin zen eta hainbat kargu politiko izan zituen Sarre estatu federalean, bere alderdiak 1995eko hauteskundeak irabazi ondoren estatu hartako lehendakaritzara iritsi zen arte. Berrikuntza sozioekonomikoak eta aldaketa burokratikoak bultzatu zituen haren politikak, eta horrek asko lagundu zion 1989ko alderdiko batzarrean idazkaritza nagusia lortzeko eta Alemaniako gobernu-buruzagitzarako hautagai izateko. Alderdi sozialdemokratak, ordea, galdu egin zituen 1990eko hauteskundeak, eta hurrengo urtetik aurrera Sarre estatu federaleko politikagintzan murgildu zen."}
{"id": "276265", "revid": "512", "url": "https://eu.wikipedia.org/wiki?curid=276265", "title": "Tilman Riemenschneider", "text": "Tilman Riemenschneider (Osterode, c. 1460 - W\u00fcrzburg, 1531ko uztailaren 7a) gotiko eta pizkunde estiloko bavariar eskultore ospetsua izan zen.\nBiografia.\nW\u00fcrzburgko hirian lan egin zuen batez ere, eta bertako kontseilaria izan zen 1520-1525 urteetan. Gero, ordea, kartzelan sartu zuten Laborarien Matxinadan laborarien alde jokatzeagatik (1525). Alemaniako eskultore nagusietakoa izan zen, molde gotikoa utzi eta Pizkundeko artea nagusitzen hasi zen garai hartan. Erretaulak Alemaniako azken gotikoaren tradizioan moldatu bazituen ere (1499-1505, \"Rothenburgko erretaula\"), molde berriak nagusitu ziren bere harrizko giza irudi bakezko eta harmoniatsuetan (\"Adan eta Eva,\" W\u00fcrzburgeko kapera). Aipagarria da, bestalde, Henrike II.aren eta haren emazte Kunegundaren hilobia (1499-1513, Bambergeko katedrala)."}
{"id": "276266", "revid": "1519", "url": "https://eu.wikipedia.org/wiki?curid=276266", "title": "Srinagar", "text": "Srinagar () India iparraldeko hiria da, Jammu eta Kaxmir estatuetako udako hiriburua.\n894.940 biztanle ditu (2001).\nGeografia.\nKaxmirreko haranean dago, nekazaritzako eremu oparo baten erdian, Jhelum ibaiaren ertzean, 1.600 m-ko garaieran.\nJhelum ibaiarekin loturik dauden hainbat ubidek igarotzen dute alderik alde hiria.\nEkonomia.\nEkonomia-jarduera aipagarria da eskulangintza (zeta, alfonbragintza, zilar- eta kobre-lanak). Merkataritzak ere garrantzi handia du. Turismoa da, hala ere, Srinagarreko aberastasun-iturri nagusia. Unibertsitatea du.\nOndasun nabarmenak.\nTenplu eta meskita asko ditu; horien artean ezagunak dira Hazratbal eta Jami Masjid meskitak. Oso ezagunak dira orobat Dal aintzirako ur gaineko lorategiak. Nanga Parbat mendia (8.126 m) ere hiritik hurbil dago."}
{"id": "276267", "revid": "58701", "url": "https://eu.wikipedia.org/wiki?curid=276267", "title": "Henri Vieuxtemps", "text": "Henri Vieuxtemps (Verviers, Belgika, 1820ko otsailaren 17a - Mustapha, Aljeria, 1881eko ekainaren 6a) belgikar musikagilea eta biolin-jotzailea izan zen.\nBiografia.\nSei urte zituela eman zuen lehen biolin-kontzertua. 1828. urtetik aurrera B\u00e9rioten ikasle izan zen Parisko Kontserbatorioan. 1833. urtean kontzertuak eman zituen Alemanian, eta kontrapuntua ikasi zuen Sechterrekin Vienan. 1835. urtean Konposizioa ikasi zuen Reicharekin Parisen. 1838. urtean Errusian izan zen, eta 1844. urtean, berriz, Estatu Batuetan. 1846-1852. urteetan San Petersburgoko gorteko biolin-jotzaile eta irakasle izan zen. 1871. urtean biolin-irakasle izan zen Bruselan. Garai hartako biolin-jotzaile handienetakoa izan zen. Sei biolin-kontzertu, biolin-sonatak eta Beethovenen kontzerturako kadentziak idatzi zituen."}
{"id": "276268", "revid": "20653", "url": "https://eu.wikipedia.org/wiki?curid=276268", "title": "Eduardo Bajo Ulloa", "text": "Eduardo Bajo Ulloa (Gasteiz, Araba, 1969) zinema gidoigilea da. Irudi- eta soinu-teknikaria da, eta Gasteizko Irudi eta Teknologia Berrien Zentroan egin zuen ikasketak. Zenbait film labur egin ondoren, lan nagusiak bere anaia Juanma Bajo Ulloarekin batera egin ditu. Zuzendari-laguntzaile eta muntatzaile izan zen bere anaiak zuzendutako \"Akixo\" (1988) eta \"El reino de V\u00edctor \"(1989) film laburretan, oso sarituak biak. Elkarrekin idatzi zuten biek \"Alas de mariposa\" film arrakastatsuaren gidoia (1991), besteak beste, gidoi original hoberenaren Goya Saria jaso zuena; berriz ere elkarrekin idatzi zuten \"La madre muerta\"ren gidoia (1993), nazioarteko 14 sari izan zituena. Bideoak eta bideoklipak ere ugari egin ditu, horien artean \"Airbag\" filmekoak."}
{"id": "276269", "revid": "336", "url": "https://eu.wikipedia.org/wiki?curid=276269", "title": "William Cobbett", "text": "William Cobbett (Farnham, Surrey, 1763ko martxoaren 9a - Guildford, 1835eko ekainaren 18a) ingeles kazetari eta politikaria izan zen.\nHerri-dirua beste zeregin batzuetarako erabili zuelako salaketak behartuta, Estatu Batuetara jo behar izan zuen, eta bertan hasi zen politika-lanetan. Ingalaterrara itzulitakoan (1802) toryen aldeko \"Weekly Political Register\" astekaria sortu zuen. Merke saltzen zen astekari hartatik gizarte-egoerari buruz egin zituen salaketak eta kritikak gero eta gogorragoak ziren, eta Parlamentuaren erreforma ere proposatu zuen. Langileriaren ordezkari gisa parlamentari aukeratu zuten 1832. urtean. Hauteskundeen erreforma onartu zuen gizartearen egoera aldatzeko lehen neurri gisa. Tradizio historikoan oinarrituriko demokraziaren alde azaldu zen."}
{"id": "276271", "revid": "105290", "url": "https://eu.wikipedia.org/wiki?curid=276271", "title": "Fresko", "text": "Freskoa (italieratik \"affresco\") horma edo sabai igeltsuztatu hezean (\"freskoan\") kare-urez nahastutako koloreak erabiliz egindako pintura da. Gisua margolariak egunean egin dezakeen lanaren arabera zabaltzen da, lehortuz gero gogortu egiten baita, eta hezea behar du izan koloreak xurgatu ditzan. Aireko karbono dioxidoak karearekin erreakzionatzean koloreak igeltsuan finkatzen ditu.\nEgiptoarrek, grekoek eta erromatarrek arrautza, Arabiako goma, lekeda eta argizaria erabiltzen zuten koloreak nahasteko.\nFreskoan egindako pinturak garbitasun eta argitasun handia ematen dio koloreari. Baina margolaria baldintza jakin batzuetan lan egitera behartuta dago, eta horregatik gutxi erabiltzen da gaur egun."}
{"id": "276272", "revid": "119347", "url": "https://eu.wikipedia.org/wiki?curid=276272", "title": "Pteropus mariannus", "text": "Pteropus mariannus Pteropus generoko animalia da. Chiropteraren barruko Pteropodidae familian sailkatuta dago. Marianak uhartediko eta Ulithi atoloiko endemismo bat da."}
{"id": "276273", "revid": "336", "url": "https://eu.wikipedia.org/wiki?curid=276273", "title": "Juan Antonio Irazusta", "text": ""}
{"id": "276274", "revid": "69477", "url": "https://eu.wikipedia.org/wiki?curid=276274", "title": "Jon Andoni", "text": ""}
{"id": "276275", "revid": "512", "url": "https://eu.wikipedia.org/wiki?curid=276275", "title": "Erika K\u00f6th", "text": "Erika K\u00f6th (Darmstadt, Alemania, 1925 - Speyer, Alemania, 1989) alemaniar sopranoa izan zen.\nBiografia.\nElsa Blankekin egin zituen Musika ikasketak. Karlsruheko Operan eta Munich eta Vienako Operetan ibili zen. Berlingo Deutsche Operako kidea ere izan zen.\nOperako hainbat pertsonaia nagusi interpretatu zituen, hala nola Adela (\"Saguzarra\"), Filina (\"Ederra\", Ambroise Thomas), Sofia (\"Arrosadun zalduna\"), Konstantza (\"Serralloko bahiketa\"), Gaueko Erregina (\"Txirula Miragarria\"), Zerbinette (\"Ariana Naxos\"), Basoko Txoria (\"Siegfried\"), Lucia (\"Lammermoorko Lucia\").\nLondresko Covent Gardenen, Milango Scalan, San Franciscon, Beiruten, Sobietar Batasunean eta munduko opera-antzoki nagusietan kantatu zuen.\n1973an emanaldiak utzi eta Koloniako Musika Eskolan irakasle hasi zen."}
{"id": "276276", "revid": "28807", "url": "https://eu.wikipedia.org/wiki?curid=276276", "title": "Erika Koth", "text": ""}
{"id": "276277", "revid": "336", "url": "https://eu.wikipedia.org/wiki?curid=276277", "title": "Petri II.a Brasilgoa", "text": "Petri II.a Brasilgoa (Rio de Janeiro, 1825eko abenduaren 2a - Paris, 1891ko abenduaren 5a), Brasilgo bigarren eta azken enperadorea, \"Dom Pedro de Alc\u00e1ntara\" izenaz ezaguna. Petri I.a Brasilgoaren semea zen; sei urte zituela, aitak utzi zion kargua. Erregeorde batek izan zuen agintea Petri II.a adin nagusira iritsi arte (1840).\n1843an ezkondu zen Napolin Maria Teresa Borboikoarekin, Frantzisko I.a Bi Sizilietakoaren eta Maria Elisabet Borboikoa infantaren alaba. Bikoteak seme-alaba hauek izan zituzten:\nUruguai eta Paraguai babestu zituen Rosasen diktaduraren aurka, eta Francisco Solano L\u00f3pezi, Paraguaiko diktadoreari, aurre egin zion (1866-1870 urteetan).\nEsklabotasuna abolitzeko erabakia hartu zuen 1888an; erabaki horrek enperadorearen aurka jarri zituen lurjabeak, eta errepublikazaleen matxinada batek kargutik kendu zuen (1889). Europara erbesteratu behar izan zuen.\nEkonomiak eta politikak aurrerabide handia izan zuten Petri II.aren erreinaldi luzean."}
{"id": "276278", "revid": "28807", "url": "https://eu.wikipedia.org/wiki?curid=276278", "title": "Petri II.a", "text": ""}
{"id": "276279", "revid": "28807", "url": "https://eu.wikipedia.org/wiki?curid=276279", "title": "Dom Pedro de Alc\u00e1ntara", "text": ""}
{"id": "276280", "revid": "58701", "url": "https://eu.wikipedia.org/wiki?curid=276280", "title": "F\u00e9lix Gaillard", "text": "F\u00e9lix Gaillard (Paris, 1919eko azaroaren 5a - Jersey, 1970eko uztailaren 10a) frantses politikaria izan zen.\nNazien kontrako Erresistentziako kidea izan zen (1943). Diputatu erradikal-sozialista hautatu zuten (1946), eta IV. Errepublikako zenbait kargu izan zituen. 1957an Kontseiluko lehendakari izendatu zuten. Bere garaiko ekonomiaren egoera txarrari eta Aljeriako Auziari aurre egin behar izan zien. Frantziak Aljeriako Nazio Askatasunerako Frontearen Sakieth Sidi Yusef baseari (Tunisia) eraso zionean, protesta biziak izan ziren bai Frantzian, bai atzerrian. Horren ondorioz, Gaillarden gobernuak 1958ko apirilaren 15ean dimisioa aurkeztu zuen, eta 1958ko maiatzaren 13an Aljeriako matxinada piztu zen. Asanbladako diputatu hautatu zuten 1966an. Itsasoan galdu zen."}
{"id": "276282", "revid": "336", "url": "https://eu.wikipedia.org/wiki?curid=276282", "title": "Manuel Guti\u00e9rrez Mellado", "text": "Manuel Guti\u00e9rrez Mellado (Madril, 1912ko apirilaren 30a - Zaragoza, 1995eko abenduaren 15a) espainiar militar eta politikaria izan zen, Zentro Demokratikoaren Batasunaren kidea. Militar ikasketak egin zituen Zaragozako eta Segoviako Akademietan. 1970ean jeneral izendatu zuten eta 1976an, Estatu Nagusiko buruzagi. Urte hartan bertan, Adolfo Su\u00e1rezek gobernuaren presidenteorde izendatu zuen, eta kargu horretan egon zen 1981. urtera arte, ezkerreko sindikatuen legeztapenaren aurka egoteagatik karguaren dimisioa eman zuen arte, alegia. Guti\u00e9rrez Melladoren zeregin nagusia Espainiako Armada egoera politiko berrira egokitzea eta sistema demokratikoa onar zezan lortzea izan zen, eta horregatik demokraziarako bidea egiten gehien lagundu zutenetakoaren ospea du Espainian. 1994an Lurreko Armadako kapitain jeneral ohoragarri titulua eman zioten."}
{"id": "276283", "revid": "46380", "url": "https://eu.wikipedia.org/wiki?curid=276283", "title": "Andr\u00e9 Kert\u00e9sz", "text": "Andr\u00e9 Kert\u00e9sz, Kert\u00e9sz Andor jaioa, (Budapest, - New York, ) hungariar argazkilaria izan zen. Argazkilaritza modernoaren ordezkari garrantzitsuenetako bat izan da. Merkataritza ikasketak egin zituen, eta Budapesteko Burtsan lan egin zuen. Lehen soldatarekin argazki-makina erosi zuen, eta zeregin horretara jarri zen. Bere argazkietan denetarik ikus daiteke: kaleko irudiak, herrixketako bizimodua, haurrak, animaliak, paisaiak... eguneroko irudi arruntak. 1925ean Parisera joan zen, eta han egin zuen lanik oparoena. Lehen argazki-erakusketa 1927an egin zuen Parisen. \"Vu\" argazki-aldizkariko lankide garrantzitsuenetako bat izan zen. Berari eskainia izan zen Georges Pompidou eraikineko lehen argazki-erakusketa. 1944an Estatu Batuetako hiritartasuna lortu zuen."}
{"id": "276284", "revid": "46380", "url": "https://eu.wikipedia.org/wiki?curid=276284", "title": "Dorothy Parker", "text": "Dorothy Parker (West End, New Jersey, 1893ko abuztuaren 22a - New York, 1967ko ekainaren 7a) Estatu Batuetako idazlea izan zen.\n\"Vanity Fair\" eta \"The New Yorker\" agerkarietan argitaratu zituen lehen kontakizunak, \"A Month of Saturday\" lanean bildu zituenak (1971ean argitaratua). 1926. urtean plazaratu zuen lehen bertso-bilduma, \"Enough Rope\". \"Sunset Gut\" (1928) eta \"Death and Taxes\" (1931) bertso-bildumak argitaratu zituen ondoren. \"Big Blonde\" kontakizun-liburuari esker sari bat eskuratu zuen hurrengo urtean, eta \"Laments for the Living\" (1930) eta \"After Such Pleasures\" (1933) kontakizun-liburuak argitaratu zituen ondoren. 1933an, bigarren senarrarekin batera, idatzitako istorioetan oinarritutako filmak egiten hasi zen; haietakoa da \"A Star Is Born\" (\"Izar bat jaio da\") filma."}
{"id": "276285", "revid": "10891", "url": "https://eu.wikipedia.org/wiki?curid=276285", "title": "Pinturicchio", "text": "Bernardino di Betto, ezizenez Pinturicchio edo Pintoricchio (Perugia, Romagna, Italia, 1454 - Siena, Italia, 1513) italiar pintorea izan zen.\nBiografia.\nPeruginorekin batean egin zuen lan Kapera Sixtinoan 1481-1483 urteetan. Belvedereko jauregiko atal bat dekoratzeko eskaria egin zion Inozentzio VIII.ak eta Alexandro VI.ak Vatikanoko Borgia etxeetako sei aretoak dekoratzeko (1493-1494). Sant Angeloko gazteluan egin zuen lan, eta Erromako Santa Maria in Aracoeli elizan ere pintura garrantzitsuak margotu zituen (\"San Bernardinoren heriotza\"). Piccolomini kardinalak Sienako katedraleko liburutegia dekoratzeko eskatu zion 1502an.\nLan nagusiak: \"Ama Birjinaren koroatzea\", \"Erregeen gurtza\", \"Ama Birjinaren deikundea\", \"Santa Katalinaren borroka\" eta \"Eneas Piccolomini poeten koroa jasotzen Frederiko III.aren eskutik\"."}
{"id": "276286", "revid": "28807", "url": "https://eu.wikipedia.org/wiki?curid=276286", "title": "Bernardino di Betto", "text": ""}
{"id": "276288", "revid": "1491", "url": "https://eu.wikipedia.org/wiki?curid=276288", "title": "Blas Pradere Arruti", "text": "Blas Pradere Arruti (O\u00f1ati, 1851 - Donostia, 1923ko abuztuaren 4a) gipuzkoar idazlea eta apaiza izan zen. Albizturren apaiza zen hil zenean.\nLanak.\nGipuzkoako Diputazioak antolatzen zituen Euskal Jaietara bere idazlanak bidali eta sari ugari jaso zuen. Horietariko batzuk dira hauek: \nPradererenak dira, halaber, beste liburu hauek ere:"}
{"id": "276289", "revid": "336", "url": "https://eu.wikipedia.org/wiki?curid=276289", "title": "Richard Brinsley Sheridan", "text": "Richard Brinsley Butler Sheridan (Dublin, Irlanda, 1751ko urriaren 30a - Londres, Ingalaterra, 1816ko uztailaren 7a) irlandar antzerki-idazlea, antzerki-ekoizlea eta politikaria izan zen.\nBiografia.\n1775ean aurkeztu zituen bere lehen bi obra arrakastatsuak: \"The Rivals\" (\"Aurkariak\") komedia eta \"The duenna\" (\"Aialdekoa\") opera komikoa.\nDrury Lane Theatre-ren jabe eta zuzendari eginik, bere antzerki-lan garrantzitsuenak aurkeztu zituen: \"The School of Scandal\" (1777, \"Eskandaloaren eskola\"), gizartearen hipokresiaren salaketa zorrotza, eta \"The Critic\" (1779, \"Kritikoa\"), antzerki-munduaren satira gupidagabea.\n1780an politikan hasi zen, eta kargu batzuk bete zituen Kanpo Arazoetako Ministerioan eta Itsas Armadan.\n1812an galdu zituen Westminsterko Parlamenturako hauteskundeak, eta jokoan diru guztia galdurik, pobrezian hil zen."}
{"id": "276290", "revid": "28807", "url": "https://eu.wikipedia.org/wiki?curid=276290", "title": "Richard Brinsley Butler Sheridan", "text": ""}
{"id": "276291", "revid": "512", "url": "https://eu.wikipedia.org/wiki?curid=276291", "title": "Pteropus melanopogon", "text": "Pteropus melanopogon Pteropus generoko animalia da. Chiropteraren barruko Pteropodidae familian sailkatuta dago."}
{"id": "276292", "revid": "96586", "url": "https://eu.wikipedia.org/wiki?curid=276292", "title": "Vladimir Zworikin", "text": "Vladimir Kosma Zworikin, jaiotzez Vladimir Kozmitx Zvorykin, (; Murom, Errusiar Inperioa, 1888ko uztailaren 29a - New York, Ameriketako Estatu Batuak, 1982ko uztailaren 29a) asmatzailea, ingeniaria eta telebistaren teknologiako aitzindaria izan zen. Errusiarra jatorriz, estatubatuar hiritartasuna hartu zuen.\nSan Petersburgoko Teknologia Institutuan egin zituen ikasketak. Han, Boris Rosingen laguntzaile izan zen, telebista elektronikoa egiteko saioetan (1910). Parisen, Coll\u00e8ge de Francen aritu zen gero, X izpiak ikertzen, Paul Langevinen gidaritzapean. 1919an Estatu Batuetara joan zen. Pittsburgheko Unibertsitatean eta Brooklyngo Institutu Politeknikoan aritu zen lanean, eta 1924an hango herritartasuna hartu zuen. Radio Corporation of America erakundean sartu zen (1924), eta ikerketarako zuzendari izatera iritsi zen. Besteak beste, ikonoskopioa asmatu zuen (1928), eta optika elektronikoaren eremuan ere hainbat lan egin zuen."}
{"id": "276293", "revid": "1982", "url": "https://eu.wikipedia.org/wiki?curid=276293", "title": "Vladimir Zworykin", "text": ""}
{"id": "276294", "revid": "336", "url": "https://eu.wikipedia.org/wiki?curid=276294", "title": "Alsazia-Lorrena", "text": "Alsazia-Lorrena (alemanez \"Reichland Elsass-Lothringen\") Alemaniako Inperioko lurraldea izan zen, izan ere, 1871. urtean, Alemaniako Inperioak Frantziaren mende zeuden Alsazia eta Lorrena lurralde germaniarrak eskuratu zituen. Frantziako departamendu hauek osatzen zuten: Rhin Beherea, Rhin Garaia (Belfort izan ezik), Mosela (Briey arroa salbu) eta Meurthe antzinako departamenduko zati bat (Ch\u00e2teau-Salins eta Sarreburg).\nLurralde germaniarrak izanagatik, Alemania bihurtzearen aurkako jarrerak garrantzizkoak izan dira betidanik Alsazia-Lorrenan. Lehen Mundu Gerra bukatu zen unean berean, 1918ko azaroaren 11n, errepublika independente bihurtu zen; baina gutxi iraun zuen, azaroaren 17an bertan, Alsazia-Lorrena berriz ere Frantziaren eskuetara igaro baitzen. 1940. urtean berriz ere hartu zuten alemaniarrek Alsazia, bertako herrialde bihurtuz. Frantziak 1945ean berreskuratu zituen Alsazia eta Lorrena."}
{"id": "276295", "revid": "1962", "url": "https://eu.wikipedia.org/wiki?curid=276295", "title": "I\u00f1igo Lamarca", "text": "I\u00f1igo Lamarca Iturbe (Donostia, Gipuzkoa, 1959ko uztailaren 13a) Euskal Autonomia Erkidegoko Arartekoa izan da 2004 eta 2014 artean.\nBiografia.\nLizentziatura lortu baino lehen, I\u00f1igo Lamarca euskara irakaslea izan zen AEKn, Deustuko Unibertsitateko Euskal Kultur Mintegiko (EKM) kidea karreraren lehen bi urteetan (1976-77 eta 1977-78), unibertsitate horretako Zuzenbide Fakultatean ikasi zituenak, baita Euskal Unibertsitate Barrutiaren Aldeko Batzordeko kide ere. ESEI (Euskadiko Sozialistak Elkartze Indarra) alderdi politikoko kide izan zen 1981 arte, eta bertako Batzorde Betearazleko kide izan zen. \"Zeruko Argia\" aldizkariko kolaboratzailea izan zen 1976tik 1978ra. Zuzenbide Fakultatean irakasle hasi aurretik, Donostiako Rikardo Arregi euskaltegiko eta Gipuzkoako Elizbarrutiko Irakasle Eskolako irakasle izan zen.\nAbokatua da, Euskal Herriko Unibertsitatean Zuzenbidean lizentziatu da eta Konstituzio Zuzenbideko irakasle izan da Euskal Herriko Unibertsitatean 1984 eta 1994 artean. \"Derecho auton\u00f3mico vasco\" (1991) liburuaren egilekidea da. 1994an, legelari kargua hartu zuen Gipuzkoako Batzar Nagusietan.\nEuskal Autonomia Erkidegoko eta euskal lurralde historikoetako zuzenbidearen arloan hainbat ikerlan egiteaz gainera, joera homosexualeko eta identitate transexualeko pertsonen eskubideak defendatzeagatik nabarmendu da batez ere. Hori dela eta, 1997an Gehitu, Euskal Herriko Gay eta Lesbianen Elkarteko lehendakari izan zen ararteko izendatu zuten arte 2004an. Horren haritik, \"Gay nauzu\" (1999) liburua idatzi du. Ohiko kolaboratzailea izan da Gehituren garaian hainbat komunikabidetan: Radio Euskadi, Euskadi Irratia, Euskaldunon Egunkaria, Euskalerria Irratia eta Irutxulo; eta iritzi artikuluak idatzi ditu idatzizko hainbat hedabidetan.\nEusko Legebiltzarrak ararteko izendatu zuen 2004ko ekainaren 18an, eta berriz hautatu zuten kargu horretarako 2009an. 2015ean Legebiltzarrak Manuel Lezertua aukeratu zuen ararteko berri gisa eta beraz, I\u00f1igo Lamarcak kargua utzi zuen."}
{"id": "276296", "revid": "119347", "url": "https://eu.wikipedia.org/wiki?curid=276296", "title": "Praxiteles", "text": "Praxiteles (; Atenas, Antzinako Grezia, K.a. 390 - \"ib.\", K.a. 330?) greziar eskultorea izan zen.\nBiografia.\nAtikako eskola berriko eskultore nagusia. Haren \"Hermes, Dionisio haurrarekin\" eskultura baizik ez da gaur egun arte iritsi, baina, Plinio Zaharraren arabera, obra ugari egin zituen, eta antzinako erromatarren garaian haren lanen kopia asko egin ziren.\nAfrodita, maitasunaren eta edertasunaren jainkosaren irudi asko zizelatu zituen (Knidoko Afrodita, besteak beste). Jainko gazteak eta emakume ederrak hartzen zituen gaitzat, bizitzeko pozaren adierazgarri. Marmola landu zuen bereziki, eta horretan maisu handia izan zen.\nErromako museoan, Parisko Louvren eta Florentziako Uffizi galerian daude ikusgai Praxitelesen obretatik erromatarren garaian egin ziren kopiak."}
{"id": "276297", "revid": "46380", "url": "https://eu.wikipedia.org/wiki?curid=276297", "title": "Th\u00e9ophile de Viau", "text": "Th\u00e9ophile de Viau frantses poeta izan zen (Clairac, 1590 - Paris, 1626ko irailaren 25a).\nBiografia.\nHogei urte zituenean Parisa joan zen, eta zenbait jaun garrantzitsuren zerbitzari egon zen han. Higanota zen, eta \"Cabinet s\u00e1tirique\" obra argitaratu zuenean Montmorency dukearen babesari uko egin behar izan zion. Bi urte geroago, katoliko eginik, kondearen zerbitzupean egon zen berriro ere. 1623an Legebiltzarrera eraman zuten beste satira bat argitaratzeagatik, eta hiltzera kondenatu zuten. Herbehereetara ihes egiten saiatu zen, baina atxilotu eta erbestera bidaltzeko kondena jaso zuen. Presondegitik atera, eta handik gutxira hil zen. 1623-1625. urteetan argitaratutako hiru poesia-bildumetan egileak idatziriko poesiez gainera \"Piramo eta Tisbe\" tragedia jasotzen da."}
{"id": "276298", "revid": "10891", "url": "https://eu.wikipedia.org/wiki?curid=276298", "title": "Fritz Arno Wagner", "text": "Fritz Arno Wagner (Schmiedefeld am Rennsteig, Alemania, 1889ko abenduaren 5a - Berlin, Alemania, 1958ko abuztuaren 18a) Alemaniako zinema-argazkilaria izan zen.\nBiografia.\n\"Path\u00e9\" zinema-etxean lan egin zuen; Parisen albistegietarako kameralari gisa jardun zuen. 1919an Berlina itzulirik, zinema espresionistako film bikainenen fotografiaz arduratu zen. Zuri-beltzeko fotografian maisu izan zen; argia oso era berezian erabiltzen zuen, kontrastearekin jokatuz itzalak nabarmentzen zituela. Fritz Lang, Murnau, Pabst eta gisako zinemagileekin lan egin zuen.\nFilmak: \"Schatten\" (1923, \"Itzalak\"), \"Der m\u00fcde tod\" (1921, \"Hiru argiak\"), \"M\" (1931), \"Das testament des Dr. Mabuse\" (1933, \"Mabuse Doktorearen testamentua\"), \"Schloss Vogel\u00f6d\" (1921), \"Der brennende acker\" (1922, \"Lurra sutan\"), \"Nosferatu\" (1922), \"Westfront 1918\" (1930)."}
{"id": "276299", "revid": "512", "url": "https://eu.wikipedia.org/wiki?curid=276299", "title": "Beldar", "text": "Beldarra lepidopteroen ordenako intsektuen larba da.\nZizarearen tankerako gorputz luzexka dute, segmentutan zatitua. Ahoan pieza murtxikatzaileak dituzte. Abdomeneko eraztun gehienetatik hankak irteten zaizkie, eraztun bakoitzetik bi. Hosto-kimuak eta fruituak jaten dituzte. Gorputz biguna izaten dute, eta, maiz, kolore bizikoak dira, toxikoak edo gustu txarrekoak direla adierazteko. Ez dute ikusmen ona, eta gainerako zentzumenak ere ez dira oso eraginkorrak. Begi sinpleak dituzte, eta ez konposatuak helduek bezala. Antenak erabiltzen dituzte janaria bilatzeko."}
{"id": "276300", "revid": "56334", "url": "https://eu.wikipedia.org/wiki?curid=276300", "title": "Asha Bhosle", "text": "Asha Bhosle (devanagariz: |\u0906\u0936\u093e \u092d\u094b\u0902\u0938\u0932\u0947; Sangli, Britainiar India, ), Ashaji izenaz ezagunagoa, indiar abeslaria da. Batez ere filmetarako kantak abestu ditu, Indiako hizkuntza guztietan, bai eta errusieraz eta malaysieraz ere. Hamar urterekin abestu zuen lehena, \"Majha Bal\" filmerako. Lan ugari grabatu ditu, batzuk bakarka eta beste batzuk Alaap taldearekin, Indian rap act Baba Sehgal taldearekin eta Boy George abeslari britainiarrarekin. Ospe handia eman diote abesti geldoen leuntasunak eta erraztasunak (\"Umrao Jaan\" filma da horren erakusgarri), baina \"pop\" musika egin du batez ere. 1993an, 60 urte bete zituela ospatzeko, Indiako EMI diskoetxeak Asha Bhosleren bi kanta-bilduma argitaratu zituen, \"The Golden Collection Memorable Ghazals\" eta \"The Golden Collection: The Ever Versatile Asha Bhosle\"."}
{"id": "276301", "revid": "512", "url": "https://eu.wikipedia.org/wiki?curid=276301", "title": "Hans Goldschmidt", "text": "Johannes Wilhelm \"Hans\" Goldschmidt (Berlin, Prusiako Erresuma, 1861eko urtarrilaren 18a - Baden-Baden, Alemania, 1923ko maiatzaren 21a) alemaniar kimikaria izan zen\nBiografia.\n1905. urtean bere izena daraman prozesua asmatu zuen. Delako prozesuan aluminioak, xehe-xehe eginda, sutan dagoen metal-oxidoarekin erreakzionatzen du, eta metal xahua eta aluminio-oxidoa lortzen da horren ondorioz. Erreakzioan bero handia askatzen da bat-batean, eta metal urtuak eta aluminioak 3.000\u00a0\u00b0C-tik gorako tenperaturan erreakzionatzen dute. Goldschmidten prozesua oso metal garbiak lortzeko erabiltzen da (kromoa, nikela, banadioa, manganesoa eta uranioa), metal horiexen oxidoetatik abiatuta; eta baita metalezko pieza handiak (errailak, labeak) soldatzeko behar den burdina urtua lortzeko ere, burdina-oxidotik abiatuta."}
{"id": "276302", "revid": "136687", "url": "https://eu.wikipedia.org/wiki?curid=276302", "title": "Mehmet Fuat Kopr\u00fcl\u00fc", "text": "Mehmet Fuad Kopr\u00fcl\u00fc (Istanbul, 1890eko abenduaren 5a - Istanbul, 1966ko ekainaren 28a) Turkiako historialari eta politikaria izan zen.\nBizitza.\nXVII. mendeko bisir familia ospetsu batean sortu zen. Poesia idazten hasi zen gaztetan, baina hori utzi eta historiaz eta literatura orokorraz arduratu zen aurrerantzean. Istanbuleko Unibertsitateko irakasle izan zen 1913tik aurrera, eta Turkologiako Institutua sortu zuen. Politikan 1936an hasi zen. Berak sortu zuen Alderdi Demokrata, eta Kanpo Arazoetarako ministro izan zen 1950-1957 bitartean.\nTurkiako mistikoei buruzko azterketa bat eman zuen argitara 1919an, eta Turkiako literaturari buruzko obra garrantzitsu bat eman zuen ondoren: \"Islamaren Entziklopedia\" (1931). \"Inperio otomanoaren hastapenak\" obra handia argitaratu zuen 1935ean."}
{"id": "276303", "revid": "6327", "url": "https://eu.wikipedia.org/wiki?curid=276303", "title": "Mehmet Fuat K\u00f6pr\u00fcl\u00fc", "text": ""}
{"id": "276304", "revid": "46380", "url": "https://eu.wikipedia.org/wiki?curid=276304", "title": "Mariano Navarro Rubio", "text": "Mariano Navarro Rubio (Burb\u00e1guena, Teruel, 1913ko azaroaren 14a - Madril, 2001eko azaroaren 3a) espainiar politikari eta abokatua izan zen.\nZuzenbide ikasketak egin zituen Zaragozako Unibertsitatean. Espainiako Gerra Zibila hasi zenean, nazionalisten taldearekin joan zen boluntario, eta hainbat domina eman zizkioten. Banco Popular Espa\u00f1ol erakundearen aholkulari izan zen, 1955ean Obra Publikoetako Ministerioaren idazkariorde egin zuten arte. 1957an Haziendako ministro izendatu zuten, eta 1966an Espainiako Bankuko gobernadore. 1970ean kargua utzi behar izan zuen Matesa aferan nahastuta zegoelako susmopean. Politika utzi, eta enpresa pribatuan aritu zen gero lanean. Hainbat liburu idatzi zituen: \"El capitalista plural\", \"La corriente social\" eta \"Ser rey\", besteak beste."}
{"id": "276305", "revid": "119347", "url": "https://eu.wikipedia.org/wiki?curid=276305", "title": "Pesaro", "text": "Pesaro ( ahoskatua; ) Italiako erdi-ekialdeko Markak eskualdeko hiria eta portua da, Pesaro eta Urbino herrialdeko hiriburua. 126,77\u00a0km\u00b2ko eremua du eta 2015eko maiatzean 94.446 biztanle zituen.\nGeografia.\nItsaso Adriatikoaren ertzean dago, Foglia ibaiaren bokalean.\nHistoria.\n\"Pisaurum\" izena zuen antzina. K.a. 184tik aurrera erromatar kolonia izan zen. 1285etik 1445era bitartean, Malatesta familiaren eskuetan egon zen hiria, eta 1445ean Sforza familiak erosi zuen.\nGioachino Rossiniren sorterria da; \"Liceo Musicale Rossini\" sortu zuen bertan musikagile horrek.\nEkonomia.\nSufre-findegiak, mekanika-industria eta ehungintza dira jarduera ekonomiko nagusiak. Oso ezagun egin zen mundu osoan Pesaroko zeramika."}
{"id": "276307", "revid": "28807", "url": "https://eu.wikipedia.org/wiki?curid=276307", "title": "Pisaurum", "text": ""}
{"id": "276308", "revid": "336", "url": "https://eu.wikipedia.org/wiki?curid=276308", "title": "Elzie Crisler Segar", "text": "Elzie Crisler Segar (Chester, Illinois, 1894ko abenduaren 8a- Santa Monica, Kalifornia, 1938ko urriaren 13a) Estatu Batuetako marrazkilari eta komikilaria izan zen. \"Popeye\" pertsonaia ospetsua sortu zuen 1929an. \"Charlie Chaplin\u00b4s Comic Capers\" izeneko komiki zerrendak marraztu zituen Chicagoko egunkari batean 1917 arte, eta New Yorka jo zuen ondoren. Hiri hartan hasi zen Popeye pertsonaiaren inguruko komikiak aurkezten, eta 1929an plazaratu zuen espinakak janda indar izugarria hartzen zuen Popeyeren inguruko mundua. Arrakasta handia izan zuen, eta ondoren mundu osora zabaldu ziren Segarren pertsonaiak Max Fleisherren marrazki biziei esker. Segarren karikatura eta marrazki-moldeak 1970. urtearen ondoren zabaldu zen \"underground\" estiloaren aitzindari izan ziren."}
{"id": "276309", "revid": "96586", "url": "https://eu.wikipedia.org/wiki?curid=276309", "title": "Jakob Wassermann", "text": "Jakob Wassermann (; F\u00fcrth, Bavaria, - Altaussee, Estiria, ) alemaniar idazlea izan zen. Dostoievskiren eta Freuden eragin handia izan zuen. Juduen gorabeherei buruzko eleberriak idatzi zituen, bera ere judua baitzen. 1933an Prusiako Letren Akademiatik kanpora bota zuten, judua zelako.\nObra nagusiak: \"Die Juden von Zirndorf\" (1897, \"Zindorfeko juduak\"), \"Moloch\" (1903), \"Gaspar Hauser\" (1905), \"Das G\u00e4nse-m\u00e4nnchen\" (1915, \"Ahateen gizontxoa\"), \"Christian Wahnschaffe\" (1919), \"Faber oder Die verlorenen Jahre\" (1924, \"Faber edo urte galduak\"), \"Der Fall Maurizius\" (1928, \"Maurizio auzia\") eta \"Etzel Andergast\" (1931). Hil ondoren argitaratu zituzten \"Josef Kerkhovens dritte Existenz\" (1934, \"Josef Kerkhovensen hirugarren bizitza\") eta \"Ulrica\" (1941)."}
{"id": "276310", "revid": "336", "url": "https://eu.wikipedia.org/wiki?curid=276310", "title": "Fernando I.a Bi Sizilietakoa", "text": "Fernando I.a Bi Sizilietakoa edo Fernando I.a Borboikoa (Napoli, Napoliko Erresuma, 1751 - Napoli, 1825) Napoliko Erresumako erregea izan zen Fernando IV.a izenez, 1759-1816 bitarteko urteetan, eta Bi Sizilietakoa ondoren, 1816-1825 bitarteko urteetan.\nBiografia.\nAitaren ondorengoa izan zen, hark (Karlos III.ak) Espainiako erregetza hartu zuenean, eta Austriako Karolina emaztearen eskuetan utzi zuen aginpidea. John Acton zaldun ingelesak erreginarengan zuen eraginaren ondorioz, Britainia Handiaren aldera jo zuen Siziliak, frantsesen kontra (1798). Birritan Siziliara ihes egin behar izan zuen, eta 1815a arte han geratu zen; britainiarrek ezarri zioten konstituzioa ere onartu zuen. Itzuli zenean, berrikuntza guztiak indarrik gabe utzi zituen, Joachim Murat fusilatu eta Bi Sizilietako errege-titulua hartu zuen."}
{"id": "276311", "revid": "512", "url": "https://eu.wikipedia.org/wiki?curid=276311", "title": "Pteropus melanotus", "text": "Pteropus melanotus Pteropus generoko animalia da. Chiropteraren barruko Pteropodidae familian sailkatuta dago."}
{"id": "276312", "revid": "28807", "url": "https://eu.wikipedia.org/wiki?curid=276312", "title": "Fernando I.a Borboikoa", "text": ""}
{"id": "276313", "revid": "512", "url": "https://eu.wikipedia.org/wiki?curid=276313", "title": "Sylvain Floirat", "text": "Sylvain Floirat (Nailhac, Dordoina, Frantzia, 1899ko irailaren 28a - ?, 1993ko martxoaren 14a) frantses enpresaburua izan zen.\nBiografia.\nFamilia umil batean jaio zen. Gurdigile gisa hasi zen lanean, baina laster erakutsi zituen enpresa-mundurako dohain apartak. 1928an karrozeria eta gurdigintza lantegi bat erosi zuen, eta urte gutxiren buruan, kabinadun autoen lehen ekoizle bihurtu zen.\nEkoizle izatetik errepideko garraiatzaile izatera pasatu zen ondoren. 1945ean Aigle Azur aire bidezko garraio-enpresa sortu zuen, gerora U.T.A. izena hartuko zuena.\nHortik aurrera Floiratek oso enpresa arrakastatsuak sortu zituen, eta munduko pertsona aberatsenetako bat izatera iritsi zen. Europe n\u00ba 1 irrati-enpresako lehendakaria izan zen, eta koloretako telebistaren sustatzaileetako bat izan zen Frantzian."}
