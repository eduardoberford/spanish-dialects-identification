{"id": "8679", "revid": "58701", "url": "https://eu.wikipedia.org/wiki?curid=8679", "title": "EZLN", "text": "Nazio Askapenerako Armada Zapatista (EZLN), Chiapaseko (Mexiko) talde iraultzaile armatua da. Nahiz eta gehienbat indigenez osatua egon, erakundeak bere burua kapitalismoaren aurkako mugimendu zabalago baten zati ikusten du. Taldearen izena Emiliano Zapata iraultzailearenetik dator, eta inperialismoaren aurkako 500 urteko erresistentziaren oinordeko gisa ikusten dute beren burua.\nTzotzil, tzeltal, tojolabal, txol eta lakandon indiarrez osatua dago bereziki. 1994tik, Marcos subkomandantea izenaz ezagutzen den buruzagiaren zuzendaritzapean izan da.\nIraultza Indigenarako Komite Klandestinoa.\nIraultza Indigenarako Komite Klandestinoa (CCRI), EZLNren buruen batura da. Bere izena gehienak indigenak direlari zor zaio.\nEZLNren lidergotza kolektiboa 23 komandantez eta subkomandante batez (Galeano subkomandantea, bozeramaile gisa jokatzen duena) osatuta dago. Comandante Sergio, Comandanta Susana, Comandante Tacho, Comandanta Yolanda, Comandante Zebedeo\nKomandante gehienei euren gerra izenengatik ezagutzen zaie soilik: Brunel Komandantea, Abraham Komandantea, Alejandro Komandantea, Bulmaro Komandantea, Daniel Komandantea, David Komandantea, Eduardo Komandantea, Esther Komandantea, Fidelia Komandantea, Filemon Komandantea, Gustavo Komandantea, Isaias Komandantea, Ismael Komandantea, Javier Komandantea, Maxo Komandantea, Mister Komandantea, Moises Komandantea, Omar Komandantea, Ramona Komandantea, Susana Komandantea, Sergio Komandantea, Tacho Komandantea, Yolanda Komandantea eta Zebedeo Komandantea.\nMatxinada.\nZapatisten matxinada 1994ko urtarrilaren 1ean hasi zen, Chiapasko estatuan, Alderdi Iraultzaile Instituzionalaren gobernuaren kontra, egun hartan Mexiko Ipar Amerikako Merkataritza Libreko Itunean sartzen zela baliaturik. Zapatistak matxinatzera bultzatu zituen arrazoien artean honako hauek aipa daitezke: herrialde osoko indiarren eta nekazarien txirotasuna, indiarrei kendutako lurren jabetza berreskuratzeko aldarrikapena, eta aberastasunaren banaketa zuzenago bat eta Mexikoko etniek estatuaren eta errepublikaren organizazioan parte hartzeko eskubidea izatea aldarrikatzea, Mexikon bizi diren etnia guztien kultura-ezaugarriak onartuak eta aintzat hartuak izan zitezen. Nahiz eta baliabide naturaletan Chiapas den Mexikoko estaturik aberatsenetako bat (petrolioa, zurak, meak eta nekazaritzarako lur emankorrak), gizarte-sektoreen arteko gorabeherak eta desberdintasunak ere beste inon baino handiagoak dira Chiapasen, oraindik ere estatuko antolakuntza soziopolitikoa antzinako egitura autoritario latifundistetan oinarritzen delako. Hala, zapatisten armadak zenbait udalerri hartu zituelarik, gobernuak Mexikoko armada federaleko soldaduak bidali zituen haiei aurre egitera, eta guduak izan ziren estatuko hiri nagusietan, San Crist\u00f3bal de las Casas eta Ocosin hirietan, besteak beste. Aurrerago, Mexikoko gobernuaren bitartekaritzaz, Barruti Federaleko alkate ohi Manuel Camachok eta San Crist\u00f3bal de las Casasko apezpiku Samuel Ruiz Garc\u00edak bake-elkarrizketak hasi zituzten, gatazkari irtenbide edo konponbide baketsua eman nahiz. Chiapasko Elizak bake-elkarrizketak bultzatu zituen indiarren eta nekazarien alde, haien oinarrizko eskubideak defendatuz. Meniak menia, baina, gatazkak bere horretan iraun zuen.\nNegoziazioak eta gatazka.\n1996ko urtarrilean, Mexikoko gobernuak eta zapatistek Konstituzioak indiarren autonomia ezagutzea hitzartu zuten. Handik hilabete batzuetara, zapatisten armadak (EZLN) talde politiko bihurtzea erabaki zuen, herrialdearen demokratizazio-prozesuan parte hartu ahal izateko, baina erabaki hura ez zen 1997ko iraila arte gauzatu, Mexikoko hiriburuan, manifestazio jendetsu baten ondoren Nazioaren Askapenerako Fronte Zapatistaren sorrera iragarri zuten arte, alegia. Ernesto Zedillo Ponce de Le\u00f3n lehendakariaren gobernuarekin izenpeturiko hitzarmen-prozesua bertan behera gelditzeak sorrarazi zuen frontea, baina Marcos subkomandanteak berehala aldarrikatu zuen aurreko zapatismoaren borrokari eusteko beharra. 1997ko abenduaren 22an talde paramilitar batek ehunka nekazari hil zituen Acteal herrian, Chiapasen, zapatistek kontrolatzen zuten eremutik hurbil. Zedillo lehendakariak negoziazio-prozesua azkartzeko agindua eman zuen, eta kargutik kendu zuen barne-ministroa. Bien bitartean, Mexikoko gudarosteak zapatisten kuartel nagusia inguratu zuen Lacandonako oihanean, baina ez zuen lortu Marcos subkomandantea atxilotzerik. 1998an, Julio C\u00e9sar Santiago D\u00edaz jenerala atxilotu zuten Actealko sarraskian parte hartu izanaz akusaturik, haren mendeko armadak erasotuei laguntza eskaini ez izanaz, hain zuzen. Bi hilabete geroago, ekainean, Samuel Ruiz Garc\u00eda apezpikuak bertan behera utzi zuen gobernuaren eta zapatisten arteko bitartekaritza-lana, lehendakariari trabak jartzea leporatu ondoren. Hilabete hartan bertan, bederatzi pertsona hil ziren Mexikoko gudarostearen eta zapatistenaren arteko borrokan, zapatistek berek sortu zuten eta Mexikoko armada desegiten hasi zen San Juan de la Libertad udalerrian.\nEtapa historikoak.\nDokumentu zapatisten arabera, EZLN-ren historia zazpi etapatan banatzen da. Lehenengoan, erakundearen hasierako zelula politiko-militarra osatuko zuten matxinatuak aukeratu ziren (bost gizon eta emakume bat). Bigarren fasean, ofizialki fundatu zen Nazio Askapenerako Armada Zapatista, lehenengo kanpamendu zapatista Chiapasen ezarri ondoren, \"La Pesadilla\" izenekoa. Hirugarren etapa estrategia prestatzeko izan zen, gidaliburu estatubatuar eta mexikarren bitartez egin zutena; kanpamendu berriak ere sortu zituzten; hala nola, \"El Fog\u00f3n\", \"Reclutas\", \"Baby Doc\", \"De la Juventud eta \"Margaret Tatcher\". Laugarren fasean, 1985 inguruan, taldeak lehenengo harremanak egin zituen inguruko herriekin. Bosgarren fasea \"aparteko hazkundea\" izan zen, izan ere, euren influentzia zonaldea Lacandona Oihanetik haratago, Los Altos eta Chiapaseko iparraldera zabaldu ziren. Seigarrenak erakundearen barnean hauteskundeak suposatu zituen gobernu mexikarraren aurkako gerrara joan edo ez erabakitzeko. Baietz atera ondoren, 1993ko abenduan, orduko presidente zen Carlos Salinas de Gortari kargutik botatzea planteatu zuen honi hauteskunde iruzurra leporatuz. Honekin batera, Armada federalari gerra deklaratu zioten. EZLN-ren arabera, hauteskundeetan hainbat iruzur egin ziren; jada hilda zegoen jendearen izenean bozkatzea, adibidez.\nKronologia politiko eta militarra.\n1993ko abenduaren 18ko goizaldetik abenduaren 31ko arratsaldera arte, EZLN-k programatua zeukan zazpigarren etapak hartu zuen lekua. Etaparen helburua lau buru munizipalei batera eraso egitea, tropa polizial eta militarrak gutxitzea eta Armada federaleko bi kuartel handi asaltatzea ziren.\nZapatisten presentzia azaltzen zuten hainbat informe egon arren, EZLN-k ustekabean harrapatu zuen Gobernu federala, hau Estatu Batuak, Kanada eta Mexikoren arteko Ipar Amerikako Merkatu Librearen Itunean sartzeko prozesua prestatzen ari baitzen.\n1994.\n1994ko urtarrilaren 1ean, Nazio Askapenerako Armada Zapatistak, aurrez abisatu gabe, altxamendu armatu bat jarri zuen abian Chiapaseko estatuan, \"altxamendu zapatista\" bezala ezagutzen dena. Okupazioak burutu ondoren, Lacandona Oihaneko Deklarazioa emititu zuten, non gobernu mexikarrari gerra deklaratu eta \"lana, lurra, bizitokia, osasuna, elikadura, hezkuntza, independentzia, askatasuna, demokrazia, justizia eta bakea\" eskatu zuten.\n1994ko lehen orduetan, errebeldeek San Cristobal de Las Casas, Altamitano, Las Margaritas, Ocosingo, Oxhuc, Huixt\u00e1n eta Chanal-eko egoitza munizipalak erasotu eta okupatu zituzten.\nUrtarrilaren 1ean, erakundeak XXXI Zona Militarra erasotu zuen, hamar ordu baino gehiago iraun zituen konbate batean, nahiz eta Gast\u00f3n Menchaca Arias generalak jaieguna eman zien bere tropei Urte Berria zela eta. Azkenean, EZLN-k ez zuen bere helburua lortu eta oihanera itzuli zen.\nAldi berean, Ocosingoko batalla gertatu zen, odoltsuenetariko bat izan zena. Gobernuko iturrien arabera, Armada federalak EZLN-aren kontra borrokatu zuen zibilak babesteko aginduarekin. Ekintza hauetako batean, Pedro Subkomandantea hil egin zen, EZLN-ko buruzagia.\nUrtarrilaren 3an, errebeldeek Absal\u00f3n Castellanos Dom\u00ednguez generala, Chiapaseko gobernadore ohia, atzeman zuten. Urtarrilaren 4rako, armadak Ocosingoren eta EZLN-k hartu zituen egoitza munizipal guztien kontrol totala zuen. Hurrengo 8 egunetan, EZLN-ren eraso gaitasuna ia baliogabea zen. Informe militarrek EZLN-ren porrota baieztatzen zuen. 57 hildako eta 40 zauritu egon ziren.\nHasierako sorpresaren ondoren, Mexikoko Errepublikako presidentea zen Carlos Salinas de Gortarik mezu bat eman zion nazioari urtarrilaren 6ean. Bertan, altxamendu indigena bat ematea ezeztatu zuen eta barkamena eskaini zien armak uztea erabakitzen zutenei. Gobernutik, EZLN-ari babes atzerritarra jasotzea leporatu zitzaion. Hauek berriz, salaketa horiek errefusatzen eta militarren gehiegikeriak salatzen zituen adierazpena egin zuten.\nEuren helburuak lortu gabe, errebeldeen irtenbidea negoziazioa proposatzea izan zen, bitartekari gisa San Cristobal de las Casaseko obispoa, Samuel Ruiz, Rigoberta Mench\u00fa Tum eta Julio Scherer Garc\u00eda kazetaria jarri zituzten. Egun batzuk geroago, EZLN-k bere baldintzak ezarri zituen. Gobernuak Manuel Camacho Sol\u00eds Bakea eta Adiskidetzearen ordezkari izendatu zuen urtarrilaren 10ean eta EZLN-ri \"bakea, justizia eta demokrazia\" eskaini zizkion.\nErakundeak bere ekintza gerrilleroekin jarraitu zuen, eta hilaren 8an XXXI Zona Militarreko kuartela tirokatu zuen. Elektrizitate dorreen eta Petr\u00f3leos Mexicanosen gasbideen aurkako atentatuak erregistratu ziren. Zapatistatzat hartu ziren batzuk Puebla eta Michoac\u00e1ngo bi elektrizitat dorre bota zituzten; hurrengo egunean bonba auto bat lehertu zen hiriburuan eta bonba bat jaurti zen Acapulcoko gobernuaren jauregian. Horren ondoren, hiriburuan eta Hidalgon beste bonba auto batzuk izan ziren. Errebeldeek beste atentatu batzuk izateko arriskuaz ohartarazi zuten.\nUrtarrilaren 12an, Salinas de Gortari presidenteak su-eten bat agindu zien bi alderdiei dialogoa hasteko lehen pausu gisa eta Kongresuko Komisioa bidali zuen Amnistia generalaren legearen proposamenarekin. Momentu hartarako, hildakoak 108 ziren ia; urte batzuk geroago Marcos subkomandanteak baieztatu zuen 46 errebelde hil zirela gerrillaren eta armadaren arteko guduak irau zituen 12 egun horietan.\nPolitika esparruan,urtarrilaren 18an Elmar Setzer Marseille bitarteko gobernadoreak dimititu egin zuen eta Javier L\u00f3pez Morenok hartu zuen bere kargua. Bere aldetik, EZLN-k, Manuel Camacho onartu zuenak, negoziatzeko lau puntuko agenda bat proposatu eta ezarri zuen. Errebeldeek gobernadore ohia trukatzeko intentzioak iragarri zituen, gainera. Camachok proposamena onartu zuen. 70.000 pertsona inguru atera ziren kalera Mexiko hirian bakearen alde.\nAltxamendua hasi eta hilabete batera, EZLN-k Guerreroko indigenei dei bat egin zien bakarrik ez uzteko. Gobernuz kanpoko erakundeak ere deitu zituzten bake-uhal bat sortzeko dialogoaren baitan. Gurutze Gorriak, gizarte zibilak eta polizia militarrak perimetroak eratu zituzten negoziaketak babesteko 19 ordezkari zapatista San Cristobal de las Casasera iristen ari zirelarik. Gauzak horrela, otsailaren 16an hasi ziren EZLN eta gobernu federalaren arteko elkarrizketak.\nMartxoaren 1ean, EZLN-k bere eskariak adierazi zizkion gobernuari; honek berriz, aldaketa politiko batzuk proposatu zituen legearen barnean. Elkarrizketa martxoaren 22an amaitu zen, adostasunik gabe, eta zapatistek kontsulta bat iragarri zuten komunitate indigenen gobernuko dokumentuak berrikusteko kazetariei zonalderako sarbidea isten zietelarik. Hala ere, martxoaren 23an Luis Donaldo Colosio Murrieta Errepublikarako hautagaia eraildua izan zen Lomas Taurinasen, Tijuanako kolonia batean. Erailketaren baldintzek susmoak piztu zituen goi-kargu politiko eta militarren artean.\n1994 erdialdereko, Armada federalak 12 mila soldadu eta ehundaka base militar zituen kokatuta. Iritzi publikoaren ustez, momentu batetik bestera sinatuko zen bakea. Gobernua kontrol politikoa berreskuratzen joan zen apurka-apurka. Ez zuten oztoporik ikusten hauteskunde federalak ospatzeko urte hartan. EZLN-ak, aldiz, bakea lortzeko esfortzu bat eginez, elkarrizketak hasi zituen otsailean; zapatistek, Manuel Camachok eta Samuel Ruiz obispoak tributoa egin zioten elkarrekin bandera nazionalari.\nEkainaren 10ean, \"Lacandona Oihaneko Bigarren Deklarazioa\" emititu zen, non boterearen, askatasunaren eta justiziaren arazoak birplanteatzea proposatzen zuten kultura politiko berri bat jaio zedin. Bi egun geroago, gobernuaren proposamenak errefusatu zituzten, Manuel Camachoren dimisioa eragin zuen; Jorge Madrazo ipini zuten bere lekuan.\nAbuztuaren 6ean, EZLN-k deituta, San Cristobal de las Casasen Konbentzio Demokratiko Nazionala (CND) hasten da. Epe ertainerako erabakia \"trantsizio gobernu bat ezartzea\" eta \"Konstituzio berri bat\" sortzea izan zen. CND-a desmobilizatu egin zen 1994ko hauteskundeen ondoren, non Ernesto Zedillo Ponce de Le\u00f3nek irabazi zuen. Chiapaseko estatuan, Eduardo Robledo Rinc\u00f3n atera zen irabazle protesta eta iruzur akusazioen erdian. Adibidez, indigena eta nekazariei bozka ezeztatzea, koakzioa, mehatxuak edota aktak aldatzea.\nUrriaren 13an, Samuel Ruiz obispoak ekimen berri bat azaldu zuen berriro elkarrizketak irekitzeko taldearen eta gobernuaren artean, EZLN-ak onartu zuena. Hala ere, abenduaren hasieran, zapatistek Eduardo Robledoren inposaketak su-etena apurtzen dute eta Amado Aveda\u00f1o Figueroa, \"El Tiempo\" egunkariko zuzendaria, \"izendatzen\" dute \"gobernadore errebelde\" gisa. Hala ere, abenduaren 14an Elkarrizketa eta Bake Komisioa ezartzen da, legegilez osatuta. EZLN-ren erantzuna itxitura militarrarekin amaitzea eta ofentsiba politikoa egoztea izan zen; 38 udalerri berri deklaratu ziren territorio errebelde abenduaren 19an. 23an, Gobernuko Idazkaritzak bitartekari berriak izendatzen ditu elkarrizketak hasteko zapatistekin. Hauek, euren tropen atzera-egite bat eta tregoa bat agintzen dute 1995eko urtarrilaren 6ra arte.\n1995.\n1995. urtearen hasieran, taldeak \"Lacandona Oihaneko Hirugarren Deklarazioa\" argitaratu zuen, non gizarteari Nazio Askapenerako Mugimendu bat proposatzen zion. Urtarrilaren erdialderako, Esteban Moctezuma gobernuko idazkaria zapatisten ordezkariekin bildu zen eta su-etena egitera konprometitu ziren soluzio politikorako prozesua berriro hasteaz gain. Otsailean egin zen Konbentzio Demokratiko Nazionalaren hirugarren saioa, hiru egunetan zehar, Quer\u00e9taron.\nOtsailaren 9an, Ernesto Zedillo Ponce de Le\u00f3n presidenteak zapatisten buruen identitateak zekizkiela iragarri zuen, eta horretaz gain, hauek harrapatzeko aginduak aurrera eramaten ari zirela ere esan zuen. Gauzak horrela, gobernu federal mexikarrak gerrillaren burua, Marcos subkomandantea, Rafael Sebasti\u00e1n Guill\u00e9n Vicente bezala identifikatu zuen, irakasle ohia eta filosofoa, 38 urtekoa. Haren atxiloketa agindu zuen armen erabilera eta terrorismoa leporatuz. Marcos subkomandanteak agerraldi batzuk eginak zituen, baina beti buru-berokia soinean zeramala. Bi egun beranduago, Armada mexikarrak Chiapaseko hainbat herriren kontrola berreskuratu zuen. 15 egunetan soilik, 20 mila pertsona baino gehiago mugitu ziren euren bizitokietatik oihanera, armadak hutsik geratutako espazioak okupatzen zituelarik. Era honetara, gobernu federalak estrategia bikoitz bat jarraitzen zuen matxinatuen aurka: alde batetik, negoziazio politikoa burutzen zen idazkatien bitartez, baina beste aldetik, zapatistak atxilotzeko aginduak ematen ziren.\nOtsailaren erdialdean, EZLN-ak ezin izan zion presio militarrari aurka egin, beraz, gerra eteteko deialdia egin zuen. Ezker alderdi eta erakundeek mobilizazio handiak hasi zituzten maila nazional zein internazionalean gobernua elkarrizketa berri bat hastera behartzeko. Egoera horretan, zapatistek armada mexikarra oihanetik ateratzeko baldintza ezarri zuten, atxiloketa ordenak ezeztatzeaz gain.\nMartxoan, Zedillo presidenteak eta Elkarrizketa Komisioak Elkarrizketarako, Kontziliaziorako eta Bakerako legea sinatu zuten, hilabete amaieran EZLN-ari bidali zitzaiona eta apirilaren 9an sinatu zutena. Horren ondoren, EZLN-ak \"Bakea eta Demokraziarako Kontsulta Nazional eta Internazionala\" ospatu zuen.\nApirilaren 22an, zapatisten eta gobernu federalaren arteko elkarrizketa hasi zen berriro, Marco Antonio Berna bitartekari gisa edukita, baina ez ziren adostasun batera iritsi. Maiatzaren 12an, EZLN-ak gobernuaren distentsio proposamenak errefusatu zituen; ondorioz, hilaren 14an gobernuak 7 bide proposatu zituen zapatistek euren kideak, armak eta antolakuntza mantenzeko. Ekainaren 7an, hirugarren elkarrizketa fasea jarri zen abian. Egun batzuk geroago, abuztuan Bakea eta Demokraziarako Kontsulta Nazionala egitea adostu zen. Uztailean negoziaketek aurrera jarraitu zuten, hilabete horretako 4. eta 5. egunetan zehazki. Zapatisten lau eskari aurkeztu zituzten eta 15 lan-mahai eratzea proposatu zuten. Abuztuaren 27an ospatu zen Kontsulta Errepublikako erakunde orotan.\nIrailaren 5ean, Ernesto Zedilloren argibideak jarraituz, Cocopak EZLN-a gonbidatu zuen Estatuaren erreforman eta negoziazio mahai nazionalean parte hartzera. EZLN-ren buru batzuk eta Cocopako kideak bildu ziren, \u00d3scar Gonz\u00e1lez Y\u00e1\u00f1ez diputatua, adibidez. Lan mahaiak ezartzeko arauak eta antolaketa erabaki ziren eta denbora gutxi barru martxan jarri ziren lehenengo mahaiko lanak (\"Eskubide eta Kultura Indigena\"). Bestalde, EZLN-a eta gobernuaren artean erabakitako sei taldeak ezarri ziren. Gobernuak Fernando Y\u00e1\u00f1ez Mu\u00f1ozen atxiloketa iragarri zuen, Germ\u00e1n komandantea izatea leporatuta, elkarrizketak eteteko arrazoia izan zena. Hurrengo egunean askatu zuten gizona. Urriaren 20ean, Chamulako gatazkek 6 hildako utzi zituzten.\n1996.\nUrtero bezala, \"Lacandona Oihaneko Laugarren Deklarazioa\" argitaratu zuten. Bertan, \"EZLN-an oinarritutako eta botereagatik borroka egiten ez duen politika independiente, autonomo eta baketsu\" berri bat eratzeko erabakia azaltzen zuten. Urtarrilaren 5ean, Marcos komandanteordeak bere oihaneko ezkutalekua utzi zuen eta San Cristobalera bidaiatu zuen Kultura eta Eskubide Indigenen Foru Nazionalean parte hartzeko. Hilaren 10ean amaitu zen topaketa erakunde berri bat Otsailaren 16an, zapatistek eta gobernu federalek Eskubide eta Kultura Indigenen Akordioak sinatu zituzten, non gobernua herri indigenak konstituzioan aitortzera konprometitzen zen.\nMaiatzaren 2an, Javier Elorriaga Berdegue eta Sebastian Etzin Gomezi 13 eta 6 urteko kartzela-zigorra ezarri zitzaien terrorismoagatik. EZLN-a hortaz jabetu zenean, ekintza hori bakearen aurkako probokazioa zela erabaki zuen eta elkarrizketa bidea itxi zuen. Ekainaren 6an, atxilotutakoen askapena aldarrikatzen zuen kanpaina nazional eta internazionalaren ondoren, lortu zuten sententziak ezeztatzea. EZLN-ak bere tropen alerta egoera eten zuen.Ekain eta uztail bitartean, San Cristobal de las Casasen, Estatuaren Erreformarako Forua egin zen. Abuztuan, Oventic, La Realidad eta gainerako Aguascalientesen, EZLN-ak Humanitatearen aldeko eta Neoliberalismoaren Aurkako Lehen Topaketa Interkontinentala antolatu zuen. 42 herrialde desberdinetako 3 mila pertsona, gehienak mexikarrak, elkartu ziren La Realidaden. Jendea 5 lan mahaietan banatu zen eta Marcos komandanteordeak \"Humanitatearen aldeko eta Neoliberalismoaren aurkako La Realidadeko Deklarazioa\" argitaratu zuen.\nIrailaren 2an, Armada Zapatistak elkarrizketetara itzultzeko bost baldintza ipini zituen:\nUrrian, EZLN-ak Ramona komandantea (giltzurruneko minbizia zuena) Mexiko Hirira bidaltzea erabaki zuen, urriaren 12an ospatu zen Kongresu Nazional Indigenan parte hartzeko. Kongresuan zehar, Ramona komandanteak \"gu gabeko Mexiko bat inoiz gehiago egon ez dadin\" esaldiarekin amaitu zen hitzaldia eman zuen.\n1997.\nGobernuak euren bost baldintzak arbuiatu zituela ikusita, EZLN Cocoparekin elkartu zen eta gobernuaren kontraproposamenari uko egin zion. Bestalde, baldintzak onartu arte, elkarrizketek ez zutela jarraituko baieztatu zuten. Gobernuari presioa egiteko ekintzak hasi zituzten; hala nola, Ramona komandanteak egin zituen mitinak. Uztailean, errebeldeek Chiapaseko hainbat hauteskunde zentroetako hauteskundeak eragotzi zituzten. Irailean, mila zapatista baino gehiago hiriburuan bildu ziren mitin handi bat egiteko.\nAbenduaren 22an, EZLN begiko zuten 45 tzotzil erailduak izan ziren talde paramilitar baten eskuetan Acteal-en, San Cristobaletik 50 km-tara. Ekintza hauek Actealeko Sarraskia bezala ezagutzen dira eta zigorgabe geratu ziren. Biolentzia ekintza hauek bultzatu zituzten 8 ofizialak 3 urte soilik egon ziren giltzapean.\n1998.\nUrtarrilean, emakume bat Chiapaseko polizia munizipalak tirokatuta hil zen Ocosingon, indigena martxa batean.\nOtsailean, gobernuaren idazkaritzak kanpaina bat hasi zuen atzerriko aktibista politikoak Chiapasetik aldentzeko. Hilaren 25ean, Reuters albiste agentziari eskaini zion elkarrizketa batean, Vicente Foxek, presidente izateko hautagaiak, esan zuen Marcos komandanteordeak Chiapasen, herrialdearen eta indigenen ongizatea nahi bazuen, adostasun batera iritsi beharko zirela lehenbailehen.\nApiriletik aurrera, Chiapaseko gobernua zapatistekin bat egiten zuten udalerriak deuseztatzen hasi zen. Ekintza hauetan, Belgika, Estatu Batuak eta Espainiako 12 atzerritar atxilotuak eta euren herrialdera bidaliak izan ziren. Kanpamendu militar bat eta muntai polizial bat ezarri ziren Taniperlasgo komunitatean eta Mugimendu Indigena Iraultzaile Antizapatista (MIRA) talde paramilitarraren eragina zabaldu zen. Maiatzaren 1ean \"Tierra y Libertad\" udalerri autonomo zapatista deuseztatu zen Las Margaritasen. Guztira 63 atxilotu, 3 zauritu eta 140 desplazatu izan ziren; 3 bortxaketa salaketa izan ziren gainera. Militarrak eta poliziak udalerriaren sarreretan eta erdigunean egokitu ziren. Ekainaren 3ko goizeko 6etan, Nicolas Ruiz udalerria eraitsi zuten 2.000 polizia eta militarren artean. Gas negar-eragilea eta biolentzia erabili zuten EZLN-ren jarraitzaileen aurrean. Informazio iturri askoren arabera, hainbat emakume haurdun astinduak izan ziren, hamarnaka haur zaurituak eta intoxikatuak izan ziren, etxeak erregistratu zituzten ordenik gabe eta bertan aurkitu zuten diru eta baliozko gauza oro lapurtu zuten. Azkenean, ekainaren 10ean, Armada mexikarrak, polizien laguntzaz, Chavajeval eta Uni\u00f3n Progresoko komunitateetan (El Bosque) sartu ziren. Egintza horretan EZLN-ko 9 kide hil ziren eta herritarrek ihes egin zuten mendietara, gutxi gorabehera mila pertsona. Lapurreta, arpilatze eta tenplu eta kapera profanazio salaketak jarri ziren. Animalia asko hil egin zituzten eta uzta pila bat suntsitu zen. Poliziak etxeetan aurkitu zituzten identifikazio dokumentu guztiak ere hartu egin zituen.\nUztailaren erdialdera, Marcos subkomandanteak \"Lacandona Oihaneko Bosgarren Deklarazioa\" emititu zuen, eskubide eta kultura indigenen legeak berrikusteko kontsulta nazional bat proposatuz.\n1999.\nMartxoan egin zen bosgarren deklarazioan proposatutako kontsulta, baina ez zuen erantzun politikoa ekainera arte izan. Guanajuatoko gobernadoreak elkarrizketa batean esan zuen \"Marcos subkomandantearekin hitz egiteko presa zeukala herrialdearen etorkizunaz hitz egin eta adostasun batera iristeko\". Abuztuan, errebeldeen eta Armada Federalaren arteko borroka berriro hasi zen. 9 soldadu hil ziren, baina kasu bakana izan zen. Denbora gutxi barru, gobernuak Chiapasen preso zeuden zapatista batzuk askatu zituen elkarrizketa berriro hasteko eskari bezala.\n2000.\nApirilean, Vicente Fox hautagaiak proposamen berri bat bidali zion Marcos komandaneteordeari, baina ez zuen erantzunik lortu. Maiatzean, zibil batzuek bi indigenei eraso egin zieten Polh\u00f3 udalerrian. PFPko kideak bidali ziren zonaldeko segurtasuna bermatzeko. Koordinatzaile zapatistak eta gobernuz kanpoko hainbat erakundek \"EZLN-arekiko probokazio garbi\" gisa hartu zuten.\nVicente Fox presidente kargurako hautatu zuten, eta bere lehen aginduetako bat armada gatazka gunetik kentzea izan zen. Gertakari honen ondoren, Marcos komandanteordeak elkarrizketa berrartzea onartu zuen. Bakea lortzeko baldintzak jarri zituen, adibidez, gobernu federalak gainerako talde armatu edo paramilitarrak desegitea.\n2001.\nUrtearen hasieran, Marcos komandanteordeak Informazio-gune Zapatistaren sorrera iragarri zuen, non gerrilleroen bidaien inguruko informazioa partekatu edota mobilizazioak abian jarriko ziren.\nVicente Foxek urtarrilaren 9an eskatu zion EZLN-ari gobernuarekin hizketaldi bat mantentzeko, baina hauen erantzuna negatiboa izan zen. Eskatutako zazpi posizio militarrak itxi ezean, ez zutela eurekin hitz egingo. Bien bitartean, Armada federala Cuxuajal, Ocosingoko komunitatetik irten zen.\n2005.\n2005ean igorri zen \"Lacandona Oihaneko Seigarren Deklarazioa\". Bertan, armak utzi eta politika egingo zutela adierazten zuten.\nAbuztuaren 5tik irailaren 18ra, EZLN-k Seigarren Deklarazioaonetsi zuten ezker alderdiko erakunde politiko, erakunde indigena, erakunde sozial, gobernuz kanpoko erakunde, erakunde edo talde kulturalekin, adineko, heldu eta haurrekin bilerak izan zituen. Bilera horietan, sei puntu eztabaidatu ziren: kanpainaren aldaketak, zein konbokatu eta zein ez, kanpainaren antolaketa egitura, beste antolaketa ahaleginak eta berehalako lanak.\n2012.\n2012ko abenduaren 21ean, hamar milaka pertsona EZLN-ri babesa emateko Chiapaseko 5 hiritan zehar ibili ziren isiltasunean: Ocosingo, Las Margaritas, Palenque, Altamirano eta San Cristobal. Martxa amaitu eta ordu batzuetara, adierazpen bat zabaldu zen poema forman, Marcos subkomandanteak sinatuta.\"2012ko abenduaren 21a\"\n\"A quien corresponda:\"\n\"\u00bfEscucharon?\"\n\"Es el sonido de su mundo derrumb\u00e1ndose.\"\n\"Es el del nuestro resurgiendo.\"\n\"El d\u00eda que fue el d\u00eda era noche.\"\n\"Y noche ser\u00e1 el d\u00eda que ser\u00e1 el d\u00eda.\"\n\"\u00a1DEMOCRACIA!\"\n\"\u00a1LIBERTAD!\"\n\"\u00a1JUSTICIA!\"\n \"Hegoekialdeko mendietatik, EZLN, Marcos Komandanteordea.\"\nItzulpena:\n\"Dagokionari:\"\n\"Entzun al duzue?\"\n\"Zuen mundua eraisten ari den soinua da.\"\n\"Geurea suspertzen ari dena.\"\n\"Eguna izan zen eguna, gaua zen.\"\n\"Eta gaua izango da eguna izango den eguna.\"\n\"DEMOKRAZIA!\"\n\"ASKATASUNA!\"\n\"JUSTIZIA!\"Mobilizaio honek 40 mila zapatista inguru bildu zituen, ugaritsuena izan zen 1994ko altxamenduaz geroztik. \"La Jornada\"ren arabera, horietatik erdiak San Cristobalen ibili ziren, 7 mila Las Margaritasen eta 8 mila Palenquen. Bestalde, \"El Pa\u00eds\"-en arabera, San Cristobalen 10 mila bildu ziren. Zifrez agin, isiltasuna faktore adierazgarria izan zen ekintza hartan. Hermann Bellinghausen poeta eta kazetariak horrela amaitu zuen bere kronika:\nBat-batean \"agertzeko\" tebeak, indigena errebealdeak \"desagertu\" egin ziren modu txukun eta isilean, goizaldean hiri honetara iritsi ziren modu berean. 1994. urteko EZLN-aren altxamendutik bi hamarkadetara, arduraturik, kuriositatez eta inongo gutxiespenik gabe harrera egin dion hirira. Alkatetzaren arkuen azpian, gaur bere lanak eten dituenak, hamarnaka okosingar bildu ziren mugikor eta kamerekin kaputxadunen kontzentrazio harrigarriari argazkiak ateratzeko. Tetriseko jolasean bezala bete zuten parkea, jardineren artetik aurrera eginez, koreografia bat zirudien antolamenduaz, goizean jarritako eszenatokira igo, ukabila altxa eta isilka esateko, \"hemen gaude\". Beste behin ere.\n2015.\n2015eko ekainean, EZLN-ak El Rosarion indigena batzuek aurkako ekintzak salatu zituen. Salaketa Mois\u00e9s subkomandanteak sinatu zuen eta erasoa urte horretako hilabete horretan gertatu zela baieztatu zuen. Bestalde, Las Abejas Gizarte Zibilaren Erakundeak ekainaren 23an indigena tzotzil bat eraildua izan zela salatu zuen.\nOinarrizko printzipioak.\nEZLN-ren ekintzak hiru oinarrizko printzipio minimoren gainean planteatzen dira:\nEZLN-ren Politika Adierazpenak.\nEZLN-k komunitate multzo bat eratzea erabaki zuen, Aguascalientes eta Caracoles izenekin bataiatu zituztenak.\nAguascalientes.\n1994 aldera, Konbentzio Nazional Demokratikoaren markoan, EZLN-k topaketa politikoak eta kulturalak egiteko espazio bat eraikitzeari ekin zion. Espazio horri Aguascalientes deitu zion. 1995 amaieran Aguascalientes berrien eraikuntza proposatzen dute, erresistentzia eta errebeldia sinbolo gisa. 1996rako \u00a0\"Aguascalientes I\" (La Realidad), \"Aguascalientes II\" (Oventic), \"Aguascalientes III\" (La Garrucha), \"Aguascalientes IV\" (Morelia) eta \"Aguascalientes V\" (Roberto Barrios) izango ziren EZLNren sede politiko-kulturalak. Zentro hauek auditorioak, osasun-klinikak, komunak, bainerak, liburutegiak, gradak eta logelak zituzten. Chiapasetik kanpo, beste Aguascalientes batzuk inauguratu ere egin ziren.\n1996ko urtarrilean, Chiapaseko \u201cgobernadore\u201d insurgenteak, Amado Aveda\u00f1o Figueroak, beste Aguascalientes bat ireki zuen Tijuana, Kalifornia Beherean. Hiriaren erdigunean, ikasleek eraiki zuten nagusiki. Xochimilco-n ere antolakunde indigena batzuen artean ere beste Aguascalientes bat sortu zuten.\nCaracoles.\n2003ko abuztuaren 8tik 10era bitartean, ordura arte Oventic-eko Aguascalientesen, Caracoles eta Juntas de Buen Gobierno neo-zapatisten sorrera festa ospatu zen EZLN-n gertatu ziren aldaketa batzuen ondorioz.\nErabakia Aguascalientesen funtzionamenduari buruzko analisi kritiko eta autokritiko luzearen ondoren hartu zen. Zapatismoa herrialdeko komunitate eta herri indioengana gerturatu zen Gobernu Federalarekin sinatu zuten \"San Andresgo Akordio\"ekin, nahiz eta hauek ez zituen legeak jaso 2001ean onetsi zen kultura eta eskubide indigenen atalean.\nGauzak horrela, Caracolek Aguascalientesak ordezkatu zituzten, baina hauek zituzten lurraldeak errespetatuz. Juntas de Buen Gobierno-ak Caracol Zentrua izenekoan kokatu ziren.\nLehen Intergalaktikoa.\n1996ko uztailean, Ana Mar\u00eda Maior Insurgenteak Aguascalientes II-an, Oventic-en irakurri zuen ongietorri diskurtsoa, \u201cI. Humanitateagatik eta Neoliberalismoaren aurkako Topagune Interkontinental\u201d-ean. Mundu-mailan, 4 mila pertsona inguru joan ziren topagunera. Bost hitzaldi eskaini zituzten: 1-Zein politika daukagu eta zein politika behar dugu? 2-Kuestio ekonomikoa, beldurrezko-istorioa 3-Kultura guztiak denontzat, eta medioak? Pintetatik ziberespaziora 4-Baden zein gizarte ez da zibila? 5-Mundu honetan mundu asko kabitzen dira.\nLanetan pertsona ospetsu askok parte hartu zuten; hala nola, Danielle Mitterrand, Eduardo Galeano, Daniel Viglietti, Alain Touraine, Yvon Le Bot, Carlos Monsivais, Adolfo Gilly, Octavio Rodriguez Araujo, Gis\u00e8le Halimi, Tessa Brisac, James Petras, Douglas Bravo, Pablo Gonzalez Casanova, Luis Villoro, Ofelia Medina edota Leon Gieco-k. Konklusio gisa, EZLN-k \"Errealitatearen Bigarren Adierazpena\" igorri zuen. Bertan, humanitatearen izenean eta neoliberalismoaren aurkako erresistentzia sare interkontinentalak sortzea proposatu zuten, egiturarik, nagusirik eta hierarkiarik gabekoak. Horrez gain, Topagunean parte hartu zuten herrialde eta nazioetan \"Humanitatearen aldeko eta Neoliberalismoaren aurkako Kontsulta Interkontinentala\" egitea proposatu zuten. Azkenik, Bigarren Intergalaktikoa Europan egitea ere bai.\nBigarren Intergalaktikoa.\n1997ko martxoan, \"Humanitatearen Aldeko eta Neoliberalismoaren kontrako Topagune Europarrean\", Pragan, Bigarren Intergalaktikoa gauzatzeko erabakia hartzen da. Sedeak Madrilen, Katalunian, Arrostan (Aragoi), Almu\u00f1ecarren eta El Indianon (Andaluzia) zeuden; gainera, Mendebaldeko Saharan Hirugarren Intergalaktiko bat burutzeko proposamena egiten da.\n1997ko komunikatu batean, Lehen Intergalaktikotik urte bat igaro ondoren, EZLN-k manifestatu zuen Topagunearen helburua \u201cMexikoren beste aurpegia erakustea zela; Mexiko indigena, Mexiko errebeldea eta beste herrialdeen parean historian bere lekua okupatzeko borrokan dirauena, amore ematen ez duen Mexiko, bere iragana onartzen eta etorkizuna eraikitzen duen Mexiko\u201d, alegia.\n48 herrialde desberdinetako 3 mila pertsona baino gehiagok hartu zuten parte Bigarren Intergalaktikoan. Topagunetik atera ziren konklusioak Munduko Merkataritza Erakundearen eta Maastrichteko Itunaren aurka borrokatuko zuten sare interkontinentalak sortzea izan ziren. Denbora bat igaro ondoren Herrien Akzio Globala (AGP) sortu zen 71 herrialdeetan; euren borroka nagusia Inbertsioen Akordio Multilateralaren (AMI) aurka egitea zen.\n\"La Digna Rabia\" festibala.\n2008ko abenduko eta 2009ko urtarrileko hainbat egunetan \u201cLa Digna Rabia\u201d festibala ospatu zen. Abenduaren 26tik 29ra \u201cCharros Reyes\u201d, Iztapalapan; abenduaren 31n Oventick-eko Caracolesen, Chiapasen eta urtarrilaren 2tik 5era San Cristobal de las Casasen. Festibalaren helburua EZLN-ren 5. urteurrena ospatzea zen eta bide batez, euren ideiak zein ziren erakustea."}
{"id": "8685", "revid": "336", "url": "https://eu.wikipedia.org/wiki?curid=8685", "title": "Islamiar fundamentalismo", "text": "Islamiar fundamentalismoa Mendebaldetik Islamean oinarritutako doktrina politiko anitzari ematen zaion izena da. Mundu islamiarrean doktrina hauei Islam politiko deritzaie, normalean. Horrela, Islamiar fundamentalismoa deritzoguna definitzen zaila bada ere, bere zutabeetako batzuk ondoko hauek izan daitezke:\nIslamiar fundamentalismoa deritzoguna ulertzeko, ezinbestekoa da mugarri hauek kontuan hartzea:\nIslamiar fundamentalismoak bere burua Koranaren (islamaren liburu sakratua) betetzaile eta betearazletzat aurkezten du. Txikitatik buruz ikasi eta arretaz kopiatzen dute. Hura da irakurtzeko lehenengo liburua, kode bakarra eta bizitzarako araua.\nGobernu fundamentalistak ezarri diren herrialdeetan, islama da eremu publikoan ager daitekeen erlijio bakarra. Erlijiosoek gobernuan parte hartzen dute, eta Korana, modu kontserbadorean interpretatua, lege-iturri da.\nHerrialde horietan sharia legea dago ezarrita. Lege horren arabera, Koranaren aurkako irainak, Hadd esaten zaienak, gogor zigortzen dira: besteak beste, adulterioa harrika hiltzerekin zigortzen da; harreman homosexualak burua moztearekin zigor daitezke; alkohola edatea publikoki azotez jota zigortzen da; eta lapurreta, lapurrari esku bat moztuta.\nIzendapenari buruz.\nAipatu bezala, fundamentalismo terminoa ez da oso egokia (nahiz eta askotan Mendebaldean hala erabiltzen den), termino hau ez baita ez musulmana ezta arabiarra ere. Aitzitik, \"fundamentalismoa\" AEBetan sortutako kontzeptua dugu (1920 aldean) eta, beraz, kristautasunarekin lotutakoa. \"Islamismo\" kontzeptuarekin berdin gertatzen da, berau Frantzian asmatu baitzen XIX. mendean. Ildo honetan, arabiar zein musulmanek \"Islam politikoaz\" hitz egiten ohi dute.\nGaur egungo estereotipo zabaldua.\nGaur egun islamiar fundamentalismoaz hitz egiterakoan, Al-Qaedaz eta Osama bin Ladenez hitz egiten da. Hau sinplifikazio handiegia da, islam politikoaren barruan tendentzia eta korronte ugarri baitago."}
{"id": "8687", "revid": "237", "url": "https://eu.wikipedia.org/wiki?curid=8687", "title": "Islamiar fundamentalismoa", "text": ""}
{"id": "8689", "revid": "1545", "url": "https://eu.wikipedia.org/wiki?curid=8689", "title": "Arabia", "text": "Arabia edo Arabiar penintsula hego-mendebaldeko Asiako penintsula zabala da, hiru itsasoren artean dagoena: Persiar golkoa du ekialdean, Indiako ozeanoa hegoaldean eta Itsaso Gorria mendebaldean. 3.237.500 kilometro koadroko eremua hartzen du, eta 2014an 77.983.936 biztanle zituen. Arabiar Penintsula mundu osoko penintsularik handiena da.\nGeografia.\nArabia Ekialde Hurbilean dago, Asia eta Afrikaren arteko mugan. Itsaso Gorria du mendebalde era hego-mendebaldean, Persiar golkoa ipar-ekialdean, Sortaldea iparraldean eta Indiako ozeanoa hego-ekialdean. Saudi Arabia, Yemen, Oman, Arabiar Emirerri Batuak, Qatar, Bahrain eta Kuwait herrialdeek osatzen dute penintsula. Klima basamortukoa da, guztiz lehorra.\nMuga politikoak.\nPenintsula osatzen duten herrialdeak hauek dira: Kuwait, Qatar eta Arabiar Emirerri Batuak ekialdean, Oman hego-ekialdean, Yemen hegoaldean eta Saudi Arabia erdialdean. Bahraingo uharte-herrialdea penintsulako ekialdeko kostaldearen ondoan dago. Yemenek Sokotrako artxipelagoan duen jurisdikzioa dela eta, Penintsulako inguru geopolitikoak Guardafui itsasartea eta Somaliako itsasoaren aurka egiten du hegoaldean.\nBahrein, Kuwait, Oman, Qatar, Saudi Arabia eta EAUko sei herrialdeek Golkoko Lankidetza Kontseilua (CCG) osatzen dute.\nSaudi Arabiako Erresumak penintsularen zatirik handiena hartzen du. Penintsulako biztanle gehienak Saudi Arabian eta Yemenen bizi dira. Penintsulan munduko petrolio erreserbarik handienak daude. Saudi Arabia eta EAUak eskualdeko aberatsenak dira ekonomikoki. Qatar, penintsula nagusian dagoen Persiar Golkoko penintsulako herrialde bakarra, Al Jazeera arabierazko telebista-katea eta Al Jazeera English ingelesezko filiala daude bertan. Kuwait, Irakeko mugan, herrialde garrantzitsua da ikuspegi estrategikotik, Estatu Batuek 2003an zuzendutako Irakeko inbasioa eratu zuten koalizioaren indarren bilgune nagusietako bat izan baitzen.\nBiztanleria.\nHistorikoki biztanle gutxi izan dituen arren, Arabia politikoa nabarmentzen da hazkunde demografikoaren tasa altuagatik, bai etorkinen eskulan ugariaren ondorioz, bai jaiotza-tasa altuen ondorioz. Biztanleria nahiko gaztea da, eta gizonak dira nagusi genero-proportzioan. Estatu askotan, hegoasiarren kopurua tokiko herritarrena baino handiagoa da. Lau estatu txikienek (azaleraren arabera), kostalde osoa Pertsiar Golkoan dutenak, munduko hazkunde demografiko muturrekoena dute, eta hirukoiztu egiten dira 20 urtean behin, gutxi gorabehera. 2014an, 77.983.936 biztanle zeuden Arabiar Penintsulan (atzerriratuak barne). Arabiar Penintsula munduko sexu proportzio desberdinena izateagatik da ezaguna, eskualde batzuetan (bereziki ekialdean) emakumeak adin helduan daudenen laurden bat baino ez baitira.\nHiriak.\nHamar hiririk populatuenak hauek dira:\nPaisaia.\nGeologiaren ikuspegitik, eskualde honi azpikontinente arabiarra deitzen zaio, plaka tektoniko propio baten gainean baitago, arabiar plaka, gainerako Afrikatik urrunduz joan dena (Itsaso Gorria osatuz) eta iparralderantz mugituz, Asiarantz, plaka euroasiarreraino (Zagros mendiak osatuz). Agerian dauden arrokak modu sistematikoan aldatzen dira Arabian zehar, eta antzinakoenak Itsaso Gorritik gertu dagoen Arabiar-Nubiar ezkutuan daude, Pertsiar Golkorantz gazteago bihurtzen diren aurreko sedimentuek gainjarriak. Semail ofiolita, agian Lurrean hobekien kontserbatzen dena, EAUetako mendietan eta Omango iparraldean dago ikusgai.\nPenintsularen egitura honakoa da: \nArabiak laku edo ibai iraunkor gutxi ditu. Eremu gehienak wadi izeneko ur-ibilgu iragankorrek drainatzen dituzte, eta lehor daude, euri-denboraldian izan ezik. Hala ere, penintsularen zati handi baten azpian antzinako akuifero ugari daude, eta ur hori azaleratzen den lekuetan oasiak sortzen dira (adibidez, Al-Hasa eta Qatif, munduko oasi handienetako bi), eta nekazaritza ahalbidetzen dute, batez ere palmondoena. Horri esker, penintsulak munduko beste edozein eskualdek baino datil gehiago ekoitzi ahal izan zituen. Oro har, klima oso beroa eta idorra da, nahiz eta salbuespenak egon. Gune garaienen altitudeak epelago bihurtzen ditu, eta Arabiar Itsasoko kostaldeak brisa harrigarriro fresko eta hezeak har ditzake udan, kostaldeko goranzko korronte hotzak direla eta. Penintsulan ez dago baso trinkorik. Basamortura egokitutako fauna eskualde osoan dago.\nNASAren Gravity Recovery and Climate Experiment (GRACE) satelitearen datuen arabera (2003-2013), Kaliforniako Unibertsitateak Irvinen (UCI) zuzendutako eta Water Resources Research-en 2015eko ekainaren 16an argitaratutako ikerketa batean aztertu ondoren, munduko sistema akuifero gainkargatuena sistema akuifero arabiarra da, eta horren mende daude 60 milioi pertsona baino gehiago ura lortzeko. Hogeita hamazazpi akuifero handienetatik hogeita batek \"iraunkortasunaren inflexio-puntuak gainditu dituzte eta agortzen ari dira\", eta horietatik hamahiru \"estresatuta daudela uste da\".\nHistoria.\nIslam aurreko Arabia.\nK.a. IX. mendeko testu akadtar eta hebrearrek Mesopotamiako basamortuan, gaur egun Arabia denaren ipar-mendebaldean, kokatzen dute \"Aribi\", \"Arabu\", \"Arubu\"(akadtarrek) eta \"Arab\" (hebrearrek) deituriko herria. Geroago, gerrak galdu arren, beti matxinadetan aritzen ziren arabiarrak aipatu zituzten asiriarrek beren kroniketan. Persiak nolabaiteko eragina izan zuen arabiarrengan: K.a. 481ean, Xerxes I.aren armadako gudarien artean, arabiarrak ere baziren.\nArabiaren iparraldean egokituriko herriek (hebrearrak, babiloniarrak, persiarrak) antzinako ekialde klasikoari begira bizi behar izan bazuten ere, Arabia hegoaldean bizi ziren herri semitek arras zibilizazio berezia izan zuten. Kristo aurreko testu hebrear batek ematen du Sabako estatu baten berri. K.a. 24an, Zesar Augustok Egiptoko gobernaria igorri zuen lurralde haiek konkistatzera. Hego Arabia nekazaritzako teknika aurreratuei esker (ureztatze-teknikak eta terrazak) lorturiko gaiez bizi zen, baina gainerako arabiar lurraldeetako bizimodua zeharo bestelakoa zen. Beduino nomadak azienda-hazkuntzatik bizi ziren, eta oasietan laborantza- eta azienda-hazkuntzaz bizi ziren taldeak nomaden razzien mendean zeuden. Horiezaz gainera, Mesopotamia, Siria eta Palestina inguruko lurraldeetan ere bizi ziren arabiarrak. Arabiako Nabatea (Petra, hiriburua) erromatarren aliatua izan zen. 106. urtean, Trajanok bereganatu, eta Arabiako probintzia eratu zuen.\nIII. mendearen bukaeran, lakhmidarrak nagusitu ziren Siriako basamortuan, erromatar eta sasandarrekin aliatu, eta Bizantziotik egotzitako nestoriotarrak onartu zituzten. Beste dinastia bateko arabiarrak, ghassanidarrak, Bizantziorekin elkartu eta kristau monofisita bihurtu ziren. Islama sortu zen garaian, politeismo arabiarraz gainera, kristautasun monofisita, kristautasun nestoriarra eta judaismoa ziren Arabiako penintsulako erlijioak.\nIslamaren garaia.\nVII. mendean, Mahomak Arabiako tribu guztiak batu zituen Medinako estatu musulman berriaren inguruan. Laugarren kalifa izendatu ondoren piztu zen gerra zibilaren garaitik aurrera, penintsulatik kanpora lerratu zen arabiar aginpidea. Mendebaldeko Arabiako gobernariak Medinan eta Mekan aukeratzen zituzten, eta ekialdekoek Basoran zuten egoitza. Medina eta Meka hiri santuak ziren garai hartan arabiarren erlijioaren eta kulturaren gune nagusiak. Abbastar Kalifa-herriaren garaian, Bagdad izan zen Arabiako hiri nagusia. Arabian barne-gatazka handiak izan ziren, ordea: ibadiek lau mendez burujabe izan zen erresuma eraiki zuten Omanen.\nIX. mendean, berebiziko propaganda lana egin zuten kalifen aginpidea zalantzan jartzen zuten Aliren aldekoek. X. mendean, karmatar ismaildarren matxinada Arabian barrena zabaldu zen, eta beste hiriburu bat eraiki zuten: al-Ahsa. X. mendearen erdialdetik aurrera, indartu zen Mekako aginpidea, xerif titulua harturik. Hainbat dinastiak izan zuten, mendeetan zehar, xerif kargu hori: fatimitarrek, seljuktarrek, aiubtarrek eta mamelukoek. Yemenen, aginpide askeari eutsi zioten rasuldarrek (1228-1446) eta, 1506. urtean, Yahya Sharaf ad-Dinek gure egunetara iritsi den zaidien Imam dinastia sortu zuen.\nSelim I.ak 1517an Egipto konkistatu ondoan, Turkiako otomandarren mende gelditu zen Arabia.\nWahhabismoa eta Bani-Saudiarrak.\nXVIII. mendean, Islam aratz eta garbi baten alde jardun zuen Muhammad ibn Abd al-Wahhab garbizalearen dotrina izugarri zabaldu zen Arabian. Aldaketa garrantzizkoak izan ziren Arabian. Muhammad ibn Saud dotrina horren aldeko gartsu bihurtu zen, eta haren semeak Meka hartu zuen 1803an: bertako xerifea egotzi, eta saudiar wahhabisten aginpidea Arabia osora zabaldu zuen. Otomandar sultanak Muhammad Ali, Egiptoko paxari, agindu zion saudiarren matxinada iraungi zezan, eta saudiar estatua ezartzeko lehen saioak porrot egin zuen. Wahhabistek eta saudiarrek Arabia erdialdera jo behar izan zuten babes bila.\nXIX. mendeko lehen erdialdean hasi zen Europaren kolonialismoa penintsulan zabaltzen. Britainiarrek kolonia bihurtu zuten Aden 1839. urtean. Al-Hijaz, Arabia mendebaldeko lurraldea, baizik ez zen otomandarren esku gelditu. XX. mendearen hasieran, Abdulaziz ibn Saud saudiarrak mugimendu wahhabista berrantolatu zuen, erakunde militar oso ongi prestatuak eratuz. Lehen Mundu Gerran, ingelesak saudiarrez eta Mekako xerifeaz (Hussein bin Ali) baliatu ziren turkiarrei aurre egiteko. Geroago, ingelesek Hussein xerifeari eutsi eta Arabiako errege eta kalifa zendatu zuten 1924an. Abdulaziz ibn Saudek ez zituen, ordea, armak utzi: Asir herrialdea hartu zuen 1920an eta, Najd basamortu-eremu handiaren jabe egin ondoren, Hijaz eskualdeari eraso zion. Meka eta Jidda hiriak 1925ean hartu zituen, eta 1932an Saudi Arabia erreinuaren sorrera aldarrikatu zuen."}
{"id": "8691", "revid": "1830", "url": "https://eu.wikipedia.org/wiki?curid=8691", "title": "Komunismo", "text": "Komunismoa sistema politiko, ekonomiko eta sozial bat da; hor, ondasunen eta, bereziki, ekoizpen-bideen jabetza (lurra, fabrikak...) komuna eta langileena da. Berdintasunean oinarritutako gizarte klaserik, dirurik eta estaturik gabeko gizarte bat du helburutzat.\nKontzeptuaren garapena.\nEremu teorikoan, adibide ugari daude historian zehar: Platon; Tomas Moro eta haren \"Utopia\"; Erdi Aroko eta Aro Modernoko erreformatzaile sorta on bat, bereziki Erreforma Protestanteko adar batzuk, hala nola anabaptismoa; XVII. mende erdiko ingeles erradikalak; edo Fran\u00e7ois-No\u00ebl Babeuf eta Berdinen manifestua (1795).\nGizartea antolatzeko ideologia gisa, praktikan, komunismoaren printzipioak esperientzia erlijioso ugaritan ageri dira (adibidez, kristautasun primitiboa, katarismoa, anabaptismoa, M\u00fcnsterreko matxinada\u2026) edo Erdi Aroko eta Aro Modernoko Europan gertatutako nekazarien matxinadatan. Hartaz, mundu osoan eta historian zehar izan diren jabetzarik gabeko gizarte berdintzaileak definitzeko erabil dezakegu \"komunismo\" terminoa, hitzaren erabilera hertsitik eta hura dialektikoki sortu duten europar klase sozialetatik harago.\nKapitalismoaren eta liberalismo ekonomikoaren aurkako ideologia eta mugimendu politikotzat ere azaldu da komunismoa, bereziki langileen esplotazioaren aurka, eta hainbat herrialdetan diharduten alderdi komunistek sustatzen dute.\nGaur egun \u2014eta ideologia sozial, politiko eta ekonomiko gisa\u2014, batez ere Karl Marxen i Friedrich Engelsen ideietan oinarritzen da, \"Alderdi Komunistaren Manifestuan\" azaldu bezala, nahiz eta gerora beste ekarpen garrantzitsu batzuk izan dituen ideologia horrek, batez ere Leninen eskutik. Terminoak hartu duen zentzuaren ondorioz, gaur egun \"komunista\" hitza marxismoarekin identifikatzen da, mugimendu komunista batzuk Marxen tesietatik bereizten diren arren, hala nola komunismo libertarioa.\nModu nominalean batzuetan, neurri handiagoan edo txikiagoan besteetan, komunismoa herrialde batzuetako sistema izan zen XX. mendean. Eragin handieneko herrialde komunista Sobietar Batasuna izan zen, 1922-1991 urte bitartean. Bigarren Mundu Gerra eta gero Europako hainbat herrialdek komunismoari ekin zioten, besteak beste Alemaniako Errepublika Demokratikoak, Poloniak, Hungariak, Txekoslovakiak, Jugoslaviak, Albaniak, Bulgariak eta Errumaniak. Herrialde horien komunismo garaia Sobiet Batasunarekin batera desagertu ziren. Egun ere badira euren burua komunistatzat jotzen duten erregimen politikoak, hala nola Txinako Herri Errepublikakoa, Ipar Koreakoa, Vietnamgoa, Laoskoa eta Kubakoa.\nPraktika gisa, eta albo batera utzita sozialismo erreala, esperientzia iraultzaile puntual batzuk (adibidez, 1936an Aragoin edo Katalunian izandakoak), edo Kubako kastrismoa, \"komunismoaren\" barruan har daitezke 1960ko eta 1970eko bizitza kolektiboko esperientzia alternatibo eta kontrakulturalak \u2015hala nola mugimendu hippyarekin lotutako komunak. Alde horretatik, gizarte antolaketa komunistaren elementuak ikus daitezke komunitate zapatistetan edo 1990eko hamarkadako okupa mugimenduan.\nTerminoa.\n\"Komunista\" eta \"komunismo\" hitzak 1840 inguruan agertzen dira Frantzian, \"sozialista \"eta \"sozialismo\" hitzak agertu eta hamar bat urtera. Horrela, komunista adjektiboa 1840ko uztailaren 1ean Pariseko kanpoaldean egindako oturuntza izendatzeko erabili zen, non mila mahaikide baino gehiagok parte hartu zuten, gehienbat, langileak, eta, bertan, \u00abbenetako berdintasuna\u00bb lortzeko, soilik politikoak izango ez ziren erreformak aplikatzeko beharra defendatu zen.\nFrantzian, orduan, bi joera komunista zeuden: \"kabetismoa\", eragin handiagokoa, eta \"neobabismoa\". Lehenengoa, \"ikariar\" izeneko \u00c9tienne Cabeten jarraitzaileek osatu zuten; hark, 1839-1840 urteetan, \"Ikariarako\" \"bidaia\" argitaratu zuen, Thomas Morok eta Tommaso Campanellak hasitako tradizio utopikoari heltzen zion lana, nahiz eta eleberri historiko baten itxurapean argitaratua izan. Bigarrena, zuzenean, Fran\u00e7ois Babeuf-en eta 1795eko bere \u00abBerdinen manifestuarekin\u00bb lotuta zegoen, zeina Filippo Buonarrotik bizirik mantendu zuen. Neobabista haiek, 1840an, publiko egin zuten \"berdintasunezko langileen fede-aitormena,\" non azaltzen baitzuten, besteak beste:\nFrantziatik, Parisen lekututako Heinrich Heine poeta alemaniarrak zioenaren arabera, komunistak ziren \u00abarreta merezi zuen alderdi bakarra\u00bb; komunismo eta komunista terminoak Alemaniako estatuetan eta Suitzan zehar hedatu ziren Lorenz von Stein-en \"Der Sozialismus und Communismus des heutigen Frankreichs\" (Sozialismoa eta Komunismoa Frantzia Garaikidean\")\" izenburupean 1842an Leipzigen argitaratutako liburuari esker \u2014Wilhelm Weitlingek, August Beckerrek eta beste batzuek laster erabili zuten\u2014, baita Britainia Handian ere, beste bide batzuetatik abiatuta. Beckerrek, 1844an, \"Was wollen die Kommunisten?\" (Zer nahi dute komunistek?) argitaratu zuen, eta bertan esan zuen:\nKomunismo hitzak, apurka-apurka, jatorrizko sozialismoa ordezkatu zuen, edo, behintzat, horrekin nahasi zen. Hala ere, \"komunista\" eta \"sozialista\" ez ziren, hertsiki, hitz baliokideak, komunistak sozialistengandik bereizten baitziren argiago baieztatzen ziren ideiengatik, hala nola klase borrokaren errealitatetik eratortzen zen iraultzaren beharra, hau da, Estatuaren konkista gizarte berria lortzeko. Ezberdintasun horiek izan ziren Karl Marx eta Friedrich Engels komunista hitza, eta ez sozialista, hartzera bultzatu zutenak 1847an sortu zuten Ligari, jendaurrean jarritako beraren manifestuari erreferentzia egiteko. Engelsek, 1890ean azaldu zuenez, 1840ko hamarkadan \u00abiraultza politiko gutxiegitasun soilez sinetsita gizartearen errotiko eraldaketa eskatzen zuten langileen zatiak, gero \"komunistatzat\" jo zuen bere burua\u00bb, bien bitartean, beren buruari sozialista deitzen ziotenen gehiengoa langile-mugimendutik kanpo zegoen, eta klase \"hezien\" laguntza bilatzen zuten: \u00abeta jada garai hartan gogor onartzen genuenez \"langile klasearen emantzipazioak langile klasearen beraren lana izan behar zuela\", ezin genuen zalantzarik izan bi izendapenetatik zein aukeratu behar genuen\u00bb. Iraultza Boltxebikera arte ez zen \"sozialismo\" hitza proletarioen diktaduraren trantsizio etapa izendatzeko erabili.\n1848. urtetik aurrera, sozialismo eta komunismo hitzak finkatu, eta gainjarri ziren, garai batzuetan identifikatuz eta beste batzuetan ezberdinduz, eta garapen historikoaren etapa desberdinak ezaugarritzeko ere erabili ziren.\nHistoria.\nIdeiaren sorrera.\nIdeia komunistak antzinakoak badira ere, komunismoaren aldaera nagusiaren abiapuntua Karl Marxek eta Friedrich Engelsek 1848an argitaratu eta ideologia komunistaren aitzindaritzat jotzen den \"Agiri Komunista\" izenburuko manifestuan dago. Hain zuzen, komunismoa, adiera zabalduenean, marxismoan txertatzen da: horren arabera, gizarte aldaketa sistema ekonomikoak eragiten du funtsean, hain zuzen sistema ekonomikoa kontrolatzen dutenen eta kontrolatzen ez dutenen arteko klase-borrokan; horrela, kapitalismoan ekoizpen-bideen jabe den burgesia eta burgesiak esplotatzen duen proletarioen edo langileen klasea daude aurkari; proletarioek beren egoeraren kontzientzia eskuratu, beren burua Alderdi Komunistan antolatu, iraultza egin eta boterea eskuratzerakoan, proletarioen diktadura jarriko lukete indarrean; kapitalismoak gizakien artean sortutako gatazkak gaindituta, proletarioen diktadura eta bere tresna guztiak desegin eta gizarte komunista sortuko litzateke.\nGauzatzea.\nKomunismoaren printzipioak gauzatzeko ahaleginetan aurrera atera zen lehen iraultza Errusiakoa izan zen, 1917an. Iraultza horren liderra Vladimir Ilich Ulianov \"Lenin\" izan zen, eta hark zioen Errusiaren iraultzaren emaitza \u00abkapitalismoaren kate-mailarik ahulena\u00bb Errusia zelako gertatu zela. Berez, garai hartan Errusiak atzerapen teknologiko eta industriala nabarmena zuen, bere ekonomiaren oinarri nagusia nekazaritza sasifeudala izanik.\nErrusiako Iraultzak industriaren jabetza pribatua ezabatu, nekazaritza kooperatibak sortu eta ekoizpen baliabideen biderkatzearen alde egin zuen nabarmen. Leninen helburu nagusietarikoa Errusian argindarra zabaltzea izan zen; berak zioenez, sozialismoa sobietak gehi argindarra zen.\nStalinen garaian industrializazioaren erritmoa azkartu egin zen, eta are gehiago Bigarren Mundu Gerra hurbildu zenean, industria astuna eta elikagaien ekoizpenari lehentasuna eman baitzitzaion. Ekonomian bost urteko planak ezarri ziren, eta Stalinek Sobietar Batasuneko Alderdi Komunistaren barruan sortutako disidentziari aurre egin behar izan zion.\nLehen Internazionala.\nLehen Internazionala (edo \"LNE\", Langileen Nazioarteko Erakundea) izan zen langile klaseari lotutako sindikatuak eta alderdi politikoak erakunde bakarrean lehenik elkartzeko saioa. Londresen sortu zen, langileen arteko bilera batean, 1864an. Lehen kongresua 1866an egin zuen, Genevan. 1872an Londresetik New Yorkera eraman zuten egoitza. Bere garaian, Internazionalak 1,2 milioi kide izatera iritsi zen mundu osoan, nahiz eta bere kazeta ofizialak 8 milioiko tirada izan.\nLangileen Nazioarteko Erakundeak anarkismoaren eta marxismoaren arteko gatazka ideologikoak nabarmendu zituen.\nLNE ez da nahastu behar Langileen Nazioarteko Elkartearekin, urte asko geroago, 1922tik 1923ra, anarkistek eta anarkosindikalistek sortua Berlinen.\nBigarren Internazionala.\nLehen Internazionala birsortzeko zenbait porroten ondoren, 1889an Bigarren Internazionala sortu zen, zenbait alderdi sozialista eta laborista bildu zituena. 1916an desegin zen, Lehen Mundu Gerra hasi ondoren. Bigarren Internazionalak egungo sozialdemokraziaren oinarriak finkatu zituen.\nHirugarren Internazionala.\nBigarren Internazionala desegin zelarik, Lehen Mundu Gerraren aurkako talde sozialista iraultzaileek Zimmerwaldeko Konferentzia deitu zuten 1915eko irailean, eta Kienthalgo Konferentzia, 1916ko apirilean. Bilkura haiek Nazioarteko Hirugarren Internazionalaren aurrekari zuzena izan ziren, \"Komintern\" errusierazko laburtzapenaz ezagutua (errusieraz \u041a\u043e\u043c\u0438\u043d\u0442\u0435\u0440\u043d, \u041a\u043e\u043c\u043c\u0443\u043d\u0438\u0441\u0442\u0438\u0447\u0435\u0441\u043a\u0438\u0439 \u0418\u043d\u0442\u0435\u0440\u043d\u0430\u0446\u0438\u043e\u043d\u0430\u043b edo \"Naziorateko Komunista\"). Lehen kongresuan eratu zuten, 1919an, Petrograden, Alderdi Boltxebikearen ekimenez; urte batzuk geroago, alderdi hori bilakatuko zen Sobietar Batasuneko Alderdi Komunista. Hirugarren Internazionalak behin betiko haustura ekarri zuen talde sozialdemokratekiko, eta Sobietar Alderdi Komunistak ezarritako jarraibideei jarraitu zien.\nNazioarteko honetan ere agertu zen estalinisten eta trotskisten arteko gatazka. Trotskistek nazioarteko lehen lau biltzarren zilegitasuna besterik ez zuten onartu, Hitler Alemanian boterera iritsi baino lehen egindakoak, hain zuzen. Une hartan, trotskistak behin betiko banandu ziren Internazionaletik, eta Laugarren Internazionala eratzen hasi ziren.\n1943ko maiatzaren 15ean, Teherango Batzarra egin ondoren, Internazional Komunistaren batzorde exekutiboak, \u00abalderdi komunisten heldutasuna kontuan hartuta\u00bb, eta herrialde kapitalista aliatuen errezeloak saihesteko, Internazionala desegitea erabaki zuen.\nAlderdi komunistak Errusiako Iraultzaz geroztik.\nPostulatu marxistak jarraitzen zituen lehen iraultza izan zen Errusiakoa, 1917an. Mugimenduaren buruzagi Vladimir Leninek kontraesan kapitalisten ebazpen hura azaldu zuen, esanez kapitalismoak \u00ablotura ahulenean\u00bb huts egin zuela, Marxek eta Engelsek uste izan zutenaren aurka. Hain zuzen, Errusia garapen industrial eskaseko herrialdea zen, nekazaritza sistema ia feudal batean oinarritua.\nErrusiako Iraultzaz geroztik, \"komunista\" izendapena Sobietar Batasunarekin bat egin zuten alderdi marxistek soilik jaso zuten. Errusiako iraultzak jabetza pribatua kendu zuen industrian, nekazaritza kooperatibak sortu zituen, nekazarien artean parte hartzea sustatuz (geroago, erregimen estalinistan, nahitaezko kolektibizazio bihurtuta), eta produkzio bideak ugaritzera jo zuen, lau urteko gerra zibil baten erdian. Leninen lehen helburuetako bat izan zen Errusia elektrifikatzea (Leninek behin esan zuen komunismoa \u00absobietarrak gehi elektrizitatea\u00bb zela).\nStalinen gobernuan, industrializazioa pausoz pauso azkartu zen, nazioarteko egoera tentsio handia kontuan hartuta. Bigarren Mundu Gerrak areagotu egin zuen industria astuna eta elikagaien industria sortzeko prozesua, eta, aldi berean, handitu egin zituen estatuaren kontrolak. Aldi horretan, sozialismorako trantsizio etapa bat izan zen, bosturteko zenbait planaren bidez, baina, aldi berean, Alderdiaren Komunistaren eta Batzorde Zentralaren burokraziaren esku botere politikoa gero eta gehiago kontzentratu zen; Stalinen eta bere kideen arabera, hori beharrezkoa zen gerra baldintzengatik. Maila politikoan, Alderdi Komunistaren barruko oposizioko sektore disidenteen jazarpen politikoa areagotu egin zen, geroago, Hirugarren Internazionalera zabaldu zena. Ildo politiko autoritario horren adierazle nagusia Purga Handia izan zen.\nKominform.\n1947. urtean \"Kominform\" (Informazio Komunistaren Bulegoa) izeneko erakundea sortu zen, Kominternen ordez. Bulgaria, Txekoslovakia, Frantzia, Hungaria, Italia, Polonia, Sobietar Batasuna eta Jugoslaviako alderdi komunistak biltzen zituen. 1956an desegin zen.\nLaugarren Internazionala.\nTrotski Sobietar Batasunetik kanporatu zutenean Stalinekiko lehia zela eta, 1929ko urtarrilaren 20an, Ezkerreko Oposizioko jarraitzaileek, Frantzian elkarturik, pentsatu zuten Hirugarren Internazionala estalinismoaren mende geratu zela, eta ez zela gai izango langile klasea boterera eramateko. Ondorioz, Laugarren Internazionala.\nLaugarren Internazionalak jazarpen latz bat jasan zuen, bere historian zehar, zenbait gobernu kapitalistaren, sobietar polizia sekretuaren eta Hirugarren Internazionaleko zenbait alderdiren aldetik. Sobietar Batasunaren jarraitzaileek eta, geroago, maoistek Laugarren Internazionala eta trotskismoa, oro har, marxismoaren, boltxebismoaren eta komunismoaren aurkako hartzen dituzte.\n1940tik aurrera, Laugarren Internazionalak zenbait zatiketa jasan zituen. Ordutik, zenbait antolamenduk Laugarren Internazionalaren ordezkari edo oinordeko izateko esklusibotasuna aldarrikatu izan dute, nahiz eta, beste batzuek, haren ondare edo programa politikoa aintzat hartuta, zatiketaren aurkako berreraikitzearen alde egiten duten.\nAlderdi komunistak XX. mendean.\nMunduko leku bakoitzean hedadura gehiago edo gutxiago izan arren, alderdi komunistak gutxitan iritsi ziren boterera. Salbuespenak Ekialdeko Europako herrialdeak izan ziren, SESBen ezarritako erregimen politikoaren kontrolpean egon zirenak, Stalin boterera iritsi ondoren, 40 urtez baino gehiagoz. Bigarren Mundu Gerraren amaieran, nazien armadaren porrota eragin zuelarik Armada Gorriak, Europako ekialdea mendean hartu zuen. Hala ere, bai Jugoslaviak, bai ondoren Albaniak eta Errumaniak beren autonomiari eutsi zioten, sarritan Moskurekiko desadostasunak argiro azalduta. Ekialdeko Europako herrialdeetatik kanpo, komunistak boterera iritsi ziren Txinako Herri Errepublikan, Ipar Korean, Vietnamen eta Kuban \u2014matxinada armatuen edo gerrillarien bidez, bakoitza bere Alderdi Komunistak zuzendu edo eraginda, nekazarien eta herri sektoreen laguntzarekin.\nTxilen, 1970eko hamarkadaren hasieran, \"Unidad Popular\" (Herri Batasuna) alderdien koalizioa gobernura iritsi zen, Salvador Allende buru zela, 1970eko iraileko hauteskundeak irabazi ondoren. Gobernu koalizioa ezkerreko alderdi eta mugimenduak biltzen zituen aliantza bat zen, parlamentuan gehiengorik ez zuena. Alderdi Komunistak parte hartzen zuen. beste batzuekin batera, hala nola Alderdi Sozialista, Ezker Kristaua, Alderdi Erradikala eta Ekintza Popularreko Mugimendu Unitarioa (MAPU, Demokrazia Kristau Demokraziatik banandua). Koalizioaren kontsigna nagusia izan zen \u00absozialismorako bide baketsua\u00bb, Allenderen inguruko aliantza politikoaren oinarri programatikoa, baina garai hartako mugimendu iraultzaile guztiek babesten ez zuena. Bide horrek berekin zekarren sozialismoa eraikitzea estatu parlamentario burgesaren berezko erakundeen bidez, fronte popularren estrategiari jarraituz, \u00abprogresistatzat\u00bb edo \u00abherrikoitzat\u00bb jotzen ziren indar politikoen arteko hauteskunde koalizioan oinarrituta gobernuak ezartzeko. Esperientzia hori zapuztu egin zuen zentroko eta eskuineko indarren oposizio gogorrak, Estatu Batuen laguntzarekin, azkenean estatu kolpea eragin baitzuen 1973an. Matxinada militarraren ondorioz, Salvador Allende presidente sozialistaren heriotza ez ezik, \"Movimiento de Izquierda Revolucionaria\" alderdiak edo MAPUren zati marxistak gidatutako langile erresistentziako guneak (hala nola \"industria kordoiak\") guztiz deuseztaturik gelditu ziren. Parlamentua deseginda eta erregimen militar zorrotz eta odoltsu bat ezarrita, hurrengo urteetan errepresio sistematiko jarraitu bat ezarri zuen, ez bakarrik Alderdi Komunistaren aurka, baizik Allenderen gobernuetan parte hartutako erakunde politiko eta sindikatu guztien aurka.\nNazioarteko mugimendu komunistak krisi ugari jasan zituen XX. mendean zehar. Lehena, Leon Trotski Sobietar Batasunaren zuzendaritzatik urruntzearekin lotua, Stalinekiko desadostasun sakonek eraginda. Mexikon erbesteratu zen Trotski; han Ramon Mercader agente estalinistak erail zuen. Armada Gorriko gidari ohiak \"iraultza etengabea\" aldezten zuen.\nBigarren krisi handia Sobietar Batasunaren eta Txinaren arteko liskarrak eragin zuen, nazioarteko politikari dagokionez. Faxismoa Europan gailendu zen garaietatik, Sobietar Batasunak inperialismoarekiko bizikidetza baketsu bat eta batasun politika bat bultzatu zituen burgesiaren indar demokratikoekin, mundu kapitalistan jarduten zuten alderdi komunistei zegokienez. Txinako Alderdi Komunistak inperialismoarekin zuzenean borrokatzeko politika zuen, nahiz eta haren aurka zeuden burgesia nazionalekin akordioak lortzen ahalegintzen zen. Politika desberdin horrek beste eten sakon bat eragin zuen alderdi komunista askotan. 1970eko hamarkadan, txinatarren aldeko komunismoak aliantza bitxiak eragin zituen, gobernu bakoitzak Pekinekin zuen harremanaren arabera.\nAlderdi komunistak Bigarren Mundu Gerraren ondoren.\nBigarren Mundu Gerra amaitzean, Sobietar Errepublika Sozialisten Batasuna mundu mailako potentzia handi bat zen. Stalinen heriotzarekin, 1953an, bere metodoen \"nortasunaren gurtza\" deiturikoaren kritika bat egin zuen erregimenak. Khrustxov buru zelarik, \"desizoztearen\" etapa hasi zen. Horrek ez zuen eragotzi, baina, geroago Khrustxov bera metodo autoritarioez salatua izatea.\nTxinako Herri Errepublikak aurrera egin zuen,1949an Txinako Alderdi Komunistaren zuzendaritza militarrari esker sortua, Mao Zedong buru zela eta armada oparo batek sostengatua. Kontraesan gero eta handiagoen artean, forma ekonomiko mistoak \u2015hau da, kapitalismotik hartutako antolamendu batzuekin\u2015 onartzen hasi zen, 1970eko hamarkadatik aurrera, Deng Xiaoping buru zela, baina alderdi bakarraren sistema politikoa aldatu gabe eta Estatuaren kontrol politiko eta polizial zorrotza lasaitu gabe.\nBigarren Mundu Gerraren ondoren, Europako bi alderdi komunista, frantsesa eta italiarra, asko hazi egin ziren, bakoitza bere herrialdean indar politiko giltzarri bihurtzeraino. Mugimendu sindikalean eragin zabala zeukaten, ordezkaritza parlamentarioa zuten eta barne politikan aliantza politika konplexu batez jokatzen zuten. Sobietar Batasunarekiko kritiko izan ziren alderdi askotan. Jarrera independente horrek eurokomunismoaren muin bihurtu zituen bi alderdiak; joera horren ikuspuntua izan zen hauteskunde parlamentario pluripartidisten bidez herrialde kapitalista batean boterea lor zitekeela. Eurokomunismoak behin baino gehiagotan egin zion aurre Sobietar Batasuneko Alderdi Komunistari, eta horregatik, besteak beste, iritsi zen hedapen zabala izatera, bereziki Italian. Frantziako Alderdi Komunistak ez zuen aldatu, hala ere, aurreko garaietan garatutako kudeaketa metodo guztiz zentralista. Ez zen hain zurruna izan Italiako Alderdi Komunista. Honek, gainera, Kristau Demokraziarekiko \"konpromiso\" \"historikoaren\" politika diseinatu zuen, balizko aliantza taktikoak baino askoz harago zihoana. Espainiako Alderdi Komunista ez zen hain boteretsua, eta eurokomunismoarekin bat egin zuen arren, diktadura frankistatik erregimen konstituzional berrirako trantsizioan aldarrikapen historiko askori uko egin zion, monarkia onartuz eta Moncloako Itunen alde eginez.\nAlderdi komunistak SESB erori ondoren.\n1991n, Perestroika izeneko erreforma pribatizatzaileak egiten saiatu ondoren, barne krisia bizkortu eta Gerra Hotzak nahiz mendebaldeko potentziek presionatuta, Sobietar Errepublika Sozialisten Batasuna bere kontraesanen aurrean amildu zen. Sistema politikoa eta instituzionala bertan behera gelditu zen eta batasuna osatzen zuten errepublikak independentzia hartu zuten. Berlingo harresia suntsitzea, Alemaniako Errepublika Demokratikoan, izan zen SESBen eragin eremuko bloke osoaren gainbeheraren ikur.\nSobietar Batasuna erori ondoren, alderdi komunistek eraldaketa eta zatiketak jasan zituzten mundu osoan. Frakzio batzuek politika erreformista hartu zuten, beste batzuek globalizazio kapitalistaren aurkako taktika garatu zuten, kapitalismo kontsumista deritzonak baztertutako masekin loturak estutu nahian eta, kasu batzuetan, komunismo libertarioari begira. Aurreko hamarkadetan marxismoaren jarraitzaile askok mugimendu sozialdemokratak bultzatu zituzten Europan eta Latinoamerikan.\nKuban, 1959ko iraultza orduan Alderdi Komunistakoak ez ziren gazte iraultzaileek gauzatu bazuten ere, Alderdi Komunista hegemonikoa bihurtu zen, hein handi batean, Estatu Batuek ezarri zuten blokeo ekonomikoaren ondorioz, herrialdeko ekonomia gero eta SESBen mendekoago bihurtu baitzen. SESB erori zenean, Kuba komunismoaren gotorleku bakarti gisa gelditu zen Amerikan, nahiz eta atzerriko kapital pribatuen parte hartzea onartu, turismoari begira.\nTxinako Herri Errepublikan ere eraldaketa sakonak garatu ziren nazioarteratzearen eta aldarrikatutako printzipio politikoetatik asko aldentzen den eredu ekonomiko baten inguruan, estatu kapitalismoaren eta merkatu sozialismoaren erdibide moduko batean.\nVietnamen eta, neurri apalagoan, Laosen, Txinaren norabide bereko erreforma bidean sartu ziren; Ipar Koreak, aldiz, erreforma liberalizatzaileen aurkako eta patriotismoaren nahiz ekonomia sozialistaren aldeko jarrera itxiari eutsi zion, nahiz eta azkenaldian atzerriko kapitala sartzea ahalbidetzeko mekanismoak hartzen ari den.\nErrusian, Sobietar Batasuneko Alderdi Komunista izandakotik abiatuta Errusiar Federazioko Alderdi Komunista sortu zuten 1993an. Alderdi horrek komunismoaren alderdi ohikoak konbinatzen ditu abertzaletasun sendo batekin bere planteamenduetan. Ideologikoki, nazional boltxebismoa deitu izan da, hau da, antikapitalismoaren borroka soziala nazionalismoarekin konbinatzea. Dena dela, 1920ko hamarkadaz geroztik, joera hori, neurri batean, Sobietar Batasuneko Alderdi Komunistan bizirik egon zen. Errusiar Federazioko Alderdi Komunista berriak botoen %\u00a040 baino gehiago lortu zuen 1996ko lehendakaritzako hauteskundeen bigarren itzulian, %\u00a024 1999ko legegintzaldikoetan eta %\u00a019 2011ko eta 2021eko legegintzaldikoetan.\nKomunismoa soziologian.\nKomunismoak, kontzeptu soziologiko gisa ulertuta, ekoizpen- eta/edo kontsumo-ondasunak erabat komunean edukitzean oinarritutako ordena sozioekonomikoari egiten dio erreferentzia.\n\u00c9mile Durkheim soziologoaren definizioan, komunismoa gizarte-ordena (berez komuna) gisa deskribatzen da, non kontsumoa kolektiboki antolatzen den, ekoizpenean papera libreki eta indibidualki aukeratzen den bitartean (nahiz eta lanaren produktua komunitatearen zerbitzura egon). Komunismoa horrela definitzen da sozialismoaren aurkaritzan, bertan kolektiboki ezartzen baitira ekoizpena eta lanaren forma; kontsumoa, berriz, pribatuan gozatzen da, eta gizarteari, askatasunez, egindako lan-ekarpenaren mende dago:\nBadirudi Max Weber ekonomialari eta soziologoa bat datorrela definizio horrekin \"etxeko komunismoa\" deiturikoari dagokionez, baina ez komunismoari orokorrean dagokionez. Weberren ustez, \"sozialismo\" terminoa, helburu praktikoetarako, komunismo modu \"arrazional\" bat deskribatzeko modua bezala erabil daiteke, non gizabanakoen ekoizpena eta kontsumoa ere modu kolektiboan antolatzen diren; balizko komunismo aurremodernoetan, berriz, ekoizpena eta kontsumoa, banaka, libreak dira, baina horien helburua eta jatorria, hurrenez hurren, funts kolektibo komun bat dira beti:\nWeberrek komunismoaren izaera produkzioa antolatzen duen plangintza orokor gisa deskribatzen du merkatuko gizarte batekin kontrastatuz:\nFerdinand T\u00f6nnies soziologoak deskribatzen du, komunismoan, ekoizpen bitarteko sozialen eta fabrikatutako ondasunen azken helburua kolektiboa denez (eta, aldi berean guztien artean partekatua) kideek bizi eremu komun bakar batean zuzenean parte hartuz inplikatzen dituela. Kontzeptu hori partekatua da, \u00f1abardura etimologiko gisa, terminoaren kontzeptua ondorioztatzeko.\nKarl Marxek, bere lehen eskuizkribuetan, komunismoaren ideiak deskribatu zituen, bere garapenerako baldintzak sortzen dituen jabetza pribatuaren izaeraren arabera, proiektu sozial gisa hartzen dituen garapenaren izaera eta formak, baina definizio esentzialista eta komunismoaren eta sozialismoaren arteko bereizketarik egiten saiatu gabe, egileak aurreikusitako etorkizuneko antolaketa sozialak tradizionalismo komunitarioaren eta kontraktualismo sozietarioaren elementuak konbinatu eta gaindituko lituzkeelako.\nBere aldetik, Friedrich Engelsek giza gizarteen garapen historikoaren hasieran komunismo primitiboko aldi bat egon zen ideia hartu zuen Lewis Henry Morgan antropologoarengandik, eta bere \"Familiaren jatorria, jabetza pribatua eta Estatua\" liburuan sistematizatu zuen, non bere izaera soziologia enpirikotik hurbilago dagoen ikuspegi batetik deskribatzen den.\nMarxismoak bat egiten du ondorengo soziologia klasikoarekin: komunismoa bereizi egiten dela lanaren banaketan ez espezializatzeagatik eta ondasunen zirkulaziorako dirurik ez egoteagatik..\nSoziologiaren ikuspegitik komunistatzat defini daitezkeen gizarte-ordenamenduen adibide historiko zehatzen artean, honako hauek aipa daitezke: komunismo kristau aurremodernoa (Eliza katoliko primitiboaren familia-komunismoa), eta modernoa (Tomas Morok sistematizatua eta M\u00e1nchesterreko Shaker-ek esperimentatua, Gerrard Winstanley-ren zulatzaileak eta Wilhelm Weitling-en Justuen Ligako langile-mugimenduak bultzatua), pertsiar mazdakismoaren forma protokomunistak, komunismo feudala, azken aldiko Marxen arreta erakarri zuena (Errusiako Mir tradizionalak, Santa Kilda-ko eskoziar uhartetarrak), komunismo erlijioso milenaristaren aldaera sekularizatuak (Gabriel Bonnot de Mably, Morelly) eta mugimendu ez-iraultzaileak, hala nola hippy komunena eta kibbutz israeldarrena, besteak beste. Bizimodu komunista horiek gehienak ez dira egon ezartzen dituen doktrina politiko baten mende.\nKritika.\nAntikomunismo terminoa erabiltzen da, adiera zabalenean, komunismoarekiko aurkakotasun edo etsaitasun jarrera teorikoen eta praktikoen multzoa izendatzeko. Hala, antikomunismoa izan daiteke posizionatze ideologiko hutsa, diskurtso politiko egituratu bat, ekintza politiko bat edo propaganda egitea. Alta, antikomunismo hitzaren zentzua aldakorra da, izan ere, \"komunismoa\" berak ere herrialdeetan oso mamitze desberdinak izan baitu. Antikomunismoaren nolakotasuna azaltzen duten faktoreak lotuta daude borrokatu nahi den komunismo motaren ezaugarriekin.\nKontzeptua XIX. mendean sortu zen eta XX. mendean bilakaera luzea izan zuen, batez ere, boltxebikeek Errusian 1917ko urrian boterea eskuratu eta SESB sortu ondoren: ordutik, funtsean, antikomunismoa erregimen komunisten eta inspirazio leninista eta estalinista zuten alderdien kontrako jarrera bezala definitu zen. 1930eko hamarkadan, antisemitismoarekin batera, Alemania naziak martxan jarritako politiketako bat izan zen. Bigarren Mundu Gerraren ostean, antikomunismoa Estatu Batuen barne eta kanpo politikako funtsezko elementu bihurtu zen, SESBerekin aurrez aurre kontrajarriko dena Gerra Hotzaren garaian."}
{"id": "8692", "revid": "237", "url": "https://eu.wikipedia.org/wiki?curid=8692", "title": "Komunismoa", "text": ""}
{"id": "8693", "revid": "237", "url": "https://eu.wikipedia.org/wiki?curid=8693", "title": "Vladimir Illich Ulianov, Lenin", "text": ""}
{"id": "8695", "revid": "336", "url": "https://eu.wikipedia.org/wiki?curid=8695", "title": "Buenos Aires", "text": "Buenos Aires Argentinako hiriburu eta hiririk handiena da. Metropolia hiri autonomoa da, eta herrialdea osatzen duten 24 barrutietako bat edo \u00ablehen mailako jurisdikzioak\u00bb dira. Botere betearazle, legegile eta judizial propioak ditu. Herrialdearen erdialde-ekialdeko eskualdean dago, Rio de la Platako hegoaldeko ertzean, Pampako eskualdean. Buenos Airesko Probintziak 1880. urtean laga zuen Buenos Aires Hiria herrialdeko hiriburu federala izan zedin; 2020tik aurrera \"hiriburu nagusitzat\" hartzen da, 24 hiriburu alternatiborekin batera. 1994ko konstituzio-erreformaren arabera, autonomia-araubidea du.\nBere hiri-ehuna hegoaldean, mendebaldean eta iparraldean Buenos Aires probintziarekin eta ekialdean R\u00edo de la Platarekin muga egiten duen abaniko baten antzekoa da. Ofizialki, hiria 48 auzo biltzen dituzten 15 komunatan banatuta dago. 1880tik gaur arte \"Hiriburu Federala\" ere deitzen zaio, nahiz eta 1996tik ez den ofizialki izen horrekin agertzen ez bere Konstituzioan ez Konstituzio Nazionalean.\nHiriak biztanle ditu eta Buenos Aires Aglomeratu Handiak (Buenos Aires Hiri Autonomoak berak eta Buenos Aires Probintziako zenbait alderdik osatzen dute) 17.541.141 biztanle ditu. Hispanoamerikako bigarren aglomeraziorik handiena da, Hego Amerikako bigarrena eta munduko 20 hiri handienetako bat.\nBuenos Aires hiri kosmopolita eta helmuga turistiko garrantzitsua da. Azpiegitura konplexua duenez, Amerikako metropolirik garrantzitsuenetako bat da, eta alfa kategoriako hiri globala da, merkataritzan, finantzetan, modan, artean, gastronomian, hezkuntzan, entretenimenduan eta, batez ere, bere kultura nabarmenean dituen eraginengatik. Mercer Human Resource Consultingek egindako bizi-kalitatearen azterketa baten arabera (2019), hiria 91. postuan dago mundu mailan, eta Latinoamerikako bigarren mailan, Montevideoren ondoren. \"Per capita\" errenta eskualdeko altuenetakoa da. Munduko 25 hiri garrantzitsuenetako bat da.\nHiri-profila nabarmen eklektikoa da. Estilo kolonial espainiarra, art dec\u00f3, art nouveau, neogotikoa, italianizatzailea, frantses borbonikoa eta akademizismo frantsesa nahasten dira. Azken horregatik, Europak bere arkitekturan gune jakin batzuetan izan zuen eragin nabarmenaz gain, \"Amerikako Paris\" ezizenaz ezagutzen da munduan.\nGeografia.\nArgentinako erdi-ekialdean dago, Ozeano Atlantikora isurtzen den Rio de la Plataren eskuineko bazterrean. Beste aldeko ertzean Uruguaiko Colonia del Sacramento, eta urrunago, 220 km-ra, Montevideo.\nHidrografia.\nAintzira eta ibai asko zeuden hiria dagoen lekuan. Ibaien arteko garrantzitsuenetakoak Terceros, Maldonado, Vega, Medrano Cilda\u00f1ez eta White dira. 1908. urtean ibai asko beste leku batzuetatik bideratu zituzten, ibaien ur-goraldiak hiriaren azpiegiturak hondatzen zituztelako. Hala ere, ez zituzten estali eta zubi ugari egin zituzten. 1919. urtean estaltzea erabaki zuten eta lanak 1927an hasi egin ziren. Lehenak 1938ean amaitu ziren eta besteak, Maldonado bezala, 1954. urtean.\nKlima.\nKlima subtropikal hezea du eta, Ozeano Atlantikoaren eraginez, muturreko tenperaturak ezohikoak dira. Uda beroak eta hezeak dira eta urtarrila izaten da hilabete beroena: 24,9 gradu, batez bestekoan, egunez. Negua hotza izaten da gauez, baina egunez tenperatura epela da: batez besteko minimoa 8,1 gradu eta maximoa 16,3. Elurra oso ezohikoa da, azken elurtea 2007koa izanik. Udaberrietan eta udazkenetan eguraldiaren ezaugarriak aldakorrak dira.\nAuzoak.\nAuzo asko dira, 48 ofizialki, ehun esan ohi den arren herri abesti bat dela-eta, eta batzuek izen ezofizialak dituzte. Ipar-ekialdekoak erosmen ahalmenaren aldetik aberatsenak badira ere, hegoaldekoak pobreenak dira Ezagunenetako batzuk hauek dira:\nHistoria.\nPedro de Mendoza espainiar itsasgizonak fundatu zuen 1536an, Nuestra Se\u00f1ora del Buen Aire izenarekin, baina indigenek handik bost urterao txikitu zuten.\nBeste 40 pasatu ziren Juan Garai urdu\u00f1arrak gaur egun Plaza de Mayo dagoen lekuan hiria berriro sortu arte. Plano lauki eta arrazional bat ere diseinatu zuen.\n1602. urtean hiriko biztanleria 500 pertsona ingurukoa zen eta Brasilekin komertziatzen ziharduten. Buenos Aireseko jendeak behien larrua saltzen zuen, atzerritiko beste produktuen truke. Biztanleek behien okela, adarrak eta koipea kontsumitzen zituzten.\n1680. urtean, portugesak Buenos Aires aldera iritsi ziren eta hiritik hurbil ezarri zuten kanpamendua. Alkate Jose de Garrok ultimatum bat bidali zien leku horretatik alde egiteko. Ezezkoa erantzun ziotenean, hiriko 3000 gizon bildu zituen eta beste herri batzuetako beste gizon kopuru ezezagun batekin batera, portugesei eraso egin zien, baita garaipena eskuratu ere. Garaipena ederki asko ospatu zuten hirian eta Espainiako erresuman hiria garrantzia gehiago hartu zuen.\nBerehala Andeetako probintzietarako portu (Potosi hiriko zilar meatzeak) eta jarduera handiko kontrabando gune bihurtu zen. 1776an R\u00edo de la Platako Erregeorderriko hiriburu izendatu zuten.\nIndependentziaren ondoren.\n1853tik 1860ra bitartean estatu burujabea izan zen. 1880. urtean hiriburu federala eta izen bereko probintziaren hiriburu bihurtu zen. Urte horretan, hiriak 337.617 biztanle zituen.\n1876.ean Espainiako Gobernuak Bizkaia, Gipuzkoa eta Aabari foruak kendu zizkinean, erreakzio bat sortu zuen. Horrela, 1877.ean hamahiru gaztek \"Laurak Bat\" elkartea sortu zuten eta elkartzeko leku bat erosi zuten. Gerora,1882ko azaroaren 1eanan, leku hori Euskara enparantza izan zen. Egun horretan \"Euskarina\" elkarteko orkestra parte hartu zuen. Independencia, Caridad (gaur egun Urkiza generala kalea), Estados Unidos eta Rioja kaleen artean kokatu zen. Enparantzan pilotaleku ikaragarria egin zen eta Hego Ameriketako handiena zela esaten da, 4000 pertsonentzako lekua baitzuen.\nMomentu horretan, enparantza erdigunetik aldenduta kokatzen zen baina hiriko pertsona garrantzitsuenak bertara joaten ziren egun garrantzitsuetan, baita herrialdeko lehendakari batzuk ere.\n1885ko apirilaren 19ean, 8000 pertsona bildu ziren enparantza horretan, \"Chiquito de Eibar\" Indalezio Sarrasketa eibartarra-ren eta Uruguaiko \"Paysandu\" Pedro Zabaleta-ren arteko pilota jokoa ikusteko. Dirudienez, Argentina barrualdeko biztanleak eta Uruguaitik etorritakoak bertan elkartu ziren.\nOndorengo urteetan hiria hedapen urte batzuk izan zituen eta enparantza alboko zelaien prezioa goraka joan zen. 1897tik aurrera Laurak Bat elkartea beste leku batean elkartzen hasi zen. XX. mendean hiria enparantza alboko lursailetara hedatu zen eta 1902. urtean Laurak Bat salmentan jarri zuten emparantza eta urte horretako Azaroaren 15ean saldu egin zuten. Enparantza zatitu egin zen eta berriz saldu, betirako desagertuz eta Buenos Aires-eko historia zati bat betirako galduz. Enparantzan zeuden Gernikako Arbolaren anaitxoa eta fundazio plaka hartu zuten eta lekua aldatu zuten.\nAzkenean, Belgrano kaleko 1144 era aldatu ziren 1904. urtean.\nXIX. mendeko azken urteetan eta XX. mendeko lehen urteetan hiria aldaketa ugari izan zituen. Biztanleriari dagokienez azkunde handiena 1895tik 1914ra izan zen. Urte haietan munduko hazkunderik handienetako hiria izan zen, eta 1914ean 1.575.000 biztanle baino gehiago zituen (momentu hartan munduko hiririk handienetakoa bilakatu zen). Hogei urte baino gutxiagoan biztanleria bikoiztu egin zen.\nGarraioen arloan honako aldaketak nabarmentzen dira; 1908. urtean, portu berria egitea erabaki zuten eta 1913. urtean, hiria Hego Ameriketako lehen metroa izan zuen. Portu berria 1919. urtean bukatu zuten, eta Cordoba etorbidearen iparraldean kokatu zen.\n1941ean General Paz etorbidea amaitu zuten lau urteko lanak bukatu ondoren.\n1955ean hiria Plaza de Mayo enparantzaren bonbardaketa jaso zuen. Badirudi militar talde bat eta zibil batzuk batera egin zutela eta bertan 308 pertsona hil zituzten eta 700 zauritu baino gehiago izan ziren.\n1976. urtean, autoen ugaritasunaren ondorioz autopista berriak eraikitzeko planak egin ziren. Hauek bidesaria izateko planeatu ziren. Autopistak 1978. urtean hasi ziren eta \"25 de Mayo\" eta \"Perito Moreno\" 1980ko Abenduaren 6ean ireki ziren. lan hauek burutzeko lansoru asko hartu zituen gobernuak eta jendea haserreratu zuen, gainera, lan batzuk bertan bera utzi zituzten eta lurrak ez zituzten bueltatu eta azkenean legez kanpoko lurrak bihurtu ziren.\n1992ko martxoaren 17ean, 14:45 etan auto bonba bat eztanda egin zuen Israel-go enbajadaren kontra eta 29 pertsona hil zituen. Bi urte geroago, 1994ko uztaileko 18ean, 9:53etan AMIAko xedearen kontra beste eztanda bat izan zen., 85 hildakorekin eta 300 zauritu baino gehiagorekin.\n1994ean konstituzioa aldatu zuten eta hiriak bere konstituzioa edukitzera pasa zuen. 1996an Hiri Autonomoaren izendapena jaso zuen. Hori dela eta, urte horretan Fernando de la Rua hautatu zuten.\n2001ean, istilu ugari egon ziren hirian lehendakaria boteretik kentzeko. Hildako ugari egon ziren eta horren eraginez lehendakaria boteretik kentzea lortu zuten.\nDemografia.\nHiriak 2.891.082 biztanle ditu (2010ean), 203\u00a0km\u00b2ko eremuan. Inguruko hirigune zabal osoa kontuan hartuta (Buenos Aires Handia), 2010ean 12.741.364 biztanle zituen\nHiriaren arazoak.\nMetro sare murriztua du. 61 km besterik ez baitu. Nahiz eta mende bat baino gehiago izan, autobusen elkarte pribatuen indarra dela eta, ez da beste hiri batzuetan bezala handitu. Adibide bezala, Santiago de Chile hiriak 100 km baino gehiagoko sarea du.\nBerdegune gutxi ditu; Osasunaren Mundu Erakundeak 10 m karratu pertsonako berdegunea gomendatzen du, osasun ona bermatzeko eta hiriak 2 baino gutxiago ditu. Horren harira, 2007tik 2014ra hiriak 44,5 hektarea galdu zituen berdeguneetan. Barne desberdintasunak ere badaude; adibidez, Almagro auzunea berdegune gutxiago ditu Palermo auzunearekin konparatuz. Berdeguneak aztertuta, guztira 425.000 zuhaitz daude hirian. Arazo honi aurre egiteko, hiriko gobernuak plan berri bat eratu du, berdegune gehiago sortzeko asmoarekin.\nIbaien kutsadura oso handia da. Hiriak Rio de la Plata eta Riachuelo ibaien ertzean dago eta biek kutsadura ikaragarria daukate: Riachuelo munduko ibairik kutsatuenetakoa omen da.\nGarraioa.\nGarraiobide anitz daude hirian, hiri barnean zein probintziarekin lotzeko. Autobusa, trena eta metroa garraiobide publiko nagusiak dira. Autobusa nagusi da: kolektibo izeneko sisteman, 135 linea daude. Azken urteetan, Metrobus izeneko sistema emendatu da, ibilbide nagusietan autobus erreiak baitarabiltza. Metroa ere oso erabilia da. \"Subte\" izenaz ezagutzen da eta sei linea eta 47,5 kilometro ditu.\nKirola.\nBoca Juniors eta River Plate hiriburuko futbol talde nagusiak dira, eta elkarren artean lehia handia dute. Argentinako ere talde nagusiak ere badira.\nTurismoa.\nBuenos Airesek 5,5 milioi turista inguru izan ditu azken urteetan. Hego Ameriketako hiririk turistikoena da. Lekurik bisitatuenak alde zaharra, San Telmo eta Monserrat auzuneak dira. San Telmon Dorrego enparantzan igandero egiten den azoka bisita daiteke. Handik hurbil, Nuestra Se\u00f1ora de Bethlem eta San Telmo elizak bisita daitezke. Herrialdeko museo historikoa ere oso hurbil dago. Recoleta auzunean, berriz, Liburutegi Nazionala eta Arte Ederreko Museo Nazionala daude.\nEuskal diaspora.\nEuskaldunak presente izan dira Buenos Airesen historian garai kolonialetik, bereziki Juan Garai bizkaitarrak bigarren fundazio funtsezkoa 1580an egin eta hiriaren disposizioa plano batean jaso zuenetik. Argentinako euskal diasporaren erakunde nagusietako batek, hots, Juan de Garay Fundazioak, hiriaren sortzailearen izena darama. Fundazio hark Plazoleta 11 de Junio deritzona babesten du, 1580ko fundazioa gogoratzen duen Etxe Arrosaren ondoan (han da Juan Garairen eskultura bat halaber).\nGarai kolonialaren amaieran garrantzia izan zuen hiriaren historian Martin Alzagak, 11 urterekin iritsi zena Buenos Aireresera 1767an, euskara baizik ez zekiela. 1806an alkate izendatu zuten Aramaion sortutako gizon hura.\nHiriko euskal erakunde zenbait dira Laurak Bat elkartea (1877an sortua), Iparraldeko Euskal Etxea (1895ean sortua eta euskarazko estatutuak idatzi zituena), Euskal Echea elkartea (1904an sortua), Euskaltzaleak (1944an sortua, ordutik euskara irakasketa dedikatua, besteak beste), Lagun Onak abesbatza (1939an sortua), Iparralde dantza taldea edo Alkartasuna abesbatza.\nHirian badira Gernikako Arbolaren kimu edo anaietako batzuk (Hego Amerikan, Santiago de Chile hirian ere badagoelako beste \"anaia\" bat). Aipagarriena Juan de Garay plazan gobernu etxe ondokoa; Laurak-Bat euskal etxeko jantokian bada beste bat, 1906. urtean landatua.\nAipatzekoa da Pedro Maria Ota\u00f1ok bere Artzai Mutila opera Argentinan idatzi eta Buenos Airesen bertan munduratu izana.\nHerri, hiri eta lurralde senidetuak.\nBuenos Aires ondorengo herri, hiri eta lurraldeekin senidetuta dago:\nBuenos Aires Iberoamerikako Hiriburu Hirien Batasunaren (gaztelaniaz: \"Uni\u00f3n de Ciudades Capitales Iberoamericanas - UCCI\") (portugesez: \"Uni\u00e3o de Cidades Capitais Ibero-americanas\") partaide da, 1982ko urriaren 12tik, jarraian agertzen diren hiriekin senidetarsun erlazioak hasiz: "}
{"id": "8696", "revid": "9229901", "url": "https://eu.wikipedia.org/wiki?curid=8696", "title": "Euskal Idazleen Elkartea", "text": "Euskal Idazleen Elkartea (EIE) 1982an sortu zuten, euskal idazleak \u2014hau da, euskaraz idazten dutenak\u2014 biltzeko asmoz. Egoitza Donostian du.\nEuskal Idazleen Elkartea irabazi asmorik gabeko elkartea da, euskal idazleen eskubide profesional eta moralak defenditzeko asmoz egituratua. 380tik gora bazkide ditu gaur egun, eta horrez gain, beste hauek ere badira bere xedeak: euskal literatura zabaltzea Euskal Herrian nahiz atzerrian, idazlearen lanaren proiekzio soziala bideratzea eta euskalgintzaren eragile aktiboa izatea.\n2016an 380 bazkide zituen, herrialdeka horrela banatuta: Gipuzkoan 157, Bizkaian 77, Ipar Euskal Herrian 29, Nafarroan 24, Araban 20 eta erbestean 2 (Granadan eta AEBetan).\nJendaurreko lanak.\nElkarteko kideen eta euskal literaturaren berri ematen duen &lt;www.idazleak.org&gt; webgunea mantentzeaz gainera, hauek dira Euskal Idazleen Elkarteak egiten dituen jendaurreko lan nagusiak:"}
{"id": "8697", "revid": "41427", "url": "https://eu.wikipedia.org/wiki?curid=8697", "title": "Ipar Euskal Herri", "text": ""}
{"id": "8698", "revid": "336", "url": "https://eu.wikipedia.org/wiki?curid=8698", "title": "Baxe Nafarroa", "text": ""}
{"id": "8699", "revid": "63274", "url": "https://eu.wikipedia.org/wiki?curid=8699", "title": "Hego Euskal Herria", "text": "Hego Euskal Herria, Hegoaldea edo Hego Euskadi Euskal Herriaren zati bat da, Araba, Bizkaia, Gipuzkoa eta Nafarroa Garaia lurralde historikoek osatzen dute, Espainiako administraziopean daudenak.\nEsamolde hau erabiltzen da Frantziaren administraziopean dauden Lapurdi, Nafarroa Beherea eta Zuberoak osatzen duten Ipar Euskal Herria edo Iparraldea terminotik bereizteko.\nMugakideak.\nHego Euskal Herriak honako hauek ditu mugakide: Kantabria eta Gaztela mendebaldean, Errioxa hegoaldean, Aragoi ekialdean, eta Kantauri itsasoa eta Ipar Euskal Herria iparraldean.\nBanaketa administratiboa.\nAdministrazio antolaketa eratzean, Araba, Bizkaia eta Gipuzkoak Euskal Autonomia Erkidegoa osatzen dute eta Nafarroa Garaiak Nafarroako Foru Erkidegoa, Espainiako 17 autonomia erkidegoen artean. Bestalde, Arabako Trebi\u00f1u barrendegia Gaztela eta Leongo Burgosko probintziaren barnean dago administratiboki; eta Bizkaiko Villaverde Turtzioz, Kantabrian.\nHizkuntza.\nIpar Euskal Herrian ez bezala, euskara ofiziala da Euskal Autonomia Erkidego osoan eta Nafarroako Foru Erkidegoko zonalde batean. Gaztelania ofiziala da Hego Euskal Herri osoan."}
{"id": "8700", "revid": "56334", "url": "https://eu.wikipedia.org/wiki?curid=8700", "title": "Elias Amezaga", "text": "Elias Amezaga Urlezaga (Bilbo, 1921eko abuztuaren 9a - Getxo, 2008ko apirilaren 13a) idazle bizkaitarra izan zen.\nDeustuko Unibertsitatean Zuzenbide ikasketak hasi eta Oviedon bukatu zituen eta, gaztetatik, hainbat egunkaritarako kolaborazioak egin zituen, tartean \"Deia\", \"Diario Vasco\", \"El Correo Espa\u00f1ol\" edo \"Egin\", baina baita Euskal Herritik kanpoko batzuk ere.\nGaztelaniaz idazten zuen idazle garaikiderik emankorrenetarikoa izan zen, 60 liburutik gora eginda. Horien guztien artean, \"Autores Vascos\" da aipagarriena, 12.000 idazleren fitxak biltzen dituena. Antzerkigintza ere landu egin zuen.\n2005ean jaso zuen Manuel Lekuona Saria, Eusko Ikaskuntzak emandakoa.\n86 urte zituela zendu zen."}
{"id": "8701", "revid": "1491", "url": "https://eu.wikipedia.org/wiki?curid=8701", "title": "Manuel Lekuona Saria", "text": "Manuel Lekuona Saria Eusko Ikaskuntzak 1983tik urtero ematen duen premioa da. Euskal kulturaren pertsona ospetsuei eskainitakoa da, \"obra osoak () interes berezia duenean\". Saria Remigio Mendiburuk sortutako brontzezko eskultura bat da.\nHauek dira balioespen-irizpideak:"}
{"id": "8702", "revid": "63274", "url": "https://eu.wikipedia.org/wiki?curid=8702", "title": "Eusko Ikaskuntza", "text": "Eusko Ikaskuntza, (gaztelaniaz \"Sociedad de Estudios Vascos\" eta frantsesez \"Soci\u00e9t\u00e9 d'\u00c9tudes Basques\") (EI-SEV) erakunde zientifiko-kulturala da. 1918an Araba, Bizkai, Gipuzkoa eta Nafarroa Garaiko aldundiek sortu zuten, \u00abeuskal kultura garatzeko baliabide egonkor eta iraunkor gisa\u00bb. \"Asmoz eta Jakitez\" goiburua du.\nIragana ulertzetik abiatuta, Eusko Ikaskuntzak lantzen dituen azterketetan eta ikerlanetan Euskal Gizartearen orainerako eta etorkizunerako formulazioak eta orientabideak sortzen dira.\nEuskal Autonomia Erkidegoan, Nafarroako Foru Erkidegoan eta Ipar Euskal Herrian ofizialki hedatuta dagoen diziplinarteko zientzia-erakunde bakarra da.\nZientziarekin eta kulturarekin, berrikuntzarekin eta aurrerapen kolektiboarekin konpromiso aktiboa duten pertsonek osatzen dute erakundearen masa sozial zabala.\nArgitalpen nagusitzat \"Eusko Ikaskuntzen Nazioarteko Aldizkaria\" (RIEV siglaz ezaguna) du.\nEgoitza nagusia Donostian dago, Miramar jauregian, eta ordezkaritzak ditu Baionan, Bilbon, Donostian, Gasteizen eta Iru\u00f1ean.\nBaloreak, helburuak eta Eginkizuna.\nBaloreak:\nHelburuak:\nEginkizuna:\nHistoria.\nEusko Ikaskuntza 1918an O\u00f1atin (Gipuzkoa) egindako biltzar batean sortu zen. Arturo Campi\u00f3n ohorezko lehendakaria izan zen hastapenetan. Miguel Primo de Riveraren diktadurapean, zailtasunak eduki zituen erakundeak, eta Espainiako Gerra Zibilean etenarazi zizkioten jarduerak Hego Euskal Herrian.\n\u00abEusko Ikaskuntza sortarazi beharko zuen batzar nagusi baten ideia Angel Apraizena izan zen, Bilbon eman zuen hitzaldi batean azaldurikoa. Ideia zabaldu egin zen gero eta, euskal Aldundien laguntza zela bide eta erakunde zein partikular askoren atxikimendu beroari esker \u2013Zuberoa eta Erronkaritik Karrantza eta Gobiaraneraino\u2013, batzar handi hura egin ahal izan genuen\u00bb.\nHorrela azaltzen zuen Jose Migel Barandiaranek Eusko Ikaskuntzaren sorrera, 1918an O\u00f1atin (Gipuzkoa) egindako Eusko Ikaskuntzaren I. Kongresuaren emaitza gisa, alegia.\nBere lehen urteetan Eusko Ikaskuntzak hiru Kongresu handi antolatu zituen (Eusko Ikaskuntzaren II. Kongresu, irakaskuntza eta arazo ekonomiko-sozialen ingurukoa, Iru\u00f1ean, 1920an; Eusko Ikaskuntzaren III. Kongresua, Gernikan, 1922 urtean, hizkuntza eta irakaskuntzari buruzkoa; V. Kongresua, lanbiderako orientabide eta irakaskuntzari buruzkoa, Gasteizen, 1926an), bai eta beste bi Batzar ere, udal arazoez (1919) eta euskal arrantzaren egoeraz (1925) jardun zutenak.\nHasiera hartan, halaber, Eusko Ikaskuntzak Euskaltzaindia abiarazi zuen, geroko ikastolen oinarri teorikoak ezarri zituen eta euskarazko lehen eskola liburuak eginarazi zituen.\nEra berean, metodologia eta goi kulturari buruzko ikastaroak antolatu, bekak eta pentsioak banatu eta laguntzak eman zituen arkeologia alorreko miaketa lanak egiteko, bai eta artxibologia eta dokumentazio alorreko lehen sistematizazioak bultzatu ere, eta Anuario de la Sociedad de Eusko Folklore zein \"Revista Internacional de los Estudios Vascos\", \"RIEV\" aldizkarien argitalpena hartu zuen bere gain.\nPrimo de Riveraren diktaduraren garaian zailtasunak izan ondoren, hogeiko hamarkadaren amaieratik aurrera Eusko Ikaskuntzak gogo biziagoz ekin zion lanari, lehen Udako Ikastaroak (1927tik aurrera) antolatuz, elebitasuna irakaskuntzan aztertuz, Euskal Unibertsitatearen aldeko Batzorde bat eratuz, kongresu tradizioarekin lotuz, euskal arte herrikoiari eskainiriko V. Kongresuarekin (Bergara, 1930). Aldi berean, alderdien gaineko izaera zuen Autonomia Batzorde batek euskal historiaren lehen proiektu autonomikoa aurkeztu zuen 1931ko maiatzean, Lizarrako Estatutua izenez ezaguna dena.\nGerra Zibilaren ondoren Eusko Ikaskuntzaren jarduerak etenik gertatu ziren Hego Euskal Herrian, baina hala ere horrek ez zuen galarazi bi Kongresu egitea, Biarritzen (1948) eta Baionan (1954). Horiek, bost kontinenteetan barreiaturiko kultura jendea berriro biltzea bideratu zuten.\n1978ko irailean, O\u00f1atin bilduriko bazkideen Batzar Nagusiak Eusko Ikaskuntzaren jarduera berriro abiaraztea erabaki zuen, Jose Migel Barandiaran lehendakari izendatzen zuela, eta honek helburua finkatu zuen: \u00abgure Elkartea euskal ikerkuntza eta ikaskuntza gunea izan dadin, hemengo eta mundu osoko euskalarien bilgune edo elkargunea\u00bb.\nHarrezkero, Eusko Ikaskuntza bere lan zientifiko eta kulturala garatzen ari da euskal kulturako lurralde guztietan.\nJose Migel Barandiaranen ondoren (1978-1991), hauek izan dira erakundeko buruak: Gregorio Monreal (1992-1996), Juan Jose Goiriena de Gandarias (1996-2002), Javier Retegi (2002-2008), Jos\u00e9 Mar\u00eda Mu\u00f1oa Ganuza (2008-2012) eta 2012ko uztailaren 20tik I\u00f1aki Dorronsoro da Eusko Ikaskuntzaren Lehendakari berria.\nJose Migel Barandiaran (1976-1991), Gregorio Monreal (1992-1996), Juan Jose Goiriena de Gandarias (1996-2002), Javier Retegi (2002ko abendutik-2008ko abendura), Jose Maria Mu\u00f1oa (2008ko abenduaren 26tik-2012ko uztailera) eta I\u00f1aki Dorronsoro Plazaola (2012-2020) izan dira erakundearen presidenteak. 2020ko irailaren 19tik Ana Urkiza da presidentea.\n2010eko martxoaren 30ean, Eusko Ikaskuntzak bere bildumako 350.000 dokumentuak Interneten argitaratu zituen, Au\u00f1amendi Eusko Entziklopedian, Bernardo Estornes Lasaren \"Enciclopedia Au\u00f1amendi\" ospetsuko 150.000 artikuluekin batera. Internet bidez dohainik kontsulta daiteke entziklopedia hori.\nSariak.\nKulturako pertsona garrantzitsuei sari hauek antolatzen ditu Eusko Ikaskuntzak:"}
{"id": "8703", "revid": "6327", "url": "https://eu.wikipedia.org/wiki?curid=8703", "title": "Nafarroako Foru Komunitate", "text": ""}
{"id": "8705", "revid": "336", "url": "https://eu.wikipedia.org/wiki?curid=8705", "title": "Behe Nafarroa", "text": ""}
{"id": "8707", "revid": "1491", "url": "https://eu.wikipedia.org/wiki?curid=8707", "title": "E (zenbakia)", "text": "e konstante matematikoa zenbaki irrazional garrantzitsuenetariko bat da. Bere balioa 2,71828 da eta matematikako adar desberdinetan agertzen da. Izan ere, e konstante matematikoa logaritmo nepertarraren oinarria da. Bere lehenengo 29 dezimalen balioa hau da:\nBatzuetan, \"e\" zenbakiari Eulerren Zenbakia esaten zaio, Leonhard Eulerren omenez. Beste batzuetan, berriz, Napierren konstantea, John Napier logaritmo-garatzailearen omenez.\nZenbaki horrek garrantzi handia dauka kalkulu eta analisi matematikoan, hain zuzen ere, matematikako funtziorik garrantzitsuenean, hau da, funtzio esponentzialean, formula_1 geometrian eta \"i\" (zenbaki irudikaria) analisi konplexuan eta aljebran den bezala. \nHasieran aipatu dugunez, \"e\" zenbakia zenbaki irrazional bat da , formula_1 zenbakia eta urrezko zenbakia (\u03c6) diren moduan. \"e\" zenbakia ezin da bi zenbaki osoren arteko zatidura gisa ezarri. Bestalde, formula_1 zenbakia bezala, zenbaki transzendentea da, ez baita koefiziente arrazionalak dituen ekuazio aljebraiko baten erroa.\n\u03c0 eta unitate irudikaria (\"i\") ostean, \"e\" da matematiketan zenbakirik garrantzitsuenetariko bat. \nHistoria.\nformula_4 zenbakiaren aurkikuntza formula_1 zenbakiarenarekin alderatuta, duela gutxikoa dela esan daiteke. Izan ere, formula_4 zenbakiaren aurkikuntzak jatorri analitikoa du eta formula_1 zenbakiarenak, aldiz, geometrikoa.\nKonstante horren inguruko lehen aipamenak 1618an argitaratu ziren, John Napier-ek egindako logaritmoen inguruko lan bateko taula batean. Berez, taula horretan ez zen agertzen formula_4 zenbakiaren benetako baliorik, zenbaki horretatik abiatutako logaritmo natural batzuen kalkuluak baizik. Taula horren egilea Willian Oughtred dela esaten da. Urte batzuk geroago, 1624an, formula_4 zenbakia matematikako literaturan aipatu zen berriro. Urte horretan, Briggs-ek 10 oinarriko logaritmoekin lortutako hurbilketa bat eman zuen, baina bere lanean ez zuen formula_4 zenbakiaren izenik zehaztu.\nformula_4 zenbakiaren ondorengo agerpena zalantzazkoa da. 1647an Saint Vicent-ek hiperbola angeluzuzenaren azpiko azalera kalkulatu zuen. Kalkulatutako azalerak logaritmoekin zuen erlazioa ez zen oso fidagarria, ez baitzegoen arrazoi garbirik formula_4 zenbakiarekin lotuta egoteko. Urte batzuk geroago, 1661ean, Huygens-ek hiperbolaren azalera eta logaritmoen arteko erlazioa aztertu zuen formula_13 kurbaren inguruko problema lantzean.\nHala ere, formula_4 zenbakiaren aurkikuntza ez dator logaritmoetatik, Jacob Bernoulli matematikari ezagunak 1683an egindako kapitalizazio konposatuaren\u00a0 inguruko lanetik baizik. Moneta unitate (MU)\u00a0 bat inbertitzen bada urteko % 100eko interesarekin eta interesak urtean behin ordaintzen badira, 2 MU lortuko genituzke. Interesak urtean bi aldiz ordaintzen badira, eta interes hori birekin zatitzen bada, lortutako emaitza formula_15 da. Urtea lau zatitan zatitzen badugu eta aurreko prozesua errepikatuz, honako hau lortuko genuke: formula_16 \u2026 Era berean, urtea hamabi hilabetetan banatuz gero, hau da, interesa hilero ordainduz gero, emaitza hau lortuko genuke: formula_17\u2026 Beraz, urteko interesak ordaintzeko epea handitzean, eta interes tasa txikitzean, moneta-unitatearen honako adierazpen hau lortuko genuke, n periodoa izanik eta &lt;chem&gt;\\frac{1}{n}&lt;/chem&gt; interes tasa:\nformula_18\nBernoullik azken limitearen balioa bi eta hiru artean zegoela frogatzeko, newtonen binomioa erabili zuen. Esan daiteke, limitearen balioa bi eta hiru artean egotea dela formula_4 zenbakiaren inguruko lehen hurbilpena. Gainera, adierazpen hori formula_4 zenbakiaren definiziotzat hartuz gero, limite baten bidez adierazten den lehen zenbakiaren definizioa izango litzateke. Bernoullik ez zuen bere lanaren eta logaritmoen arteko erlaziorik zehaztu. Hortik dator finantza-arloan ematen den formula_4 zenbakiaren definizioa: formula_4 zenbakia, urteko %100eko interes-tasa konposatua duen MU baten inbertsioaren limitea da. Modu orokorrago batean, K kapital bateko inbertsioak eta R urteko interes tasak formula_23 interes konposatua du.\nKonstantearen lehen erabilera 1690koa da, izan ere, Gottfried Leibniz-ek Christian Huygens-i bidalitako gutun batean zenbaki hau b letraz adierazi zuen. Leonhard Euler izan zen konstantea adierazteko formula_4 letra erabiltzen hasi zen lehenengoa 1727an eta publikoki lehen aldiz 1736an egin zen ezaguna Eulerren liburu batean. Nahiz eta ondorengo urteetan ikertzaile batzuk c letra erabili zuten konstantea adierazteko, formula_4 erabiltzea zen ohikoena, ondorioz, zenbakiaren adierazpen ofizialtzat hartu zen. 1748an, Eulerrek Introductio in analysin infinitorum liburua argitaratu zuen eta bertan formula_4 zenbakiarekin lotutako informazio guztia bildu zuen. Adibidez, honako hau frogatu zuen:\nformula_27\nHonela, formula_4 zenbakiaren hurbilpen bat eman zuen 18 hamartarrekin. Horrez gain, zatiki jarraituen egituran ere formula_4 zenbakiaren definizioa eman zuen. Azken karakterizazio horrekin ondorioztatu zen formula_4 zenbakia zenbaki irrazionala zela, eta beraz, ikerkuntza honengatik, matematika-adituen komunitateak dio Euler izan zela propietate hau frogatu zuen lehena.\nBestalde, formula_1 zenbakiarekin gertatu ez zen bezala, orokorrean ez zen formula_4 zenbakiaren hamartarrak aurkitzeko interesik agertu. Baina, matematikari batzuei hamartar horiek aurkitzeko grina piztu zitzaien eta 1854an lan hori egiten hasi zen lehena William Shanks izan zen. Esan beharra dago Shanks bera izan zela gehien saiatu zena formula_1 zenbakiaren hamartar desberdinak aurkitzen. James Whitbread Lee Glainser matematikariak frogatu zuen Shanks-ek ikertutako lehen 137 zenbaki hamartarrak zuzenak zirela, baina akats bat aurkitu zuen, nahiz eta gero Shanks-ek zuzendu eta 205 zifra hamartarretara iritsi. Izan ere, 200 hamartar lortzeko, 1 + 1/1! + 1/2! + 1/3! + \u2026 moduko 120 termino inguru behar dira.\nBoorman-ek 1884an egindako lanei esker, zenbaki hamartarren aurkikuntzek gora egin zuten eta 346 hamartar inguru kalkulatu zituen Boorman-ek. Kalkuluak egin ostean, ohartu zen berak aurkitutako lehen 187 hamartarrak eta Shanks-ek aurkitutakoak berdinak zirela, baina, gero, dibergitu egiten zutela. 1887an, Adams-ek formula_4-ren logaritmoa 10 oinarrian hurbildu zuen 272 zifra zehatzekin.\n1873an, Charles Hermitek formula_4 zenbakia transzendentea dela frogatu zuen. Lorpen hau polinomio bat erabiliz lortu zuen, Lambert-ek landutako zatiki jarraituen laguntzaz. David Hilbert-ek lehen frogapenak egin zituen egindako ikerketa guztien inguruan.\nDefinizioak.\nDefinizio ugari ditu, baina \"e\" zenbakiaren hiru definiziorik garrantzitsuenak hauek dira:\nHiru definizio hauek baliokideak direla frogatu da.\ne zenbakiaren deskubrimendua (Bernouilli, 1683).\nEulerren zenbakia ez zen XVII. mendera arte deskubritu. Eta naturan hainbat esparrutan agertuagatik, diru irabaziei begira deskubritu zen \"e\" zenbakia. Jacob Bernouilli matematikaria interes konposatuari begira ari zen. Interes konposatuak honela funtzionatzen du: demagun euro bat daukagula eta urtebeteren buruan dugunaren %100 emango digutela. Orduan, daukagun kopuru hori urtebeteren buruan begiratzen badu bankuak, 1 izatetik 2 izatera pasako gara.\nBaina zer gertatzen da %100 hori urtean zehar bi zatitan ematen badigute? Hau da, seigarren hilean dugunaren %50 eta handik sei hilera dugunaren %50, berriz. Orduan, ekainean 1,5 euro izatera pasako gara, eta abenduan 2,25 izango ditugu. Irabazten atera gara, beraz, interes konposatua bi zatitan bereizita. Eta hilabetero egingo bagenu? Orduan 2,61 eurorekin bukatuko genuke urtea.\nPentsa liteke urtea zatitzen jarraituta etengabe gehiago irabazten amaituko dugula. Baina badu muga bat prozesu honek. Ez gara sekula urte amaieran 3 euro izatera iritsiko. Egunero eginda, adibidez, 2,7145 euro irabaziko genituzke. Nanosegundutan zatituko bagenu urtea, ez ginateke kopuru horretatik apenas urrunduko: 2,7182... Eta hori da \"e\" zenbakia: interes konposatuaren epeekin jokatuta ere, irabaziek muga bat dutela adierazten digun zenbakia. Hortik dator goian eman den lehenengo definizoa\nBehin zenbakia deskubrituta, beste hainbat propietate dituela ikusi zuten. Baita beste hainbat egoeratan agertzen dela ere. Probabilitateen teorian, esaterako, erruleta batean 37 zenbakitik bat hautatu eta huts egiteko probabilitatea 0,97 da. Bada, 37 aldiz jokatu, eta denetan huts egitekoa 0,3628. Gutxi gorabehera \"1/e\" dena, hain zuzen ere. Hortik dator goian eman den bigarren definizioa.\nPropietate matematikoak eta horien aplikazioak.\nAnalisi matematikoak.\nFuntzio esponentziala.\nEdozein formula_45 -rako formula_46segida konbergentea da. Limite hau formula_47 modura idatz dezakegu:\nformula_48\nFuntzio esponentziala, funtzio erreal bati deritzo non bere aldagai independenteak formula_49 osoa zeharkatzen duen. Honako hau da:\nformula_50\nFuntzio esponentzialaren ezaugarri nagusia da funtzioa eta bere deribatua berdinak izatea.\nformula_51\nGainera, deribatua formula_49-ko puntu guztietan existitzen da.\nDeribatuaren ezaugarri horretatik ondorioztatzen da funtzio esponentzialaren integrala eta funtzioa berdinak direla.\nformula_53 non \"C\" integraleko konstante bat den.\nGainera, deribatuaren propietate hori betetzen duen funtzioa bakarra da edozein formula_54 baliorako zero balioa hartuko ez duena (edozein formula_45 formula_56). Horregatik, analisi matematikoko funtzio garrantzitsuena da; bereziki, ekuazio diferentzialetarako.\nformula_57 funtzioaren seriea, Maclauriren formula bidez lortzen da.\nformula_58 (1)\nformula_59 (2)\nMaclauriren formula formula_60 denez, aurreko (1) eta (2) berdintzak kontuan hartuz, honako hau dugu:\nformula_61\nformula_62 hartuz, e zenbakiaren hurbilpen bat lortzen da,\nformula_63\nnon \u2248 -k balio hurbildua adierazten duen.\nSteiner-en problema.\nSteiner-en problemaren helburua da, formula_64 funtzioaren maximo absolutua aurkitzea. Maximo absolutua, formula_4 zenbakia da hain zuzen.\nBestalde, formula_66 formula_67 funtzioaren minimo absolutua da formula_68 kasurako.\nAzken funtzio hori orokortuz, formula_69 funtzioaren maximo absolutua formula_66 puntua da formula_71 kasurako, eta minimo absolutua formula_72\u00a0 formula_73 denean.\nLeonhard Euler-en teorema batetik ondokoa ondorioztatzen da:\nTetrazio infinitua\nformula_74edo formula_75\nkonbergentea da baldin eta soilik baldin formula_76 betetzen bada.\nZenbaki konplexuak.\nformula_4 Euler-en formulan zenbaki konplexuekin erlazionatuta agertzen den zenbaki garrantzitsuenetarikoa da.\nformula_78\nAurreko honetan formula_79 denean, Eulerren identitatea izango dugu:\nformula_80\nHemendik, hau ondorioztatzen da:\nformula_81\nGainera, esponentzialaren legeak aplikatuz, honako hau lor dezakegu:\nformula_82\nHau, De Moivre-ren formula da.\nHarvard-eko irakaslea den Benjamin Peirce-k ezagutarazi zuen formula hau, eta aditzera eman zuen, formulak aldi berean matematikan dauden bost zenbakirik garrantzitsuenak (0, 1, \u03c0, \"i\" eta \"e\") batzen dituela.\nProbabilitatea eta estatistika.\nformula_4 zenbakia probabilitate-teoriaren aplikazioetan ere agertzen da. Horren adibide da subfaktorialaren problema, neurri batean Jacob Bernoulli-k Pierre Raymond de Montmort-en laguntzaz aurkitua, \"Txapelen problema\" ere deitzen zaio: Festa bateko formula_84 gonbidatuk diskoteka bateko sarreran beraien txapelak maiordomoari uzten dizkiote; honek, gonbidatu bakoitzaren izena duten formula_84 konpartimentu desberdinetan uzten ditu txapelak. Baina maiordomoak gonbidatuak ezagutzen ez dituenez, txapelak modu aleatorioan uzten ditu konpartimentuetan. De Montmort-en probleman, hain zuzen, txapel bakoitza dagokion konpartimentuan kokatuta ez egoteko probabilitatea kalkulatzen da. Probabilitate hori ondorengoa da:\nformula_86 .\nGonbidatu kopuruak (formula_84) infinitura jotzean, formula_88 balioa formula_89-ra hurbilduko da formula_90. Are gehiago, formula_91-ren gertueneko zenbaki arrunta da txapel guztiak dagokien konpartimentuetan kokatuta ez egoteko aukera kopurua .\nAzken emaitza hau, beste modu honetan ere defini daiteke: izan bedi formula_88 ausazko funtzio batek puntu finko bat izateko probabilitatea non nformula_93{formula_94} den. Orduan,\nformula_95\nProbabilitatean, ondorengo probleman ere ageri da formula_4 zenbakia: izan bitez formula_97formula_98formula_99 [0,1] tarteko banaketa uniformea duten ausazko aldagaien segida bat, eta N, formula_100 desberdintza betetzen deneko formula_84 zenbaki txikiena:\nformula_102\nOrduan, N-ren itxaropena formula_103 da. Emaitza horrekin, konstantearen balioa estima dezakegu ausazko simulazioak eginez.\nAzkenik, esan beharra dago formula_4 zenbakiak matematikako arlo honetan agerpenik garrantzitsuena duela \u03bc batezbestekoa eta \u03c3 desbideratze estandarreko banaketa normalaren probabilitatearen dentsitate-funtzioan; hau, gauss-en integraletik lortzen da:\nformula_105\nZenbaki teoria.\nBi lotura hauek zenbaki lehenen teoremaren korolarioak dira.\nformula_106\nnon formula_107 \"n\". zenbaki lehena eta formula_108 \"n\".zenbaki lehenaren eta formula_107 baino zenbaki lehen txikiagoen arteko biderkadura diren.\nformula_110\nnon formula_111 \"n\" baino zenbaki lehen txikiagoen kontagailua den.\nGeometria.\nformula_4 zenbakia planoko kurba jakin bati lotutako kantitateen arteko zatidura gisa interpreta daiteke, formula_1 zenbakia bezala. Izan bedi formula_114 kurba bat non jatorritik datorren edozein zuzenerdik kurba mozten duen formula_115 radianeko angelua osatuz. Radian bateko banaketa angeluarra duten bi puntu hartzen baditugu, P1 eta P2, eta formula_116 definituz, orduan,\nformula_117\nFormula hori lortzeko radian bat neurtu behar denez, konplexua dela iruditu daiteke. Baina zirkunferentzia bat zuzen baten gainean mugitzen badugu, oso erraz lor daiteke. Aurretik aipatutako propietatea duen kurba, espiral logaritmikoa da, eta kurba horrek angelu guztiak berdinak dituenez, erraz egiazta daiteke koordenatu polarretako bere ekuazioa ondorengoa dela:\nformula_118\nEspiral logaritmikoak formula_119 -ko angelua badu, koodenatu polarretako ekuazioa formula_120 da.\nIrrazionalitatea eta traszendentzia.\nformula_4 zenbakia irrazionala denez, ezin da bi zenbaki osoren arteko zatidura gisa idatzi. Horixe frogatu zuen 1737an Euler-ek. Frogapen horretan, Eulerrek formula_4 zatiki jarraitu gisa jarri zuen, horrela, infinitua izatean, bazekien ez zegokiola zenbaki arrazional bati. Hala ere, frogapen ezagunena Fourier-ek egindakoa izan zen, eta zenbaki-seriearen garapenean oinarritu zen horretarako. 1768an J.H. Lambert-ek formula_123 irrazionala zela frogatu zuen formula_124 zenbaki arrazional positiboa izanik.\nGainera, formula_4 zenbakia zenbaki traszendentea da, hau da, ez da koefiziente osoak dituen polinomio baten erroa. Zenbaki traszendentetzat hartu zen lehenengo zenbakia izan zen eta Charles Hermitek frogatu zuen mota horretako zenbakia zela.\ne zenbakia duten formulak.\nHona hemen formula_4 zenbakia barne hartzen duten formula batzuk:\nformula_127\nformula_128\nformula_129\nformula_130\nformula_131 formula hau formula_132 identitatetik lortzen da.\nformula_133\nformula_134\nEuler-en formula: formula_80\nStirling-en formula: formula_136\nGosperren formula: formula_137\nformula_4 zenbakiaren hurbilketa bat, aldi berean urrezko zenbakia eta \u03c0 erabiliz, honako hau da:\ne zenbakiaren adierazpena.\nformula_4 zenbakia, zenbaki erreal gisa hainbat modutan adieraz daiteke: serie infinitu, biderkadura infinitu, zatiki jarraitu eta segida baten limite bezala.\nLimite gisa.\nformula_4 zenbakiaren definizioa: formula_142\n1975ean, Felix A. Keller suitzarrak limite simetrikoa lortu zuen: formula_143\nStirling-en formulatik ondorengoa lortzen da: formula_144\nformula_145\nformula_107 n. zenbaki lehena eta formula_108 n. zenbaki lehenaren eta formula_107 baino zenbaki lehen txikiagoen arteko biderkadura izanik, formula_106 frogatu zen.\nAzkenik, formula_110 adierazpena lortu zen formula_111 \"n\" baino zenbaki lehen txikiagoen kontagailua izanik.\nSerie edo batura infinitu gisa.\nAzkeneko karakterizazioaren adibide batzuk:\nBiderkadura infinitu gisa.\nformula_4 zenbakia \u00abWallisen erako\u00bb biderkadura infinitu gisa ere adieraz daiteke hainbat modutan:\nPippenger-en biderkadura:\nCatal\u00e1n-en biderkadura:\neta Guillera-ren biderkadura:\neta azkenik, biderkadura infinitu gisa\nformula_169\nZatiki jarraitu gisa.\nformula_4 zenbakiaren hamartarrek ez dute patroi erregular bat jarraitzen. Hala ere, normalizatu daitezkeen zatiki jarraituei esker, zatiki jarraitu normalizatu gisa lor dezakegu:\nformula_171\neta formula_172 moduan idazten da. Azken propietate hau Leonhard Euler-ek lortu zuen. Zatiki jarraitu ez normalizatuaren adierazpena, berriz, formula_173 da.\nBi kasutan, argi ikusten da formula_4 zenbakiaren hamartarrek ez dutela patroi bat jarraitzen.\nDigitu dezimalen kopuru ezaguna.\nAzken hamarkadetan, asko handitu da ezagunak diren formula_4 zenbakiaren digitu dezimalen kopurua. Ordenagailuen errendimendua handitzeari eta hobekuntza algoritmikoei zor zaie hori. 1949an, J. Von Neumann eta bere taldeak ENIAC erabili zuten 2010 hamartar lortzeko.\n1961ean, D. Shanks eta J.W. Wrecnch-ek 2,5 ordu behar izan zituzten 100.265 hamartar lortzeko Eulerren formularekin. 1994an, R.Nemiroff eta J.Bonellek 10.000.000 hamartar topatu zituzten.\nAzken hamarkadetan, ordenagailuek hamartar kopuru handiak dituzten zenbakiak lortu dituzte. 2000. urtean, esaterako, Pentium III 800 ordenagailuko PiFast33 programa erabiliz, 12884901000 zifra hamartar lortu ziren eta hau lortzeko 167 ordu behar izan zituzten.\nLehenengo ehun hamartarrak.\nformula_4 zenbakiaren lehenengo 100 hamartarrak ondorengoak dira:"}
{"id": "8709", "revid": "237", "url": "https://eu.wikipedia.org/wiki?curid=8709", "title": "Eulerren zenbakia", "text": ""}
{"id": "8710", "revid": "201", "url": "https://eu.wikipedia.org/wiki?curid=8710", "title": "Porifera", "text": ""}
{"id": "8711", "revid": "1659", "url": "https://eu.wikipedia.org/wiki?curid=8711", "title": "Belaki", "text": "Belakiak (Porifera) animalia filum bat dira. Animalia sinpleenen oinarrian daude, Diploblastoen ahizpa-taxoi gisa. Organismo zelulaniztunak dira, poroz beteriko gorputzak dituztenak, euren barruan urak zirkulatzeko kanalak sortuz. Egituraz, mesohilo izeneko ehun likatsu bat dute, bi zelula geruzez inguratuta. Belakiak ikertzen dituen biologiaren adarra espongiologia da.\nBelakiek beste mota bateko zelulatan bihurtu daitezkeen espezializatu gabeko zelulak dauzkate, eta normalean zelula nagusien geruzen eta mesohiloen artean mugitzen dira. Belakiek ez dute nerbio sistemarik, zirkulazio-aparaturik ez eta digestio aparaturik. Horren ordez, gehienek beraien gorputzean ur-fluxu konstante bat mantentzen dute elikagaiak eta oxigenoa lortzeko eta hondakinak iragazteko.\nAnimalia hauek aurrekanbriarrean bizi zirela ikusi da, nahiz eta XVIII. mende arte ez ziren sailkatuak izan. 1819. urtean landare gisa sailkatzen ziren, baina ondoren barnean dauden ur-lasterrak ikusita animalia direla ohartu ziren.\nBelakia zuhaitz ebolutiboko azken arbaso komun unibertsaletik desberdindu zen lehen animalia adarra izan zen, beste animalia guztien ahizpa-taxoi bihurtuz .\nForma ugari daude, baina guztiek dute mugitzeko ezintasuna. Gaur egun 5.000 espezie baino gehiago daude katalogatuak munduan zehar, eta horietatik 150 inguru ur gezan bizi dira. Koloniak eratzen dituzte euren zuntzak elkartuz. Ura iragaziz elikatzen dira.\nEtimologia.\nBelaki hitza antzinako grekoko \u03c3\u03c0\u03cc\u03b3\u03b3\u03bf\u03c2 (\u00fa belaki') hitzetik eratorria da. \nLaburpena.\nBelakiek beste animaliek dituzten hainbat ezaugarri dituzte; esaterako, zelulanitzak eta heterotrofoak dira, ez dute pareta zelularrik eta gametoak sortzen dituzte. Aitzitik, beste animaliek ez bezala, ez dituzte benetako ehun eta organorik.\nBatzuk erradialki simetrikoak diren arren, gehienak asimetrikoak dira. Beraien gorputzen forma egokituta dago erdialdeko barrunbetik ahalik eta ur emari eraginkorrena igaro dadin. Bertan urak elikagaiak metatzen ditu eta ondoren ur hori \u201cosculum\u201d deituriko zulo batetik ateratzen da.\nBelaki askok esponginazko barne eskeletoak edo/eta kaltzio karbonato edo silizio dioxidoko espikulak dauzkate. Belaki guztiak uretako animalia sesilak dira, hau da, urpeko gainazal batean lotzen dira eta bertan mugitu gabe geratzen dira. Nahiz eta ur gezako espezieak dauden, gehienak ur gazikoak (itsastarrak) dira, habitata ur sakonera txikietan duten belakietatik hasita, 8.800m-ko sakonera dutenetara arte.\nIa 5.000-10.000 belaki espezie ezagunetako gehienak uretan dauden bakterio eta beste elikagai mikroskopikoez elikatzen diren arren, hainbatek mikroorganismo fotosintetiko batzuk endosinbionte bezala hartzen dituzte, eta harreman horiek sarritan kontsumitua izaten den baino elikagai eta oxigeno kantitate handiagoa sintetizatzen dute. Elikagai eskuragarritasun baxua den inguruetan bizi diren belaki espezie batzuk, karniboro moduan eboluzionatu dute (batez ere krustazeo txikiak janez).\nEspezie gehienak ugalketa sexualaren bitartez ugaltzen dira, gametoak uretara askatuz obuluak fertilizatzeko. Espezie batzuek gameto femeninoak ere askatu egiten dituzte, beste batzuek, ordea, amaren baitan mantentzen dituzte. Fertilizatutako arrautzak larba bihurtzen dira eta horiek finka daitezkeen lekuren baten bila egiten dute igeri .\nBelakiak zati batzuetatik birsortzetik ezagunak dira, betiere zati horiek zelula mota jakin bat dutelarik. Inguruneko baldintzak belakientzat latzagoak bihurtzen direnean, adibidez tenperatura jaitsiera bat dagoenean, ur gezako espezie askok eta itsastar batzuek \u201cgemula\u201dk sortzen dituzte. Horiek espezializatu gabeko zelulak dira, baldintzak hobetu arte lozorroan mantentzen direnak. Baldintzak hobetzean, belaki berriak sor ditzakete edota beraien gurasoen eskeletoak birkolonizatu .\nBelaki gehienetan, mesohiloak -barnealdeko matrize gelatinotsuak- endoeskeleto bezala funtzionatzen du, eta belaki bigunetan gogorrak diren gainazalak inguratzen dituen eskeleto bakarra da. Maiz, mesohiloa espikula mineral batzuen bidez edo espongina zuntzen bidez sendotua izaten da. Desmospongioen taldekoek espongina erabiltzen dute. Espezie askok silizio dioxidozko espikulak dituzte; beste espezie batzuek ordea, kaltzio karbonatozko eskeletoak.\nBestalde, Desmospongioak belaki espezie guztien %90a dira, ur gezako espezieak barne, eta habitaten hedadurarik zabalena dute. Belaki kalkareoak, kaltzio karbonatozko espikulak eta, espezie batzuetan, kaltzio karbonatozko exoeskeletoak dauzkatenak, erlatiboki sakonera txikiko itsas uretara mugatuta daude, kaltzio karbonatozko produkzioa errazena den lekura . Aldiz, beirazko belakiak, silizio dioxidozko espikula \u201caldamio\u201dak dauzkatenak, zona polarretan eta ozeano sakonean daude, predatzaileak ohikoak ez diren lekuetan, hain zuzen ere. Mota horietako fosilak duela 580 milioi urteko arroketan aurkituak izan dira. Gainera, Arkaoideak orain belakitzat hartzen dira. Horien fosilak duela 530 eta 490 milioi urte bitarteko harkaitzetan aurki daitezke.\nKoanoflagelatu zelulabakarrek belakien koanozitoen antza dute, alegia, belakien ur-fluxua ponpatzeko eta bazka harrapatzeko funtzioa duten zelulena. Molekula erribosomikoen ikerkuntza filogenetikoekin batera, horiek erabiliak izan dira belakiak beste animalia guztien arbasoak direla baieztatzeko ebidentzia gisa . Ikerkerta batzuek erakutsi dute belakiek ez dutela talde monofiletiko bat eratzen, alegia, ez dituztela arbaso bakar baten ondorengo guztiak, eta ondorengo horiek bakarrik, biltzen. Analisi filogenetiko berriek ordea, erakutsi dute gainerako animalien arbasoak belakiak izan beharrean ktenoforo animalia diblastikoak direla . Halere, datuen analisiak berrikustean, ikusi zen analisia egiteko erabilitako algoritmoak ktenoforo gene espezifiko batzuen presentziaren ondorioz nahasiak izan zirela. Espezie horien geneak beste espezietako geneen oso desberdinak ziren. Horrek belakiak gainerako animalien arbasoak direla edo arbaso parafiletiko gradu bat direla esan nahi du. \nGizakiek guztiz eskeleto zuntzezkoak eta bigunak dituzten desmosongiae espezie gutxi batzuk erabili izan dituzte hainbat helburutarako, adibidez, garbitzeko mekanismo gisa. 1950ean, halere, espezie horien gehiegizko arrantzak industria ia kolapsatzea eragin zuen, eta gaur egun belaki material gehienak sintetikoak dira. Belakiak eta beraien endosinbionte mikroskopikoak mota askotako gaixotasunak sendatzeko sendagai iturri gisa ikertuak izaten ari dira. Izurdee esaterako, belakiak tresna moduan erabiltzen dituzte elikagaiak bilatzeko. \nEzaugarri adierazgarriak.\nBelakiak ura irensten duten eta koanozitoz gaineztatutako kanpo irekierak dauzkaten metazoo sesilak dira, Porifera filumekoak . Halere, badira belaki karniboro batzuk ur-fluxu sistema hori eta koanozitoak galdu dituztenak . Izaki bizidun guztiek beraien gorputzak alda ditzakete, izan ere, zelula mota gehienak beraien gorputzean zehar mugi daitezke eta zelula mota bat izatetik beste zelula mota bat izatera aldatu .\nNahiz eta belaki batzuk mukosa eratzeko gai izan, ez da mukosa geruza funtzional bat egiteko gai den belakirik aurkitu. Egitura horrek gainerako animalietan defentsa mikrobiano moduan jokatzen du. Mukosa geruza hori gabe, belakien ehunak mikrobio sinbionte batzuen bidez estalita daude, animalien masa garbiaren ia %40-50 izatera iris daitezkeenak. Belakiek ezin dutenez ekidin mikrobioak haien ehun porotsuetan sartzea, baliteke hori izatea anatomikoki konplexutasun maila handiagoa garatu ez izanaren arrazoia.\nKnidario eta ktenoforoak bezala eta beste metazoo batzuk ez bezala, belakien gorputzak bi zelula geruza nagusien artean dagoen masa gelatinotsu (mesohilo) bizigabeaz osatuta daude. Knidario eta ktenoforoek nerbio sistema sinpleak dauzkate, eta beraien zelula geruzak elkarri lotuta daude barrualdeko lotura batzuen bidez. Belakiek ez dute nerbio sistemarik eta beraien mesohiloak askotariko zelulak dauzka. Kanpoko geruzetako zelula mota batzuk tarteko geruzara mugi daitezke, beraien funtzioa aldatuz.\nOinarrizko egitura.\nZelula motak.\nBelakien gorputza barnehutsa da, eta mesohiloaren bidez eusten diote formari. Mesohiloa batez ere kolagenoz osatutako eta zuntzezko geruza kolagenotsu eta lodi baten bidez sendotutako substantzia gelatinotsu bat da. Koanozitoak lepo zilindriko edo konikoak dauzkaten zelulak dira eta beraien barne gainazalean ageri dira. Zelula horiek koanozito bakoitzeko flagelo bat gaineztatzen dute. Olatu moduko mugimenduak dituzten flageloek belakiaren gorputzean zehar ura garraiatzen dute. Belaki guztiek ostia dute, mesohiloen bidez barrura doazen kanalak, eta belaki gehienetan kanal horiek tubo itxurako porozitoez kontrolatuta daude, itxi daitezkeen sarrerak diren balbulak eratuz. Zelula zapalak diren pinakozitoek geruza bakar bat eratzen dute azalaren kanpoaldean; zehazki mesohiloko koanozitoz estalita ez dauden gainontzeko zatien gainean. Pianozitoek gainera, ostiara sartzeko handiegiak diren partikulak irensten dituzte. Oinaldean daudenek ordea aingurapenaren erantzule dira.\nMesohiloan bizi eta mugitzen diren beste zelula mota batzuk: \nBelaki larba askok neurona gabeko begiak dituzte, kriptokromoetan oinarrituta daudenak. Jarrera fototaxikoa bideratzen dute .\nHexaktinelidoen sinzitoak.\nHexactinellidek egitura desberdin bat daukate. Beraien silizio dioxidozko espikulek aldamio moduko sare bat osatzen dute. Bertan ehun bizidunak armiarma sare moduko batean egituratuta daude eta zelula mota gehienak dauzkate. Ehun hau sinzito bat da, hein batean kanpo mintz bakan bat partekatzen duten zelulek bezala jokatzen duena. Beste batzuetan nukleo anitzeko zelulabakar bat bezala jokatzen du. Sinzitoaren zitoplasma, hau da, zelulen barrualdea betetzen duen fluidoa, nukleoak, organuluak eta beste substantzia batzuk garraiatzen dituen \u201cibai\u201detan antolatuta dago. Koanozitoen ordez, sinzito gehiago dituzte, koanosinzito bezala ezagutzen direnak. Horiek kanpai itxurako kanal batzuk eratzen dituzte eta bertan ura sartzen da. Kanal horien barrualdea gorputz batzuen bidez gaineztatuta dago. Horietako bakoitzak lepo bat eta nukleo independiente gabeko flageloa dute. Flageloaren mugimenduak ura mugitzen du \u201carmiarma sarearen\u201d pasabideetan zehar eta kanpai itxurako kanalen bidez kanporatzen du.\nZelula mota batzuek nukleo eta mintz bakarra dute, baina beste zelula nukleobakarretara eta sinzito nagusira \u201czubi\u201d zitoplasmatiko batzuen bidez lotuta daude. Espikulak eratzen dituzten esklerozitoek nukleo asko dauzkate, eta hexactinellidetan zitoplasmako zubi horien bidez beste ehunetara lotuta daude. Orain arte, helduetan ez dituzte esklerozitoen arteko lotura horiek aurkitu; baina besterik gabe hain eskala txikiko egiturak aztertzearen zailtasunarengatik izan liteke. Zubiak substantzia batzuk igaro baina beste batzuk pasatzea ekiditen duten lotura batzuen bidez kontrolatuta daude. \nUr-fluxua eta gorputzaren egiturak.\nBelaki gehienek tximinia moduan funtzionatzen dute: azpitik ura hartzen dute eta oskulumetik, goiko aldetik, botatzen dute. Inguruneko korrenteak goiko aldean azkarragoak direnez, Bernoulliren printzipioak eragindako zurgatze efektuak ur garraioan laguntzen du. Belakiek ur emaria kontrola dezakete oskuluma eta ostia partzialki edo guztiz itxiz (poroak) eta flageloaren erritmoa aldatuz. Uretan hondar edo gatz kantitate handia baldin badago, ur-fluxua eten dezakete.\nNahiz eta pinakozitoen eta koanozitoen geruzek animalia konplexuagoen epitelioen antza duten, ez daude zelularteko loturen bidez, ez eta oinaldeko xaflaren bidez lotuak. Geruza horien malgutasuna eta lofozitoen bidezko mesohiloaren birmoldaketak belakiak ur-fluxuaren abantaila ahalik eta handiena ateratzea ahalbidetzen diote animaliari. \nBelakien gorputz sinpleena \u201caskonoide\u201d deituriko tutu edo pitxer formako egitura bat da eta\u00a0 animaliaren tamaina asko baldintzatzen du. Askonoidea koanozitoz (geruza bakar batez) estalitako belakien barrunbe nagusia da. Handiagotzen bada, bolumenaren eta gainazalaren arteko erratioa handitzen da, gainazala luzeraren karratu moduan handitzen baita; bolumena kuboarekiko proportzionalki handitzen den bitartean. Bolumenak mugatzen du elikagaiak eta oxigenoa behar dituzten ehun zatia; baina elikagaiak eta oxigenoa hornitzen dituen ponpaketa ahalmena koanozitoek osatzen duten eskualdearen menpe dago. Belaki askonoideak 1mm handitzen dira diametroan.\nBelaki batzuk muga hori gainditzen dute \u201csikonoide\u201d estruktura hartuz, zeinetan gorputzaren pareta tolestuta geratzen den. Tolesdura horien barrualdea koanozitoen bidez estalita dago, eta ostiaren bidez tolesduren kanpoaldera lotuta daude. Koanozito kopuruaren handipen horrek eta ponpaketa gaitasuna areagotzeak belaki sikonoideak diametroan zentimetro batzuk haztea ahalbidetzen ditu.\nModelo \u201cleukonoideak\u201d ponpaketa ahalmena are gehiago areagotzen du belakiaren barnealdea ia guztiz mesohiloz betez. Mesohio horrek koanozitoz estalitako eta elkarri konektatuta dauden kanalak ditu, uraren sartu-irteerei tuboen bidez lotuta daudenak. Belaki leukonoideen diametroa 1m-ra arte hazi daiteke, eta edozein zentzuetan hazita koanozito kanalen kopurua handiagotzen denez, belakiek askotariko formak har ditzakete. Esaterako \u201cgaineztatutako\u201d belakiak, atxikituta dauden gainazalaren forma dutenak. Ur gezako belaki guztiek eta sakonera gutxiko belaki itsastarrek gorputz leukonideoa daukate. Hexactinellidetan ura igarotzeko dauden sareak egitura leukonidoaren antzekoak dira.\nHiru egitura motetan, koanozitoz gaineztatutako zeharkako sekzioa askoz ere handiagoa da ur sarrera-irteerak dauden kanalak baino. Horrek eragiten du koanozitoen inguruan dagoen ur-fluxua mantsoagoa izatea eta beraz janari partikulak hartzea errazagoa izatea. Adibidez, Leukonian, 10cm-ko altuera eta 1cm-ko diametroa duen belaki batean, ura 80.000 ahorakin kanaletan 6cm minutuko abiaduran sartzen da. Halere, leukonian, ura kanaletan 3,6cm orduko abiadurara mantsotzen da, koanozitoentzat elikagaiak hartzea errazago bihurtuz, izan ere, 2 milioi kanal flagelatu dauzka, eta haien diametro konbinatua kanalena baina askoz ere handiagoa baita. Ur guztia oskulum bakar baten bidez kanporatzen da 8,5cm segunduko abiaduraz, produktuak urrunera garraiatzeko abiadura nahikoaz. \nEskeletoa.\nZoologian, eskeletoa animalia baten nahiko zurruna den egitura bat da; kontuan hartu gabe ea loturak dauzkan ala ez eta biomineralizatua dagoen ala ez. Mesohiloak endoeskeleto bezala jokatzen du belaki gehienetan. Aitzitik, belaki bigunetan arroka moduko gainazal gogorrak estaltzen dituen eskeleto bakarra da. Askotan mesohiloa espikula mineral batzuen, espongina piruen edo bien bidez sendotuta dago. Espikulak espezie gehienetan daude \u00a0 eta silizio dioxido edo kaltzio karbonatoz osatuta daude. Haien formari dagokionez, mota askotakoak izan daitezke, itxura sinpleetatik hasita, 6 erradioko \u201cizar\u201d tridimentsionaletaraino. Esklerozitoek sortzen dituzte espikulak , eta separatuak, loturen bidez lotuta, edo fusionatuta egon daitezke.\nBelaki batzuek beraien konposatu organikoen guztiz kanpoaldean dauden exoeskeletoak jariatzen dituzte. Adibidez esklerobelakiek (\u201cbelaki gogorrak\u201d) kaltzio karbonatozko exoeskeleto handiak dituzte, zeinaren inguruan materia organikoak koanozito kanalezko geruza fin bat eratzen duten. Exoeskeleto horiek belakien azala osatzen duten pinazozitoek jariatzen dituzte.\nBizi funtzioak.\nMugimendua.\nNahiz eta belaki helduak batez ere sesilak diiren, espezie itsastar eta ur gezatako espezie batzuk itsas-hondoan zehar mugi daitezke 1-4mm eguneko abiaduran, ameba moduko mugimendua duten pinazozitoen eta beste zelulen eraginez. Espezie gutxi batzuek beraien gorputz osoa uzkurtu dezakete, eta batzuek beraien oskulum-a eta ostia itxi ditzakete. Gazteek libreki egiten dute igeri eta helduak geldoak dira. \nArnasketa, elikadura eta iraizketa.\nBelakiek ez dituzte zirkulazio, arnasketa, digestio eta iraizketa aparatu zehatzik. Funtzio horiek guztiak ur-fluxuaren sistemak\u00a0 betetzen ditu. Elikagai partikulak filtratzen dituzte uretatik kanpo. 50\u00b5m baino handiagoak diren partikulak ezin dira ostiara sartu eta pinazozitoek kontsumitzen dituzte fagozitosi bidez. 0.5 \u03bcm-tik 50 \u03bcm-ra bitartean neurtzen duten partikulak ostian harrapatuta geratzen dira, kanpotik barrura estutzen doana. Pinazozito edo arkeozitoek partikula horiek kontsumitzen dituzte, burua ostiatik kanpo aterata. Bakteria tamainako partikulak, 0,5\u00b5m baino gutxiagokoak, ostien paretetik zehar igarotzen dira eta koanozitoek harrapatu eta kontsumitzen dituzte. Partikula txikienak ugarienak direnez, koanozitoek normalean belaki baten elikagai beharren %80a harrapatzen dute. Arkeozitoek elikagaiak paketatu eta besikuletan garraiatzen dituzte; zuzenean elikagaiak digeritzen dituzten zeluletatik, zuzenean elikagaiak digeritzen ez dituztenetara. Gutxienez belaki espezie batek, nutrienteak garraiatzen dituzten arkeozitoentzat arrasto gisa jarduten duten barnealdeko piruak dauzka, eta arrasto horiek objektu hilak mugi ditzakete.\nEsan izan da Hexactinellidak uretan disolbatutako nutrienteetan bizi litezkeela eta lokatzarekiko aurkakoak dira. Halere, 2007ko ikerketa batek ez zuen horren ebidentziarik topatu eta ondorioztatu zuten espezie horrek bakterioak eta beste mikroorganismo batzuk erauzten dituztela uretatik oso modu efizientean (%79). Gainera, esekita dauden sedimentu pikorrak prozesatzen dituzte presa horiek erauzteko. \u201cCollar bodies\u201d deituriko gorputzek\u00a0 janaria irensten dute eta bilduta jariatzen dute dineina proteina motorearen bidez garraiatuak diren besikuletan.\nBelakien zelulek uretatik oxigenoa har dezakete difusio bidez; urak gorputzean zehar garraiatuz, zeinetan karbono dioxido eta beste hondakin produktu solugarri batzuk, amoniakoa esaterako, disolba daitezkeen. Arkeozitoek ostia blokeatu dezaketen partikula mineralak erauzi ditzakete, mesohiloan zehar garraiatu eta kanpora dihoan ur korrontean depositatu. Halere, espezie batzuk partikula horiek beraien eskeletoan barneratzen dituzte.\nBelaki karniboroak.\nElikagai partikula gutxi dauden uretan bizi diren espezie gutxi batzuk krustazeoetaz eta beste animalia txiki batzuetaz elikatzen dira. Orain arte 137 espezie aurkitu dira. Gehienak Cladorhizidae familiakoak dira, baina Guitarridae eta Esperiopsidae familiatako batzuk ere haragijaleak dira. Kasu gehienetan presa harrapatzeko duten modua ezezaguna da, nahiz eta uste den espezie batzuk hari itsaskor batzuk eta gantxo forma duten espikulak erabiltzen dituztela. Belaki haragijale gehienak ur sakonetan bizi dira, 8.840m-ko sakonerararte, eta ozeanoaren ikerketaren hobekuntzarekin gehiago aurkitzea espero da. Halere, mediterraneo kobazuloetan 17-23m-ko sakoneran aurkitu da espezie bat, filtrazio bidez elikatutako belakiekin batera. Kobazuloetan bizi diren predatzaileek 1mm baino gutxiago neurtzen duten krustazeoak harrapatzen dituzte, hari finekin inguratuz. Egun batzuk igarotakoan egiten duten hariaz bilduta irensten dituzte, eta gero beraien ohiko formara itzultzen dira. Ez dago pozoia erabiltzen dutenaren ebidentziarik.\nBelaki haragijale gehienek guztiz galdu dute beraien ur emari sistema eta baita koanozitoak ere. Halere, chondrocladia generoak oso modifikatutako ur emari sistema daukate, presak harrapatzeko erabiltzen diren globo itxurako egiturak puztutzeko.\nEndosinbionteak.\nUr gezako belakiek sarritan alga berdeak endosinbionte moduan dauzkate arkeozitoetan eta beste zeluletan, eta algak sortutako nutrienteetatik onura ateratzen dute. Itsasoko espezie askok beste organismo fotosintetikoak hartzen dituzte (itsasoko espezie asko beste organismo fotosintetikoen ostalari dira), batez ere zianobakterioak, nahiz eta kasu batzuetan dinoflagellatuak izan. Zianobakterio sinbiotikoak belaki batzuen ehun bizidunaren masa totalaren heren bat izango lirateke, eta belaki batzuek mikroorganismo hauetatik %48 eta %80ra arte handitzen dute beraien energia eskuragarritasuna. 2008an Stuttgarteko unibertsitateko talde batek silizio dioxidozko espikulak argia mesohilora garraiatzen dutela ikusi zuen, non endosinbionte fotosintetizatzaileak bizi diren. Organismo fotosintetizatzaileen ostalariak diren belakiak ugariagoak dira elikagai partikula gutxi dagoen uretan, eta askotan hosto itxurako formak dauzkate, hartzen duten eguzkiaren kopurua maximizatzen dutenak.\n\"Immunitate\"-sistema.\nBelakiek ez dute beste animalia gehienek duten sistema inmunitarioa. Halere, beste espezie batzuetako txertaketak ez dituzte onartzen, baina bai beraien espeziekoenak. Itsas espezie batzuetan \u201czelula grisak\u201d dira kanpoko material horien deuseztapenaren erantzule. Inbadituak izaten direnean, substantzia kimiko bat sortzen dute, eragindako gunean dauden beste zelulen mugimendua geldiarazten duena. Horrela, inbaditzaileak ezin du belakiaren barne garraio sistema erabili. Intrusioak jarraitzen badu, \u201czelula grisak\u201d arean metatzen dira eta areako zelula guztiak hiltzen dituzten toxinak askatzen dituzte. Sistema \u201cinmunitarioa\u201d egoera aktibo horretan mantendu daiteke hiru aste arte. \nUgalketa.\nAsexuala.\nBelakiak ugalketa asexualaren bidez ugaltzen dira: gemazio bidez zatitu eta gemulak eratuz. Belaki zatiak korrenteen edo olatuen ondorioz erauziak izan daitezke. Beraien pinazozitoen eta koanozitoen mugimendua eta mesohiloen birmoldapena erabiltzen dute burua gainazal egoki batera lotzeko. Egun batzuk igaro eta gero, berriro eratu daitezke belaki txiki funtzional moduan. Belaki zati bat, bai mesohiloa eratzeko kolenzitoak, bai eta beste zelula mota guztiak eratzeko arkeozitoak baldin badauzka soilik birsortu daiteke. Oso espezie gutxi \u00a0ugaltzen dira garapen fase goiztiar batean.\nGemulak itsas espezie gutxi batzuk eta ur gezako espezie askok hilzorian daudenean sortzen dituzten kapsula modukoak dira. Ur gezako espezie batzuk askotan udazkenean sortzen dituzte. Espongozitoek gemulak sortzen dituzte espongina oskol zatiak bilduz, zeinak askotan espikulen bidez indartzen diren. Ur gezako gemulek sinbionte fotosintetikoak ere eduki ditzakete. Gemulak latente bilakatzen dira eta egoera horretan hotzari, oxigeno faltari, lehortzeari eta gazitasunaren aldaketa bortitzei aurre egin diezaiokete. Halere, ur gezako gemulak tenperatura hilabete batzuetan zehar hotz egon eta gero ia \u201cnormala\u201d den tenperatura batera itzuli arte ez dira berriro aktibatzen. Gemulak hozitzen direnean, arkeozitoek taldearen kanpoaldea inguratzen dute, pinazozitoetan transformatuz, oskola puskatuen poro baten gainean dagoen mintz bat. Zelula taldea poliki azaleratzen da, eta geratzen diren arkeozito gehienak beste motatako zelulatan bihurtzen dira, belaki funtzional bat sortzeko beharrarengatik. Espezie bereko baina banako desberdinetako gemulak elkar daitezke belaki bakar bat eratzeko. Gemula batzuk belaki gurasoarekin geratzen dira eta udaberrian ez da erraza izaten ea belaki zahar bat \u201cberpiztu\u201d den ala bere gemula propioek \u201cbirkolonizatu\u201d duten jakitea.\nSexuala.\nNahiz eta belakiek ez daukaten gonadarik (ugalketa organorik) gehienak hermafroditak dira , hau da, bi sexu bezala funtzionatzen dute aldi beran. Espermatozoideak koanozitoen edo mesohiloan barneratzen diren eta kiste espermatikoak sortzen dituzten koanozito kanal osoen bidez eratuak dira. Obuluak ordea, arkeozitoen edo espezie batzuetan koanozitoen eraldaketaren bidez eratuak dira. Obuluak sortzeko prozesuan, espermatozoideak kisteetatik ateratzen dira eta oskulumaren bidez kanporatuak izaten dira. Espezie bereko beste belakiekin topo egiten badute, ur-fluxuak, koanozitoetara garraiatzen ditu. Koanozito horiek, belakiak irentsi ordez ameba forma batera metamorfizatu eta\u00a0 espermatozoidea mesohilotik obulura garraiatzen dituzte. \nNahiz eta espezie gehienek oskolatik atera baino lehen arrautzak mantentzen dituzten, espezie gutxi batzuk fertilizatutako obuluak uretara askatzen dituzte. Lau larba mota daude, baina denak haien flageloa edo zilioak larba mugitzea ahalbidetzen duen kanpo geruza bat duten zelula bolak dira. Egun batzuetan igeri egin eta gero, larba hondoratu eta igerian ibiltzen da bizitzeko leku bat topatu arte. Zelula gehienak arkeozitoetan eta ondoren belaki heldu batean betetzen duten lekurako aproposak diren zeluletan eraldatzen dira. \nHexactinelliden enbrioiak zelula desberdinetan zatitzen hasten dira, baina behin 32 zelula eratuta, oso azkar larban transformatzen dira. Larba horiek kanpotik oboideoak dira, erdialdea zilio banda baten bidez inguratuta dautenak, mugimendurako. Baina barrutik Hexactinelliden ohiko baten egitura daukate; hau da, espikulak eta armiarma sare moduko sinzitoak. Larbak gero beraien gurasoen gorputzetik alde egiten du.\nBizi zikloa.\nKlima epeletan bizi diren belakiak gehienez urte gutxi batzuk bizi dira, baina espezie tropikal batzuk eta ozeano-sakonetako batzuk 200 urtez edo gehiagoz bizi daitezke. Kaltzifikatutako desmospongiae batzuk soilik 0,2mm hazten dira urteko, eta ratioa konstantea bada, zabaleran 1m neurtzen duen banako batek 5.000 urte izango lituzke. Belaki batzuek ugalketa sexuala soilik aste batzuk dituztenean erabiltzen hasten dira; beste batzuek ordea urte batzuk dauzkatenean hasten dira modu horretara ugaltzen.\nJardueren koordinazioa.\nBelaki zaharrek ez dituzte ez neuronarik ez nerbio ehunik. Halere, espezie gehienak gai dira beraien gorputz osoan koordinatuak diren mugimenduak egiteko. Esaterako, pinazozitoen uzkurdura; ur kanalak estutzen dira eta horrela blokeoak sor lezaketen gehiegizko sedimentuak erauzten dira. Espezie batzuk oskuluma uzkurtu dezakete gorputzeko gainerako ataletatik erabat modu independentean. Belakiak ere uzkurtu daitezke predatzaileengandik babesteko, zaurgarria den eremua murriztuz. Bi belaki fusionatzen diren kasuetan, adibidez kusku handi baina oraindik separatugabea dagoen kasuetan, uzkurdurak \u201cbiki siames\u201d bietan koordinatzen dira. Ez da koordinaketa mekanismo hori ezagutzen, baina neurotransmisoreen moduko substantzia kimikoak izan daitezke. Halere, Hexactinellidek seinale elektrikoa azkar transmititzen dute sinzitoetan zehar, egitura hori beraien flageloaren mugimendua geldiarazteko erabiliz. Adibidez sartzen den urak toxinak edo gehiegizko sedimentuak baldin badauzka. Miozitoak dira oskuluma istearen erantzule, bai eta gorputzeko zati desberdinen artean seinaleak transmititzearena.\nBelakiek post-synaptic density-rako \u201cerrezeta\u201d duten oso gene antzekoak dauzkate, gainerako animalien neuronetan oso garrantzitsua den seinale hartzaile egitura. Halere, belakien gene hauek larbetan dauden eta igeri egitean gaitasun sensoriala eman diezaieketen \u201cflask cells\u201detan aktibatuak dira. Honek zalantzan jartzen du ea flask cellsek neuronen benetazko antzindaria diren edo belakien antzindariak neuronak zituela baina bizimodu geldora adpatatu zirenez galdu zituztela.\nEkologia.\nHabitatak.\nBelakiak mundu osoan bizi dira, ozeanoko habitat desberdin askotan. Horien artean gune polarrak eta tropikalak. Gehienak ur lasai eta garbietan bizi dira, olatuen ondorioz mugitutako sedimentuek beraien poroak blokea baititzakete, elikatzeko eta arnasteko zailtasunak eraginez. Belaki gehienak gainazal irmo, sendoetan daude, arroketan esaterako. Baina belaki batzuk sedimentu bigunetara lotu daitezke. \nUr epeletan, belakiak ugariagoak dira baina ez dira ur tropikaletan bezain dibertsoak. Horren arrazoia izan daiteke belakien predatzaile gehiago daudelako ur tropikaletan. Hexactinellidak ur polarretan eta ur epel eta tropikalen hondoetan dira nagusi; izan ere, dauzkaten poroen bidez elikagai eskuragarritasun urria duten ur horietatik elikagaiak hartu ditzakete esfortzu oso txikia eginez. Desmoespongiae eta calcarea belakiak berriz ez-polarrak diren uretan ageri dira, sakonera gutxian.\nHabitat hedadura desberdinetan bizi diren belaki klase desberdinak:\nEkoizpen primarioa.\nEndosinbionte fotosintetizatzaileak dituzten belakiek kontsumitzen duten oxigenoa baino hiru aldiz gehiago ekoizten dute, baita kontsumitzen dutena baino materia organiko gehiago. Kontribuzio horiek Australiako Koral Hesi Handian nabarmenak dira, baina Kariben ez horrenbeste.\nDefentsa.\nBelaki askok espikulak galtzen dituzte, metro batzuetako sakoneran kapa lodi bat eratuz. Horrek belakiak ekinodermoetatik babesten ditu, beraien presa baitira. Gainera, toxinak ekoizten dituzte eta horrela beste organismo sesilak, briozoak eta aszidiak esaterako, ezin dira inguruan hazi. Horrek belakiak oso lehiakide eraginkor bihurtzen ditu bizitzeko lekua bilatzeko orduan. Adibideetako bat ageliferin substantzia kimikoa da.\nKaribeko suan dauden Tedania generoko espezie batzuk legena eragiten dute ukitzen dituzten gizakiengan. Dortokak eta arrain batzuk belakiez bakarrik elikatzen dira. Esaten da belakiek predatzaile horien aurkako defentsa kimikoak eratzen dituztela. Halere, esperimentuetan ezin izan da ikusi belakiek sortutako kimikoen toxizidadearen eta arrainek hartzen duten zaporearen arteko loturarik. Horrek defentsa kimikoen freno gaitasunaren erabilgarritasuna murriztuko luke. Arrainen bidezko predatzeak belakiak zabaltzen lagunduko luke, zatiak askatuz. Halere, ikerketa batzuek erakutsi dute arrainek nahiago dituztela kimikoki defendatzen ez diren belakiak, eta beste ikerketa batek erakutsi zuen koral predazio handia egoteak kimikoki defendatutako espeziak zeudela iragarri ahal zuela.\nHexactinellidek ez dituzte kimiko toxikorik sortzen, eta oso ur sakonetan bizi dira, zeinetan predatzaile gutxi dauden.\nPredazioa.\nNeuroptera eta Sisyridae moduko animaliak ur gezako belakien predatzaile bereziak dira. Emeak bere arrautzak begetazioaren gainean uzten ditu, ura isuriz. Larba oskolatik atera eta uretara joaten da bertan elikatzeko belakiak bilatuz. Belakiek beraien ahoko egitura luzatuak erabiltzen dituzte belakiak zulatzeko eta haien fluidoak zurrupatzeko. Espezie batzuen larba belakiaren gainazalera itsasten da; beste batzuena aldiz belakiaren barrunbeetan egoten da. Guztiz heldua den larbak uretatik alde egiten du eta krisalida bihurtzeko lekua duen kusku bat birarazten du. \nBioerosioa.\nChondrilla nucula belakiak koral polipoak hiltzen dituen toxinak askatzen ditu, belakiak koralen eskeletoen gainean haz daitezen ahalbidetuz. Beste batzuk, bereziki Clionidae familian, beraien arkeozitoek jariatutako substantzia korrosiboak erabiltzen dituzte, arroketan, koraletan eta hildako moluskuen oskoletan hondeatzeko. Belakiak arrezifeetatik urtean 1m erauzi daitezke, marea baxua denean ilara nabarmen bat sortuz.\nGaixotasunak.\nAplysina generoko belaki karibetarrek Aplysina banda gorriaren sindromea pairatzen dute. Horrek Aplypsina kolore oxido batean edo gehiagotako bandetan garatzea eragiten du, batzuetan ehun nekrotikoaren bandekin batera. Lesio horiek belakiaren atalak guztiz inguratu ditzakete. Gaixotasuna kutsakorra da eta Bahamako arrezifeetako belakien ia %10a kutsatzen du. Kolore oxido bandak zianobakterio baten bidez sortzen dira, baina ez dakite ea hori den gaixotasuna sortzen duen organismoa.\nBeste organismoekin lankidetza.\nEndosinbionte fotosintetizatzaileetaz gain, belakiak beste organismoekin elkarlanean aritzeaz ezagunak dira. Lissodendoryx colombiensis gainazal arrokatsuetan ageri da batez ere, baina itsaspeko larreetan ere ageri da, larreetako belakiez inguratuta egonik. Azken horiek itsas izar lokalarentzat zaporegabeak dira, eta beraz Lissodendoryx beraiengandik babesten du.\nSynalpheus generoko ganbek belakietan koloniak eratzen dituzte, eta ganba espezie bakoitza belaki espezie desberdin batean bizi da; horrenbestez Synalpheus krustazeo genero dibertsoenetarikoa da. Bereziki Synalpheus regalisek belakia elikagai iturri ez ezik, beste ganba eta predatzaileen aurka egiteko ere erabiltzen du. 16.000 belaki banako Spheciospongia vesparium bakarrean egon daitezke, bere burua elikatzeko ozeanoa filtratzen duenean jasotzen dituen partikula handiez elikatuz.\nBelakiaren zikloa.\nBelaki gehienak materia organikoko partikulak eta itsas mikroorganismoak iragazten dituzten detritiboroak dira. Bereziki, belakiak garrantzitsuak dira koralezko arrezifeetako elikadura sareetan duten jokabide detritiboroarengatik. Detritoa maila trofiko gorako batetik birzkilatzen dute.\nDiagraman erakusten den bezala, koral arrezifeetako belakiek koral jatorriko materia organikoa haiekin lotutako detritiboroei transferitzeko ekintzan laguntzen dutenaren hipotesia egin da. Hori belaki detritua ekoiztearen bidez egiten dute. Belaki espezie asko koraletik eratorritako disolbatutako materia organikoa belaki detritura bihurtzeko gai dira. Gainera, koralek ekoitzitako materia organikoa elikadura saretik haratago transferitu dezakete. Koralek materia organikoa disolbatutako mukosa edo partikuladun mukosa bezala askatzen dute, baita material zelularra ere, kanporatutako Symbiodiniuma esaterako\nMateria organikoa koraletatik belakietara bidezidor horiek guztien bidez transferitua izan daiteke, baina gehienetan disolbatutako materia organiko moduan ematen da. Izan ere, koral mukosa gehiena (%56tik %80raino) ur zutabean disolbatzen da;[68] eta Symbiodinium-aren isurketaren ondorioz finkatutako karbonoaren koral galera arbuiagarria izan ohi da (%0,01) mukosaren askapenarekin konparatuta (%40ra arte). Koraletatik eratorritako materia organikoa ere belakiei transferitua izan daiteke modu ez zuzen batean, bakterioen bidez esaterako, koralen mukosak kontsumi ditzakenak.\nBanan-banako sinbiosi erlazio batez gain, ostalariak mikrobio talde batekin sinbiosia mantendu dezake. Belakiak komunitate oso espezifikoak izan daitezkeen mikrobio komunitate ugariren ostalariak izan daitezke. Belakiarekin harreman sinbiotiko bat mantentzen duten komunitate mikrobianoak bere ostalariaren biomasaren %35a izatera iritsi daitezke. Mikrobio taldea ostalariarekin parekatzen den harreman sinbiotiko zehatz honetarako terminoa harreman holobiotikoa da. Belakiak eta harekin erlazionatutako mikrobio komunitateak bigarren mailako metabolitoak eratuko dituzte belakia predatzaileengandik babesteko, defentsa kimikoaz esaterako.\nErlazio horietako batzuk, bakteriozito zelulen barnean dauden endosinbionteak dira, baita pinakodermiko geruzaren azpian aurkitutako zianobakterioak edo mikroalgak ere, non fototrofia egiteko erabiltzen den argi kopuru handiena jaso dezaketen. 50 mikrobio filum desberdin baino gehiagoren ostalariak izan daitezke, Alphaprotoebacteria, Actinobacteria, Chloroflexi, Nitrospirae, Cyanobacteria, the taxa Gamma-, the candidate phylum Poribacteria eta Thaumarchaea kasu.\nSistematika eta eboluzioaren historia.\nTaxonomia.\nLinnaeusek, animalia sesil gehienak sailkatu zituenak, Spongia generoa landare bezala Algaren ordenaren barruan gaizki identifikatu zuen. Orduztik denbora luzaroan, belakiak Parazoa izeneko aparteko azpierreinu batean sailkatuta egon ziren, gainerako Animalia erreinua eratzen duten Eumetazoetatik at[82]. Filum parafiletiko moduan definituak izan dira, zeinetan goiko animaliek eboluzionatu duten. Beste ikerketa batzuk Porifera monofiletikoa dela diote.\n70.hamarkadan, kaltzio karbonatozko eskeleto handiak zeuzkaten belakiak, Sclerospongiae deituriko aparteko klase batean sailkatuak izan ziren. . Halere, 80.hamarkadan aurkitu zen horiek denak Calcarea edo Desmospongiae espeziekoak zirela.\nOrain arte ikerketa zientifikoek 9000 espezie porifero identifikatu dituzte. Horietatik: 400 bat Hexactinellidak dira; 500 bat calcareo espezieak dira; eta gainerakoak despomspongiaeak dira. Halere, habitat mota batzuk, esaterako arroka bertikalak eta kobazulo paretak eta galeriak arroketan eta koral arroketan, oso gutxi aztertuak izan dira.\nKlaseak.\nBelakiak antzina hiru klaseetan banatuak ziren: belaki kalkareoak (calcarea), hexaktinelidoak (Hexactinellida) eta desmospongiak (desmospongiae). Halere, ikerketek erakutsi dute Homoscleromorpha, ustez Desmospongiae taldekoa zena, filogenetikoki modu egokian separatuta dagoela. Beraz, laugarren belaki klase bezala identifikatuak izan dira.\nBelakiak batez ere beraien eskeletoaren konposizioaren arabera sailkatuak dira. Azpian erakutsitako moduan (goitik behera handitzen da eboluzio maila).\nFosil-erregistroa.\nNahiz eta erloju molekularrek eta biomarkatzaileek belakiak Kanbriarreko leherketa baino lehen existitzen zirela adierazi, desmospongiaeko silizio dioxidozko espikulak ez dira ageri Kanbriar periodora arte. Baieztatu gabeko agiri batean, duela 750 milioi urteko arroketan espikulak aurkitu direla jasotzen da. Ondo kontserbatutako duela 580 milioi urteko Ediacarar periodoko belakien fosilak Doushantuoren eraketan aurkituak izan dira. Fosil horiek, espikulak barne, pinazozitoak, porozitoak, arkeozitoak, esklerozitoak eta barrunbeak desmospongiae bezala sailkatuak izan dira. Hexactinelliden fosilak duela 540 urteko Australia, Txina eta Mongoliako arroketan aurkitu dira. Kiwetinokia generoko Mexikoko Kanbriar goiztiarreko belakiek espikula txikien espikulen fusioaren ebidentzia erakutsi zuten, espikula handi bakar bat eratzeko. Belaki calcareoen kaltzio karbonatozko espikulak Kanbriar Goiztiarreko arroketan arukituak izan dira, duela 530-523 bat milioi urte Australian. Beste desmoespongiae batzuk Kanbriarreko Maotianshan Shales-en, duela 525-520 milioi urte.\nUr gezako belakiak askoz ere gazteagoak direla ematen du, izan ere, ezagutzen den lehen fosila Eozeno erdialdekoa da, duela 48-40 milioi urte . Nahiz eta belaki modernoen %90a desmoespongiaeak diren, mota horretako fosil aztarnak beste motatakoenak baino urriagoak dira, beraien eskeletoak ondo fosilizatzen ez den espongina bigunez osatuta daudelako . Ezagutzen diren belaki sinbionte zaharrenak Silurian goiztiarrekoak dira.\n24-isopropilkolestanoa markatzaile kimiko bat da, 24-isopropilkolesterolaren deribatu egonkor bat dena. Desmospongiaen bidez produzituak dira baina ez eumetazooen bidez. Koanoflagelatuak animalien ahaide gertukoenak direnez, zientzialari talde batek kaonoflagellatuen espezieen biokimika eta geneak aztertu zituzten. Espezie horiek 24-isopropilkolesterola ezin dutela ekoitzi adierazi zuten baina koanoflagellatu multzo handiago baten ikerketa beharrezkoa izango litzateke 24-isopropilkolesterol fosila desmospongiaen bidez soilik ekoiztua izan zela frogatzeko. Nahiz eta aurreko argitalpen batek 24-isopropilkolestano arrastoak duela 1.800 milioi urteko arroketan aurkitu[99], duela gutxiko ikerkuntza batek, askoz ere zehatzagoa den arroka serie batean adierazi du biomarkatzaile horiek bakarrik Glaziazio Marinoana-ren amaiera baino lehenago azaltzen direla, hau da, duela 635 milioi urte. \u201cBelaki markatzaile\u201d hori itsas algetatik sortua izan denaren eztabaidan, ikerketa berriek diote algek biomarkatzaile hori sortzeko duten ahalmena soilik Karboniferoan garatu zela; horren adibide dira Cryogenioko desmospongiae-en presentzia.\nArchaeocyathak, batzuek koralezko belaki bezala sailkatzen dutena, duela 530-520 milioi urteko Kanbriar Goiztiarreko arroketan dauden fosil ohikoak dira, baina dirudienez Kanbriar amaieran, duela 490 milioi urte hil ziren. Esan izan da honako hauek ekoiztu zituztela: belakiak, knidarioak, algak, foraminiferoak; guztiz bestelakoa den animalia filuma, Archaepcyatha; edo baita guztiz separatutako bizi erreinu bat, Archaeata edo Inberibionta deitua. 1990etik, archaeocyathidak\u00a0 aparteko belaki talde moduan definituak izan dira.\n1996ko analisi batek adierazi zuen chancellorid scleritesak egitura zehatza duten lurrean dauden belakiei estuki lotuta daudela. Halere, 2002ko beste analisi baten chancelloriidsak belakiak izan ordez, belakien eta konplexuagoak diren animalien bitartekoak izan daitezkela ondorioztatu zuen. Arrazoien artean, besteak beste, beraien azala belakiena baino lodiagoa delako eta lotura estuen bidez konektatuta dagoelako. 2008an chancelloriids eskleritoen analisi batek halkieriidsen oso antzekoak zirela ondorioztatu zuen, hauek bare itxurako animali bilateria mugikorrak izanda (beraien fosilak Kanbriar oso hasierako arroketatik Kanbriar erdialderainoko arroketan aurkituak). Hori zuzena bada, dilema bat sortuko luke, oso arraroa baita inolako loturarik ez duten organismoek hain antzekoak diren eskleritoak modu independentean garatu izana. Gainera, beraien gorputzen egituren alde handiek zaila egiten dute beraien artean lotura estu bat dagoela ikustea.\nBeste animaliekin mantendutako harremanak.\n1990ean, belakiak talde monofiletiko moduan definituak izan ziren, horiek guztiak belakia zen arbaso komun batetik etorrita, eta gainerako metazoo guztien ahizpa-taxoi izanda. Bestetik, 90.hamarkadako ikerketa batzuk animaliaren senide ebolutibo gertuena koanoflagelatuak direnaren ideia berpiztu zuten. Horiek belakien koanozitoen oso antzekoak diren organismo zelulabakarrak dira. Hori hala balitz, Metazoa gehienak belakien antzeko antzindari batetik eboluzionau dutela eta beraz belakiak monofiletikoak ez direla ondorioztatu ahalko genuke. Belaki moduko arbaso horiek belaki modernoen eta belakiak ez diren Metazoako partaideen sorrera bultzatu ahal izan dute.\n2001etik egindako analisiek ondorioztatu dute Eumetazoak (belakiak baino konplexuagoak) belaki talde zehatz batzuekin lotura handiagoa daukala gainerako belakiekin baino. Ondorio horiek esan nahi dute belakiak ez direla monofiletikoak, belaki guztien azkeneko arbaso komuna Eumetazoa-ren antzindari zuzena ere izango litzatekelako. 2001ean ikerketa bat egin zen, DNA erribosomikoen konparazioetan oinarrituta, eta ondorioztatu zuen belakien artean banaketa garrantzitsuena Hexacyinellid-ak eta gainerako belakiak bereiztea dela. Gainera, adierazi zuen Eumetazoa belaki calcareoei, kaltzio karbonato espikulak dituztenei, beste belaki espezieei baino lotuagoa dagoela. 2007an RNAren konparazioetan eta espikulen konparazioetan oinarritutako ikerketa batek ondorioztatu zuen desmospongiae eta Hexacyinellid-ak beraien artean erlazionatuagoak daudela belaki calcareoekin baino.\nBeste ebidentzia anatomiko eta biokimiko batek Eumetazoa Homoscleromorpha-rekin (belakien azpitalde bat) lotzen du. DNA nuklearraren alderaketa batek, 2007an, Hexacyinellida eta ktenoforak kanpoan uztita, honako hau ondorioztatu zuen: Homoscleromorpha batez ere Eumetazoari lotuta dagoela; belaki calcareoak hurrengo gertukoenak direla; gainerako desmospongiae talde hauen \u201cizeba\u201d eboluzionarioak direla; eta chancelloriids-ak, beraien fosilak Kanbriarreko arroketan aurkitzen diren poltsa itxurako animaliak, belakiak izan litezkeela. Homoscleromorphak Eumetazoarekin partekatzen duen espermak beste belaki horiek ez daukatena betetzen du. Bai Homoscleromorpha eta bai Eumetazoetan, zelula geruzak batez ere \u201c4 motako\u201d kolagenoz osatuta dagoen oinaldeko xafla bati lotuta elkartzen dira. Nahiz eta desmospongiae guztien mesohiloa indartzen duten espongina zuntzak \u201c4 motako\u201d kolagenoaren antzekoak izan, kolageno mota hori ez da beste belakietan ageri.\nDeskribatutako analisiak belakiak Metazoa guztien arbasoekiko gertukoenak direla ondorioztatzen du, animalia multizelular guztiena (belakiak eta beste talde konplexuagoak barne). Halere, 2008ko 21 generoko 150 geneen arteko beste alderaketa batek (onddoetatik hasita gizakietara baina bakarrik bi belaki espezie kontuan hartuz) ktenophorak laginean ageritako leinurik oinarrizkoena zirela proposatu zuen. Hori horrela bada, ktenophora modernoek beraien egitura konplexuak beste Metazooetatik independenteki garatu dituzte, edo belakien antzindariak konplexuagoak ziren eta ezagutzen diren belaki guztiak oso forma sinplifikatuak dira. Ikerketak anilisi sakonagoak gomendatu zituen, belaki hedadura handiago bat eta Placozoa bezalako Metazoa sinple batzuk erabilita. 2009an argitaratutako ikerketa baten emaitzek adierazten dute ikuspegi hori justifikatuta egongo litzatekela. Eskuragarri dauden datuen (morfologikoak, garapenezkoak eta molekularrak) konbinazio guztiak erabilita eraikitako zuhaitz genealogikoek ondorioztatu zuten belakiak berez talde monofiletikoak direla, eta knidarioekin bilateren ahizpa taxoia eratzen dutela.\n2017an argitaratutako 1719 proteinen barne antolaketa indartsu batek erakutsi zuen: (i) belakiak -Homoscleromorpha, calcarea, hexactinellida eta desmospongiae espezieak- monofiletikoak direla; (ii) belakiak gainerako animalia zelulaniztunen ahizpa taxoia direla; (iii) ktenoforoak sortzen direla bigarren animalia leinu adarrik goiztiarrena bezala; eta (iv) placozoans hirugarren animalia leinua direla, bilaterien ahizpa taxoi knidarioez jarraituta.\n2021eko martxoan, Dublineko zientzialariek belakiak gainerako animalia guztien ahizpa taxoia direnaren ebidentzia handiagoa aurkitu zuten. \nEspongiologian adituak diren zientzialari garrantzitsuak.\n\u2022 C\u00e9line Allewaert\n\u2022 Patricia Bergquist\n\u2022 James Scott Bowerbank\n\u2022 Maurice Burton\n\u2022 Henry John Carter\n\u2022 Max Walker de Laubenfels\n\u2022 Arthur Dendy\n\u2022 \u00c9douard Placide Duchassaing de Fontbressin\n\u2022 Randolph Kirkpatrick\n\u2022 Robert J. Lendlmayer von Lendenfeld\n\u2022 Edward Alfred Minchin\n\u2022 Giovanni Domenico Nardo\n\u2022 Eduard Oscar Schmidt\n\u2022 \u00c9mile Topsent\nErabilera.\nIzurdeak.\n1997ko artikulu batek Tursiops generoko izurdeek Shark Bay-en belakiak tresna moduan erabiltzen dituztela deskribatu zuen. Izurde batek itsas belaki bat mokora eramango du, elikagaiak bilatzerako orduan babestua izateko erabilia izango dena ozeano lurrean. Ekintza hori, sponging bezala ezagutua, leku horretan bakarrik ikusi da, eta ia soilik emeek egiten dute. 2005eko ikerketa batek ondorioztatu zuen amek beraien alabei erakusten dietela, eta belakiak erabiltzen dituzten guztiak estuki lotuta daudela.\nGizakiak.\nBelaki genero gehienen kaltzio karbonato edo silizio dioxidozko espikulek belakiak oso lakarrak bihurtzen dituzte erabilera gehienetarako. Baina bi generok, Hippospongia eta spongiak, bigunak eta zuntzezkoak diren eskeletoak dauzkate. Europar goiztiarrek belaki bigunak hainbat helburutarako erabili zituzten, esaterako kaskoetako kuxinak, edateko tresna eramangarriak eta ur filtroak egiteko. Belaki sintetikoen asmakuntzara arte, garbitzeko tresna bezala erabiliak ziren, baita margoketarako, zeramikarako eta antisorgailuak egiteko ere. Halere, XX. mendeko erdialdean, gehiegizko arrantzak belakiak ia desagertzea eragin zuen eta horren ondorioz haiekin lotutako industriak gainbehera egin zuen.\nBelaki moduko beste testura batzuk orain poriferoetatik ez datozen substantziez eginda daude. Belaki sintetikoen adibideak sukaldeko espartzuak, bularreko inplanteak, belaki antisorgailuak eta abar dira. Erabilitako material ohikoak zelulosazko aparra, poliuretano aparra eta, ez hain maiz, silikonazko aparra dira.\nLuffa \u201cbelakia\u201d, sukaldean edo dutxetan erabilia dena, ez da animalia batetik eratorria baizik eta batez ere Luffa aegyptiaca belakiaren zuntzeko \u201ceskeleto\u201d-tik.\nKonposatu antibiotikoak.\nBelakiek erabilera medikoak dauzkate euren propietateengatik eta birusak, bakterioak, tumoreak eta onddoak kontrolatzeko erabiltzen diren beraien sinbionte mikrobianoengatik.\nBiologikoki aktiboak diren beste konposatu batzuk.\nBelakiek, babesten ez dituzten oskolik ez dutenez, ohikoak ez diren konposatuak sintetizatzeko eboluzionatu dute. Horietako bat gantz azido oxidatuen deribatuak dire oxilipina da. Familia horretako kideek, dirudienez, ez dituzte minbiziaren, bakterioen eta onddoen aurkako propietaterik. Adibide bat Okinawan plakortis belakitik isolatutako Aplakoridina da, linfoma zelulekiko zitotoxina moduan potentziala duena. "}
{"id": "8715", "revid": "103793", "url": "https://eu.wikipedia.org/wiki?curid=8715", "title": "Louis Etxeberri", "text": "Louis Etxeberri (Donazaharre, Nafarroa Beherea, 1853ko otsailaren 22a - 1907ko urriaren 15a) politikaria eta kazetaria izan zen. Maulen diputatu, Donazaharren auzapez eta Garazi aldean sindiko izan zen. Piarres Xarritonek dioenez, Etxeberri politikoki bonapartista zen.\n1887an \"Eskualduna\" aldizkaria \u2014euskaraz inoiz izan den lehenengo astekaria\u2014 sortu zuen. Artikulugile oparoa izan zen, eta batik bat soziologiari lotutako gaiak jorratu zituen: Amerikara migratutako euskaldunen bizitza, Lehen Mundu Gerrara joandako euskal herritarren goraipamenak, eta abar. 1944 arte argitaratu zuten aldizkaria, baina, barneko ika-mika batzuk zirela eta, Etxeberrik zuzendari kargua utzi behar izan zuen eta bere bizitzako azken hiru urteetan (1904-1907) \"Eskualdun Ona\" agerkarian aritu zen."}
{"id": "8718", "revid": "119347", "url": "https://eu.wikipedia.org/wiki?curid=8718", "title": "Mikhail Bakunin", "text": "Mikhail Aleksandrovitx Bakunin (Pryamukhino, Tver Governorate (gaurko Kuvshinovsky District) (Errusiako inperioa), 1814ko maiatzaren 30a \u2013 Berna (Suitza), 1876ko uztailaren 1a) errusiar anarkista iraultzaile ezaguna izan zen, Marx-en garaikidea. Anarkista filosofoen lehenengo belaunaldiko ospetsuena da eta anarkismoaren aitatzat jotzen da.\n1830eko hamarkadan Hegelen jarraitzailea izan zen, eta, geroago, 1848ko Alemaniako iraultzan (Dresdengo altxamendua bezala ezagutua) parte hartu zuen. 1849an atxilotu eta Errusiara bidali zuten. Han bizitza osorako espetxe zigorra ezarri eta Siberiara bidali zuten. 1861ean bertatik ihes egin eta Londresa iritsi zen.\nLondresen zegoela, Bakuninek Bakea eta Askatasunaren aldeko Ligan parte hartu zuen. Higikunde hartatik bereizi ziren bera eta bere jarraitzaileak (gutxiengoa osatzen zuten), eta Demokrazia Sozialista Nazioarteko Aliantza sortu zuten. 1869an Aliantza hark Langileen Internazionalarekin bat egin zuen.\nInternazionalaren baitan, Bakuninek Karl Marxi aurre egiten zion joeraren buru jardun zuen; hots, joera anarkista edo libertarioaren erreferente bihurtu zen. Hala, Frantzia eta Suitzan barna lan politiko handia aurrera eraman zuen. 1872an, Internazionaletik kanporatu zuten.\nBi urte geroago, 1874an, Bolognan (Italia) altxamendu batean parte hartu zuen, nahiz eta higikundeak ez zuen luzaroan iraun. 1876an Bernara (Suitza) joan eta bertan hil zen urte hartako uztailaren 1ean.\nBiografia.\nMikhail Bakunin Pryamukhinon jaio zen, Torzhoken, Tve-ko probintzian, Moskuren ipar-ekialdean. Aita ideologia liberalekoa izan zuen, eta diplomazialaria izan zen Parisen Bastilla hartu zutenean. Nikolas I.a tronura igo zenean, landara erretiratu zen, lurrak baitzituen han eta 1.000 bat langile ere bai. Mikhail 5 anaia eta 5 arreben artean zaharrena izan zen. Sendi erlijiozalea izan zuen, baina ez gehiegi ere. Mutilak 11 urte besterik ez zituen tsarrak dekabristen aurka eraso egin zuenean Errusian.\n14 urte zituelarik, San Petersburgora joan zen non Artilleriako Unibertsitatetik trebaketa militarra jaso zuen. Han hasi zen idazten, lagunekin jostatzen eta zorpetzen. 3 urte igaro ondoren, bota egin zuten handik diziplinarik gabeko jokaeragatik. Errusiar Guardia Inperialean menpeko ofizier izendatu zuten, eta Minsk eta Goradnia-ra bidali. Horrela idatzi zion familiari:\nPoloniaren aurkako errepresioa gertatu zen une horretan eta Bakunin despotismoaren aurka jarri zuen erabat.\nAitak soldadutzan edo zerbitzu zibilean jarrai zezan nahi zuen arren, 1835ean, Bakuninek biak utzi zituen eta europar erromantizismoan murgildurik zegoen Moskura alde egin zuen. Frantziako entziklopedistak irakurri zituen eten gabe, eta Fichte eta Hegel mirestu zituen. Saint-Sim\u00f3n sozialisten aldeko ziren Herzen eta Ogarev lagun izan zituen, Hegelen jarraitzaileak haiek ere.\nUne horretan, Karl Marx ere Hegelenganako begikortasun bertsuak ari zen garatzen Berlinen. Gutunen bidezko maitasun- eta bekaizkeria-harreman bat ere garatu zuen Taniusha arrebarekin.\nFilosofia edo Historiako katedra lortu nahi zuen Moskuko unibertsitatean eta, helburu horrekin, bidaia bat antolatu zuen alemaniar filosofoak ikertzeko. 1840an joan zen Berlina eta Barbara arrebarekin topatu zen han, Iv\u00e1n Turghenievekin bizi zelarik. Garai hartan, Parisen, Proudhon, George Sand eta zenbait poloniar erbesteratu ezagutu zituen.\n1842an, Saxoniaren hiriburu den Dresden kokatu zen bizitzen, eta Ruge ezagutu zuen, \"Deutsche jahrboucher\" aldizkariaren zuzendaria. \"Jules Elysard\" ezizena erabili zuen artikulu iraultzaile bat idazteko eta nolabaiteko arrakasta lortu zuen Errusian.\n1843an, Suitzara joan zen, alemaniar disidente politiko asko ihes zeuden tokia. Rugeri idatzi zion gutun bat, 1849an Parisen argitaratuko zutena, \"Deutsche-franzosiche jahrboucher\" aldizkarian. Suitzan Weitling ezagutu zuen, lehen alemaniar komunista, eta Vogt sendiarekin harremanetan hasi zen. Suitzar poliziak herrialdetik alde egitera gonbidatu zuen, eta errusiar enbaxadak etxera joateko aholkatu zion, baina, 1844an, Belgikara egin zuen alde eta, handik, Parisa joan zen. Han ezagutu zituen Proudhon, George Sand, Marx, Engels eta hainbat poloniar erbesteratu. Horrela deskribatu zuen Marxekin izandako harremana:\nEngelsi buruz, berriz, hau idatzi zuen:\n1848an, Parisa itzuli zen, eta Errusiaren aurkako aldarrikapen sutsu bat argitaratu zuen, eta, horren ondorioz, Frantziatik egotzi zuten.\n1848ko iraultzek eman zioten asaldura demokratiko kanpaina bortitz batean esku hartzeko aukera eta Dresdengo matxinadan partaide izateagatik, atxilotu eta heriotza-zigorra ezarri zioten, geroago biziarteko espetxe-zigorragatik aldatu ziotena.\nAzkenean, Bakunin errusiar agintaritzaren esku jarri zuten, eta espetxeratu zuten 1851tik 1857ra arte. Orduan arroztu egin zuten, Siberiara lanera bidaliz. Baimen bat probestuz, Japoniara alde egitera lortu zuen, eta, 1861ean, Hakodateko portura iritsi zen. Yokohamatik San Frantziskora bidaiatu zuen, Panama gurutzatu eta New Yorkera iritsi. Henry Longfellow idazlea eta beste pertsonaia ospetsu batzuk egin zioten harrera han eta bertako langile-mugimenduekin elkartzeko aukera izan zuen. 1861ean, Ingalaterrara joan zen eta bizitza osoa eman zuen sartaldeko Europan, Suitzan nagusiki; talde anarkista txikiekin postaz zuen harremana bere kemen bakarra zen.\n1868an Demokrazia Sozialistaren Nazioarteko Aliantza eratu zuen, honen programak Bakuninen doktrina politikoaren oinarria osatzen zuten erreformak aldarrikatzen zituelarik: Nazio-Estatuen suntsipena, klase sozialen ezabapena, sexuen arteko berdintasuna, langileriaren antolakuntza alderdi politikoetatik kanpo, federazioen erakuntza... Dena den, nazioarteko erakundea zenez, Nazioarteko langileen Aliantzaren sarrera gaitzetsi zen (erakunde nazionalak soilik onartzen baitziren). Arrazoi honengatik, Aliantza desegin zen eta kideak euren kabuz Internazionalean sartu ziren. 1870ean Frantziako Askatasunerako Komitea eratu zuen, Lyoneko Komunaren insurrekzioa gidatuko zuena. I. Internazionalean Bakuninen eta Marxen ideien arteko liskarren ondorioz, 1872an, anarkistak La Hayako kongresuko antolakuntzatik kanporatu zituzten.\n1873an, Marx eta bere jarraitzaileek \"Aliantza Demokratiko Sozialista eta Lehen Internazionala\" izenburu zuen panfletoa atera zuten argitara, Aliantza gogor kritikatuz. Bakuninek, azkarregi zahartuta, nekatuta eta gaixo, alde egitea erabaki zuen.\nEsan bezala, azken urteak Suitzan eman zituen, txirotasunean, talde anarkista txikiekin postaz mantentzen zuen harremana besterik ez. Osasun-arazoak medio, Bernako ospitalean sartu beharrean izan zen eta 1876ko uztailaren 1ean hil zen.\nHilobia Bernako (Suitza) Bremgarten-Friedhof hilerrian dago, Genoa-Zurich autobideko keek belztuta.\nPentsamendua.\nBakuninek garatu zuen anarkismoari \"anarkismo kolektibista\" edota \"anarkokolektibismoa\" deitu izan zaio. Proudhon eta gero Kropotkin-ekin batera, anarkista teorikorik garrantzitsuenetariko bat izan da eta baita anarkismoaren lehendabiziko bultzatzailea mugimendu politiko eta herrikoi gisa izan zela ere esan daiteke.\nEstatuaren aurka.\nBakuninek estatuaren aurkako antolakuntza proposatzen du, estaturik gabekoa, eta \"Europako Estatu Batuak\" sortzea nahi du, 1776ko estatubatuar iraultzaren ideia liberaletara hurbildu nahian. Bere ustez, iraultza haren akatsa konstituzioak aldarrikatzen zuen askatasuna besteen gain ezartzen zen gutxiengo batentzat bakarrik zela zen. Europan, demokrazia denentzat zabaltzea lortu behar zen eta gizakia moneta-sistematik, botere politikotik, ekonomia-agintetik eta erlijiotik askatu behar zen. Dena den, Bakuninen iritziz, bakoitzari egindako lanaren arabera ordaindu beharko litzaioke klase alfer eta bizkarroi baten sorkuntza eragozteko.\nEstatuak gizateriaren zapalkuntza suposatzen du, askatasun eza, ez da ustiapenerako tresna bat Marx-ek ustez zuen bezala, estatua bera ustiapena da. Estatua abolitu behar da. Zer leporatzen zion Bakuninek Marxi? Marxen ustez, estatua tresna bat denez, posible da hau konkistatzea eta beste helburu batzuetarako erabiltzea. Bakuninen ustez, berriz, estatu guztietan elite bat sortzen da eta elite honek edozer egiteko prest egongo da bere boterea ez galtzeko. Horrexegatik, askatasuna eta estatua bateraezinak dira.\nMarxismoak politikak opresio ekonomikoa gaindiaraziko zion giza-baldintzak sortu behar zituela uste zuen bitartean, Bakuninek iraultza pertsonaren barruan hasi behar zuela uste zuen. Norbanakoek komunak osatuko zituzten eta komuna hauek federatu egingo ziren, konfederazioak sortuz. Marxismoak ez bezala, Bakuninek ez ditu hiriko proletarioak eta nekazariak banatzen eta denen artean egin beharreko iraultza dela uste du.\nMarxek, berriz, historia faseetan ulertzen zuen eta iraultza hirian hasi behar zuen, industrian, gero nekazal-guneetara zabalduko zelarik. Horregatik, XIX. mende bukaera eta XX. mende hasieran, Espainia bezalako nekazal herrialdeetan, postulatu anarkistak nagusitu ziren marxisten aurrean.\nLana.\nBakuninek garrantzi handia eman zion lanari eta hau askatasunez garatzeari:\nBakuninentzat, anarkismoa gizarte askatasuna da, gobernuren beharrik gabe, ezta aginte ofizialik ere, ekoizpen faktorea den lana, bere bitartekariak eta banaketa erdigune direlarik. Gizarteak ekoizle eta kontsumitzaileen federazioen bidez antolatu beharko luke eta konfederazioen bidez koordinatu. Ez legoke biolentzia monopolizatuko lukeen gobernu, lege edo botere exekutiboaren beharrik.\nKropotkinen ustez, Bakuninen jarrerak burokrazia begirale eta erregulatzaile baten sorkuntzara bultzatzen zuen, autoritate nukleo baten beharra sortuz. Hala ere, kolektibismo bakuninistak bakoitzak bere merituaren arabera jaso behar duela defendatzen du, helburua ez baita berdintasun ekonomikoa baizik eta justizia ekonomikoa lortzea, horregatik, soldataren banaketa kolektiboki antolatu beharko litzateke irizpide demokratiko eta teknikoei jarraituz. Jabetza kapitalistari dagokionez, Bakuninek testu gehienetan ekoizteko tresnen kolektibizazioa defendatzen du. Propietatea, jabetza, lanean oinarritu behar da; horregatik, Bakuninek herentzia mesprezatzen du.\n1870ean Marsellan sinatu zuen gutun batean, nazioaren lanak ekartzen duen aberastasunaren banaketa juxtuaz hitz egiten du. Aberastasun nazionala emendatzen den heinean, hau gero eta pertsona gutxiagoren artean kontzentratzen da. Burgesen ustez, proletargoaren baldintzen hobekuntzaren aurretik, oparotasun burgesa dago, baina Europako langile klasearen egoera okerrera doa burgesiarena hobera doan bitartean. Sistema burges honek gainekoizpenak eragiten ditu, milaka pertsona lanik gabe utziz eta enpresa industrial, komertzial eta finantziario txikiak desagertzen dira.\nKapitalismoaren ondorioz hitz egiten du. Merkantziak prezio baxuagoan saldu beharrak, soldata baxuagoak eragiten ditu, ekoizpen gastuak minimizatu nahian.\nIngalaterra, AEB, Suitza edo Belgikako langileek eskubide politikoak badituzte, baina patronoen esklabu dira Balkuninen ustez eta ez dute ez denbora eta ezta independentziarik ere bere hiritar eskubideez gozatzeko. Hauteskunde egunean berdintasuna eta fraternitatea aitatzen dira, baina egun horren ondoren, denak berdin jarraitzen du. Bakunin sozialista iraultzailea da eta sufragio unibertsalaren alde dago, baina ezberdintasun ekonomiko eta sozialik gabeko gizartea eraikitzeko erabili nahi du.\nBakuninentzat, hauteskunde burgesetan parte hartzen duten sozialistak -Alemaniar sozialistak kasu- erratuta daude edo gezurretan ari dira, langileak iraultzatik aldentzea besterik ez baitira lortzen ari. Estatua uztarri opresorea besterik ez da eta instituzioek eta autoritate politikoek klase oprimitzaileen pribilegioak bermatzea dute helburu, sozialismoa estatua suntsituta besterik ezin baita lortu.\nAteismoa.\nErlijioari egin zizkion kritikak Marxenak bezalakoak izan ziren. Erlijioa = Gizarte kontrol tresna. Erlijioa errealitatetik alde egiteko asmatzen dugu. Marxek erlijioari buruz gutxi idatzi zuen bitartean, Bakuninek behin eta berriz erlijioari buruz hitz egiten zuen eta askoz ere erradikalagoa da bere jarrera: \"Erlijiotasuna eta gizatasuna batera ezinak dira, Jainkoa existituko balitz, gu desagertu beharko ginateke\".\nLuziferren irudiaren miresle aurkeztu du bere burua, iraultzaile izan baitzen Zeruan, Jaungoikoaren botere autokrataren aurka.\nBakuninentzat, katolikoa pertsona berekoia da, Ongia egiten duenean bere burua salbatzeko egiten baitu, Zerura joateko eta ez ondokoak maite dituelako. Apaiz katolikoa aztiarekin alderatzen du eta ez ditu kristautasuna eta beste magia edo antzinako erlijio bereizten.\nItun Zaharreraino joaten da Bakunin eta kritika bortitza egiten dio Moisesi. Itun Zaharrean, Jaungoikoak eskaintzen dizkio legeak Moisesi eta honek ezartzen dizkio Israel, Jaungoikoaren legitimizazioarekin diktadore bilakatuz.\nErlijioak jauntxoak onartarazten dizkio gizakiari: \"Jaun bat Zeruan, Lurrean mila jaun egoteko aitzaki\".\nAnarkismoan ateismo bakuninista hau zabalduta badago ere, denak ez dira iritzi berekoak. Kropotkinek Bakuninen lana ezagutzen zuen, baina ez zion inongo garrantziarik eman erlijioaren gaiari. Proudhonentzat, Estatuaren oinarria ez da erlijiosoa, nekazal jabegoaren banaketa baizik. Esan beharra dago, kristau anarkista ospetsuak ere izan zirela, Lev Tolstoi adibidez.\nErakundeak.\nBakuninek ez zuen erakundeak politizatu behar zutenik uste eta Lehen Internazionalean izan zituzten haserreen gehiengo bat Marxi eginiko kritikak izan ziren. Aldi berean, doktrinen kontrako agertu zen eta ez zuen bere burua filosofo kontsideratzen.\nBeste bereizgarri batzuk.\nTestu batzuetan, Bakuninek biolentziaren erabilera onartzen duen bitartean, beste batzuetan gaitzesten du.\nZenbait testuetan esanguratsua da, era berean, bere jarrera antisemita eta nazionalismo eslaviarra azpimarragarria da, berak nazio guztiak erakunde berdinean elkartu nahi baitzituen eta, horregatik, joera antialemaniarra zeukan.\nBakuninen Hitzaldia, 1869. Anarkismoaz.\n\"Komunistek derrigorrezkotzat jotzen dute langileen indarrak batzea Estatuen aginte politikoaz jabetzeko. Sozialista iraultzaileek, ostera, askatasunean baino ez dute konfiantza...; haien ustez, gizateria luzaroegi egon da norbaitek aginduta eta haren leialtasun ezaren jatorria ez da gobernu mota bat edo beste izatea, gobernua bera baizik, edozein dela. Hori da sozialista edo kolektibista iraultzaileak eta komunista autoritarioak banatzen dituena, azken horiek Estatuaren iniziatiba oso-osoaren aldekoak baitira. Komunistek esaten dute diktadurak bakarrik -eurena, noski- egin dezakela herriaren borondatea. Gure erantzuna da: ezein diktadurak ezin du beste helbururik izan irautea baino; diktadurek, erregimen hori duten herrietan, esklabotasuna baino ezin dute sortu eta garatu: askatasunak berak baino ezin du askatasuna sortu.\"\n\"Marx komunista autoritario eta zentralista da. Guk nahi duguna nahi du berak ere: berdintasun ekonomiko eta sozialak gora egitea, baina Estatuan eta Estatuaren indarrez; gobernu behin-behineko, ahalguztidun eta, nolabait esateko, despotikoaren diktaduraren bitartez, hau da, askatasuna ukatuz. Haren eredu ekonomikoa da Estatua lurra eta kapital guztien jabe bakar bihurtzea. Estatuak lurra nekazari elkarte ondo ordainduen bitartez landu eta bere ingeniari zibilen bidez zuzenduko luke lurra eta kapitala industri eta merkataritza elkarte komanditarioetan.\"\n\"Guk ez dugu nahi berdintasun ekonomiko eta sozial horrek gora egitea Estatua eta zuzenbide juridio deritzan guztia indargabetuz, gure ustez, hori giza eskubideak etengabe ukatzea delako. Gizartea berregituratzea eta gizakien batasuna ezarri nahi dugu, baina ez goitik behera aginteren baten bidez, behetik gora baino, era guztietako langileen elkarteak federatuta, Estatuaren uztarritik askatuta.\"\nKarl Marxen aurkako kritikak.\n1869an egindako hitzaldian, Bakunin eta Marxen ideia batzuk aurrez-aurre zeudela argi ikusi zen. Bakuninek harreman eraikitzaileagoa egin zuen Proudhonekin autoritarioa iruditzen zitzaion Marxekin baino:\n1864an sortu zen Lehen Internazionalean, ika-mika ugari izan zen Bakunin eta Marxen artean. 1868an, Marxek errusiar agentea zen salaketa egin zion Bakunini eta, 1869an, gauza bera egin zuen Karl Liebknecht marxistak.\nMarxek agente paneslavista zen salaketa egin zion geroago eta urtean 25.000 franko kobratzen zituela esan zuen.\nBakuninek jarrera anarkisten alde egin zuen Lehen Internazionalean eta Marxen aurka konspiratzen ari zela egotzi zioten, Bakuninek Sergu\u00e9i Nech\u00e1yevi idatzitako gutunetan adierazten zuen bezala.\nMarxistekin haserre, Bakunin Nech\u00e1yevengana hurbildu zen eta Errusiaren iraultzan ahalegintzeko eskatu zion honek, ideia terrorista eta nihilistetan murgilduz. 1870erako, Bakunin eta Nech\u00e1yeven arteko harremana eten egin zen, eskarmentuaz damututa geratu baitzen Bakunin.\nLan idatzia.\nJaumes Guillaumek, bere ikasleak, argitaratutakoa 1907 eta 1913 urte bitartean, lan gehienak amaitu gabe zeudelarik:"}
{"id": "8719", "revid": "336", "url": "https://eu.wikipedia.org/wiki?curid=8719", "title": "Rosa Parks", "text": "Rosa Louise Parks (jaiotza izena: Rosa Louise McCauley ; Tuskegee (Alabama), 1913ko otsailaren 4a - Detroit, 2005eko urriaren 24a) jostun afroamerikarra, Estatu Batuetako Eskubide Zibilen Aldeko Mugimenduko aktibista garrantzitsua izan zen, 1955eko abenduaren 1ean uko egin baitzion bere eserlekua gizonezko zuri bati utzi eta autobusaren atzealdean esertzeari, orduko AEBetako hegoaldeko legeak zioenaren aurka. Ekintza honen ondorioz preso hartu zuten eta askotan aipatzen da hau izan zela Eskubide Zibilen Aldeko Mugimendua piztu zuena.\nEskubide zibilak eta ekintza politikoak.\nParks Tuskegeen (Alabaman) jaio zen. Aita arotza zen eta ama irakaslea. Txikitatik izan zituen osasun arazoak (amigdalitis kronikoa). Gurasoak banatzean amarekin joan zen Montgomery (Alabama) ondoan bizitzera. Jostuna izan zen ia bizitza osoan.\n1950eko hamarkadaren hasieran Parksek eskubide zibilen aldeko mugimenduarekin bat egin zuen eta erakundean idazkari lanak bete zituen Koloreko Jendearen Aurrerapenerako Elkarte Nazionalaren (\"National Association for the Advancement of Colored People, NAACP) barnean, Montgomeryn. \"Highlander Folk School\"era ere joan zen, langileen eskubideen eta arraza-berdintasunaren aldeko zentrua.\n1955eko abenduaren lehen egunean, Rosa Parks Montgomeryko (Alabama) autobus publiko baten atzealdean eseri zen, arraza beltzekoei zegokien tokian. Zurien eserlekuen ostean, zehazki hurrengo lerroan. Arraza zurikoei zegokien aldea beteta zegoen antza, eta beltzen aulkiak behar zituztela argudiatu ostean, gidariak lekutik altxatzeko esan zien Parks eta beste hainbat bidaiariri. Emakumearen erantzuna ezezkoa izan zen, eta, ezezko horren ondorioz, handik gutxira atxilotu egin zuen Poliziak.\nJokabide horren harira, beltzen komunitateko hainbat buruzagik autobus konpainia boikotatzera deitu zuten. Tartean, Robert Graetz apaiza eta Edgar Daniel Nixon zeuden. Nixon Montgomeryko afro-amerikarren komunitatearen buruetako bat zen, eta Rosa Parks atxilotu zutenean berak ordaindu zuen bermea.\nEgun bateko boikota egitea zen hasierako asmoa, baina gero eta lagun gehiagok egin zuten bat protestarekin; boikotari eutsi, eta 40.000 pertsonak 381 egunez egin zuten protesta. Egun horietan guztietan oinez joan ziren lanera, eskolara, elizara... Batzuetan, antolatu, eta autoak partekatu zituzten.\n1956ko azaroaren 13an, AEBetako Auzitegi Gorenak autobusetako segregazioa amaitzeko erabakia hartu zuen. Hilabete baten ostean, boikota bertan behera utzi zuten parte hartzaileek. Montgomeryko autobusen boikotean eskubide zibilen aldeko pertsona ospetsu askok hartu zuten parte: Ralph Abernathy eta Martin Luther King Jr. apaiz artzainak, besteak beste. \nBien bitartean, 1956an, Parksen kasua Estatu Batuetako Epaitegi Nagusira iritsi zen eta honek garraioetako segregazioa konstituzioaren aurkakoa zela erabaki zuen.\nParks eskubide zibilen mugimenduaren ikono bilakatu zen. 1960ko hamarkadaren hasieran Detroit-era (Michigan) joan zen bizitzera eta han John Conyers demokrataren ordezkari izan zen 1965etik 1988ra.\nMugimenduan izandako paperari buruzko eztabaida.\nHistorialari gutxik jartzen dute zalantzan Parksek eskubide zibilen aldeko mugimenduan izandako garrantzia eta eserlekua ez uzteko izandako adorea, baina zenbaitzuk elementu mitikoenen egiazkotasuna ukatzen dute.\nParksek 1955ean egindako delituaren kontaketa askotan \"jostun nekatu\" soil gisa agertzen da. Hala ere, Parksek bere \"My Life\" (Nire Bizitza) autobiografian aitortu zuen ez zegoela fisikoki nekatua, \"hainbeste amore emateaz nekatua (nazkatua)\" baizik.\nGainera, hainbatetan izkutatzen saiatu dira aurrez NAACParekin eta Highlander Folk Schoolarekin zuen lotura, pertsona normal bezala azalduz, aktibista politiko ordez.\nIstorio askotan ez da azaltzen beltzentzat zehaztutako sekzioan zegoela eserita eta zurientzako sekzioa betea zegoenez, pertsona zuri batek bere eserlekua nahi zuela. Hau da, arazoa ez zen eseri zenean sortu, jaikitzeari uko egin zionean baizik.\nParks ez zen eserlekua uzteari uko egin zion lehen pertsona izan. NAACPak beste antzeko kasu batzuei laguntza eskeinia zien, hala nola, Irene Morgani, hamar urte lehenago. Kasu honetan estatu arteko komertzioan zegoen bereizketarekin amaitzea lortu zen, hala nola, autobus publikoetako estatu arteko bidaietan. Rosa Parksen kasua iraultzailea izan zen estatuko legeei eragiten zielako, ez estatu artekoei.\n2002ko \"Barbershop\" filmeko eszena batean, protagonistek iraganean beraien eserlekuak uzteari uko egin zioten afroamerikarrei buruzko eztabaida bat dute. Honen ondorioz, Jesse Jackson eta Al Sharpton aktibistak buru zituen filmaren aurkako boikota egin zen.\nOutKast-en aurkako demanda.\n1999an Parksen abokatuek OutKast musika taldea auzitara eraman zuten bere izena \"Rosa Parks\" abestian erabiltzeagatik. Auzia arbuiatua izan zen. Parksek 2001ean Johnny Cochran abokatua kontratatu zuen hel egiteko, baina berriz arbuiatu zuten 1. enmiendak babesten zituela argudiatuz. 2003an Auzitegi Gorenak onartu zuen auzia. 2004an epaileak abokatu inpartzial bat aukeratu zuen, aurrekoak interes ekonomikoa besterik ez omen zuten eta. Auzia oraindik abian da. 2005ean zehar demandan argitaratutakoaren arabera, Parksek dementzia izan zuen bere azken urteetan\nSari eta ohoreak.\n1979an NAACPak bere saririk garrantzitsuena, \"Spingarn\" domina eman zion. Hurrengo urtean Martin Luther King Sr. jaunak jaso zuen sari hau.\nRosa Parks \"Michigan Women's Hall of Fame\"-an sartu zuten 1983an, eskubide zibilen alorrean lortutako aurrerapausoengatik.\nBizitza osoan arrazakeriaren aurkako borrokan aritu ondoren, Congressional Gold Medal (Kongresuaren Urrezko Domina) jaso zuen 1999an.\nHeriotza.\nRosa Parks 2005eko urriaren 24an hil zen, 92 urte zituela, azken urteak igaro zituen etxean. 2004an jarraikako dementzia diagnostikatu zioten.\n2005eko urriaren 30ean bere gorpua Kapitolioko biribilgunean omendu zuten. Ohore hau jaso zuen lehen emakumea eta bigarren afroamerikarra izan zen."}
{"id": "8720", "revid": "93", "url": "https://eu.wikipedia.org/wiki?curid=8720", "title": "Kg", "text": ""}
{"id": "8721", "revid": "119347", "url": "https://eu.wikipedia.org/wiki?curid=8721", "title": "Nazionalitate historiko", "text": "Nazionalitate historikoa, nazio errealitatea, nazio izaera edo nazionalitatea Espainiako politikan usu erabilitako terminoak dira. Hainbatetan zentzu berarekin erabiltzen dira.\nNortasun kultural eta linguistiko berezia duten autonomia erkidegoak izendatzeko erabiltzen da. 1978ko Espainiako Konstituzioak Espainia erkidego eta nazionalitateetan banatua dagoela onartzen zuen bere 2. artikuluan.\n1980ko hamarkadan autonomia estatutuak ezartzearekin batera, Euskal Autonomia Erkidegoak, Galiziak, Kataluniak eta Andaluziak nazionalitate historikoaren izendapena hartu zuten, Andaluziaren kasuan mobilizazio handiak eta erreferendum berezi bat eta gero.\nGaur egun, euren autonomia estatutuetan nazionalitate edo nazionalitate historikoaren izendapena duten Espainiako erkidego autonomoak ondoko hauek dira:"}
{"id": "8724", "revid": "103793", "url": "https://eu.wikipedia.org/wiki?curid=8724", "title": "Bastida (argipena)", "text": "Bastida izen berarekin, hurrengo kontzeptu ezberdinak adieraz daitezke:\nHirigintzan:\nUdalerriak:"}
{"id": "8725", "revid": "15795", "url": "https://eu.wikipedia.org/wiki?curid=8725", "title": "Behe Nafarroako Herrien Zerrenda", "text": ""}
{"id": "8728", "revid": "58701", "url": "https://eu.wikipedia.org/wiki?curid=8728", "title": "Iberiar Federazio Anarkista", "text": "Iberiar Federazio Anarkista (FAI) 1927an sortu zen, Valentzian (Espainia), Portugalgo Batasun Anarkista Portugaldarra (UAP) eta Estatu espainiarreko Talde Anarkisten Federazio Nazionala (FNGA) batu eta gero.\nErakunde honek anarkistatzat definitzen zuen bere burua eta lotura estua zuen CNT anarkosindikalistarekin. Horrela, askotan CNT-FAI siglak batera ikusten ziren. \"Trabaz\u00f3n\" deritzon estrategia aurrera eraman zuten \"faistek\" (FAIko kideei emandako izena); hau da, FAIko kideek CNTko militante izaten jarraitzea, horrela CNTren izaera anarkista mantentzen laguntzeko.\nBaina CNTk langileen borroka espezifikoan (sindikalean) indarra jartzen zuen bitartean, FAIk sindikalismoa gainditu eta Estatua, Eliza eta autoritate mota guztien suntsitzea bilatuz, gizarte anarkistaren eraikuntza bilatzen zuen; hau da, inolako autoritaterik gabeko eta autogestioan oinarritutako gizarte askea. FAIk gizarte burgesaren desagerpena bilatzen zuen.\nZenbait egileren arabera, 30eko hamarkadan FAIk \"gimnastika iraultzailea\" deitutako estrategia garatu zuen, penintsulan barna ekintza armatu bortitzak eginez.\nAnarkistek mantendu zuten autoritatearen eta mota guztietako hierarkien aurkako jarrerak, anarkistak eta komunistak elkarren aurka jarri zituen, langile mugimenduan zatiketa garrantzitsuak eraginez. Nahiz eta bi mugimenduek kapitalismoa suntsitzea eta gizarte berri bat eraikitzea bilatu, bi mugimenduen arteko aldeak oso handiak izan ziren.\nEspainiako Gerra Zibila hasi zenean, anarkistek, Katalunian eta Aragoien bereziki, lurralde zabalak beren kontrolpean eduki zituzten, eta ekoizpena komunismo libertarioaren arabera antolatzeko lehen saioak egin zituzten: Lur sailak kolektibizatu eta industriako hainbat sektore sindikatuen eskuetara igaro ziren. Faxisten aurkako erresistentzian, militarren ohiko hierarkia eta diziplinatik erabat urrun zeuden miliziak antolatu zituzten. Gudarosteetan, demokrazia zuzenaren oinarriak aplikatzen ziren: Milizianoek osatutako batzarrak ofizialak demokratikoki aukeratzeaz arduratzen ziren eta hauek batzarretan hartutako erabakiak bete behar zituzten.\nDokumentatu izan denez, errepublikaren kontroletik kanpo zeuden talde hauetako askok hainbat bidegabekeria egin zituzten. Elizaren eta burgesiaren aurkako erasoak eta epaiketarik gabeko exekuzioak egin ziren.\nErakunde hauek irabazitako indarraren beldur, Fronte Popularraren gobernua, gerrako unerik gorienean POUM (Partido Obrero de Unificaci\u00f3n Marxista) eta CNT-FAIko milizien aurka errepresio kanpaina hasi zuen, hainbat buruzagi espetxeratuz eta heriotzera kondenatuz. Miliziak legez kanpo jarri eta soldadu guztiak armada bakar batean sarrarazi zituzten; ordurarte sindikatuek kudeatutako esparruak (Kataluniako garraio publiko guztia, adibidez) estatuaren esku jarri ziren, eta hala, errepublikaren kontrolpeko eremuetan bene-benetako guduak bizi izan ziren: Militarizazioari uko egin zioten anarkistak eta POUMeko milizianoak alde batetik, eta Erepublikako armada bestetik, bi bandotan bereizita elkarren aurka gerran aritu ziren. Ken Loach zinemagileak errealitate hau fikzioan islatu zuen \"Land and Freedom\" (\"Tierra y Libertad\") filman."}
{"id": "8729", "revid": "5834", "url": "https://eu.wikipedia.org/wiki?curid=8729", "title": "FAI", "text": ""}
{"id": "8730", "revid": "119347", "url": "https://eu.wikipedia.org/wiki?curid=8730", "title": "Mahoma", "text": "Mahoma edo Mahomet (izen tradiziodunak) edo Muhammad (izen modernoa, arabieratik transkribatua), izen osoa Abu l-Qasim Muhammad ibn Abd Allah al-Hashimi al-Qurashi (, transliterazioa: \"Mu\u1e25ammad\"; Meka, Arabia, gaur egun Saudi Arabia, 570eko apirilaren 26a inguruan - Medina, Arabia, 632ko ekainaren 8a) Islamaren sortzailea eta profeta nagusia da.\nMusulmanek uste dute Islamaren ardatzak Mahomaren aurrekoak direla, eta haien ustez Adam, Noe (Nuh), Moises (Musa) eta Jesus (Isa) ere Jainkoak bidalitako profetak ziren. Haien arabera, Jainkoak, Gabriel goiaingeruaren bitartez, errebelazioa egin zion Mahoma profetari.\nBizitza.\nLehen urteak.\nMahoma Mekan jaio zen 570ean, Quraix tribuko familia aberats batean. Aita Abd Ala ibn Abd al-Mutalib zen, hashimi klaneko kidea, eta Mahoma sortu baino lehen hil zen. Tradizioaren arabera, haurra basamortuko familia beduino batera eraman zuten jaio eta laster, uste baitzuten desertuko bizitza Mekakoa baino osasuntsuagoa zela. Beraz, bi urte bete arte Halima izeneko amatzakoarekin bizi izan zen. Sei urte zituenean, ama hil zen, eta umea aitona Abd al-Mutalib-en gain gelditu zen. Aitona bi urte geroago hil zenez, osaba Abu Talib, Ali ibn Abi Taliben aita, arduratu haurraren heziketaz.\nGaztaroan, Damasko eta Meka artean aritu zen merkataritzan, Khadijaren esanetara. Khadija, Juwaylid () merkatariaren alaba, alargun aberatsa zen, Mahomak baino 20 urte zaharragoa. Mahomak 25 urte zituelarik, harekin ezkondu eta lau alaba izan zituzten: Zainab, Ruqayyah, Umm Kulzum eta Fatima. Bi seme ere izan zituztela dirudi, Al-Qasim eta Abdullah, baina berehala hil ziren; Mariyah Al-Qibtia koptoarekin, beste ume bat ere izan zuen Medinan: Ibrahim, oso gazterik hil zena, 17 edo 18 hilabeterekin.\nMahomak Arabiatik Siriara zihoazen karabanak antolatzen zituen, eta baliteke batzuetan bera ere joatea. Mekara iristen ziren judu eta kristauekin hitz egiteko aukera asko izan zuenez gero, Biblia nahiko ongi ezagutzen zuen.\nJainkoaren profeta.\n610 aldean, Mahomak 40 urte zituela, Gabriel goiaingerua (, \"Jibril\") azaldu omen zitzaion, Mekatik gertu dagoen mendi batean. Jainkoak (Alak) bidaltzen zizkion bertsoak buruz ikasi eta behin eta berriro errepikatzeko agindua jaso zuen; geroago, bertso horiek Koranean idatzi ziren. Gabrielek azken profeta zela esan zion, eta Jainkoaren hitza predikatzen hasi behar zuela. Mekako biztanleek jarraitzen zuten betidaniko politeismoaren aurrean, erlijio berri hau monoteista zen, eta Azken Epaiaren Eguna iragartzen zuen.\nKoranaren arabera, Mahoma analfabetoa zen (\"ummi\"). Gabrielek agertu zion Jainkoaren hitza errezitatzen zien jarraitzaileei, eta hauek behin eta berriro errepikatuz memorizatu egin zuten. Profeta hil zenean, inongo aldaketarik gabe jaso nahian, idatziz jarri zuten; hartatik aldentzen ziren bertsioak, Uthman ibn Affan kalifaren garaian (651-652an) galeraziak izan ziren.\nHejira.\nSenideak izan zituen lehen jarraitzaileak, eta ondoren esklabo eta beduino asko elkartu zitzaizkion. Jarraitzaileak ugaritzea mehatxu izaten hasi zen tribuetako buruzagientzat. Tribu haien aberastasuna Kaaban zetzan, Mekako erlijio gune garrantzitsuenean. Mahoma politeismoaren aurka zegoen eta horrek arrisku handia zekarkion bere tribuari, Quraix-eri, Kaabaren zaintzaile baitziren. Hori izan zen Mahoma eta bere jarraitzaileei egin zitzaien jazarpenaren arrazoi nagusienetako bat.\nBizitza arriskutsu bihurtu zen, eta Mahomaren jarraitzaileek Mekako merkatarien biolentzia pairatu zuten. 619an, Jadiya, Mahomaren emaztea, eta osaba Abu Talib hil ziren. \"Tristuraren urtea\" deitu izan zaio. Bere burua arriskuan ikisirik, Mahoma Ta'ifeko oasisera joan zen babes bila; baina bertako biztanleek egotzi zuten, ezbaitzuten haserretu nahi Mekako merkatariekin. Horren ondoren, Jathribeko dizipulu batzuekin jarri zen harremanetan; 622ko ekainaren 23an, Aqaban, Itsaso Gorriaren bazterrean, hitzarmen bat sinatu zuen Jathribeko ordezkariekin, Mekatik 400 km iparraldera zegoen oasis-herri horretan (geroago Medina deitua), Mahomaren 70 jarraitzaile onartzeko.\n622ko uztailaren 16an abiatu ziren Mekatik Mahoma eta bere jarraitzaileak; ihes hori, Hejira (), musulmanen egutegiaren hasiera urtetzat hartzen da harrezkero. Aqaban eite politikoa hartu zuten profetaren ekintzek. Komunitate politiko-teokratiko baten buru bilakatu zen, aldi berean profeta eta agintari zela. Mahomaren lana ez zen jadanik fede berria zabaltzera mugatu.\nEzkontza politika eta egonkortasuna.\nGizon horiek izan ziren ondoko urteetan Mahomaren ondorengo; beraz, lehenengo lau kalifak Mahomarekin erlazionaturik zeuden, ezkontzez bitartez. Musulmanek \"rashidun\" () deitzen diete, \u00abzuzenduak\u00bb.\nGerra Santua.\nMahomak jarraitzaileen (musulmanen) eta erlijio komunitatearen (islamaren) jokabidea osorik gidatu eta antolatuko zuen lege bat ezarri zuen. Estatu berriaren arrakasta handiagotu egin zen, ordu arte leinuetan sakabanaturik bizi ziren arabiar guztiek bat egitearen aldeko jarrera agertu zutenean. Guztiona izango zen hizkuntza poetikoa izan zen batasun hori aurrera eramateko bidea.\nMahomak Medinan egin zuen lanaren helburua islamismoa eta inguruko erlijio monoteistak bereiztea zen eta, aldi berean, ekintza militar handiak aurrera eramatea fede berriaren arerioen kontra: Jihad edo Gerra Santua. Gerra piztu zen Meka eta Medinaren artean eta 630ean garaile sartu zen Mekan, hango idoloak ezabatu zituen, bere erlijio berria ezarri zuen, eta etsaiei barkatu zien; horrek ospe handia eman zion arabiarren artean. 631n beste garaipen batzuk lortu zituen tribu etsaien kontra. 632rako Arabiar penintsula osoa islamera bihurtua zen, Siria eta Palestinarekin batera, eta Islama zabaltzen ari zen etengabe. Mahomak izan zuen arrakastaren arrazoiak alde batetik predikurako gaitasuna eta garaipen militarrak izan ziren, eta, bestetik, ordu arte zatikaturik egon zen arabiar herriari egoera horretatik irtenarazteko izan zuen kemena. Ordena politiko eta militar berriak batasun sendoa eta herri zentzua eman zien arabiar leinuei.\nHeriotza.\nGaixotasun labur baten ondoren, Mahoma 632ko ekainaren 8an hil zen, Medinan, burua Aisharen altzoan zuela. Musulmanen tradizioaren arabera, 63 urte zituen.\nMahomaren ondorengoak.\nMahoma hil ondoren, Abu Bakr, Aisharen aita, aukeratu zuten kalifa, bera baitzen profetaren gogokoa; haren ondorengoak Omar eta Uthman izan ziren. Uthman hil ondoren, Ali, Mahomaren lehengusu eta suhia, hautatu zuten kalifa, baina ez aho batez. Aliren aldekoak eta aurkakoak, Muawiyah I.a buru zutenak, Siffingo guduan borrokatu ziren.\nGatazka horrek zatiketa eragin zuen musulmanen artean, eta bi multzo eratu ziren: sunitak eta xiiak. Suniten ustean aginpidea herriak aukeratutako kalifen esku egon behar zen; kalifa horiek ez ziren hutsezinak, eta koranaren tradizioa eta Sunna errespetarazi behar zuten. Xiiak gutxiengoa ziren; haien ustez, berriz, aginpideak Mahomaren suhi Aliren eta haren ondorengoen esku behar zuen egon. Oinordekotza hark berekin zekarren, gainera, kalifak erlijio buruzagi hutsezinak izatea, profetaren odola baitzuten haren alaba Fatimaren bidez. Zatiketa horrek liskar handiak sortu zituen Islamaren baitan. Borroka haiek zirela eta, inperio musulmana estatu askotan zatitu zen berehala. Kalifa Omeiarren eta Abbasiarren arteko gerrak X. mendeaz geroztik gero eta handiagotu ziren zatiketa haien adierazgarri izan ziren.\nMahomaren ondorengoei sayyid (edo sharif) izena ematen zaie. Herrialde musulmanetako hainbat lider eta noblek Mahomaren ondorengotzat jotzen dute beren burua: Iparraldeko Afrikako fatimitar dinastiak, idrisiek, egungo Jordaniako errege familiak, Aga Khan titulua erabiltzen duten iman ismaildarrek...\nIturriak.\nMahomaren bizitzaren berri Koranaren bidez jaso dugu. Ezagutzen den biografia zaharrena Ibn Ishaqen \"Jainkoaren profetaren bizitza\" (768) da, Mahoma hil eta 120 urtera idatzia; al-Waqidiren biografia 822. urtekoa da."}
{"id": "8733", "revid": "1519", "url": "https://eu.wikipedia.org/wiki?curid=8733", "title": "Al Kaida", "text": "Al-Qaeda () islamismoarekin lotzen den talde terrorista da. Al-Qaedak, arabieraz \"oinarria\" esan nahi du. Fenomeno honen berri izaten 2001eko irailaren 11n AEBek Washington eta New Yorken pairatutako erasoen ondoren hasi zen, AEBetako presidente George W. Bushek Al-Qaeda erruduntzat jo zuenean eta taldearen burutzat Osama bin Laden saudiarabiarra aurkeztu zuenean.\nHistoria.\nSorrera.\nAl-Qaeda Afganistango gerraren baitan sortu zen, bertan \"bulego\" bat jarri zutenean sobietarren aurkako gerra antolatzeko, Pakistan eta CIAren laguntzaz. Horren bidez, mundu osoko boluntario musulmanak batu ziren gerra horretara.\nSobietar Batasunaren armada Afganistandik kanporatzean, \"Al-Qaeda Al Sulbah\" sortu zen.\nLehenengo deklarazio publikoa 1987an egin zuen Al-Qaedak. Bere programa ondokoa zen: Gerra sinesgabeei eta apostatei, martirioa, guda santua eta kalifa-herri islamiar unibertsal baten ezarpena.\nAfganistango botere sobietarraren kontrako borroka urteetan, Al Qaeda ez zegoen beharbada hain gaizki ikusia inguru mendebaldetar batzuetan. Haren buruzagi Bin Ladenen eta Mendebaldearen (bereziki, AEBen) arteko dibortzioa Golkoko Gerrak ekarri zuen (1991), Saudi Arabiak, Al-Qaedako buruzagiaren herrialdeak, bere baseak utzi baitzizkion AEBek zuzendutako koalizio bati Iraki erasotzeko; hau da, herrialde \"infidelek\" musulmanen eremu sakratuenak dauzkan herrialdea erabili zuten bertze herrialde musulman bati erasotzeko. Kontestu horretan, Al-Qaedak jihada, gerra santua, deklaratu zien AEBei eta Mendebaldeari.\nDeklarazio hori gora-behera, 1990eko hamarkadan Al-Qaeda ez zen nazioarteko agendaren erdian. Bloke sozialista desegin berritan, Europako ekialde osoa eta Errusiaren rola nazioartean egituratzeko zeuden, eta arreta mediatiko gehiena erakarri zuten hainbat gerra zeuden \u0097Jugoslaviakoa, Ruandakoa, Txetxeniakoa... Gatazka batzuetan konponbide zantzuak ere egon bazeuden, hala nola israeldarren eta palestinarren artean Osloko akordioak eta edo IRAren su-etenak eta Ostiral Santuko akordioak\u0097 Ipar Irlandan. Kontestu horretan, \u0097Golkoko gerraren ondorena ahaztuagoa egon zen.\u0097. \nLehen planora, mende aldaketarekin.\nTaldearen izena 2001eko irailaren 11ko atentatuen harira egin zen ezaguna. Erasoa jasan zuten AEBetako agintariek nahiko azkar identifikatu zuten Al Qaeda erantzule gisa.\nIzatez, 1998tik aurrera jada AEBentzat lehen mailako etsaia bihurtua zegoen. 1998ko abuztuaren 7an, Tanzanian eta Kenyan AEBetako enbaxaden aurkako atentatuekin lortu zituen Al-Qaedak mundu zabaleko tituluak \u0097224 lagun hil zituen\u0097. Bin Ladenen irudia hasi zen zabaltzen mundu zabalean, eta FBI Ikerketa Bulego Federalak gehien bilatutakoenen zerrendan sartu zuenean, hamargarren postuan hain zuzen.\nBaina erreferentzialtasuna eta historuian tokiak irailaren 11koak eman zion Al Kaidari. Dorre Bikien eta Pentagonoaren aurkako erasoan \u0097ia 3.000 hildako\u0097 izan ziren, eta AEBek, George W. Bushen agintepean, mehatxu global berria identifikatu zuten; eta berehala aplikatzeko mendeku plana abiatu zuten: Afganistan inbaditu, han agintean talibanak boteretik kendu, Al-Kaida deuseztatu eta Bin Laden hil edo harrapatu. \nHelburu hauetarik, nominalki bi lehenak gertatu ziren, herrialde AEBen kontrolpean geratu zen (baina gerra etengabean), eta talibanak botere nagusitik apartatu zituzten... Baina Al Kaida ez zen suntsitua izan, eta beren buruzagitza (Bin Laden barne) ezkutuan geratu zen.\nAl Kaida txikitzeko porrot horrek eragin zuen 2003an Irakeko inbasioa. Baina horretarako aitzakia izan zelarik Al Kaidak han tokia zuela, hori ere gezurra zela ikusi zen azkenean, nahiz eta, inbasio honen eraginez, beste talde islamista batzuen jarduerak piztu. Eta atentatu islamistak berpiztu baziren hala nola Balin edo Madrilen 2004an, horiek nominalki Al Kaidarenak izendatzea ez da guztiz zihurra, kasu askotan zelula independente samarrak izan direla argi baitago.\nBin Ladenen heriotza eta ondorengoak.\nAl Kaidaren kontrako borrokak jarraitu zuen George W. Bush agintetik joandakoan ere. Bin Ladenen bilaketak, bereziki, agerikoa izan gabe, prioiritate izaten jarraitu zuen Barack Obama presidente zelarik ere. CIAko ikerketek azkenean detektatu zuten non zegoen, Pakistanen egindako eraso batean hil zuten 2011n.\nHeriotza horren ondoren, Aiman al-Zawahiri bilakatu zen erakundeko buruzagia. Egiptoko Jihad Islamikoa erakundeko burua izan zen; eta hortik hurbildu zen Osama Bin Ladenengana, hornen aholkularia, medikua eta begikoa izan arte. Pertsonalki Al Kaidaren historian egindako atentatu ikusgarri batzuen antolatzaile pertsonaltzat ere aurkeztu izan dute, esate baterako Kenyako eta Tagzaniako enbaxadetakoa eta 2000ko urriko USS Cole destruktore estatubatuarraren aurkakoa. Irailarenn 11koan koordinazio lan funtsezkoa egin zuela uste da.\n2010eko hamarkadaren hasieran Yemen bilakatu zen Al-Qaedaren ekintzen puntuetako bat. 2012ko maiatzean, herrialdaren batasunaren urteurrenean, eraso suizida batean 70 soldadu inguru hil zituen Al Kaidak Sana hiriburuan. Yemengo egoerak ezegonkor jarraitu zuen urteetan, eta bertako gerra zibilaren agenteetako bat, Ansar Al-Xaria izenekoa, Al Kaidaren adartzat hartzen da. AEBek drone bidezko operazio ugari egin izan ditu 21. mendean 2010eko hamarkadatik aurrera Yemenen.\n2014ko irailaren 4ean, Omar mullaren agintepean, Al-Qaedaak filial bat sortu zuen Asia hegoalderako. Aiman al-Zawahiri Al-Qaedako buruak eman zuen horren berri, eta, Indiako azpikontinentean xaria ezartzen laguntzeko, dirua eta armak eskatu zizkien Kaxmir, Bangladesh eta Burmako musulmanei.\nEra berean, jihadismoaren korronteen artean, Siriako eta Irakeko gerra zibilen kontestuan Estatu Islamikoa izeneko erakundea sortu izanak, estatu erako kalifa-erri bat aldarrikatuz, ahuldu zuen Al Kaidaren zentralitatea. 2010eko hamarkadan \"isiltasun taktiko\" batean egon zirela aldarrikatu zuen Al Kaidak agiri batean, Bin Ladenen heriotzaren 10. urteurrenean.\n2022an Al-Zawahiri ere detektatu zuten AEBek, eta 2022ko uztailaren 31en hil zuren, drone batetik jaurtitako misilekin jota, Kabul Afganistango hiriburuko etxe bateko balkoian zegoela."}
{"id": "8734", "revid": "336", "url": "https://eu.wikipedia.org/wiki?curid=8734", "title": "Luis Carrero Blanco", "text": "Luis Carrero Blanco (Santo\u00f1a, Kantabria, Espainia, 1904ko martxoaren 4a - Madril, Espainia, 1973ko abenduaren 20a) Francoren Gobernuan zenbait kargu izan zituen amiral eta politikaria izan zen. ETAk erail zuen, Espainiako Ministroen Kontseiluko presidente zela, diktaduraren azken urteetan. Hil ondoren, erregimen frankistak \"Carrero Blanco dukea\" titulua eman zion.\nCarrero Blanco zen gobernuko kideen eta Francoren inguruko pertsonen artean, diktadorea ordezka zezakeen bakarra. Hau hil zutenean, frankismoa ondorengorik gabe geratu zen. Izan ere, aurrerantzean ez zuen inork asmatu diktadorearen uste osoa eta botere-taldeena biltzen. Arias Navarro saiatu zen, baina berehala ikusi zen honek ez zuela karismarik erregimenari leial izan zitzaizkienen eta gainerako gizartearen babesa bereganatzeko.\nBizitza.\nLuis Carrero Blanco Santo\u00f1an jaio zen, Kantabrian, 1904ko martxoaren 4an. Militar familia zen (aita eta aitona armadako kide ziren). Aita Camilo Carrero Gutierrez zen, Coru\u00f1an jaiotako teniente koronela, eta ama, berriz, Angeles Blanco Abascal santo\u00f1arra. Bikotearen lehen semea izan zen Luis. Aitonak, Camilo Carrero Senra ourensetarrak, koronel-gradua lortu zuen.\nLuisek Manzanedo de Santo\u00f1a eskolan ikasi zuen eta gero, 1918tik aurrera, \"Escuela Naval de San Fernandon\" jarraitu zuen. 1920 eta 1921ean, bere lehen praktikatako bidaia egin zuen Hego Amerikara \"Reina Regente\" gurutzaontzian, eta Rifeko gerran parte hartu zuen (1924-1926).\nGerra Zibila.\nEspainiako Gerra Zibila hastean Mexiko eta Frantziako enbaxadetan ezkutatu behar zen miliziar errepublikazaleek hil ez zezaten, azkenean, 1937an frankisten menpe zegoen eremura alde egin zuen arte. Korbeta kapitain graduarekin, Huesca destruktorearen buru egin zuten eta, geroago, Sanjurjo Generala itsaspekoarena. 1939ko abuztuan, Armadaren Estatu Nagusiko operazioen buru izatera pasa zen eta, 1940an, fragaten kapitain izatera, Armadako Goi Eskolan burutzen zuen ekintzarekin jarraituz.\nNeutraltasunaren alde.\nEz zuen inondik ere nahi Espainiak Bigarren Mundu Gerran parte hartzea eta, horretarako neutraltasun armatua defendatzen zuelarik. \"Juan de la Cosa\" ezizenaren atzean gorderik idatzi zuen hipotesian, 1939ko irailean, Espainiak 1936ko negukoaren antzeko gobernua izan balu -Herri Fronteko gobernua, alegia-, neutraltasuna ezinezkoa izango zen eta Espainiak Alemaniaren aurkako gerrara joan beharrean izango zen, ziurrenik, Frantziak bezalaxe, 1940ko ekainean kapitulatuz.\nIbilbide politikoa.\n1940an, txosten bat idatzi zuen II. Mundu Gerran Espainiaren neutraltasuna gomendatuz. Orduz gero, Francoren konfiantzako gizon bilakatu zen, Juan Antonio Suanzes alboratuz. Idazkariorde izendatu zuten (1941) eta Lehendakaritzako Ministro (1951), eta gero, lehendakariorde; postu honetan, gobernuan zuen pisua nabarmen hazi zen. Nahiz eta beti frankismoaren barnean kokatu, falangisten eragina gutxitzen saiatu zen, estatuko modernizazio ekonomiko eta administratiboa bultzatuz eta monarkiaren jarraipenaren planifikazioa bultzatu zuen.\n1973ko ekainean, gobernuko Lehendakari izendatu zuten eta, \"Caudilloren\" heriotzaren ondoren estatuko gizon indartsu bihurtuko zela zirudien, Francorik gabeko frankismoaren zutabe nagusi bihurtuz; handik gutxira, 1973ko abenduaren 20an, ETAk Madrilen egindako atentatuak asmo guzti horiek baliorik gabe utzi zituen.\nCarrero hil zuen atentatua: Ogro operazioa.\nOgro operazioa da ETAk Carrero hiltzeko planari jarritako ezkutuko izena. ETAko kideak Madrilera joan ziren eta soto bat alokatu zuten Claudio Coello kaleko 104. zenbakian; hortik aurrera, tunel bat ireki zuten kalearen erdiguneraino, eta hantxe ezarri zuten 100 kilogramo inguruko lehergailua. 1973ko abenduaren 20an leherrarazi zuten bonba hori, Carrero Blancoren autoa handik igarotzen ari zenean; ordu laurden bat lehenago hasia zen orduan klandestinitatean aritzen zen Langile Komisioak sindikatuko 10 kideren aurkako epaiketa, 1001 prozesua, alegia.\nCarrero Blanco hil zuen leherketa hain izan zen bortitza, autoa (Dodge 3700 GT modelokoa) hegan irten zen eta eraikin bateko teilatuan geratu zen. Eraikin hura San Francisco de Borja elizaren alboan zegoen, eta minutu batzuk lehenago han izan zen mezatan Carrero. Beste bi pertsona ere hil ziren, Jose Antonio Bueno Fernandez polizia inspektorea eta autoaren gidari Jose Luis Perez Mogena. Carreroren alaba \u00c1ngeles ere beti joan ohi zen aitarekin, baina egun hartan ez zen horrela izan.\nAtentatu baten aukeraz ohartarazi zuten arren, Carrerok ez zituen segurtasun neurriak areagotu nahi izan; ordutegiak errepikatzen zituen eta autoa ez zegoen blindatuta.\nETAk bidalitako agirian jasota dagoenez, atentatuaren helburua erregimen frankistan irekitasunaren aldekoen eta itxitasunaren aldekoen artean sortzen ari zen zatiketa areagotzea zen. Geroago Txikia Komandoko taldekide batek adierazi zuenez, Carrero Blanco \"ezinbesteko atala\" eta \"ordezkaezina\" zen erregimen frankistak bere hartan jarraitu ahal izateko.\nAtentatuaren egitura konplexua eta AEBetako enbaxadarekin zuen gertutasuna kontuan izanik, zenbait autoreren hipotesia da ETAk ez ezik beste batzuek ere esku hartu zutela, tartean CIAk eta haren Espainiako arduradun Gonzalez Matak. Atentatuaren egileek berehala ezeztatu zituzten hipotesia horiek.\nHala ere, AEBko enbaxadak 1971n idatzitako ohar bat 2008an desklasifikatu eta argitara eman zen Madrilen. Ondoriorik egokiena Carrero bere postutik desagertzea litzatekeela onartzen zuen, eta Diez Alegria edo Casta\u00f1on jeneralek ordezkatzea gomendagarri jo zuen.\nYom Kippurko gerran -1973ko urria-, Carrero Blancok estatubatuarrei debekatu zien espainiar lurraldeko beren baseak erabiltzea, eta TASS sobietar albiste-agentziak CIAk politikari frankista bat hil zuela adierazi zuen, zirudienez, honek uko egiten baitzion NATOn sartu eta Washingtongo aginduak itsu-itsuan betetzeari.\nGabardina zuriko gizon batek entregatu omen zuen Carrero Blancoren ordutegi eta ibilbideak gordetzen zituen gutun azala Mindanao hotelean. Hala ere, lekuko bakarra, Jose Migel Be\u00f1aran \"Argala\", 1978an hilko zuen Batall\u00f3n Vasco Espa\u00f1ol ultraeskuindar talde terroristak, eta handik lasterrera atentatuaren ustezko beste egileetako bat ere hilko zuen.\nHilketak oihartzun handia izan zuen Franco zahartuaren Espainian; era guztietako sentimenduak sortu zituen, eta eragina izan zuen ondorengo politikan.\nLiburu eta filmak.\nUrtebete geroago, Eva Forest idazleak, \"Julen Agirre\" goitizena erabiliz, \"Operaci\u00f3n Ogro\" liburua argitaratu zuen Frantzian, atentatuaren prestakuntza eta hilketak kontatuz. Dena den, nahiz eta atal batzuk egiazko gertaerak izan, beste zenbaitzuk poliziaren ikerketak iluntzeko eginak daudela dirudi eta ez da iturri guztiz fidagarritzat hartzen. Hogei urte geroago, liburua berriz argitaratu zen, ekarpen berriak eta beste kapitulu bat gehituta, komandoaren ihesaldian parte hartu zutenak lardaskatu gabe, nahita aldatu zituen datuak argituta.\n1979an, Gillo Pontecorvoren azken filma argitaratu zen Ennio Morriconeren musikarekin, \"Operaci\u00f3n Ogro\". Film hau ofizialki aukeratua izan zen Veneziako Mostrako klausurarako, Zinema Zuzendaritza Orokorrak kalitate berezia zuela adierazi zuen eta David di Donatello saria jaso zuen zuzendaritza onenagatik.\n2011n Miguel Bardemek telesail labur bat zuzendu zuen \"El asesinato de Carrero Blanco\" deitua eta ekoizleak Television Espa\u00f1ola (TVE), Euskal Telebista (ETB) eta BocaBoca izan ziren.\n2012an, Ernesto Villar kazetariak \"Todos quieren matar a Carrero\" liburua argitaratu zuen eta, bertan, Carrero hiltzeko konspirazio frankista baten hipotesia plazaratzen zuen, beste zenbait herrialdetako zerbitzu sekretuek ere zerikusia izango zutelarik.\nAntzezlanak.\nJuan de la Cosa seudonimopean:"}
{"id": "8735", "revid": "6327", "url": "https://eu.wikipedia.org/wiki?curid=8735", "title": "Al-Qaeda", "text": ""}
{"id": "8738", "revid": "499", "url": "https://eu.wikipedia.org/wiki?curid=8738", "title": "Amerika Latindarra", "text": ""}
{"id": "8739", "revid": "6327", "url": "https://eu.wikipedia.org/wiki?curid=8739", "title": "Saturnus", "text": ""}
{"id": "8743", "revid": "52511", "url": "https://eu.wikipedia.org/wiki?curid=8743", "title": "Euskadiko Ezkerra", "text": "Euskadiko Ezkerra Hego Euskal Herriko alderdi politiko ezkertiarra izan zen.\nHistoria.\n1977an sortu zen, Euskal Iraultzarako Alderdia (EIA) eta Euskadiko Mugimendu Komunista (EMK) alderdien arteko koalizio gisa. ETA(pm) taldearen adar politiko moduan antolatu zen.\nAlderdikide ez ziren zenbaitek bultzatu zuten koalizioa, Juan Mar\u00eda Bandr\u00e9s abokatua buru. EIA alderdia ezker abertzaleko alderdi eta erakundeak biltzen zituen Koordinadora Abertzale Sozialistaren (KAS) kide zen, baina 1977ko ekainean, ETA politiko-militarraren iritziarekin bat, bidezko ikusi zuen frankismoaren ondorengo lehen hauteskundeetan parte hartzea, koordinadorako gainerako parte-hartzaileek ez bezala (ETA militarra, EHAS, LAIA).\nEuskadiko Ezkerra koalizioak diputatu bat (Francisco Letamendia, \"Ortzi\") eta senatari bat (Juan Maria Bandr\u00e9s) lortu zituen Gipuzkoan hauteskunde haietan. 1978. urtetik aurrera, autonomia-estatutuaren aldeko bidea baietsi zuen Euskadiko Ezkerrak, eta EMK alderdiak utzi egin zuen koalizioa. 1979. urtean Euskadiko autonomia-estatutua onartu zenetik, haren balioa aldeztu zuten alderdien artean egon zen beti Euskadiko Ezkerra.\nEIA alderdiak marxismo-leninismoari jatorriz atxikitzen zitzaion lotura hautsi zuen, eta eurokomunismoaren esparru ideologikoan sartu zen. Aldaketa horren fruitu, Euskadiko Partidu Komunistaren sektore bat, Roberto Lertxundi buru zuena, Euskadiko Ezkerrean sartu zen 1981ean. 1981eko otsailaren 20an, ETA (pm)-k hiru europar kontsul bahitu zituen, baina otsailaren 22an Euskadiko Ezkerrak ETA biei su-eten bat eskatu zien. Ordurako, Euskadiko Ezkerreko buruzagitzak, hala nola Jose Maria Bandres eta Mario Onaindia, elkarrizketetan zebiltzan Espainiako Gobernuarekin, adibidez, Juan Jos\u00e9 Ros\u00f3n barne ministroarekin. Bitartean, borroka armatua guztiz gaitzetsi ondoren, ETA politiko-militarraren desegitea eta militanteen birgizarteratzea bultzatu zuen. 1982ko irailaren 30ean, ETA politiko-militarrak (VII. Asanblada), gutxiengoak, prentsaurreko batean iragarri zuen armak behin betiko utziko zituela.\nUrte berean desagertu zen EIA alderdi politiko gisa eta alderdi-egitura osoa hartu zuen Euskadiko Ezkerrak, 1982ko martxoan. Aldaketa ideologiko eta politiko horien ondorioz, \"Ezker Berria\" izeneko joerako kide askok utzi egin zuten Euskadiko Ezkerra, alderdian joera politiko estatalistak nagusitu zirelakoan. Juan Mar\u00eda Bandr\u00e9s eta Mario Onaindia izan ziren Euskadiko Ezkerra haren bultzatzaile nagusiak.\nEuskadiko Ezkerraren hauteskundeetako emaitzak % 7 eta % 10 artean egon ziren, indartsuago Gipuzkoan eta oso txikia Nafarroan. 1985-1991 urte bitartean bere horretan mantendu zituen emaitzak Euskadiko Ezkerrak; 1986-1990 urteetan zerbait emaitzak zerbait hobetu zituen, Gipuzkoako Aldundiko gobernuan egon baitzen Eusko Alkartasunarekin batera.\nEuskadiko Ezkerrak 1978an onartu ez zuen Espainiako Konstituzioa baliozkotzat jo zuen hamar urte geroago. Hala ere, hauteskundeetako boto-kopurua murriztu ahala (1989 eta 1990 urteetan), desberdintasunak areagotu egin ziren EE barneko taldeen artean: Talde bat Espainiako PSOErekin bat egitearen alde zegoen; beste talde batek, aldiz, euskal abertzaletasuna gaindituz Euskadiko alderdi sozialista moderno bat bultzatu nahi zuen. Bazen ere beste hirugarren sektore bat, Eusko Alkartasunaren ildotik, abertzaletasunaren ezaugarriak gordeko lituzkeen alderdi sozial-demokrata baten beharra azpimarratzen zuena. Zatiketa azken horietatik etorri zen 1991. urtean eta, tirabira askoren ondoren, Euskal Ezkerra alderdia sortu zuten (EUE), Eusko Alkartasunarekin hurbileko harremana izan zuena. Ibilbide laburrekoa izango zen hura ere, ordea.\nMilitantzia-galera ia erabatekoaren ondoren, EEn geratu zirenek Euskadiko Alderdi Sozialistarekin bat egitea onartu zuten, eta alderdi horrek PSE-EE izena hartu zuen 1993an.\nNolanahi ere, Euskadiko Ezkerran alderdi barruko karguak zein kargu publikoak izandako kide garrantzitsu batzuk EAJra ere aldatu ziren. Beste batzuk, haien artean Kepa Aulestia EEko idazkari nagusi izandakoa, politikaren lehen lerrotik aldendu ziren."}
{"id": "8746", "revid": "688", "url": "https://eu.wikipedia.org/wiki?curid=8746", "title": "Euskadiko Mugimendu Komunista", "text": "Euskadiko Mugimendu Komunista (EMK) Hego Euskal Herriko alderdi politiko komunista bat izan zen. Euskadiko Mugimendu Komunista izango zenaren lehen aurrekaria 1966an sortu zen ETAren zatiketa batetik, \"ETA-berri\" izenarekin. ETAren helburuak eta metodoak baztertu eta langile eta herri mugimendua marxismo-leninismoaren ikuspegi maoista batetik egituratzeko beharra aldarrikatu zuen.\nMC-ren (\"Movimiento Comunista\") sorkuntzan parte hartu zuen. Aldaketa politikorako bitarteko bezala Espainia guztira hedatutako langile-mugimendu komunista iraultzaile baten beharra defendatzen zuen, nahiz eta Espainiako nazio edo nazionalitateen autodeterminazio eskubidea ere defendatu. Hala ere, segituan MCtik bereizi egin zen, bere jarduna Hego Euskal Herrira mugatuz.\nHauteskunde askotan Herri Batasunaren aldeko botoa eskatu zuen. LKI (Liga Komunista Iraultzailea) alderdiarekin koalizioan lanean aritu zen 1990eko hamarkadan, EMK-LKI siglekin agertuz. Ondoren, bi alderdiak Zutik alderdi politiko iraultzailean batu ziren. Nafarroan, mugimenduak Batzarren izan zuen bilgunea."}
{"id": "8747", "revid": "96586", "url": "https://eu.wikipedia.org/wiki?curid=8747", "title": "Unitate astronomiko", "text": "Unitate astronomikoa (UA) luzera unitate bat da, gutxi gorabehera Eguzkiaren eta Lurraren arteko batez besteko distantziaren balio berekoa. Gaur egun UAren balio adostua 149.597.870.691 \u00b1 30 metro da, edo 150 milioi km gutxi gorabehera.\nZenbait adibide:\nSiglari dagokionean, Pisuen eta Neurrien Nazioarteko Bulegoak eta ISO 80000 nazioarteko arauak UAren erabilera gomendatzen dute, alabaina, NAEk au sigla baino ez du ontzat hartzen, ingelesa mintzatzen den herrialdeetan ohikoena den sigla. Sarritan ikus daiteke unitate astronomikoaren sigla letra larriz idatzita, UA edo AU, nahiz eta Nazioarteko Unitate Sistemak soilik gizabanako baten izena duten unitateak idatzi letra larriz.\nUnitateak izena XVI. eta XVII. mendeetako zor die. Garai haietan eguzki-sistemako argizagien arteko distantziak erlatiboki kalkulatzen zituzten, balio absolutuen kalkulua ezinezko egiten zitzaielako. Distantzia erlatibo horietan, patroi edo erreferentzia gisa Eguzkia eta Lurraren arteko distantzia hartu zuten, unitate astronomiko izena jarri zitzaiona. Garaikoek unitate horren balio zehatza noizbait jakitea lortzen bazen, \"unibertsoaren tamaina ezagutuko zela\" esaten zuten.\nLurraren egiazko orbitaren eta unitate astronomikoaren arteko ezberdintasuna.\nNewtonek Keplerren hirugarren legea birformulatu zuen. m masako planeta batek, M masa duen Eguzkiaren inguruan orbitatzean, a ardatzerdi handiko elipse bat osatuz eta T orbita-periodoarekin, ondorengo ekuazioa betetzen du:formula_1Carl Friedrich Gauss (1777-1855) alemaniar matematikariak eguzki-sistemaren dinamikaren kalkuluak egitean, masa-unitate gisa Eguzki masa baliatu zuen, denbora-unitate gisa egun erdia eta distantzia-unitate gisa Lurraren orbitaren ardatzerdi handia. Unitate hauek erabiliz, aurreko ekuazioa honela idazten da:formula_2Non \"k\" hizkiak Gaussen grabitazio-konstante izena jasotzen duen. Gaussek bere garaian zituzten hurbilketak eta gutxi gorabeherako balioak erabili zituen:formula_3formula_4Definizio honek arazo bat zuen eta Gauss horretaz jabetu zen: orbita-urtea edo periodoa eta Eguzkiaren masa zehazten joan ahala, \"k\"-ren balioa aldatuz joango zen. 1938an, Nazioarteko Astronomia Elkarteak (NAE) Gaussen grabitazio-konstantearen balioa (eta hortaz, unitate astronomikoa) astronomiako definiziotzat hartu zuen. Haatik, gaur egungo neurketen zehaztasunaren ondorioz, jakin badakigu urte bat Gaussen garaian uste zena baino 56 segundo motzagoa dela, eta Lurraren egiazko orbitaren ardatzerdi handia unitate astronomikoa baino 17 kilometro txikiagoa dela.\n2012ko abuztuan Pekinen Nazioarteko Astronomia Elkarteak egin zuen biltzar orokorrean, Gaussen definizioa bertan behera uztea ebatzi zen eta horren ordez, unitate astronomikoari egun duen 149 597 870 700 metroko balioa ematea."}
{"id": "8748", "revid": "448", "url": "https://eu.wikipedia.org/wiki?curid=8748", "title": "UA (argipena)", "text": "UA siglak adiera hauek ditu:"}
{"id": "8749", "revid": "59723", "url": "https://eu.wikipedia.org/wiki?curid=8749", "title": "Unidad Alavesa", "text": "Unidad Alavesa (euskaraz: \"Arabar Batasuna\"), UA, Arabako alderdi politiko eskuindar eta espainiar nazionalista bat izan zen .\nHistoria.\nAlderdi Popularretik banatu zen eta euskal nazionalismoaren aurka zegoen. Euskara eta euskal kultura (eta besteak beste, Olentzero) Araban jarritako inposaketa bat zela adierazten zuten eta Araba ez zuten Euskadiko lurraldetzat jotzen, independenteki baizik, hau da, autonomia erkidego propio bat sortu nahi zuten Araban.\nArabaren espainiar izatea aldarrikatzen zuen, Arabari egokitutako foralismoa proposatuz eta Arabak Nafarroak duen izaera bera beharko lukeela defendituz. UAren historiaren azken urteetan gero eta gehiago hurbildu zitzaion PPri, eta bakarka lortu zituen emaitzak nabarmen egin zuten behera. 1990ko Eusko Legebiltzarrerako hauteskundeetan 3 legebiltzarkide lortu ondoren, 1994koetan jo zuen gaina 5 biltzarkiderekin, baina 1998ko hauteskundeetan UAren ordezkaritza 2 kidetan gelditu zen. Araba mailako hauteskundeetan ere bilakaera bertsua izan zuen. 1999ko Batzar Nagusietarako hauteskundeetan, esaterako, 1995ean lortutako 9 batzarkideak 3ra jaitsi ziren, eta batera egin ziren udal hauteskundeetan ere beherakada nabarmena izan zuen. Gasteizen, esaterako, 2 zinegotzi lortu zituen, 1995ean baino 3 gutxiago. 2000. urteko hauteskunde nagusietan ez parte hartzea erabaki ondoren, 2001eko urteko Eusko Legebiltzarrerako hauteskundeetan ere ez zuen zerrenda propiorik aurkeztu, PPren zerrendetara bildu baitziren UAren hautagaiak EAJ lehendakaritzatik kanporatzeko helburuarekin.\n2005eko ekainean, bere VII. Biltzar Nagusian, Unidad Alavesaren desagerpena adostu zuten, hauteskundeetan, Eusko Legebiltzarrean zuen batzarkide bakarra galdu ondoren.\nLehendakaria.\n1989tik 2005era. 1989-2002 artean Pablo Mosquera lugoar medikua alderdiaren lehendakaria izan zen, azken urte horretan Euskal Herritik ospa egin zuen arte."}
{"id": "8750", "revid": "237", "url": "https://eu.wikipedia.org/wiki?curid=8750", "title": "Eusko Legebiltzar", "text": ""}
{"id": "8752", "revid": "2241", "url": "https://eu.wikipedia.org/wiki?curid=8752", "title": "Anboto (argipena)", "text": "Anboto izenak hainbat adiera ditu:"}
{"id": "8754", "revid": "119347", "url": "https://eu.wikipedia.org/wiki?curid=8754", "title": "Egutegi gregoriano", "text": "Egutegi gregorianoa \u2014\"gregoriotar egutegia\" ere deitua\u2014 nazioartean onartutako egutegi zibila da. Aloysius Lilius doktore calabriarrak proposatu zuen lehen aldiz eta Gregorio XIII.a aita santuak dekretatu zuen \"Inter gravissimas\" buldaren bitartez, 1582ko otsailaren 24an. Horrexegatik, haren izena darama.\nJuliotar egutegiaren erreforma da, lau urteko ziklo erregularra ezarri baitzuen, bisurteak erabiliz. Bisurteetan egun bat gehitzen da, otsailaren 29a, normalean 28 egun dituena. Hona araua: urte bat 4rekin zatigarria bada, bisurtea da; 100ekin zatigarria bada, ez da bisurtea, baina 400ekin, bai. Adibidez, 1900 ez da bisurtea, baina 2000, bai. Gregorioren buldak ez zuen urteak izendatzeko sistema ezarri, baina aurreko sistemari eutsi zion, hau da, Jesukristoren tradiziozko jaiotzaren urtetik aurrera. Horregatik, urteak ematean, \"Kristo ondoren\" (K. o.) eta \"Kristo aurretik\" (K.a.) erabiltzen da.\nEzaugarriak.\nEguzki-egutegi gregorianoa aritmetikoa da. Oinarrizko banakoa eguna da, urteak eratzeko 365 edo 366 eguneko taldeetan antolatuz. Egutegi sistema hori 146.097 urtetik behin guztiz errepikatzen da, zazpi eguneko 20.871 aste edo 400 urte eratuz. 400 horietatik 303 urtek 365 egun dituzte eta 97 urtek (bisurteek), 366 egun. Horrela, batez besteko urtearen iraupena 365,2425 da, edo 365 egun, 5 ordu, 49 minutu eta 12 segundo.\nEgutegi gregorianoa iraupen irregularreko 12 hiletan banatzen da:\nData bat guztiz definitzeko, urtea, hila eta eguna behar dira.\nEgutegiaren ezarpena.\nGregorio XIII.aren aitasantutza hasieratik proposatua eta Ingalaterrak onartua kontzilio ekumeniko batean, Aita Santuak ezartzea erabaki zuenean egutegi honek \"gregoriano\" izena hartu zuen. Hasiera batean hainbat herrialdek uko egin zioten arrazoi erlijioso edo politikoengatik (protestanteen eta katolikoen arteko gatazka, ortodoxoen oniritzia urteen kontaketan baina ez egunen lerratzean). Horregatik, indarrean gutxinaka ezartzen joan zen:\nEgutegi gregorianoa beste egutegi batekin batera erabiltzen dituzten estatuak hauek dira:\nEgutegi gregorianoa erabiltzen ez duten munduko estatu bakarrak Saudi Arabia, Iran, Afganistan, Pakistan eta Etiopia dira.\nEgutegi juliotarrarekiko aldea.\nEgutegi gregorianoaren eta juliotarraren arteko aldeak, datei dagokienez, gero eta handiagoak dira, aita santu katolikoak aldaketa ezarri zuenetik:\nData alde horren ondorioz, Errusiako Iraultzan data gakoa eta ikur izan zen \"Urria\", izatez, gainerako Europan azaroan zela gertatu zen. Urriaren 25eko data gakoa, Neguko Jauregia hartu eta boltxevikeek boterea hartu zutenekoa, 1917ko azaroaren 7a zen. Iraultzaileen lehen neurrietako bat egutegia Europakoarekin bateratzea izan zen, baina urriak izen sinbolikoa izaten segitu zuen. Hala ere, Sobietar Batasunean urteurrena azaroaren 7an ospatzen zen, urtea zehatz betetakoan.\nEuropako ekialdeko eliza kristau ortodoxoek ere ez dute aldatu euren liturgia egutegi gregoriarrera, eta hortaz, Gabon eguna eta Eguberri eguna, XXI. mendean, urtarrilaren 6an eta 7an ospatzen dituzte."}
{"id": "8755", "revid": "237", "url": "https://eu.wikipedia.org/wiki?curid=8755", "title": "Urtarrila", "text": ""}
{"id": "8756", "revid": "119347", "url": "https://eu.wikipedia.org/wiki?curid=8756", "title": "Libera esterlina", "text": "Libera esterlina (), Erresuma Batuko erabilera legaleko dirua da. GBP laburdura edo \u00a3 ikurra erabiltzen dira. Libera izena latineko libra hitzetik dator, nahiz eta hau masaren unitatea izan.\nEgun, Erresuma Batu osoan txanpon berberak erabiltzen dira, Royal Mint erakundeak eginikoak. Billeteak, ordea, ezberdinak dira. Ingalaterran eta Galesen Ingalaterrako Bankuak fabrikatutakoak erabiltzen dira. Eskozian, ordea, hiru banketxek billeteak egiteko eskubidea dute. Ulster edo Ipar Irlandan antzeko gauza gertatzen da."}
{"id": "8757", "revid": "237", "url": "https://eu.wikipedia.org/wiki?curid=8757", "title": "Otsaila", "text": ""}
{"id": "8758", "revid": "237", "url": "https://eu.wikipedia.org/wiki?curid=8758", "title": "Martxoa", "text": ""}
{"id": "8759", "revid": "237", "url": "https://eu.wikipedia.org/wiki?curid=8759", "title": "Apirila", "text": ""}
{"id": "8760", "revid": "237", "url": "https://eu.wikipedia.org/wiki?curid=8760", "title": "Maiatza", "text": ""}
{"id": "8761", "revid": "237", "url": "https://eu.wikipedia.org/wiki?curid=8761", "title": "Ekaina", "text": ""}
{"id": "8762", "revid": "237", "url": "https://eu.wikipedia.org/wiki?curid=8762", "title": "Uztaila", "text": ""}
{"id": "8763", "revid": "237", "url": "https://eu.wikipedia.org/wiki?curid=8763", "title": "Abuztua", "text": ""}
{"id": "8764", "revid": "237", "url": "https://eu.wikipedia.org/wiki?curid=8764", "title": "Iraila", "text": ""}
{"id": "8765", "revid": "237", "url": "https://eu.wikipedia.org/wiki?curid=8765", "title": "Urria", "text": ""}
{"id": "8766", "revid": "237", "url": "https://eu.wikipedia.org/wiki?curid=8766", "title": "Azaroa", "text": ""}
{"id": "8767", "revid": "237", "url": "https://eu.wikipedia.org/wiki?curid=8767", "title": "Abendua", "text": ""}
{"id": "8775", "revid": "1491", "url": "https://eu.wikipedia.org/wiki?curid=8775", "title": "Baztanga", "text": "Baztanga, nafarreria edo pikota (latinez, \"variola\") Orthopoxvirus generoaren barnean kokatzen den \"Variola\" birusak sorturiko gaixotasun infekzioso eta kutsakorra da. Haren zientzia izena latinetik dator, \"zikina\" edo \"zikinduta\" esan nahi du eta gaixoari aurpegian eta gorputzean agertutako koskorrei egiten die erreferentzia.\nMilaka urtetan zehar nafarreri izurrite asko egon dira, baina nazioarteko txertatze programa arrakastatsu baten ondoren, gaixotasuna errotik kentzea lortu da. Izan ere, modu naturalean emandako azken kasua Somalian izan zen, 1977an, eta 1980rako Osasunaren Mundu Erakundeak (OME) adierazi zuen gaixotasun hau mundutik desagertu izan zela, lur planetatik desagertutako lehenengo gaixotasun infekzioso garrantzitsua izanik. Gaixotasun honen ezaugarri garrantzitsuena haren hilkortasuna-tasa altua zen, %30 ingurukoa, haurren arteko tasa bereziki altua izanik. Gaixotasunari aurre egiten ziotenek orbanak zituzten gorputz osoan zehar, eta kasu batzuetan itsu ere gelditzen ziren.\nGaixotasunaren hasierako sintomek sukarraren eta gorakoen koadroak eragiten zituzten. Gero, ahoan zauriak sortu, eta hurrengo egunetan larruazaleko erupzioak ohikoak ziren. Egun batzuen buruan, larruazaleko erupzioak likido dentsoz betetako protuberantziak bihurtzen ziren, erdian hondoratze bereizgarri bat azaltzen zen. Gaixotasunaren bilakaerarekin, protuberantziak pustula bihurtzen ziren, geroago zarakarrak, eta hauek erortzean orbain bereizgarriak uzten zituzten larruazalean. Gaixotasunaren transmisioa pertsona gaixoekin modu zuzenaren (kontaktu fisikoa) edo ez-zuzenaren (kutsatutako objektuen bidezkoa) bidez hedatzen zen.\nGaur egun, biosegurtasun maila altuenetariko laborategi batzuetan gordetako erreserbak aurkitu daitezke. Hala ere, azkenaldian beldurra dago ez ote den birusa arma biologikotzat erabiliko.\nHistoria.\nBaztangaren jatorria ezezaguna da, baina oso garai goiztiarrean haren existentziaren ebidentziak daude. Ikerketa batzuen arabera gaixotasun honek K.a. 10000 inguruan giza populazioetan sortu omen zen. Dena den, birusaren aztarnak aurrenekoz Egipton K.a. III. mendeko momietan aurkitu dira. \nXVIII. mendeko Europan kalkulatzen da 400 000 pertsona inguru hiltzen zirela urtero baztangaz jota, eta bizirik iraun zutenen herenak itsutasuna garatzen zuela. XX. mendean bakarrik, baztangak 300 milioi pertsona hil zituela estimatzen da, eta 500 milioi lagun inguru azken 100 urteetan.\n1776an hasi zen Edward Jenner gaixotasun haren aurkako txertoa lortzeko lanean. Behiekin lan egiten zutenek nafarreria ez zutela pairatzen konturatu zen: abereok gaixotasunarekiko erresistentzia zuten eta haien zornea pertsona batzuei inokulatuz gero, ez zirela infektatzen ikusi zuen. Horrela, 1798an, txertoa lortu zuen.\n1959an Osasunaren Mundu Erakundeak baztangaren erauzketa lortzeko mundu osoko txertaketa plana abiarazi zuen, eta honi esker, 1980an baztanga betirako desagertu zen. Hala ere, Errusiak eta AEBek birusa laborategietan gordeta daukate.\nBaztanga motak.\nGaixotasuna sortzen duen birusaren arabera, bi baztanga mota daude:\n1.- \"Variola major\": baztanga mota arruntena eta arriskutsuena da. Sukar handiagoa eta erupzio hedatuagoa izaten da. Lau \"Variola major\" azpimota daude.\n2.- \"Variola minor\": oso gutxitan gertatzen da eta ez da arriskutsua.\nHistorikoki, \"Variola major\"-en heriotza-tasa % 30ekoa da; hala ere, \"Variola major\" lisoa eta hemorragikoa hilgarriak dira. \"Variola minor\"-raren heriotza-tasari dagokionez, % 1ekoa da.\nBaztanga desagertu baino lehen, bi baztanga mota horiek ezin ziren bereizi, ezaugarri klinikoei dagokienez, baina egun bereiz daitezke. Garai batean baztanga motarik ohikoena \"Variola major\" zen. \"Variola minor\" gero agertu zen.\nTransmisioa eta garapena.\nBaztanga kutsatzeko, gaixoarekin kontaktu zuzena izan behar da, honek erabiltzen dituen arropa edota maindireen bidez kutsa baitaiteke. Horregatik, gehienetan familiarrak eta ingurukoak jotzen ditu aurrena.\nGizakia baztangaren eramaile naturala da; beraz, animaliek ez dezakete transmititu. Hala ere, gaixotasunaren fase zehatz batzuetan bakarrik transmiti daiteke. Baztangak fase hauek ditu:\nHirugarren egunean, erupzioei koskor bat agertzen zaie.\nLaugarrenean, koskorrak likidoz betetzen dira eta askotan, koskorraren erdialdea beherantz joaten da. Ezaugarri hori garrantzitsua da baztanga mota bereizteko.\nMomentu horretan, sukarra igo egiten da eta ez da jaisten, koskorraren gainean kortika sortzen den arte.\nBaztangaren ondorioz heriotza gehienak inkubazio fasean izaten ziren. \"Variola major\"-reko liso, klasiko eta modifikatuaren kasuan, 5-7 egunen buruan. Hemorragikoa zutenak, aldiz, lehenago hiltzen ziren. \"Variola minor\"-ean, azkenik, txertatugabeak soilik hitzen ziren.\nLehenago aipatu bezala, \"Variola major\"-retan erupzioaren erdialdea beherantz joaten da, \"Variola minor\"-retan ez bezala.\n\"Variola major\" motak bereizteko sintoma horietaz aparte, beste batzuk ere badaude:\nMekanismoa.\nBirusaren transmisioa bereziki aerosolen bidez ematen da. Izan ere, 1970an Meschede-ko ospitale batean (Alemanian) baieztatu izan zen hipotesia. Behin arnastuta, \"Variola\" birusa ahoko, eztarriko eta aire-traktuko muki-mintzari atxikitzen da. Hemendik, nodulu linfatikoetara migratu eta eta bertan ugaltzen hasten da. Hasierako hazkuntza fasean, birusaren biderketa modu lokalean ematen da, zelula batetik bestera transmitituz, baina 12. egun aldera, kutsatutako zelulen lisia modu masiboan ematen da, eta odolean aurki daitekeen birus kopurua handitzen da hedapen sistemikoa emanez. Prozesu honi viremia deritzo. Honen ondorioz, birusaren bigarren ugalketa prozesua ematen da hezur-muin, gongoil linfatiko, eta barean bezalako organoetan.\nTratamendua.\nGure sistema immunologikoak normalean ezin dio aurre egin baztangari; gainera, gaixotasun horren aurka ez dago tratamendu zehatzik. Horregatik, norbaitek baztanga daukala pentsatzen bada, prebentzio neurri batzuk hartzen dira:\nHala ere, baztanga saihesteko, onena txertoa da. Erupzioa agertu eta lehen eta laugarren egunen artean hartu behar da txertoa: horrek sendatu egin dezake edo infekzioaren arrisku txikitu.\nTxertoa.\nBaztangaren aurkako txertoak, besteak ez bezala, ez dauka \"Variolae vaccine\" izeneko birusa, laborategian sortutako antzeko beste birus bat baizik.\nTxertoa jaso duenari txertoa jarri dioten lekuan pustula bat sortuko zaio aurrena eta, gero, orbandu eginen zaio: horrek immunizatuta dagoela esan nahi du eta 10 edo 20 urte bitartean iraun dezake. Haren arrisku larrienetakoa kontaktua da, ukituz gero, gaixotasuna transmititzeko arriskua baitago.\nNahita edo nahigabe birusa airean deskargatutakoan, gaixotu litezkeen pertsona guztiak txertatu behar dira, aurretik txertatuak izan badira ere; jarraian, gaixoekin kontaktua izango duten guztiak, medikuetatik hasi eta gaixoen gorpuak manipulatu beharko dituztenak arte. Lehenago jaso ez dutenek txertoa hartzeko lehentasuna izango dute.\nHala ere, txerto horrek alde txarrak ere baditu, honako kasuetan direnek ezin baitute hartu:\nGainera, txertoa hartu ondoren, emakumeek lau hilabete itxaron behar dute haurdun geratzeko.\nAntibiralak.\nCidofovir-ra eta Brincidofovir-ra eraginkorrak izan birusaren aurka \"in vitro\" ikerketetan. Bi hauek Giza Immunoeskasiaren Birusa (GIB) aurkako tratamenduak dira eta birusaren DNA polimerasa inhibitzen dituzten nukleosido analogoak daramate. Dena den, ageriko arrazoi bioetikoengatik, ez da frogatu gizakiengan baztangaren aurkako eraginkortasuna duenik. \nTecovirimat antibirala, berriz, segurua izan daiteke pertsona osasuntsuetan erabiltzeko. Botikak birusaren F13 fosfolipasa du helburu, eta birusaren hedapena blokeatzen du \"in vitro\" eta \"in vivo\". Aurreko kasuan bezala, ez da eraginkortasun zuzenik frogatu gizakietan baztangaren aurka, baina hala eta guztiz ere, AEBko Elikagai eta Sendagaien Administrazioak onartu du baztangarako tratamendu gisa.\nArrisku biologikoa.\nBaztanga munduan emandako lehen arma biologikotzat ematen da. XIV. mendean armada tartarikoak baztangaz hildakoen gorpuak katapultatzen zituen herri setiatuetara. 1754-1767 urteen artean emandako frantziarren eta indiar-amerikarren arteko gudan erabili izan zen arma gisa, non frantziar soldaduek baztangaz kutsaturiko arropak sakabanatzen zituzten indiarren artean hauek kutsatzeko asmoarekin.\nGaur egun baztanga desagerrarazita dago. Dena den, Errusian eta AEBetan dauden biosegurtasun maila altuenetariko laborategi batzuetan gordetako erreserbak aurkitu daitezke. Hainbat ikertzaileen ustetan, gerra hotzaren ondorioz Sobietar Batasuneko armadak eta AEBko defentsa zerbitzuek baztangaren birusa eraldatu izan omen zuten arma biologikotzat erabiltzeko. 1991ko Sobietar Batasunaren desegiteak tentsioa leundu egin zuen, baina azken denboraldian emandako gatazka belikoen ondorioz beldurra dago ez ote den birusa arma biologikotzat erabiliko. Izan ere, 2021-2022ko urtean Errusia-Ukrania krisian aipatu izan da arma biologikoen erabilera eman daitekeela.\nXenpelar bertsolariaren familiaren zoritxarra.\nXIX. mendeko bertsolaritzaren gailurtzat jotzen den Xenpelar bertsolaria baztangak harrapatuta hil zen. Bera bakarrik ez, familiako lau kide hil ziren bi hilabeteko epean 1869an. Errenteriako kalean bizi ziren, senar-emazteak eta hiru alabak. Azkeneko alaba izan eta hiru urte beranduago, emaztea baztangak harrapatu eta 1869ko urriaren 25ean hil zen. Xenpelar bera ere kutsatu eta hilabete eta erdi geroago hil zen, abenduaren 8an, 34 urte zituela. Arreba Maria Luisa haurdun zegoela, Joxepa Antoni lau urteko alabatxoa senarrarekin utzi eta anaia eta ilobatxoak zaintzera joan zen azken hilabetean. Xenpelar hil zen egun berean jaio zen Daniela, Maria Luisaren alabatxoa. Egun gutxi egin zituzten bizirik ama-alabek: Daniela abenduaren 17an hil zen, eta Maria Luisa 18an; biak baztangaz. Gaitzerdi, Xenpelarren hiru alabatxoak ez ziren hil. Aita Zavalak jaso zuenez, 1869ko urriaren 10etik 1870eko urtarrilaren 17ra baztangak 29 lagun eraman zituen Errenterian. Arreba Maria Luisa (Maria Luisa Petriarena Rekondo \"Xenpelar\") eta horren alaba Joxepa Antoni ere (Joxepa Antoni Aranberri Petriarena \"Xenpelar\"), biak ziren bertsolariak. "}
{"id": "8776", "revid": "237", "url": "https://eu.wikipedia.org/wiki?curid=8776", "title": "Elkano", "text": ""}
{"id": "8777", "revid": "58701", "url": "https://eu.wikipedia.org/wiki?curid=8777", "title": "Kondor operazioa", "text": "Kondor operazioa (; ) Hego Amerikan egindako errepresio politikoko eta estatu terrorismoko kanpaina bat izan zen. Hilketak eta inteligentzia operazioak barneratzen zituen, ofizialki 1975ean hasi zen ezartzen, diktadore eskuindarren bidez. Programaren xedea zen Hego Amerikan errotzen zebilen pentsaera eta filosofia sozialista eta komunista erauztea, haien aurkako oposizio potentziala edota ideien gainean kontrol aktiboa ezarriz. Kondor operazioa egiteko elkarrekin aritu ziren Hego Amerikako hainbat gobernu, Txile, Argentina, Brasil, Paraguai, Uruguai eta Bolivia, batez ere. Kasu batzuetan Peru, Kolonbia eta Venezuelak ere lagundu zuten. Ameriketako Estatu Batuen laguntzarekin aritu ziren, 1970 eta 1980ko hamarkaden artean.\nKanpaina honen klandestinitatea zela eta, zuzenean eragindako hildakoen zenbatzea ezinezkoa da. Koordinazioaren helburua ofizialki zen herrialde horretako erregimenek \"ezarritako ordenarekiko pertsona subertsiboak, edo Ameriketako Estatu Batuetako gobernuaren eta, beraz, eskualdeko diktadura militarren politikekiko pentsamendu politiko kontrajarria edo ideologikoki aurkakoa\" zuten pertsonak \"jarraitzea, zelatatzea, atxilotzea, torturatzea, herrialdez aldatzea eta desagertzea edo erailtzea\". Gehien bat ezker politikoaren parte ziren eta, beraz, diktadura militar horien opositore ziren hamarnaka mila pertsona desagerrarazi zituzten, nazioarteko sare bat eratuz prozesua egin ahal izateko. Paraguain 1992an aurkitutako \"Terrorearen agiritegiek\" aipatzen dute 50.000 lagun erail zituztela, 30.000 desagerrarazi, eta 400.000 kartzelatu.\nAurrekariak.\n2007an, AEBko Long Island Unibertsitateko Patrice McSherry irakasleak, 1976an sinaturiko CIAren ezkutuko agiri bat argitaratuta, Buenos Airesen babesturiko Txileko eta Uruguaiko herritarrei eginiko bahiketa eta torturak azaleratu zituen. Plan horiek 1960ko hamarkadan \"School of Americas\"en eta Ameriketako Armaden Konferentzian ernaldu zirela dio agiriak. McSherryk desklasifikaturiko 1976ko agiri batean aurkitu zuenez, \"1974ko hasieran Buenos Airesen Argentina, Txile, Uruguai, Paraguay eta Boliviako segurtasun ofizialak batzartu egin ziren itu subertsiboen aurkako ekintza koordinatuak prestatzeko\".\n1954ean Alfredo Stroessner jeneralak Paraguayko kontrola hartu zuen. Brasilgo militarrek 1964ean Jo\u00e3o Goularten herri gobernu demokratikoa eraitsi zuten. Kolpe saio batzuen ondoren Hugo Bazner jeneralak Boliviako agintea hartu zuen 1971n. 1973ko irailaren 11an Augusto Pinochet jeneralak Txileko lehendakariaren egoitza, Moneda jauregia, bonbardatu zuen demokratikoki hautaturiko Salvador Allende lehendakaria hila suertatu zelarik. Inguru-mari horretan, hiru urte beranduago, martxoaren 24ean Jorge Rafael Videla jeneralaren junta militarrak Argentinako agintea indarrez hartu zuen.\nHistoria.\n1975eko azaroaren 25ean Argentina, Bolivia, Txile, Paraguay eta Uruguaiko inteligentzia militarretako buruak Txileko DINAko () buru zen Manuel Contrerasekin batzartu ziren diktaduren aurka ari ziren alderdi, sindikatu, ikasle mugimendu edo nolanahiko ekintzen aurka egiteko. Indar errepresiboek elkar laguntzea adostu zuten, Txileko Santiagon ezkutuan Kondor operazioa ofizialki sortzeko. Hala ere, seguritate zerbitzuen arteko lankidetzak \"subertsio Marxistaren\" aurkako borrokan lehenagotik ere martxan ziren. 1973ko irailaren 3an Caracasen antolatu zen Amerikako Armaden X. batzarrean Brasilgo armadaren buru zen Breno Borges Fortes jeneralak \"subertsioaren aurkako borrokan\" eragingarria litezken informazioen herri eta zerbitzu arteko trukaketa proposatu zuen.\nAre gehiago, 1974ko martxoan Txileko, Uruguaiko eta Boliviako polizi indarretako goi ordezkariak Alberto Villarrekin (Argentinako polizia federalaren buru, eta A hirukoitzeko heriotza brigaden sortzaileetariko bat) batzartu ziren. Batzar hartan, subertsiboen lehertzeko asmotan lagunkidetza bermatzeko lerrobidea ezarri zen, eta Argentinan bizi ziren milaka iheslari politikoren etorkizuna erabaki zen. Abuztu hartan Kondor operazioaren lehen biktimen gorpuak agertu ziren Buenos Airesko zabortegietan boteak, boliviar iheslariak izan ziren.\nMarie-Monique Robin frantziar kazetariak (\"Escadrons de la mort\" liburuaren egile, 2004) adierazi zuenez, Kondor operazioaren ekimena Rivero jeneralari zegokion (Argentinako Armadako inteligentzia ofiziala). 1976ko ekainetik, Condor operazioa Buenos Aireseko Automotores Orletti garajetik koordinatu zen, gainera, Argentinako eta hainbat herrialde mugakideetako pertsona deserosoen hilketa eta torturarako leku bihurtuta.\nGuda Hotzaren testuingurua.\nKondor Operazioa Guda Hotzaren testuinguruan kokatzen da, hori zela eta AEBek parte hartze aktiboa eta onarpen taktikoa eduki zituen. 1968an AEBko Robert W. Porter jeneralak baieztatu zuen:\nKondor Operazioa esfortzuon fruitu suertatu zen.\nOfizialki, ituak talde armatuak ziren, Txileko Ezker Mugimendu Iraultzailea (MIR) kasu, edo Argentinako Montoneroak eta Herriaren Armada Iraultzailea (ERP), Uruguaiko Tupamaroak eta abar, hori bai, aurkari politiko guztiak barne hartuta, bai eta haien senitarteko nahiz adiskideak ere, Valech Batzordeak dakarrenez. Argentinako gerra zikinak, adibidez, gutxi gorabehera 30.000 hil eragin zituen.\nKondor Operazio inguruko jakinarazpenak.\n1992ko abenduaren 22an Kondor Operazioaren inguruko informazioa franko argitaratu zen Jos\u00e9 Fern\u00e1ndez, Paraguayko epaileak Lambar\u00e9, Asuncion hiriko auzoko komisaldegia bertan izaniko preso politikoen fitxategiengatik galdezka bisitatu zuenean. Agertu zirenak gerora \"Terrorearen agiritegiak\" izenekoak izan ziren, bertan, milaka Hego Amerikarren isilpeko bahiketa, tortura eta hilketen xehetasunak agertzen ziren ekintzok Argentina, Bolivia, Brasil, Txile, Paraguay eta Uruguaiko zerbitzu sekretuek burutu zituztelarik. Fitxategiok azalean 50.000 hildako, 30.000 desagertu eta 40.000 espetxeratu utzi zituzten.\nFitxategion arabera beste herri batzuek, Peruk kasu, zenbakiok handitzen lagundu zuten zerbitzu sekretuei inteligentzia informazioa eskainiz Hego Konoko herriei. Nahiz eta Peruk ez zuen Santiagoko 1975eko batzar sekretuan parte hartu ez, harreman frogak badira. 1980ko ekainean Peruk Argentinako 601 Inteligentzia batailoia (Batall\u00f3n de Inteligencia 601) lagundu zuen Liman, erbestean, bizi ziren Montonero talde bat bahitu, torturatu eta desagerrarazten.\nGertaera nabarmenak.\nCarlos Prats txiletar jeneral eta Salvador Allenderen gobernuko ministro ohiaren erailketa Argentinan, eta Orlando Letelierrena AEBn, operazio honen parte izan ziren. Erroman, Stefano Delle Chiaie italiarra, Gladio Operazioaren barruan, Bernardo Leighton erailtzen saiatu zen. Kubatar jatorriko Orlando Bosch \u00c1vilak egin zuen tiro, eta larri zauritu zituen Bernardo Leighton eta haren emaztea. Madrilen Txileko MIR alderdiko pertsonak bahitzen saiatu ziren, eta Erroman argentinar disidentziaren aurka aritu ziren. Kondor operazioaren agenteak aukera zuten Hego Amerika zein Ameriketako Estatu Batuetan eta Europan aritzeko.\nVincenzo Vinciguerraren eta Stefano Delle Chiaieren arabera Prats eta Leteleirren erailketetan Michael Townley CIAko agenteak parte hartu zuen. Luis Posada Carriles kubatar-estatubatuar terroristak ere parte hartu zuen Orlando Letelier erailtzeko bileran. Eduardo Frei Montalva ere Colonia Dignidad delakoan sortutako pozoi batekin erail zutela jakin da azken urteotan."}
{"id": "8778", "revid": "6327", "url": "https://eu.wikipedia.org/wiki?curid=8778", "title": "Magallanes", "text": ""}
{"id": "8779", "revid": "2048", "url": "https://eu.wikipedia.org/wiki?curid=8779", "title": "Estatu terrorismo", "text": "Estatu terrorismoa estatu batek egiten du, eta kontrainsurjentzia-estrategia planifikatua eta antolatua da. Demozidio mota bat da. Bere helburuak betetzeko, terrorismoa erabiltzen du estatu batek errepresio politikorako, legez gaindiko indarkeria baliatuz herritar guztien edo sektore baten aurka, eta maiz, subertsio egoeran gertatzen da hori. Honako praktika hauek bil daitezke estatu-terrorismoan:\nHala ere, estatu-terrorismo izendapena eztabaidatua izaten da kasu askotan, indarreango ordenamendu juridikoak eta horren aplikazioak estrategia hori erraztu eta jokoan dauden interes politiko eta geopolitikoak direla eta, terrorismo terminoaren balorazio negatiboa baztertzearren. Teoria anarkista eta ultraezkertiarren arabera, berriz, terrorismo bakarra estatuak egiten duena izaten da. Estatu-terrorismotzat jotzen diren jarduera zenbait gerra zikin terminoan bildu izan dira batzuetan, tokiaren eta une historikoaren arabera termino horrek bere baitan adiera ezberdinak jasotzen baditu ere."}
{"id": "8781", "revid": "56334", "url": "https://eu.wikipedia.org/wiki?curid=8781", "title": "GAL", "text": "GAL (Grupos Antiterroristas de Liberaci\u00f3nen siglak, ) Espainiako erakunde paramilitar bat izan zen 1980ko hamarkadan, eta etakideen zein beste euskal herritar batzuen aurkako atentatuak egin zituen Espainian, Espainiako Gobernuko garaiko presidente Felipe Gonz\u00e1lezen (PSOE) onespenarekin, CIAko agiriek gehiago argitu dutenez.\nEspainiako Gobernuko aparatu politiko eta polizialetatik zegoen bideratua. Siglen atzean talde armatu independente baten itxura hartzen bazuen ere, estatu terrorismoko sarea izan zen, nagusiki Espainiako Barne Arazoetarako Ministeriotik osatu eta antolatua, maiz mertzenarioen bitartez. Hilketak, bahiketak, torturak eta beste hainbat ekintza burutu zituzten, gehienbat Ipar Euskal Herrian bildutako errefuxiatu eta iheslarien aurka.\nLehendabiziko erailak Joxean Lasa eta Joxi Zabala izan ziren, 1983ko urrian, haiek Baionan bahitu, Espainiara ekarri eta torturatu ondoren. Guztira, 1986 arte 27 pertsonen hilketa eta hainbat zauritu leporatzen zaizkio. Ekintza horiengatik, PSOEko kargu batzuk espetxeratuak izan ziren arren, egun oraindik ez da garbi geratu nortzuk izan ziren Espainiako Gobernuko arduradun nagusiak. Ekintza horiengatik espetxeratutako asko indultaturik atera ziren kalera.\nAurrekariak.\nAbertzale eta ezkertiarren aurkako lehen ekintza parapolizialak frankismoaren azken garaietan abiarazi baziren ere, talde parapolizialen atentatu eta eraso gehienak Espainiar Trantsizioaren lehenengo garai nahasietan izan ziren. Talde horietan eskuin muturreko pertsonek nahiz espainiar segurtasun indarretako kideek hartzen zuten parte eta hainbat sigla erabili zituzten bere ekintzak bere gain hartzeko, hala nola hilketa gehien bere gain hartu zituen \"Batall\u00f3n Vasco Espa\u00f1ol\" (BVE) delakoa, \"Anti Terrorismo Eta\" (ATE), \"Alianza Apost\u00f3lica Anticomunista\" (AAA edo \"Triple A\"), \"Guerrilleros de Cristo Rey\", \"Acci\u00f3n Nacional Espa\u00f1ola\" (ANE) eta \"Grupos Armados Espa\u00f1oles\" (GAE). Beste atentatu asko ez zituen inork bere gain hartu; kasu horietan egileak \"inkontrolatuak\" zirela esaten zen hedabideetan. Iturriaren arabera, 1975-1982 bitartean talde horiek egindako hilketa kopurua 27-65 bitartekoa da, 60 ingurukoa izanik kopuru fidagarriena; horietaz gainera, hainbat zauritu, jipoitu eta mehatxatu izan ziren erasoetan, jabegoaren aurkako hainbat atentaturekin batera. ETAren jarduna zen talde horiek bere ekintzak justifikatzeko arrazoi nagusia, baina biktima guztietan gutxi izan ziren etakideak; kasu askotan, etakideen familiarrak, ekintzaile politiko abertzaleak, abertzaletasunaren jarraitzaile hutsak eta atxikimendu politikorik gabeko herritar arruntak ziren. Talde eta ekintza horietan espainiar polizia eta militarren presentzia nabarmena izan arren, eskuin muturreko gizabanako eta mertzenarioekin batera, eta eraso horiek une batzuetan tentsio handia eragin bazuten ere, horien atzean ez zen planifikazio estrategiko bat izan espainiar estatuaren aldetik eta antolakuntza sendo eta sakonik gabeko talde eta pertsonen eskutik izan zela baiezta daiteke. Batzuetan, inpunitate osoz ere jokatu zuten. \"Batall\u00f3n Vasco Espa\u00f1ol\" taldeak 1982. urtean desegin zen, otsailaren 23ko estatu kolpeak CESID Espainiako inteligentzia-zerbitzuen barruan sortutako iskanbilen haritik. Une horretatik aurrera gutxitzen joan ziren eraso mota horiek, besteak beste eskuin muturreko talde horien sostengu eta eragin politikoa gutxitzean.\nGALek 1983tik 1987ra arte jardun zuen. Tribunaletan hainbat kontu argitu dira: GALen ekintza, bahiketa eta hilketa gehienak espainiako poliziek kontratatutako mertzenarioek burutu zituzten; GALen jarduera fondo erretserbatuez finantzatu zen; Espainiako Barne ministeriotik bertatik antolatu zen, Euskal Autonomia Erkidegoko terrorismoaren aurkako borrokaren arduradunen bidez. Bestela ere, Jose Amedok eta Bilbon finkatutako polizia taldeak zeregin garrantzitsua jokatu zuen antolaketan, baina Intxaurrondoko Guardia Zibilek ere parte hartu zuten GALen ekintzetan, batzuek \"GAL berdea\" izendatu dutena.\nGAL auzia ikertu zuten Xabier Muntz eta Bruno Fay kazetarien arabera 1984ko udarako Parisko gobernuaren eskuetan zeuden GALen gibelean Madrilgo gobernu sozialista zegoela erakusten zuten frogak, baina Frantziako gobernuak ixilik egotea erabaki zuen, estatuaren arrazoien izenean . Charles Pasqua Frantziako barne ministro izandakoak aitortu zuenez, GAL amaitzearen truke euskal errefuxiatuak espainaratzea onartu zuen Parisek \nEpaiketak.\nGALen inguruko lehen epaiketa.\nEspainiako Auzitegi Nazionalak 1991eko uztailean emandado sententzian:\nSegundo Marey auzia.\nEspainiako Auzitegi Gorenak 1998ko uztailaren 29an Segundo Marey-ren bahiketaren auzian eman zuen ebazpenean Espainiako hainbat agintari politiko eta polizia zigortu zituen :\nLasa eta Zabala auzia.\nLasa eta Zabalaren auzian 2000ko apirilaren 26an zigortutakoak:\nSanti Brouard auzia.\n1993. urtean egindako epaiketan:\n1997. urtean auzia berriro ireki eta egindako bigarren epaiketan, Bizkaiko Auzitegi Probintzialak, ekainaren 25ean eman zuen ebazpena:\nMaletinen auzia.\n2007ko azaroaren 16an, Rafael Verari, Espainiako Segurtasunerako Estatu idazkaria izandakoari, eta haren idazkari izandako Juan de Justori urtebete eta sei hilabeteko kartzela zigorra ezarri zien Madrilgo Lurralde Auzitegiak. Auzitegiak frogatutzat jo zuen Barne Ministerioaren diru bereiziak baliatuta Jose Amedo eta Michel Dominguez polizia ohien emazteei ordainketak egin zizkiela. Ordainketen helburua polizia ohien espetxeratzeagatik konpentsatzeaz gain, bi auzipetuen isiltasuna bermatzea zen, GALen inplikatutako beste hainbat pertsonen izenak isilean gorde zitzaten . 2009ko martxoan Espainiako Auzitegi Gorenak berretsi egin zuen epaia.\nIkerketa ahaleginak.\nEspainiako Senatua.\n1995ean, Espainiako Senatuan GALen gaia ikertzeko ahalegin bat egin zen, baina aste gutxi batzuetan eman zitzaion bukaera. Urrian, ikerketa batzorde bat eratzea onartu zen boto bakar bateko aldeaz. Abendu hasieran, baina, GALen garaiko arduradun politikoen Parlamentuko agerraldiak bozkatzeko orduan, beste bozketa batek horiek eragotzi zituen, PPren beraren babesaz eta PSOEren lasaitasunerako.\nPPko \u00c1ngel Acebesek berak Parlamentuko ikerketa-batzordea eratzea babestu zuen, epaitegien bidearekin bateragarria zelakoan eta Jos\u00e9 Barrionuevo barne ministro ohiari ere agerraldi batera deitu behar zitzaiolakoan. Bitarte horretan, Jos\u00e9 Antonio Saenz de Santamar\u00eda Guardia Zibileko teniente jeneralak hartu zuen protagonismoa, 70 eta 80eko hamarkadan Polizia Nazional, Guardia Zibil eta, are, Espainiako Armadan eta Espainiako Gobernuaren EAEko ordezkari-lanetan goi-mailako ardurak izan zituen buruzagia.\nSaenz de Santamar\u00eda PPko eta UCD zaharreko bi ordezkarirekin bildu zen bitarte horretan, eta haietako ezagunena Rodolfo Mart\u00edn Villa, Franco hil berritan Gobernazioko ministroa zena. \"El Pa\u00eds\" egunkariko elkarrizketa batean, GALi buruzko kontu deserosoak eta izenak plazaratuko zituela eman zuen aditzera. Adierazi zuen ere PSOEren gobernuarekin bezalaxe ETAren kontrako gerra zikina aurreko garaietan ere existitu zela. PPk, abendu erdialdera, ikerketa batzordea desegitearen alde egin zuen.\nFelipe Gonzalez CIAren agirietan.\n2020ko ekainaren erdialdera, hainbat informazio argitaratu zituen \"La Raz\u00f3n\" egunkariak, CIAren agiriak azaleratuz. Paper horiek adierazten zutenez, \"Felipe Gonzalezen adostasunez sortu zen GAL mertzenario taldea, armadak kontrolatua\", eta adierazten zen Espainiako gobernuak beste talde armatu batzuk baliatu zituela lehenago ETAren kontrako borrokan. CIAren paper horietan bildutako informazio batzuek ezkutatuta jarraitu zuten, hala ere. Aldiz, ekainaren 23an, Voxek, PPk eta PSOEk beren botoak elkartu zituzten Espainiako Parlamentuan ikerketa batzorde baten bidez Felipe Gonzalez ez ikertu eta agerraldi batera ez deitzeko.\nEztabaidaren erdian, ekainaren 23an, Maria Jose Montero Espainiako Gobernuko bozeramaileak esan zuen gobernua \u00abharro\u00bb zegoela Gonzalezen \u00ablorpenez\u00bb. Bi aste geroago, Idoia Mendia EAEko PSEren lehendakaritzarako hautagaiak adierazi zuenez, \"GALen biktimek ez dute ikerketa batzordearen beharrik\" Felipe Gonzalezen rola argitzeko, eta aditzera ere eman zuen jakina zela CIAren paperetan azaltzen zena eta, aukeran, norbaitek hala nahiko balu, Espainiako \"Justiziaren esku utzi\" behar zuela gaia."}
{"id": "8782", "revid": "336", "url": "https://eu.wikipedia.org/wiki?curid=8782", "title": "Ho Chi Minh", "text": "Ho Chi Minh \u2014, txinera tradizionalaz \u80e1\u5fd7\u660e, ; jaiotzako izen-deiturez (vietnameraz, deitura aurrena ematen da) Nguy\u1ec5n Sinh Cung\u2014, \"B\u00e1c H\u1ed3\" (\u00abOsaba Ho\u00bb) izenaz ere ezaguna (Nghe An, Vietnam, 1890eko maiatzaren 19a - Hanoi, Vietnam, 1969ko irailaren 2a), poeta, politikaria eta iraultzailea izan zen, eta Ipar Vietnamgo lehendakaria 1954 eta 1969 artean.\nViet Minh mugimendu independentista zuzendu zuen 1941etik aurrera; 1945ean, komunistek gobernatutako Vietnamgo Errepublika Demokratikoa ezarri zuen eta, 1954an, Frantses Batasuna Dien Bien Phu-n garaitu. 1950 hamarkadako azken urteetan, indar politikoa galtzen joan bazen ere, hil arte Ipar Vietnamgo presidente izan zen. Hego Vietnamgo hiriburu ohi Saigonek \"H\u1ed3 Ch\u00ed Minh Hiria\" izena hartu zuen haren ohorez.\nBiografia.\nLehen urteak.\nNguy\u1ec5n Sinh Cung amaren jaioterri Ho\u00e0ng Tr\u00f9 herrixkan jaio zen 1890ean. 1895etik aurrera, Nguy\u1ec5n Sinh aitaren jaioleku Kim Li\u00ean-en hazi zen, Ngh\u1ec7 An probintziako herrixkan. Hiru senide izan zituen: arreba B\u1ea1ch Li\u00ean (edo Nguy\u1ec5n Th\u1ecb Thanh), Nguyen Sinh Khiem anaia (Nguyen Tat \u0110\u1ea1t), frantses armadako langile izan zena, eta Nguyen Sinh Nhuan, haurtzaroan hila. Konfuzianismoaren ohiturei jarraiki, hamar urte zituela, aitak Nguy\u1ec5n T\u1ea5t Th\u00e0nh izena eman zion. Aita konfuzianismo ikasle, irakasle eta, gerora, magistratu inperial izan zen Binh Khe distrituan (Qui Nhon). Aginte gehiegikeria egotzi zioten gizon handi bat 100 bastomakilkada hartzera zigortu zuenean eta, handik gutxira, hil egin zenean. Hala ere, zigor hura frantses gobernuak berpizten ari zen nazionalismoa geldiarazteko egin zituen ekintzetako bat besterik ez zen izan.\nCungek heziketa frantsesa jaso zuen, Lyc\u00e9e de Hue-n. Ikasketak utzi eta irakasten hasi zen Duc Thanh eskolan, Phan Thiet-en.\nHamabost urterekin, Europara joan eta denboraldi luzeena (1915-1923) Frantzian igaro zuen. Bertan komunismoarekin bat egin zuen. PCF Frantziako Alderdi Komunistan parte hartu zuen eta Moskura bidaiatu. Ondoren, Kominternek (III. Internazionala) Hong Kongera bidali zuen. Bertan Indotxinako Alderdi Komunista sortu zuen, Vietnamen 1930ean jazotako errebolten ostean.\nFrantzian.\n1911ko ekainaren 5ean, Nguy\u1ec5n Sinh Cungek Vietnam utzi zuen, Amiral Latouche-Tr\u00e9ville frantses lurrun ontzian sukaldeko laguntzaile zihoalarik. Marseillara iritsi zenean, Frantses Kolonial Eskola Administratiboan sartzen saiatu zen, baina ez zuten onartu. Frantzian, garbitzaile eta zerbitzari lanetan aritu zen eta aisialdiaren zati handi bat liburutegi publikoetan igarotzen zuen, Historiako liburuak eta egunkariak irakurtzen, mendebaldeko gizarte eta politika bereganatzeko ahaleginean.\nAmeriketako Estatu Batuetan.\n1912an, berriro ere itsasontzi bateko sukaldeko laguntzaile gisan, AEBetara joan zen. Urtebete eman zuen Harlem en (New York) eta Bostonen eta, besteak beste, okin lanetan aritu zen Parker House hotelean. Badirudi, 1917 eta 1918 bitartean, Brooklyngo familia aberats batentzat lanean aritu zela eta, garai hartan, Marcus Garveyk Harlemen ematen zituen hitzaldiak entzun bide zituen. AEBetan emandako denboran korear nazionalistekin harremanetan hasi zela uste da eta esperientzia horrek bere ikuspegi politikoa garatzen lagundu zuen, antza.\nIngalaterran.\n1913 eta 1919 artean, West Ealing-en bizi izan zen behin baino gehiagotan, Londres mendebaldean eta, geroxeago, Crouch Enden, Hornseyn, North Londonen. Denbora horretan, Court Hotel Draytonen (Ealing Occidente) aritu zen lanean eta, dirudienez, Escoffier maisuarekin ikasi zuen gozogintza Carlton hotelean, Haymarket (Westminster). Horren testigantza ematen du Carlton hotela zegoen tokian dagoen plaka urdinak: 1913an hango mahai-zerbitzaria izan zela dio.\nFrantzian berriro.\nFrantzian bizi izandako garaian (1919-1923), Nguy\u1ec5n Sinh Cung komunismoan murgildu zen, Marcel Cachin lagunaren eraginagatik neurri handi batean. Cungek Parisera Londresetik joan zela 1917an esan zuen, baina polizia frantsesak 1919an du iritsieraren data.\nLehen Mundu Gerraren amaieran, \"Nguy\u1ec5n \u00c1i Qu\u1ed1c\" (\"Nguyen abertzalea\" esan nahi du) izenpean, Indotxina frantseseko Vietnamgo kideen eskubide zibilen aldeko eskakizuna egin zuen Versailleseko bake hitzaldietan, Woodrow Wilson estatubatuar presidenteak AEBetako independentzia aldarriapenean erabili zituen hitzak erabiliz, baina eskaera ez zen kontuan hartu.\n1921ean, Tourseko Kongresuan, Frantzian, Frantses Alderdi Komunistaren sortzailetako bat izan zen eta denbora luzea eman zuen Moskun. Indotxinako gerra garaian, Frantziako Alderdi Komunista aktibo izan zen, propaganda komunista, sabotaia eta iraultza aldarrikatuz.\nSobietar Batasunean eta Txinan.\n1923an, Paris utzi eta Moskura joan zen, Komiternean lanean aritzera eta, 1924ko ekainean, V. Nazioarteko Kongresuan hartu zuen parte. Urte horretako azaroan, Txinan zen, Guangzhoun.\n1925eko ekainean, Shangain, Phan B\u1ed9i Ch\u00e2u saldu zuen, polizia frantsesak eman zizkion 100.000 piastren truke. H\u1ed3-ren hitzetan, erakunde komunista bat sortzeko dirua behar zuelako egin omen zuen; egia esateko, Ch\u00e2uk ez zuen sekula Qu\u1ed1c salatu eta ez dirudi gaizki moldatzen zirenik. 1925-1926 bitartean, Gazteriarentzako Heziketa Klaseak antolatu zituen eta, tarteka, Whampoako akademia militarrean ere ematen zituen klaseak, Indotxinako mugimendu iraultzailean. 1926ko urriaren 18an, T\u0103ng Tuy\u1ebft Minh (Zeng Xueming) emakume txinatarrarekin ezkondu zen. Alderdiko kideek ez zuten gustuko izan, baina berak horrela esan zien:\nEmazteak 21 urte zituen eta berak, 36. Zhou Enlai ezkondu zen leku berean izan zen ezkontza eta Kominterneko agente Mikhail Borodinen erresidentziara joan ziren bizitzera.\n1927an, Chiang Kai-shek antikomunismoak Txina uztera behartu zuen eta Moskura itzuli beharrean izan zen. Uda hartan tuberkulosia izan zuen eta, sendatu bezain laster, Parisera joan zen. Bruselan, Berlinen, Suitzan eta Italian izan ondoren, 1928ko uztailean, Bangkokera (Thailandiara) iritsi zen barkuz. Herrialde hartan geratu zen 1929ra arte, Nachoken, eta gero Hong Kongera eta Shangaira joan.\n1931ko ekainean Hong Kongen hartu zuten atxilo. Frantzia estraditatzeko asmotan zebilkion eta, 1932an, hil egin zela zabaldu zuten: 1933ko urtarrilean, britaniarrek ixilpean askatu zuten.\nMilanera itzuli zen eta jatetxe batean egin zuen lan. Berriro joan zen SESBera, tuberkulosia sendatzeko ahaleginetan.\n1938an, Txinan zen berriro eta Txinatar Alderdi Komunistaren indar armatuen aholkulari lanetan aritu zen, besteak beste, Txinako gobernuari Taiwan hartzea aholkatuz.\n1940an \"H\u1ed3 Ch\u00ed Minh\" izena erabiltzen hasi zen (\u201cH\u1ed3 argi ekarlea\u201d esan nahi du).\nVietnamera itzuli.\n28 urtez kanpoan ibili ondoren, 1941ean, Vietnamera itzuli zen. Vichyko Frantziaren eta Vietnameko japoniar okupazioaren aurkako garaipen militarrak zuzendu zituen Bigarren Mundu Gerran.\nBere herria askatzeko, Viet Minh talde independentista sortu zuen, \"Vi\u1ec7t Nam \u0110\u1ed9c l\u1eadp \u0110\u1ed3ng minh H\u1ed9i\" edo \"Vietnamgo Askapenerako Frontea\". Vo Nguyen Giap munduko jeneral iraultzaile ezagunenetako bat izan zen eta harekin sortu zuen gerrillari armada.\nGobernua etxe hobe batera lekualdatzen saiatu zen, baina urteetan bizi izan zen gustuko zuen etxetxo batean.\nChiang Kai-shekek hilabete batzuetan atxilotuta izan zuen Txinan. 1943an askatu zuten eta berriro Vietnamera itzuli zen eta mediku amerikarrek tratatu zuten malaria eta disenteria sendatzeko.\n1944an, Do Thi Lac-ekin jarri zen bizitzen (\"Tay\" etniako emakumea zen) eta, 1956an, seme bat izan zuten.\nVietnamgo Errepublika Demokratikoaren sorrera.\n1945eko irailaren 2an, Viet Minhek antolaturiko \"Abuztuko Iraultza\"ren ondoren, H\u1ed3 behin-behineko gobernuaren buru egin zuten eta Vietnamgo Errepublika Demokratikoko Independentzia Aldarrikapena egin zuen, AEB eta Frantziako aldarrikapenetan oinarrituz. B\u1ea3o \u0110\u1ea1i enperadorea abdikatzera behartu bazuen ere, inongo herrialdek ez zuen bere gobernua onartu. Behin eta berriro eskatu zion Harry Truman estatubatuar presidenteari vietnamdar independentzia bermatzeko, baina Trumanek ez zion jaramonik egin.\n1946ko ekainean, Ho Chi Minhek Frantziara bidaiatu zuen Sainteny frantses diplomazialariarekin batera metropoliarekin akordio bat sinatzera. Parisera bitartean, hainbat aste eman zituen Biarritzen aisialdian, baita Donibane Lohizune eta Hendaia bisitatu eta hor bainatu, eta segur aski Gipuzkoara joan ere. Bere bizitzako une zoriontsuenak izan zirela adierazi zuen bere egunerokoan, baita euskal abertzaleez aipatu ere bide gogorra izango zutela frantsesekin, bere eskarmentuaren arabera.\nKoloniaren metropoliak ez zuen independentzia aldarrikapena onartu eta, 1946an, gerra hasi zen. Vietnamdarrek garaipen erabakigarria lortu zuten Dien Bien Phun (1954ko maiatzaren 7a), eta Ho Chi Minh Vietnamgo Errepublika Demokratikoko presidente aldarrikatu. Haren eragina, hala ere, Vietnamgo iparraldera mugatzen zen, hegoaldean Ameriketako Estatu Batuen laguntza osoa zuen erregimen diktatorial bat baitzegoen.\nVietnamgo presidente.\n1954an, Frantzia eta Viet Minhen artean Ginebrako Akordioak izenpetu ziren. Komunistak iparraldean bildu ziren eta ez hegoaldean. Vietnamgo Errepublika Demokratikoaren gobernua Hanoin kokatu: hiri hori Ipar Vietnamgo hiriburu bilakatu zen, komunistek gidatutako alderdi bakarreko estatuan. Ginebrako Akordioek 1956an batasunerako aukera eman zezaketen hauteskundeak ere aurreikusten zituzten, baina Hego Vietnamek eta AEBek atzera bota zuten.\nGinebrako Akordioei jarraituz, 300 eguneko tartea egon zen herrialdearen alde batetik bestera nahi eran igarotzeko. Milioi bat inguru vietnamdar katoliko iparraldetik hegoaldera joan ziren eta komunista gutxi batzuek alderantzizko bidea egin zuten. Hala ere, kanadar begirale batzuek iparraldeko autoritateek jendea gogoz kontra bertan geratzera behartu zutela esan zuten.\nStalinek eta Maok garai horretan egin zuten bezala, H\u1ed3k nekazal erreformari ekin zion: ehunka lurjabe desjabetu, exekutatu, torturatu edota kartzelan gosez hil arte utzi zituen. Horren ondorioz, milioika pertsona hegoaldera joan ziren Hego Vietnamera.\n1956 amaieran, L\u00ea Du\u1ea9n alderdiko ordekari izendatu zuten eta Vietcong intsurgentziari laguntza bidaltzen hasi zen Hego Vietnamera. H\u1ed3k agintea galdu zuen, postu horretarako, Vo Nguyen Giap moderatuagoa nahiago baitzuen. 1959an, \"Ho Chi Minh bidea\" eraiki zuten, Laos eta Kanbodiatik Vietcongi laguntza emateko. 1960an, H\u1ed3k estatuko presidente izaten segitu zuen, vietnamdar komunismoaren ikur, baina Du\u1ea9n alderdiburu izendatu zuten.\n1963an, Hego Vietnamgo Ngo Dinh Diem presidentearekin batera, bakea izenpetzeko borondatea azaldu zuen: horrek eragina izan zuen, geroago, AEBek Diemen aurkako estatu kolpean emandako laguntzan. 1964 amaieran, ipar vietnamdar soldaduak hego-mendebalderantz bidali ziren, Laosera. 1965 hasieran, estatubatuar tropak Hego Vietnamera iristen hasi ziren, Viet Cong egunetik egunera indartsuagoari eta mugan zeuden ipar vietnamdarrei aurre egiteko. Borroka indartu ahala, AEBetako Aireko Indarren bonba erasoak Ipar Vietnamen areagotu egin ziren (\"Operation Rolling Thunder\").\nH\u1ed3k Hanoin segitu zuen, bere azken urteetara arte. Ez zuen estatubatuarrekin negoziatzeko borondaterik agertu, berak Hego Vietnamen zeuden tropa atzerritar guztien baldintzarik gabeko etxeratzea eskatu baitzuen etengabe.\nHeriotza eta oroimena.\n1969ko irailaren 2an hil zen Hanoiko bere etxean, 79 urterekin.\nErraustea nahi zuela adierazia zuen, bere iritzian, garbiagoa zelako eta nekazaritzarako lekua aurrezten zuelako. Hala ere, gobernuak baltsamatzeko agindu zuen. Haren gorputz baltsamatua granitozko mausoleo batean erakusgarri dago, Lenin, Mao Zedong edo Kim Il Sung bezalako lider komunistak azaldu ohi diren bezala. Mausoleoa (\"L\u0103ng H\u1ed3 Ch\u00ed Minh\") Hanoiko Ba Dinh plazan dago.\n1975ean, Saigoni izena aldatu eta \"H\u1ed3 Chi Minh Hiria\" jarri zioten.\nGaur egun, Vietnamgo gobernu komunistak jainkoaren parera eraman badu ere, aspaldi utzi zioten bere politika ekonomikoari jarraitzeari.\n\"Uncle H\u1ed3\" (Osaba H\u1ed3) izenaz egiten zaio erreferentzia eta heroi nazionala da. Haren irudia Vietnamgo diruan agertzen da eta eraikin publikoetan, eskoletan eta tenpluetan haren erretratu ugari daude.\nHala ere, badira gerrarekin herrialdera anabasa ekarri zuela uste duten vietnamdarrak. Atzerriratu behar izan zuten vietnamdarrek oso ideia txarrak dituzte berarekiko. Batzuek hiltzailetzat daukate eta AEBen aurkako gerra krudelenean sartu eta Vietnam pobretzearen erantzukizuna berea dela diote.\nVictor Jara musikari txiletarrak abesti ezaguna eskaini zion haren irudiari: \"El derecho de vivir en paz\"."}
{"id": "8787", "revid": "237", "url": "https://eu.wikipedia.org/wiki?curid=8787", "title": "Estatu terrorismoa", "text": ""}
{"id": "8789", "revid": "2912", "url": "https://eu.wikipedia.org/wiki?curid=8789", "title": "Luteranismo", "text": "Luteranismoa Martin Luterok aldeztutako mugimendu erlijioso protestantea da. Haren ideien arabera, Jainkoak ez gaitu gure ekintza onak ala txarrengatik epaitzen, gure fedeagatik baizik.\nLuterok fedearen alde hasi zuen ikuspuntua justifikazioaren kontzeptuan oinarritzen da: salbamenerako merituen eta santuen bitartekaritzaren teoria erromatar guztia ezeztatzen zuen. Luteranismoak Aita Santuaren autoritatea eta lehentasuna baztertzen ditu. Horregatik Apaizgo Unibertsala defendatzen du: sinisdun bakoitza bere buruaren apaiz da, bakoitzak Biblia bere erara irakur eta interpreta dezakeelako.\nLuteroren dotrina.\nHasiera batean, dotrina berririk eratzeko asmorik ez bazuen ere, Wittenbergeko katedralean iltzatutako tesietan bertan ere, errua Jainkoak berak baino ezin duela barkatu \u2014\"sola fede\"\u2014 argudiatzen zuen eta, apaizaren absoluzioa erabilgarria izanda ere, ez zela ezinbestekoa. Orobat, hierarkiak ez zeukan Garbitokiko zigorrik arintzeko eskumenik.\nIzan ere, Luterok gizakiaren eta Jainkoaren arteko elkarrizketa zuzena azpimarratzen zuen. Horrela, lehendabizikoz, Elizaren eta apaizteriaren bitartekari-papera ahultzen zen. Bataiatutako orok apaiza izateko gaitasuna duela defendatu zuen. Bigarrenik, Biblia (salbaziorako iturri bakarra \u2014\"sola scriptura\"\u2014, usadioa baztertzen baitzuen) edonork irakur eta interpreta zezakeen, eta ez bakarrik apaizek. Eta hirugarrenik, Elizaren zazpi sakramentuak hirutara laburtu zituen, Biblian oinarri dutenetara, hain zuzen: eukaristia, penitentzia mota batzuk eta bataioa.\nHedapena Alemanian.\nLuteroren 95 tesien zabalkundeak hautsa harrotu zuen berehala. Mainzko apezpikuak eta domingotarrek, Inkisizioaren arduradunek, berehala salatu zuten Lutero. Erroman, nolanahi ere, besteak beste Maximiliano I.a enperadorearen heriotza zela eta, erantzuna 1520ra arte atzeratu zen. Leon X.a Aita Santuak, bulda baten bidez, hirurogei egunetan atzera egin ezean, eskumikatuko zuela adierazi zuen, baina Wittenbergeko unibertsitateko irakasle eta ikasleen aurrean, Luterok bulda erre zuen.\nKarlos V.a enperadore berriak Wormseko dieta deitu zuen 1521ean, Luterori berriro eskatzeko atzera egin zezan. Ezezkoak haustura berretsi zuen. Ordurako, Alemaniako humanista ugari bat eginda zeuden Luteroren dotrinarekin, tartean Ulrich Utten eta Filip Melanchton (azken horrek dotrina egituratu zuen). Zenbait artistak (Durer, Holbein) eta hiritarrek ere bat egin zuten Erreformarekin. Hurrengo urteetan hainbat hiritan eta printzerritan Luteroren dotrina onartu zen. Iparraldeko Europan, gero eta handiagoa zen kontzientzia nazionalari esker ere erakargarriagoak suertatu ziren Luteroren irakaspenak. Izan ere, Aita Santua salatu zuen politikan eskua sartzeagatik. Gainera, noblezia babestu zuen Luterok 1525eko Nekazarien Matxinada bertan behera uzteko eta Elizaren lurra bereganatzeko.\nWormseko dietaren ostean enperadoreak Lutero Inperiotik kanporatu bazuen ere, gezurrezko zelata batean Wartburgeko \u0261aztelura eraman zuten Lutero, babesa ematearren. Bertan sei hilabete eman zituen haren lan nagusietako batzuk idazten. Ondoren, Wittenbergera joan zen, harik eta Eislebenera, bere jatorrizko hirira hain zuzen ere, itzuli zen, eta bertan 1546an hil."}
{"id": "8791", "revid": "237", "url": "https://eu.wikipedia.org/wiki?curid=8791", "title": "Luteranismoa", "text": ""}
{"id": "8793", "revid": "336", "url": "https://eu.wikipedia.org/wiki?curid=8793", "title": "Amnistia", "text": "Amnistia delituaren ahazte legala da, egileen erantzukizuna bukatzen delarik."}
{"id": "8802", "revid": "102095", "url": "https://eu.wikipedia.org/wiki?curid=8802", "title": "Ugaztun", "text": "Ugaztunen taldea (\"Mammalia\") animalia ornodunen klase bat da. Amniota endotermikoen kladoan sailkatzen dira; narrastiengandik (hegaztiak barne) desberdintzen dira neokortexa, ilea, belarrian hiru hezur txiki eta ugatzak dituztelako. Eme guztiek euren kumeak ugatzetako esnearekin elikatzen dituzte. Ugaztun lurtar gehienak koadrupedoak dira, baina batzuek moldaerak garatu dituzte ugaztun itsastar, hegalari edo bipedoak izanik.\nKarenadun animalien taldea da ugaztun-talderik handiena (Placentalia), karenak umekia haurdunaldian zehar elikatzeko aukera emanez. Ugaztun gehienak erditzen dira, monotrematuen taldean sailkatzen diren bost espezie izan ezik, arrautzak erruten dituztenak. Bestalde, ugaztunen ordenarik handiena karraskariena da, eta hurrengo handienak saguzar eta Soricomorpha ordenak.\nTaxoi monofiletiko bat da, hau da, taldean dauden guztiek arbaso komun bakarra dute. Arbaso hau Triasiko garaikotzat jotzen da, orain dela 200 milioi urte. Sinapsidoen kladoaren barruan sailkatuak dira, desagertutako pelikosaurio eta zinodontoekin batera. Sinapsidoen artean sailkatzen diren gaur egungo terapsidoak Mesozoikoaren hasieran banatu ziren. Ordena gehienak Paleogenoan eta Neogenoak sortu ziren, Kretazeo-Tertziarioko iraungipen masiboaren ostean dinosauroak desagertu zirenean, eta Lurreko animalia dominanteak izan dira azken 66 milioi urtetan zehar.\nUgaztun gehienak inteligenteak dira, batzuek burmuin handia dute, autokontzientzia dute eta tresnak erabiltzen dituzte. Ugaztun asko komunikatzeko gai dira ultrasoinuen bidez, haien lurraldea markatuz, alarma mezuen bidez, abeste edo ekolokazio bidez. Hainbat ugaztun taldek antolaketa hierarkikoa dute, baina bakarti edo lurraldekoiak ere izan daitezke. Ugaztun gehienek poliginia praktikatzen dute, baina badira monogamo eta poliandrikoak ere.\nSailkapena.\nGaur egun 4.100 ugaztun espezie bizi direla jotzen da, hauetatik heren bat karraskariak izanik. Tamainari dagokienez, balea urdina da Lurreko animalia-talde handiena (30 m-ko luzera du) eta ugaztun txikiena \"Craseonycteris thonglongyai\" (30-40 mm-koa). Ugaztunak hurrengo hiru talde nagusitan sailkatzen dira:\nPrototerioak (monotrematuak).\nPrototerioek narrastien berezitasun batzuk atxiki dituzte, besteak beste obiparoak baitira eta kloaka baitute. Emeen esne-guruin tubularrek ez dute titirik eratzen, eta kumeek ez dute esnea edoskitzen, miazkatzen baizik. Australia eta Ginea Berrian banatuta dauden ekidna eta ornitorrinkoa dira gaur egun bizi diren monotrematu bakarrak.\nMetaterioak (martsupialioak).\nKumeak garapenaren oso fase goiztiarrean jaiotzen dira, sabelaldia laburra baita, eta hazkundea amaren titietara atxikita amaitzen dute, martsupio izeneko poltsa dermikoaren barruan. 240 espezie inguru sailkatzen dira talde honetan Australian hedaturik, kangurua, walabia, wonbata eta koala, besteak beste.\nEuterioak (plazentalioak).\nUgaztun talde honen sabelaldia erlatiboki luzea da, eta kumeak nahikoa osatuta jaiotzen dira. Euterioen taldea dibertsoa da ondoko ordenak bereizi direlarik: intsektiboroak (satitsua, satorra, trikua; 400 bat espezie), dermopteroak (2 espezie: lemur hegalariak), kiropteroak (1.200etik gora espezie: saguzarrak), primateak (350 espezie: lemurrak eta tximinoak), edentatuak (31 espezie: nagia, tatuna, hartz inurrijalea), folidotoak (8 espezie: pangolina), lagomorfoak (100 bat espezie: untxia eta erbia), karraskariak (2.300 espezie inguru: sagutxoa, sagua, urtxintxa, kastorea, marmota, arantzurdea), hirakoideoak (11 espezie: damana), proboszideoak (2 espezie: elefantea), sirenioak (5 espezie: manatia, dugonga), tubulidentatuak (espezie bakarra: urde inurrijalea), perisodaktiloak (16 espezie: zaldi-behorrak, zebra, tapirra, errinozeroa, astoa), artiodaktiloak (171 espezie: zerria, basurdea, gamelua, jirafa, antilopeak, oreina, behi-zezenak, ardi-ahariak, hipopotamoa), karniboroak (253 espezie: katua, zakurra, hartza, lehoia, azeria, erbinudea, panda), pinipedioak (31 espezie: mortsa, foka, otarioa), eta zetazeoak (84 espezie: izurdea, balea, kaxalotea).\nHala ere, lerro filogenetikoa bitan banatu dela pentsatzen denez, martsupialio eta plazentalioak elkarrekin sailkatzen dira terioen taldean.\nAnatomia.\nEsan bezala, ugaztunen taldea monofiletikoa da eta bertan sailkatzen diren kide guztiek hurrengo moldaera ebolutiboak partekatzen dituzte (sinapomorfiak), taldean sailkatzen laguntzen dutenak:\nUgatzak.\nEsnea jariatzen duten guruinak dituzte, esnearekin kumeak elikatzeko.\nBarailaren artikulazioa eta belarriko hezurrak.\nUgaztunen ezaugarri berezigarrien artean erdiko belarriko hiru hezur txiki daude: mailua, estribua (hiomandibularra jatorrian) eta ingudea. Belarriaren barruan daude eta aurkitzen duten bibrazioa tinpanoaren aurka igarotzen dute, barne belarrira helaraziz. Hala ere, monotrematuek ez dute ezaugarri hau.\nIngudea eta mailua hezur karratutik eta hezur artikularretik datoz. Mintz tinpanikoa hezur tinpanikotik garatu da. Beste ornodunetan bi hezur hauek artikulazio tenporomandibularra osatzen dute. Ugaztunetan kumekiaren garapenean hezur dentario eta eskuamosaletik sortzen da artikulazio hau.\nBestalde, barailaren artikulazioa burezurrarekin dentario eta eskamosalaren artean egiten da. Baraila hezur bakarrez osatuta dago eta bertan haginak daude.\nIlea.\nIlea duten animalia bakarrak dira, nahiz eta batzuek enbrioi garaian izan soilik (baleen kasuan adibidez), kanpo larrua osatuz. Ilea keratina proteinaz osatuagoa dago eta hurrengo funtzioak betetzen dituzte:\nHortzeria.\nUgaztun gehienak heterodontoak dira, hau da, hortz mota bat baino gehiago dituzte. Lau hortz mota dituzte: ebakortzak (aurrean egoten direnak), letaginak, haginaurrekoak eta haginak. Mota bakoitzetik dauden hortz kopuruak hortzeria-formulan zehazten dira. Hortzeria heterodonto hau garrantzitsua da homodontak diren narrastiengandik bereizteko eta fosilen sailkapenean ere garrantzitsua da. Ugaztun gehienak, gainera difiodontoak dira, hau da, txikitan duten hortzeria gero aldatzen da. Lehenengo esne-hortzak agertzen dira eta hauek galdu eta betiereko hortzeria agertzen da. Haginak, hala ere, ez dira aldatzen, hauek betiko hortzeriarekin batera agertzen baitira.\nEspezie askok goiko eta beheko hortz kopuru ezberdina dute. Antzinako martsupialek 5/4-1/1-3/3-4/4 hortzeria formula zuten, 50 bat hortzekin guztira. Gaur egun 40 eta 50 artean izaten dira gehienetan, karenadunetan baino askoz gehiago.\nHorrelako formula oraindik orain aurki daiteke hainbat espezietan baina gehienek hau murriztu dute eta hortzeria espezializatu bat dute. Pangolina bezalako espezi batzuek ez dute hortz bat bera ere. Kontrako kasua, hau da, hortz gehiago edukitzea \"Priodontes maximus\" armadillo erraldoian baino ez da gertatu, 100 hortzekin. Odontozetoek kasu berezia dute, orain hagin guztiak berdinak dituztelako eta horietako batzuek, batez ere izurdeek 260 arte dituzte.\nSorrera eta eboluzioa.\nJatorria.\nKladograma honetan ugaztunak (letra beltzez) agertzen dira, euren arteko erlazioa erakutsiz. Gainera beste ornodun lurtar batzuekin duten harremana ere agertzen da (letra xehez).\nJokabidea.\nKomunikazioa eta bokalizazioa.\nUgaztun asko bokalizatuz komunikatzen dira. Ahozko komunikazioak hainbat helburutarako balio du: parekatze-erritualetarako, ohartarazpen-deietarako, elikagai-iturrien adierazpenerako, baita\u00a0gizarte-helburuetarako ere. Arrek erditzeko erritualetan orro egin ohi dute, beste arrak urruntzeko eta emeak erakartzeko, lehoien eta orein gorrien zimurrean bezala. Balea konkordunaren abestiak emeentzako seinale izan daitezke; dialekto desberdinak dituzte ozeanoko eskualde desberdinetan. Bokalizazio sozialen artean daude gibbonen lurralde-deiak eta taldeak bereizteko abiadura handiagoko saguzarren frekuentzia. Vervet tximinoak alarma-dei bana dauka gutxienez lau harrapari mota ikustean, eta beste tximu batzuen erreakzioak aldatu egiten dira deiaren arabera. Adibidez, alarmak pitoi bat adierazten badu, tximinoak zuhaitzetara igotzen dira, aldiz, arrano-alarmaren ondorioz, tximinoek ezkutaleku bat bilatzen dute lurrean. Belardi-txakurrek ere dei konplexuak dituzte, dei horiek hurbiltzen ari den harrapari baten mota, tamaina eta abiadura adierazten dutelarik. Elefanteak soinu mota desberdinekin komunikatzen dira sozietatean, hala nola, zurrungak, garrasiak, tronpetak eta zurrumurruak barne. Dei batzuk infrasonikoak dira, gizakien entzumen-mailaren azpikoak, eta beste elefante batzuek 9,7 km-taraino entzun ditzakete egunsentitik eta ilunabarretik gertuko orduetan.\nUgaztunek hainbat bide erabiltzen dituzte seinaleen igorpenerako. Askok harrapakarien aurkako seinale nabariak ematen dituzte, hala nola oreinak eta gazelak beren egoera fisikoa eta ihes egiteko gaitasuna adieraziz, edo orein isats-zuridun eta harrapakin diren beste ugaztun batzuek buztan-marka nabariak erakusten dituzte alarma-egoeran daudenean, harrapakariari jakinaraziz detektatua izan dela. Ugaztun askok usain markak erabiltzen dituzte, batzuetan lurraldea babesten laguntzeko, baina segur aski beste funtzio anitzekin erlazionatuta egongo da espezie barruan nahiz kanpoan. Mikro saguzarrak eta balea horzdunak, izurde ozeanikoak barne, sozialki\u00a0 eta ekolokalizazioan bokalizatzen dira.\nElikadura.\nGorputz-tenperatura altua konstante mantentzeko, energia kontsumitu behar du animaliak; beraz, ugaztunek dieta elikagarria eta ugaria behar dute. Nahiz eta lehen ugaztunak harrapariak izan seguruenik, hainbat espezie egokitu dira elikadura-beharrak asetzeko. Batzuek beste animalia batzuk jaten dituzte: dieta haragijalea da hau (dieta intsektujalea barne). Beste ugaztun batzuei belarjale deritze; hauek karbohidrato konplexuak dituzten landareak jaten dituzte, hala nola zelulosa. Dieta belarjalea dibertsoa da: haziak, hostoak, frutak, nektarra edo onddoak jan ditzakete. Belarjale baten digestio-traktua bakterioen ostalaria da eta landarearen substantzia konplexu horiek hartzitzen dituzte, digestioan lagunduz. Ugaztun batzuk koprofagoak dira eta gorozkiak kontsumitzen dituzte elikagaiak lehen aldiz irenstean digeritu gabeko (eta kanporatutako) elikagaiak xurgatzeko. Ugaztunen artean omniboroak ere badaude eta hauek ehizakiak eta landareak jaten dituzte. Ugaztun haragijaleek digestio-bide sinplea dute, haragian dauden proteinek, lipidoek eta mineralek digestio espezializatua behar ez dutelako (landareko substantziek behar duten digestioan ez bezala). Salbuespen gisa, baleek bakterioak metatzen dituzte ganbera anitzeko urdailean, lurreko belarjaleek bezala.\nAnimalia baten tamaina ere faktore bat da dieta mota zehazteko (Allenen araua). Ugaztun txikiek azalak sortu baino galtzen duen azalera-proportzio handia dutenez beroa sortzen duen bolumenarekiko, energia-eskakizun handiak eta tasa metaboliko handia izaten dituzte. 18 ontza (510 g; 1,1 lb) baino gutxiago pisatzen duten ugaztunak intsektujaleak dira nagusiki, belarjale baten digestio-prozesu motel eta konplexua ezin dutelako jasan. Animaliarik handienek, bestalde, bero handiagoa sortzen dute eta bero hori baino gutxiago galtzen da. Beraz, bilketa-prozesu motelagoa (ornodun zaharragoz elikatzen diren haragijaleak) edo digestio-prozesu motelagoa (belarjaleak) egin dezakete. Gainera, 18 ontza (510 g; 1,1 lb) baino gehiago pisatzen duten ugaztunek, oro har, ezin dituzte behar adina intsektu bildu zainketa-orduetan. Ugaztun intsektiboro handi bakarrak intsektu-kolonia handiez elikatzen dira (inurriak edo termitak).\nUgaztun batzuk orojaleak dira eta haragijaleen eta belarjaleen maila desberdinak dituzte; gehienetan, karniboroagoak edo herbiboroagoak dira. Landareak eta haragia beste modu batera digeritzen direnez, batak bestearen gainetiko lehentasuna du; hartzen kasuan bezala, espezie batzuk nagusiki haragijaleak eta beste batzuk nagusiki belarjaleak dira. Hiru kategoriatan sailkatzen dira orojaleak: mesokarniboroa (% 50 - % 70 haragia), hiperkarniboroa (% 70 eta gehiago haragia) eta hipokarniboroa (% 50 edo gutxiago haragia). Hipokarniboroek hortz triangeluarrak dituzte, urre-kolorekoak eta elikagaiak ehotzeko erabiltzen direnak. Hiperkarniboroek, ordea, hortz koniko disdira gabeak dituzte bazka txikitzeko. Kasu batzuetan, masailezur sendoak dituzte harrapakinaren hezurra birrintzeko, hienek bezala, hezurrak kontsumitzeko aukera emanda; iraungitako talde batzuek, bereziki Machairodontinae taldeak, sable-itxurako kaninoak zituzten.\nHaragijale fisiologiko batzuek landare-materia kontsumitzen dute eta belarjale fisiologiko batzuek haragia. Jokabidearen ikuspegitik orojaleen taldean sailkatuko genituzke, baina\u00a0 ikuspuntu fisiologikotik zoofarmaknosiaren ondorio dela badakigu. Fisiologikoki, animaliek landare- eta animalia-materialetatik energia eta elikagaiak lortzeko aukera izan behar dute omniborotzat hartzeko. Beraz, animalia horiek haragijale eta belarjale gisa sailkatzen dira, itxuraz haien sailkapena osatzen ez duten iturrietatik datozen elikagaietatik soilik lortzen ari direnean. Adibidez, ondo dokumentatuta dago zenbait ungulatu, hala nola jirafak, gameluak eta behiak hezurrak koskatzen dituztela bertatik mineral eta mantenugai zehatzak lortzeko. Halaber, katuek, haragijale nahikotzat jotzen direnek, noizean behin belarra jaten dute digeritzen ez den materiala (ile-bolak, esaterako) hemoglobina ekoizten laguntzeko eta laxante gisa.\nUgaztun askok metabolismoa ezabatzen dute eta energia mantentzen dute hibernazio izeneko prozesu batean inguru batean behar adina elikagai ez dagoenean. Hibernazioaren aurreko aldian ugaztun handienak, hartzak esaterako, polifagiko bihurtzen dira gantz-erreserbak handitzeko; ugaztun txikiek, berriz, nahiago dute elikagaiak bildu eta xehatu. Metabolismoaren moteltzearekin batera, bihotzaren eta arnasketaren maiztasuna murriztu egiten da eta barne-tenperaturak ere gutxitu egiten dira, kasu batzuetan giro-tenperaturaren inguruan egon daiteke. Adibidez, artikoko katagorrien barruko tenperatura \u20132,9 \u00b0C-ra (26,8 \u00b0F) jaitsi daiteke, baina burua eta lepoa beti 0 \u00b0C-tik (32 \u00b0F) gora egoten dira. Ingurune beroetako ugaztun batzuk lehorte edo bero handiko garaietan estibazioa egiten dute, adibidez, isats lodiko lemur nanoa (\"Cheirogaleus medius\").\nAdimena.\nUgaztun adimendunetan, primateetan esaterako, garuna handiagoa da burmuinaren gainontzeko atalekin alderatuta. Adimena bera definitzea ez da erraza, baina adimenak barne hartzen ditu ikasteko gaitasuna eta portaeraren malgutasuna. Arratoiak, adibidez, oso adimentsutzat jotzen dira, ikasi eta zeregin berriak egin baititzakete; trebetasun hori garrantzitsua izan daiteke habitat berri bat kolonizatzen dutenean. Ugaztun horietan badirudi elikagaien bilketa adimenarekin lotuta dagoela: landarez elikatutako orein batek katu batek baino garun txikiagoa du, harrapakariak harrapakina ehizatzeko moduetan pentsatu behar duelako.\nAnimaliek tresnak erabiltzeak ikaskuntza- eta kognizio-maila desberdinak iradokitzen ditu. Itsas igarabak harkaitzak erabiltzen ditu arroken zatiak hausteko edo maskorrak irekitzeko; portaera hori funtsezkoa zaie eta hainbat populazioek denboraren % 21 pasatzen dute erremintak egiten. Txinpantzeen kasuan, termitak arrantzeko adartxoen erabilera beste banako batzuengandik ikasia izan daiteke. Honek, animalien ikasteko gaitasuna erakusten du. Gainera, zenbait tresna erabil daitezke buru-hausgarriei aurre egiteko, animaliak \"Eureka\" une bat duela baitirudi. Tresnarik erabiltzen ez duten beste ugaztun batzuek ere (txakurrek, esaterako) Eureka momentua izan dezakete.\nGarunaren tamaina animalia baten adimenaren adierazle garrantzitsutzat hartu zen aldez aurretik. Garunaren zatirik handiena gorputzaren funtzioei eusteko erabiltzen denez, zerebro-masaren proportzio handiagoek handitu egin dezakete funtzio kognitibo konplexuagoetarako eskuragarri dagoen garun-masa. Analisi alometrikoen arabera, ugaztunen garunaren tamaina, gutxi gorabehera, gorputz masaren \u2154 edo \u00be esponentea dela. Animalia baten garun-tamaina, zehazki, analisi alometriko horretatik abiatuta espero den garun-tamainarekin alderatuz gero, entzefalizazio-koziente bat lortzen da, eta hori animalia-adimenaren beste adierazpen gisa erabil daiteke. Kaxaloteek edozein animaliaren masa zerebralik handiena dute Lurrean, batez beste 8.000 zentimetro kubiko eta 7,8 kilogramo helduetan.\nBadirudi autokontzientzia pentsamendu abstraktuaren ikurra dela. Uste da autokontzientzia, ondo definituta egon ez arren, prozesu aurreratuagoen aitzindari dela, hala nola arrazoibide metakognitiboena. Hori neurtzeko metodo tradizionala ispilu-proba da, animalia batek autoebaluaziorako gaitasuna duen ala ez zehazten duen proba, hain zuzen ere. Ispiluaren proba gainditu duten ugaztunak hurrengoak dira: Asiako elefanteak (batzuek gainditu dute eta beste batzuek ez), txinpantzeak, bonoboak, orangutanak, gizakiak (18 hilabetetik aurrera; ispilu-etapa), izurde mokodunak, balea hiltzaileak eta balea hiltzaile faltsuak.\nGizarte-egitura.\nEusozialitatea da sozietate-antolamenduaren mailarik altuena. Sozietate horiek belaunaldi helduen gainjarpena dute, ugalketa-lanaren banaketa eta gazteen zaintza kooperatiboa. Oro har, intsektuek, hala nola erleek, inurriek eta termitek, jarrera eusoziala dute, baina frogatuta dago ere bi karraskari espezietan: sator-arratoi biluzian eta Damaraland sator-arratoian. \nPresozialitatea animaliek espezie bereko kideekin harreman sexualak baino zerbait gehiago erakusten dutenean gertatzen da, baina eusozial gisa sailkatzeko adina harreman ez dagoenean. Hau da, animalia horiek bizitza komunitarioa, gazteen edo ugaltze-lanaren banaketa primitiboaren zainketa kooperatiboa erakuts dezakete, baina ez dituzte animalia eusozialen funtsezko hiru ezaugarri guztiak. Gizakiak eta Callitrichidae espezieetako animalia batzuk (marmokak eta tamarinoak) bakarrak dira primateen artean, gazteak zaintzeko lankidetza-maila dutenak. Harry Harlowek esperimentu bat jarri zuen martxan rhesus tximinoekin, primate presozialekin, 1958an. Ikerketa horren emaitzek erakutsi zuten sozietate-topaketak beharrezkoak direla tximu gazteak mentalki nahiz sexualki gara daitezen.\nFisio-fusio sozietate bat \u201cguraso-taldea\u201d izeneko sozietate-talde batek osatzen du eta gizartearen tamaina eta osaera maiz aldatzen da. Sare sozial iraunkorrak komunitate bateko banakako kide guztiak dira eta askotan aldatu egiten dira inguruko aldaketak monitorizatzeko. Fisio- eta fusio-sozietate batean, guraso-talde nagusia talde egonkor txikiagoetan edo banakoetan hautsi daiteke, ingurumen- edo sozietate-ingurura egokitzeko. Adibidez, zenbait gizon talde nagusitik banandu daitezke ehizatzeko edo egunean zehar janaria bilatzeko, baina gauez talde nagusiarekin berriro elkartu elikagaiak partekatzeko eta beste jarduera batzuetan parte hartzeko. Ugaztun askok hau erakusten dute: primateek (adibidez, orangutanek eta tximu armiarmek), elefanteek, hienek, lehoiek eta izurdeek. \nAnimalia bakartiek lurralde bat babesten dute eta beren espezieko kideekin elkarreragin sozialak saihesten dituzte, ugalketa-denboraldian izan ezik. Baliabideen lehia saihesteko eta elikagaiak ez agortzeko da jokabide hau, espezie bereko bi indibiduok nitxo bera okupatuko bailukete.\u00a0 Animali bakarti bat bazkaren bila dagoenean harrapari edo harrapakarientzat ez da hain deigarria izango.\nHierarkia batean, indibiduoak nagusi edo menpekoak dira. Hierarkia despotiko batean, indibiduo bat da nagusi; besteak, berriz, menpekoak dira, otsoetan eta lemureetan bezala. Eta hierarkia-ordena indibiduoen sailkapen lineala da, goi-indibiduo bat eta behe-indibiduo bat dagoelarik. Hierarkia sexuka ere sailka daiteke, non sexu bateko indibiduo baxuenak beste sexuko goiko indibiduoak baino sailkapen handiagoa duen, hienetan bezala. Indibiduo nagusiek, edo alfek, ugalketa-arrakasta izateko aukera handia dute, batez ere ar bakar batek edo batzuek (ar egoiliarrak) talde batean emeak ugaltzeko eskubide esklusiboak dituztenean. Bertan bizi ez diren arrak ere ugaldu daitezke, baina zenbait espezie, hala nola banpiro-saguzar arrunta (Desmodus rotundus), zorrotzagoak izan daitezke.\nUgaztun batzuk erabat monogamoak dira eta horrek esan nahi du bizitza osoan ez dutela beste bikoterik izaten (nahiz eta jatorrizko kidea hil ondoren); hala nola, otsoak, kastore eurasiarrak eta igarabak. Hiru poligamia-mota daude: ar batek edo gehiagok ugalketa-eskubideak dituzte (poliginia), ar askorekin emeak estaltzen dira (poliandria), edo hainbat arrek harreman esklusiboak dituzte eme askorekin (poliginandria). Askoz ohikoagoa da estalketa poligonikoa gertatzea, lek-ak kenduta, ugaztunen % 90ean baino gehiagotan agertzen delarik. Lek txoriaren estaltzea arrak emeen inguruan biltzen direnean gertatzen da, haiek emeak erakartzen saiatzen direlarik gorteiatze- eta bokalizazio-erakustaldi batzuekin; hala nola, portuko fokak. \nGoi-mailako ugaztun guztiek (monotremak izan ezik) bi moldaera nagusi elkarbanatzen dituzte gazteak zaintzeko: jaiotza bizia eta edoskitzea. Gurasoek habiak eta gordelekuak egin ditzakete gazteak hor hazteko edo sarritan elikatu eta babesteko denbora luzean. Ugaztun askok K estrategiari jarraitzen diote, eta R estrategiadun animaliek baino denbora eta energia gehiago inbertitzen dute beren kumeetan. Bi animalia estaltzen direnean, biek interes bera dute ondorengoek arrakasta izan dezaten. Ugaztunen emeek nolabaiteko agresibitate-maila izaten dute, gurasoen zaintza horren beste adibide bat dena, espezieko beste eme batzuen edo beste eme batzuen gazteen aurka eginez. Hala ere, zenbait ugaztunek beste eme batzuen kumeen \"izeba\" izan daitezke eta kumeak zaindu. Ugaztunen arrek zeregin bat izan dezakete haurren hazkuntzan, tenrec-ekin gertatzen den bezala, baina hori espezietik espeziera aldatzen da, baita genero beraren barruan ere. Adibidez, hegoaldeko buztan beltzeko makakoaren arrek (Macaca nemestrina) ez dute haurren zainketan parte hartzen; makako japoniarraren arrek (\"M. fuscata\"), ordea, bai. \nLokomozioa.\nLurrekoa.\nOrnodun gehienak platigradoak dira, eta oinaren behealde osoan ibiltzen dira \u2014urlehortarrak, narrastiak eta ugaztun batzuk, hala nola gizakiak eta hartzak\u2014 . Ugaztun asko, katuak eta txakurrak bezala, digitigraduak dira eta hatzen gainean ibiltzen dira. Horrela, oinkada luzeak eman ditzakete, abiadura handian higitzea ahalbidetzen dietelarik. Ugaztun digitalizatuak, halaber, trebeak izaten dira sarritan mugimendu isilean. Zaldiak bezalako animalia batzuk ungulidoak dira, hau da, hatz-puntetan ibiltzen dira. Horrek are gehiago handitzen du oinkadaren luzera eta, beraz, abiadura.\nJakina da ugaztun batzuk, tximino handiak, beren ukabiletan ibiltzen direla, behintzat aurreko hanketan. Hartz inurrijaleak eta plaketak ere haien ukabiletan ibiltzen dira. Ugaztun batzuk bipedoak dira, eta bi gorputz-adar baino ez dituzte erabiltzen lokomoziorako; adibidez, gizakiak eta tximino handiak. Espezie bipedoek lauoinek baino ikus-eremu handiagoa dute, energia gehiago gordetzen dute eta beren eskuekin objektuak manipulatzeko gaitasuna dute; horrek, bazka bilatzen laguntzen du. Ibili beharrean, bipedo batzuk, hala nola kanguruak, saltoka mugitzen dira.\nAnimaliek mugitzeko modu desberdinak erabiliko dituzte abiadura, lur eta egoera desberdinetarako. Adibidez, zaldiek lau ibilkera dituzte: ibilaldia geldiena pausokakoa da, eta gero hiru martxa azkarragoak daude, motelenetik azkarrenera trosta, erdi galopa eta galopa. Animaliek noizbehinka erabiltzen diren ezohiko ibilkera ere izan ditzakete, alde edo atzerantz mugitzeko gaitasuna bezala. Adibidez, giza-ibilkera nagusiak bi hankan ibiltzea eta korrika egitea dira, baina beste asko erabiltzen dituzte, espazio estuetan narrasa barne.\nUgaztunek mugitzeko era ugari dituzte lokomozioan beren gorputz-adarrak kokatzen eta altxatzen dituzten moduaren arabera. Martxak kategoriatan multzoka daitezke, euskarri-sekuentziako patroien arabera. Kuadropedoen kasuan, hiru kategoria nagusi daude: oinez ibiltzea, korrika egitea eta jauzi-martxa. Oinez ibiltzea da ibilkerarik arruntena, non oin batzuk lurrean dauden edozein unetan, eta ia animalia hankadun guztiek daukate. Korrika, aldiz, martxaren puntu batzuetan oin guztiak airean daudenean gertatzen da.\nArboreoa.\nAskotan, zuhaitz-animaliek gorputz-adar luzeak izaten dituzte, arrailak gurutzatzen, frutak edo beste baliabide batzuk lortzen, euskarriaren sendotasuna aurretik probatzen eta, batzuetan, zuhaitzen artean kulunkatzen laguntzen dietenak. Zuhaitz-espezie askok, hala nola zuhaitz-arantzurdeek, hartz inurrijale batzuk, armiarma-tximinoek eta zarigueiek, buztan oratzaileak erabiltzen dituzte adarrei heltzeko. Armiarma-tximinoen, isats-puntak adabaki biluzi bat edo kuxin itsaskor bat du, marruskadura handiagoa ematen duena. Atzaparrak substratu latzekin moldatzeko eta animaliak aplikatzen dituen indarren norabidea birbideratzeko erabil daitezke.\nHorri esker, katagorriek, haiek bezalako animali txikien ikuspuntutik funtsean lauak diren zuhatz enborrak igotzen dituzte. Hala ere, atzaparrek animaliak adar oso txikiak heltzeko duen gaitasuna oztopa dezakete, urrunegi bildu eta animaliaren zango bera zulatu baitezake. Primateek frikzio-heltzea erabiltzen dute, ilerik gabeko hatz-mamietan konfiantza izanez. Adarra hatz-mamien artean estutzeak marruskadura-indarra sortzen du, animaliaren eskua adarretan mantentzen duena. \nHala ere, euste-mota hau marruskadura-indarraren angeluaren araberakoa da, eta, beraz, adarraren diametroaren araberakoa, eta horrek adar handiagoaetara eusteko ahalmena ahultzen du. Jaitsiera kontrolatzeko, batez ere diametro handiko adarretan, zuhaitz-animalia batzuek, hala nola katagorriek, orkatila-artikulazio oso mugikorrak eboluzionatu dituzte, eta, horiei esker, oina biratu egin daiteke \"alderantzizko\" jarreran. Horri esker, atzaparrak enbor azal latzetan eusten dira, grabitate-indarraren aurka.\nTamaina txikiak abantaila ugari ematen dizkie zuhaitz-espezieei: adibidez, animaliarekiko adarren tamaina erlatiboa handitu, masa-zentroa beheko beheratu, egonkortasuna handitu, masa murriztu (adar txikiagoetan mugitzeko aukera emanez) eta habitat desordenatuago batean zehar mugitzeko gaitasuna. Pisu-tamaina erlazioak azukre-planeagailuari (Petaurus breviceps) bezalako animalia irristariei eragiten die. Primate, saguzar eta nagi espezie guztiek egonkortasun pasiboa lortzen dute adarraren azpian zintzilik daudelarik.\nAire-lokomozioa.\nSaguzarrak dira benetan hegan egin dezaketen ugaztun bakarrak. Hegoak gorantz eta beherantz mugituz (normalean aurre-aldeko mugimenduren batekin) airean zehar abiadura konstantean hegan egiten dute. Animalia mugitzen ari denean, bere gorputzak aire fluxu bat sortzen du. Hegalen abiadurarekin konbinatuta, hegalean zehar mugitzen den aire-fluxu azkarragoa sortzen du. Horrek bulkada-indar bektore bat eta arraste-indar bektore bat sortzen ditu, aurrerantz eta gorantz eta atzerantz eta gorantz, hurrenez hurren. Goranzko indar hauek grabitatea kontrajartzen dute, gorputza airean mantenduta. Eta aurreranzko indarrak haizearen indarrari eta gorputzaren pisuak sortzen duen indarrari aurre egiten laguntzen du.\nSaguzarren hegoak hegaztienak baino meheagoak dira eta hezur gehiago dituzte. Horri esker, saguzarrek zehaztasun handiagoz maniobratu dezakete hegaldian, bultzada gehiagorekin eta arraste gutxiagorekin. Goraldian hegoak barrurantz okertuz gero, hegaztiek baino % 35 energia gutxiago xahutzen dute hegaldian. Hegoetako mintza delikatua da eta erraz apurtzen da, baina saguzarren mintzaren ehunak hazteko gaitasuna du\u00a0eta urradura txikiak berehala sendatzen dira.\nHegalen gainazalak ukimenarekiko sentikorrak diren errezeptoreak ditu. Hauek Merkelen zelula izeneko protuberantzia txikietan kokatzen dira.. Zelula hauek gizakietan agertzen dira ere, baina saguzarretan ezberdinak dira; protuberantzia bakoitzak ile txiki bat du erdian are sentikorragoa bihurtuta. Hala, saguzarrak hegoetan dabilen aireari buruzko informazio hauteman eta biltzen du, honen arabera hegalen forma aldatuz eta hegaldia eraginkortuz.\nLokomozio fosoriala eta lurpekoa.\nAnimalia fosorialak indusketara egokitutako animaliak dira, lur azpian bizi da, baina ez bakarrik. Animalia hauen adibideak etxeko teiloi eta sagu biluziak dira. Karraskari espezie asko fosorialtzat jotzen dira gordelekuetan bizi baitira gehienak, nahiz eta egun osoan zehar ez izan. Lurpean soilik bizi diren espezieak lurpekoak dira eta lur azpian bizi diren fosorialen bizi-estilo berdinak mugatutako moldapenak dituzte. Organismo batzuk fosorialak dira barne tenperatura erregulatzeko eta beste batzuk harrapakarietatik babestu edo elikagaiak biltegiratzeko.\nUgaztun fosorialek gorputz fusiformea dute. Gordeleku ilunetan bizi direnez ez dira ikusteko gai, eta gehienek ikusmena galdu dute, nahiz eta galtze hau aldatu espezie batetik bestera, adibidez: geomedioak erdi-fosorialak dira eta begi txiki baina funtzionalak dituzte; satorrek, ordea, ikusmena erabat galdu dute begiak alferrekoak baitira.\nBelarriak dituzten animalien kasuan, hauek txikiak izaten dira. Benetako fosorialek hanka motz, baina sendoak dituzte hondeatzaile direnentzat sendotasuna abiadura baino garrantzitsuagoa baita. Aurreko hankak zabalak dira eta atzapar sendoak dituzte atzeko hanketako atzaparrekin batera gordelekuak hondeatzean lurra kentzen laguntzeko. Gehienek ebakortz handiak dituzte lurra ahoan sartzea ekiditeko. \nFosorial asko, hala nola satitsuak, trikuak eta satorrak Intsektiboroen ordenan sailkatu ziren.\nUretako lokomozioa.\nErabat urtarrak diren ugaztunek, zetazeoek eta sirenioek, hankak galdu dituzte eta isats-hegats bat dute gorputza uretan zehar bultzatzeko. Hegatsaren mugimendua jarraitua da. Baleek isats-hegala eta behe-gorputza gora eta behera mugituz egiten dute igeri gorputzak mugimendu bertikala eginez. Hegatsak norabidea doitzeko erabiltzen dituzte batez ere. Baleek duten anatomia eskeletikoak igerilari azkar izateko gaitasuna ematen die. Espezie gehienek bizkar-hegats bat dute uretan behera ez itzultzeko. Sirenioen hegatsak igo eta jaisten dira mugimendu luzeen bidez aurrerantz mugitzeko eta haiei esker gorputza bira dezakete. Aurreko gorputz-adarrak paleta itxurako hegatsak dira biratzen eta abiadura murrizten laguntzen dutenak.\nUgaztun erdiurtarrek, pinipedoen antzekoek, bi hegats-pare dituzte aurreko eta atzeko aldean, aurre-hegatsak eta atze-hegatsak. Ukondo eta orkatilak gorputzaren barruan daude. Arrastea murrizteko, pinipedoek hainbat moldapen dituzte. Gorputz sinplifikatuez gain, larruazalean muskulu-sorten sare lauak dituzte, fluxu laminarra handitu dezaketenak eta uretan zehar irristatzea erraz dezaketenak. Pili arrektotetik ere ez dutenez, haien azala igeri egin ahala liraindu daiteke.\nAurre-hegatsen menpe dago lokomozioa, hegatsen itxura pinguino eta itsas dortoken antzekoa da. Hegatsen mugimendua ez da jarraitua eta animalia kolpe bakoitzean irristatzen da. Lurreko haragijaleekin alderatuta, aurreko gorputz-atalek hegatsek luzera txikia dute eta horrek sorbaldako lokomozio-muskuluei eta ukondoaren artikulazioei abantaila mekaniko handiagoa ematen die; atze-hegatsak egonkortzaile gisa erabiltzen dira. Ugaztun erdiurtarren taldean kastoreak, hipopotamoak, igarabak eta ornitorrinkoak sailkatzen dira.\nHipopotamoak ugaztun erdiurtar oso handiak dira. Hauen gorputzek upel itxura hartzen dute, egitura eskeletiko grabiportalak dituzte, pisu handiak zamatzeko egokituak. Animaliak duen grabitate espezifikoari esker, hondoratu eta ibaien hondoan mugitzeko gaitasuna dute."}
{"id": "8806", "revid": "64511", "url": "https://eu.wikipedia.org/wiki?curid=8806", "title": "Karraskari", "text": "Karraskariak (Rodentia) ugaztun familia bat da. Ugaztunen artean familiarik ugariena da, hainbat autorek 2000tik 3000 espezie ezberdin identifikatu baitituzte. Ugaztun espezie guztien erdia karraskariak dira. Antartikan izan ezik gainontzeko kontinente guztietako klima ezberdinetan aurki daitezke. Australian ere modu naturalean daude, gizakion eragina kontutan hartu gabe. Ozeanoak izan ezik habitat mota guztiak betetzen dituzte.\nHainbat talde karraskari gisa hartzen dira baina ez dira horrela. Chiroptera, Scandetia, Insectivora eta Lagomorpha ordenak, esaterako, askotan karraskaritzat hartzen dira.\nMorfologia.\nKarraskari gehienak txikiak dira. Euren artean txikiena Afrikar Sagu Pigmeoa da: 6 cm luze da, 7 gramo pisatzen du. Handiena kapibara da, 45 kg-ko pisuarekin. Jada desagertua den \"Phoberomys pattersoni\" espezieak 700 kg pisatzen zuela uste da.\nLau hankakoak dira gehienak. Atzeko ankak aurrekoak baino zerbait luzeagoak izaten dituzte, normalean lasterka edo jauzika ibiltzeko moldatuak. Iletsuak izan ohi dira, baina espezie batzuek buztana ilerik gabekoa izan dezakete (kasu honetan termoerregulatzaile funtzioa hartzen du). Buztanaz ari garenez, aipatzekoa da luzea izan ohi dutela, eta zuhaitzetara moldaturiko espezieen kasuan oratzailea ere bada. Hala ere, lurpera moldaturiko zenbait espezieetan buztana ia desagertua da.\nKarraskarien bereizgarri nagusia ebakortzak dira. Bina ebakortz nabarmen dituzte goiko eta beheko barailetan, eta ebakortz horiek etengabe hazten dira karraskarien bizitza osoan zehar. Hazkundea konpentsatzeko, denbora gehiena zerbait murtxikatzen pasatzen dute, eta hau da izenaren jatorria (familiaren izena latinezko \"rodere\" hitzetik dator). Hagin hauek kanpokaldean esmaltea dute eta dentina barnekaldean eta beraz punta ateratzen dute erabiltzearekin soilik.\nGarezurra karraskatzera moldaturik dago. Etengabe hazten diren ebakortzei lekua eginez baraila oso garatuak dituzte.\nBizi-zikloa.\nKarraskariek Lur Planetako ia habitat guztiak kolonizatu dituzte. Oso klima ezberdineko lekuetan topa ditzakegu, hala nola desertuetan, baso tropikaletan, mendi altuetan edota zonalde polarretan ere. Beraien habitat ezberdintasuna dela eta, morfologia oso ezberdina dute beraien artean, eta horregatik, karraskarien bizi-estiloan oso ezaugarri komun gutxi topa daitezke.\nPortaera Soziala eta jarduera denbora.\nKarraskari batzuk, lurpeko zuloetan bizi den Alpeetako marmotak, adibidez, portaera sozial nabarmena garatu dute.\nHauen jarduera denbora oso ezberdina da espezie eta habitat batetik bestera, baina karraskari gehienak, gautiarrak direla esan liteke. Zenbait talde, ordea, egunez bizi dira, urtxintxak kasu. Klimarik hotzenetan bizi direnetako batzuk hibernatu egiten dute (Europa mailan muxar grisa eta marmotek, adibidez), baina lemingek, bestalde, neguan ere beraien aktibitate maila mantentzen dute. Marmotak ezagunak ditugu hibernazio luzea egiten dutelako, 6-7 hilabete inguru, eta bitartean ez dute inolako elikagairik barneratzen. Lozorro luze horretan, noizean behin esnatuko dira eraikitzen dituzten \"komunetara\" joateko. Honela lozorro luzetik esnatutakoan oso argalduak egoten dira, baina lehenengo elikagaiak irentsi ostean marmoten araldia martxan jartzen da. Klimarik beroenetan bizi diren animaliak ere, garairik beroena edo lehorrena iritsitakoan, lozorroan edo letargia egoeran sartzen dira.\nPortaera sozialari dagokionean ere ezberdintasun handiak topa ditzakegu taldeen artean. Muturretako karraskariak topa ditzakegu, bai bakar-bakarrik bizi direnak, gainerako kideekin kontakturik nahi ez dutenak (estalketa garaia salbu); bai gizarte sistema nabarmena garatu dutenak; hala nola, bikoteka bizi direnak ere. Euskal Herrian topa ditzakegun marmotak, adibidez, talde zaleak dira, familia talde handietan bizi ohi dira, gainera guztiek batera lo egiten dute loaldi luzeetan. Gordeleku bakoitzean hamar baino marmota gehiago egon izan dira. Marmotek familia-sena garatua dute, euren buruak arriskuan ikusten dituztenean txistu moduko soinu bat igortzen diete bere taldekideei. Jokabide bereziak izaten dituzte, komunikazio handia dute elkarren artean, sudurrak igurtziz agurtu egiten direla dirudi. Oso jostalariak dira euren artean eta baita beste espezietako animaliekin ere. \nSator-arratoi batzuk, hala nola, sator-arratoi biluziak, intsektuetan ohikoagoa den portaera soziala dute, eusozialitatea hain zuzen ere. Aipatu bezala, intsektuen antzera, kolonia bakoitzak eme ugalkor bakarra du, \u201cerregina\u201d, ar askorekin estaltzen dena, eta gainerako animalia guztiak taldearentzat lan egiten duten langile esterilak dira.\nElikadura.\nKarraskaririk gehienak belarjaleak dira. Espezie, habitat, eta urteko sasoiaren arabera, landarearen zati bat edo beste aukeratuko dute: belarra, hostoak, haziak, intxaurra, adaxka, enborraren azala, sustraiak edo tuberkuluak.\nBelarjale hutsak diren espezie asko dagoen arren, badira orojaleak direnak ere, intsektuak, zizareak eta animalia ornogabeak jaten dituztelarik. Orojaleen artean topa ditzakegu urtxintxak eta sator-arratoiak.\nBadira beraien elikadura ia osorik intsektu edo beste halako zomorroetan oinarritzen dutenak ere, Mundu Berriko arratoi genero batzuk, adibidez, hala nola matxinsalto-arratoia (hain zuzen ere izena bere elikadura ohituretatik dator) edo \"Ichthyomyini\" taldea, azken hauek urpeko intsektu, krustazeo eta arraiak jaten dituztelarik.\nUgalketa eta garapena.\nKarraskariak animalia karendunak edo euterioak dira, eta beraz, beraien ugalketa prozesuaren ezaugarri dira karena eta trofoblastoa. Honetaz gain, ordea, ezin dugu ezaugarri komunik topatu karraskari ezberdinen ugalketa prozesuen artean. Hamsterrek dute euterio guztietan, eta beraz karraskarien artean ere, haurdunaldirik motzena. Hamster espezie askok soilik 16 eguneko haurdunaldia bizitzen dute, eta ondoren, zazpi-zortzi astetara, sexualki helduak dira. Mastomys generoak, kumaldi bakoitzeko 24 kume izan ditzakete eta sator-arratoi biluziek, hogeita zazpi .\nBadaude, ordea, haurdunaldi luzea duten taldeak ere. Caviomorpha infraordeneko animalien artean, adibidez, haurdunaldiak luzeagoak dira, \"Dinomys branickii\" espeziearen kasuan 280 egun iraun dezake. Kasu honetan, kumaldiak txikiagoak izaten dira eta kumeak ilearekin eta begiak irekita jaiotzen dira, jaio eta ordu gutxitara korrika hasten direlarik eta oso denbora gutxiren buruan amagandik independizatu.\nHarrapakariak eta bizitza-luzera.\nKarraskariek harrapakari asko dituzte, izan ere, animalia kopuru handia direnez harrapakari askoren elikaduraren oinarria dira. Karraskarien harrapakarien artean ugaztunak, hegaztiak, narrastiak, anfibioak eta baita zenbait ornogabe (armiarma batzuk) ere topa ditzakegu. Karraskaririk txikienek ez dute babesteko estrategia aktibo handirik, kontuz ibiltzea baizik ez dute, beharrezkoa denean gorde, ihes egin edo kamuflatuaz. Aurretik aipatu bezala, karraskari batzuek gizarte estruktura sendoa dutenez, defentsarako ere erabiltzen dute.\nEspezie askorentzako mehatxurik handiena gizakiak dira, izan ere, nahiz eta etengabeko \u201cplagak\u201d hiltzeko lanean askotan arrakastarik ez izan, beraien habitata suntsitzea ohikoa izaten da, zenbait espezie desagertzera eramateraino.\nHarrapakarien ehiza alde batera utzita ere, karraskari mota bakoitzaren bizitza-luzera oso ezberdina da. Muroidea goi-familiako kideek gehienez ere urte bat edo biko bizitza dute. Arantzurdearen kasuan, berriz, hogeita zazpi urtera iritsitakorik bada, eta errekor gisa, 28 urteko sator-arratoi biluzia kasua aurkitu daiteke idatzietan.\nGizakiekiko erlazioa.\nGizakiak bere erabilerarako hazten ditu zenbait karraskari, hala nola, bere elikadurarako (jateko, alegia), bere ilea erabiltzeko eta ikerkuntzarako.\nIkerkuntza.\nIkerkuntzan gehien erabiltzen diren animaliak dira, txikiak, azkar eta erraz hazi eta mantentzen direnak eta asko eta azkar ugaltzen direnak baitira. Esperimentuetarako erabiltzen den animalien %80-90 karraskariak dira, batez ere saguak, arratoiak eta akuriak. Erabilera honen inguruan, ordea, eztabaida handia dago gizartean.\nEtxe-animalia.\nZenbait karraskari, gure inguruan ohikoenak akuriak eta hamsterrak izanik, baina baita hudoa, txintxilla, urtxintxa hegalariak zein bestelakoak, edota muxarrak, etxe-animalia gisa erosi eta zainduak izaten dira.\nGaixotasun-iturri.\nKarraskariak, gizakietan gaixotasunak sor ditzaketen mikroorganismo askoren eramaileak dira. Orain arte arratoiei egotzi zaien gaixotasunik ezagunena, izurri beltza da, 20 milioi pertsonen heriotza eragin baitzuen Europan Erdi Aroan. Halere, gaixotasun hau sortzen duen bakterio (Yersinia pestis) normalean arkakusoetan bizi da, eta hauek era berean, arratoietan. Beraz, esan liteke, gaixotasun honen jatorria ez zegoela zuzenean arratoietan, arkakusoetan baizik."}
{"id": "8808", "revid": "237", "url": "https://eu.wikipedia.org/wiki?curid=8808", "title": "Urola-Erdi", "text": ""}
{"id": "8811", "revid": "336", "url": "https://eu.wikipedia.org/wiki?curid=8811", "title": "Beluga", "text": "Beluga (\"Delphinapterus leucas\") edo Balea zuria (izena errusierazko \"\u0431\u0435\u043b\u0443\u0445\u0430\" (balea zuria) hitzetik dator) zetazeo bat da, Monodontidae familiakoa, ozeano Artikoan bizi dena, eta zetazeoen arteko azal zurikoa den balea bakarra.\nHegal txikiak ditu, izurdeen antzeko burua eta 40 hortzetako aho zabala eta moko laburra. Oskoldun eta arrainez elikatzen da. Denbora gehiena uraren gainaldean edo sakontasun gutxiko parteetan igarotzen du. Zetazo guztien arteko sonarrik sofistikatuenetako bat du, guztiz beharrezkoa urpean izotz arteko labirintoetatik orientatu ahal izateko eta bere espezieko beste kideekin kontaktuan egoteko. Emeak 7 urterekin ugaltzen hasten dira, eta hiru urtetik behin, umea edukitzen dute.\nDeskribapena.\nBeluga arrek 5.5 metrora arteko luzera eduki dezakete, eta 1.5 tona edo gehiagoko pisua. Ar helduak emeak baino %25 handi eta astunagoak izan daitezke. Emeak 4.1 m arterainoko luzera eta 1 t inguruko pisua izan dezakete. Kume jaioberriek 1.5 m eta 80 kg izaten dituzte jaiotzean.\nBeluga helduak oso erraz bereizten dira gainontzeko zetazeoetatik: bizkar-gandor txiki bat dute, bizkar-hegal atrofiatu baten ondorio, eta azala erabat zuria dute; beluga gazteak, aldiz, grisak edo gris urdinak izaten dira.\nBelugak \"Delphinapterus\" generokoak dira (antzinako grekotik: \u03b4\u03b5\u03bb\u03c6\u03af\u03bd, \"izurde\", \u1f00- atzizkia, (\u00abgabekoa \u00bb) eta \u03c0\u03c4\u03b5\u03c1\u03cc\u03bd, \"hegats\", \u00ab\u00a0hegatsik gabeko izurdea\u00a0\u00bb), ez dutelako bizkar-hegatsik. Zientzialarien ustez, egokitzapen bat da, izotza apurtu eta ur azalera irten ahal izateko arnasa hartzera, edota larruazalaren azalera gutxitu eta horrela bero galera murrizteko.\nHistoria.\nEuskaldunak Ameriketara XIV-XVI. mende bitartean San Laurendi itsasadarrera heldu zirenean, bakailaoak eta baleak arrantzatu zituzten, tartean Beluga, bereziki Saguenayko fiordoaren bokale emankorrean, Tadoussac parean. Bertan, ugari bizi dira izan dira XX. mende arte, baina egun gutxi geratzen dira, eta gaixo daude kutsaduraren indarrez. 1611ko testu ingeles batek dioenez, \"\"swria\" elurra bezain zuria da eta yola baten neurria du. Ez du bi upel olio baino gehiago ematen, baina garestia eta jateko ona da\"."}
{"id": "8816", "revid": "336", "url": "https://eu.wikipedia.org/wiki?curid=8816", "title": "Bilateria", "text": "Bilateria animalia erreinuaren barruan dagoen azpierreinu bat da, simetria bilaterala duena enbrioia denean. Honek esan nahi du ezker-eskuina izateaz gain, aurrea-atzea eta goia-behea atalak ere badituela. Animalia phyllum gehienak hemen sartzen dira, porifera eta cnidaria izan ezik (eta beste talde txiki batzuk).\nBilateriaren ezaugarriak hauek dira:"}
{"id": "8820", "revid": "336", "url": "https://eu.wikipedia.org/wiki?curid=8820", "title": "Minos", "text": "Greziar mitologian, Minos () Kretako errege erdi kondairazkoa da, Zeusen eta Europaren semea. Zibilizazio Minoikoak beragandik hartzen du izena. Ez dago garbi Minos izena den edo \"errege\" esan nahi duen hitz kretar bat den.\nMinosek Kretan eta Egeo itsasoko uharteetan agindu zuen hiru belaunaldiz Troiako gerraren aurretik. Knososen bizi izan zen bederatzi urtez. Epe hau amaitzean, leize sakratu batera erretiratu zen, non Zeus beraren aginduak jasotzen zituen Kretaren gobernuari buruzkoak. Kretako konstituzioaren sortzailea eta itsas gorengotasuna eman ziona izan zen.\nKondaira.\nKondaira atenastarraren arabera, Minos tirano krudel bat zen, neska eta mutil gazteak Minotauro munstroari eskaintzen zizkionak.\nPasifaerekin ezkonduta zegoen eta bi alaba eta seme bat izan zituen: Ariadna, Fedra eta Androgeo. Pasifek ere \"seme\" bat zuen \"Minotauroa\". Minosek Poseidoni zezen zuri bat ematea eskatu zion, bere nebeei demostratzeko Poseidon bere alde zegoela. Jainkoak itsasotik zezena atera zuen, baina, Minosi esan zion bere ohorean sakrifikatu behar zuela. Minosek ez zuen jaramonik egin eta berak beste zezen bat sakrifikatu zuen. Poseidon konturatu eta mendekua hartzeko Pasifae zezen zuriarekin maiteminduarazi egin zion. Pasifaek sexu-harremanak eduki nahi zituenez, Dedalori laguntza eskatu zion. Honek egurrezko behi bat eraiki zuen, hutsik barrutik, Pasifae barruan sartu eta zezenarekin harreman sexualak eduki ahal izateko.\nGuda bat izan zuen Atenasen kontra, Egeo hango errege zenean, bertan Androgeo hil zutelako. Garaile irten zen. Horren ondorioz, Atenaseko zazpi neska eta zazpi mutil eskatzen zituen noizean behin (Minotauroa elikatzeko).\nSizilian hil zuten, Dedaloren traizioagatik berau hil nahi zuelako. Siziliako errege Kokaloren alabek Dedalo estimazio handian zutenez lagundu egin zioten. Kokalok Minos konbentzitu zuen, Dedalorengana joan baino lehen, bainu bat eman zezan. Bainua ematen ari zela, Kokaloren alabek ura irakiten bota zioten eta Minos erre egin zen."}
{"id": "8822", "revid": "336", "url": "https://eu.wikipedia.org/wiki?curid=8822", "title": "Minotauro", "text": "Greziar mitologian, Minotauroa ( ahoskatua, , etruskoz: \"\u0398evrumine\u015b\") izaki izugarri bat zen, zezen burua eta giza gorputza zituena eta giza haragia jaten zuena. Kretan jaio zen, Minos erregearen emazte Pasifaeren semea zen. Minos erregea beti harrotzen zuen jainkoen mesedea edukitzearekin eta, frogatzeko, otoitz egin zuen ea jainko batek opari bat eman zion. Poseidonek, ozeano eta itsasoetako jainkoak, entzun zuen, eta itsasotik zezen zuri polit bat atera zuen. Poseidonek zezena Minosek sakrifikatzeko oparitu zion hari, baina Minosek ez zuen hain animalia baliotsua hil nahi. Poseidon Afroditaren laguntzaren bila joan zen eta Afroditak -bere estiloan- Pasifae piztiaz maiteminduarazi zuen. Pasifaek ezin zuenez bere nahia bete, Dedalo arkitektoa eta bere semea Ikarorengana joan zen laguntza bila. Dedalo eta Ikarok egurrezko zezen bat sortu zuten eta benetako behi-larrua zezenean ipini zuten. Dedalo eta Ikarok Pasifae egurrezko behiaren barruan sartu zuten eta zezena zegoen belardira eraman zuten Pasifae eta zezenarekin sexu-harremanak izan zituen.\nPasifae haurdun geratu zen, baina Minos ez zen gertatutakoaz ohartu Minotauroa jaio zen arte. Minosek, haserre, Dedalo eta Ikaro kartzelatu zituen. Pasifaeri, ordea, ez zion ezer egin izugarri maite zuelako. Pasifae Minotauroaren kargu egin zen hau txikia zen bitartean, baina, handiago egiten zen heinean, Minotauroa zaintzea arriskutsuagoa bilakatzen zen eta Pasifaek ezin izan zuen gehiago zaindu. Minotauroa bakarrik geratu zen eta, janaria behar zuenez, pertsonak jatea erabaki zuen. Minosek, horri ekidin nahian, Orakuluarengana joan zen. Orakuluaren aholkua labirinto bat egitea izan zen eta, Minosen aginduz, Dedalo izeneko arkitektoak Kretako labirinto famatua eraiki zuen, Minotauroa bertan itxita uzteko. Aldian behin, Minosen aginduz Atenasek 7 neska eta 7 mutil eman behar zituen tributu moduan Minotauroari jaten emateko; 14 gazteak labirintoan uzten zituzten, bertan galdu eta munstroarekin topatzeko.\nOhitura basati horrekin amaitzeko, Teseo heroiak bere burua aurkeztu zuen sakrifiziorako. Teseok bere aitari hitzeman zion bezala, Minotauroak bera hiltzea lortzen bazuen, bueltatuko zen itsasontziaren belak beltzak izango ziren, baina, Minotauroa hil egiten bazuen, belak zuriak izango ziren. Kretara heldu zenean, Ariadna, Minos eta Pasifaeren alaba, harekin maitemindu zen eta plan bat asmatu zuen Teseo labirintoan ez galtzeko: Teseo hari luze baten muturrari helduta sartu zen labirintoan eta Ariadna kanpoan geratu zen beste muturrari helduta. Teseok Minotauroa aurkitu zuen eta hiltzea lortu zuen eta, Ariadnaren hariari esker, irteera aurkitu ahal izan zuen.\nTeseo Ariadnarekin joan zen Kretatik, baina Ariadna bakarrik izan berarekin eraman zuena; Fedra ere berarekin joan zen, berarengan maiteminduta zegoena hau ere. Orduan, Ariadna Naxos uhartean utzi eta Fedrarekin joan zen Atenasera, han ezkontzeko asmoz. Tamalez, Teseori bela zuriak ipintzea ahaztu zitzaion eta bela beltzak ipinita utzi zituen. Bere aitak, Egeok, urrunetik ikusi zituen bela beltz gogaikarriak eta bere buruaz beste egin zuen bere jauregiko dorre altuenetik bere burua botaz. Gaur egun, Grezia inguratzen duen itsasoari Egeo deitzen zaio errege zaharraren omenez."}
{"id": "8823", "revid": "336", "url": "https://eu.wikipedia.org/wiki?curid=8823", "title": "Kreta", "text": "Kreta () Egeo itsasoan kokatutako uhartea bat da, Greziako uharterik handiena eta Mediterraneoko bosgarrena.\nBertan agertu zen Europako zibilizaziorik zaharrenetariko bat, Zibilizazio Minoikoa edota Kretarra (K.a. 3000-1400).\nHistoria.\nErromatarrek hartu zuten (K.a. 87-67), eta gero turkiar otomandarrek (1669), baina matxinadek (1898) alde egitera behartu zituzten turkiarrak. Balkanetako gerren ondorioz bildu zen ofizialki Grezia modernora (1913).\nKandiako setioa.\n1570ean Otomandar Inperioak Veneziako Errepublikaren menpe zegoen Zipreko uhartea inbaditu zuen \u2013kondairak dioenez, modu horretan Selim II.a sultanak Commandaria ardo kuttunaren hornidura bermatu behar zuen\u2013. Espainiako Koroak, Veneziako eta Genoako Errepublikek, Estatu Pontifikalek eta Maltako Ordenak Liga Santua sortu arren, eta Lepantoko guduan (1571) otomandarrak mendean hartu zituzten arren, Zipre turkiarren eskuetan egon zen beste hiru mendez. Eta garai bateko Veneziako Errepublika aberatsak pixkanaka Mediterraneoko lurraldeak galdu zituen, Kreta besterik geratu ez zitzaion arte.\n1645ean, Maltako zaldunek konboi otomandar bati eraso zioten eta Kandian (egungo Heraklion) hartu zuten babesa, harrapakinak eta Ibrahim I.a sultanaren harena haiekin eramanik. Irainari erantzunez, 60.000 turkiarrek Kretan lur hartu zuten eta hiru urteren buruan ia uharte osoa konkistatu zuten. Kandia hiriburua besterik falta ez zitzaienez, setiatu egin zuten.\nHiria 6.000 soldaduk babesten zuten, eta hornidura ez zen nahikoa setioari luzaroan eusteko. Turkiarrek ur hornidura eten zuten eta hiria hainbat hilabetez bonbardatu. Hala ere, Kandia ez zen behera etorri eta lehorreko borroka ez atzera ez aurrera geratu zen. Veneziarrek eta aliatuek lehengaiak itsasoz sartzea lortu zuten, kostaldeko gotorlekuaren iparraldean zabaldutako zirrikitutik. Hala, gatazka lehorretik itsasora aldatu zen, batzuk zein besteak hornitzeko itsasbideen kontrola helburu. Gudu horietan, zenbaitetan otomandarrak ziren garaile, besteetan veneziarrak eta aliatuak, baina behin betiko garaipenik ez zuten lortzen. Setioa barrutik hausteko bi saiakera ere egin zituzten, baina alferrikakoak izan ziren, turkiarren ahaleginak bezalaxe.\n1669an, 21 urte geroago, beraz, Francesco Morosini kapitain jeneralak 3.600 soldadu besterik ez zituen, eta ia ez zitzaien elikagairik eta muniziorik gelditzen. Irailaren 27an errenditu ziren, eta turkiarrek ahal zuten guztia hartzeko eta bizirik alde egiteko baimena eman zieten.\nHiri nagusiak.\nKretako hiri nagusiak honako hauek dira:\nBanaketa administratiboa.\nKreta Greziako eskualdea edo periferia da, lau prefekturatan banatuta:"}
{"id": "8824", "revid": "512", "url": "https://eu.wikipedia.org/wiki?curid=8824", "title": "Zibilizazio minoiko", "text": "Zibilizazio minoikoa Brontze Aroko kultura aurre-helenistiko bat da, Kretan (Grezia) K.a. 3000 eta 1200 urteen artean garatua. Izen hau, bere aurkitzaileak, Sir Arthur Evansek, Knossoseko jauregia (kultura honen adierazgarriena) Minos eta Minotauroaren kondairarekin 1900an lotu zuelako du..\nKretako lehenengo jauregi handiak Knossosen, Feston, Malian eta Zakron eraiki zirenean, iritsi zuen zibilizazio minoikoak goraldia (K.a. 1900). Aginpidezko gune horiek are luxu handiagoz berreraiki zituzten K.a. 1700 urtean, Egeo inguru hartan nagusi zen zibilizazio indartsu eta antolatu haren agerpide gisa.\nEzer gutxi dakigu zibilizazio haren gobernuaz eta administrazioaz, oharrak idazteko erabiltzen zuten mizenastar grezierazko Lineal B idazkera ez baita oraindik guztiz deskodetzerik izan. Baina greziar mitoak antolamendu aurreratu baten oihartzuna jasotzen du, eta haien errege eponimoa, Minos, infernuetako Epailetzat zeukan.\nKronologia.\nArkeologiaren aldetik, Egeoa hiru zati nagusitan banatzen da: Kontinente aldeko Grezia, Kreta eta uharteak. Hiru eskualde horietako aurkikuntzak noizkoak diren erabakitzeko aro segida batzuk erabiltzen dira, eremu bakoitzak bere izen berezia duela: hala beraz, Heladiko hitza kontinente aldeko Greziari dagokio, Minoiko hitza Kretari, eta Zikladikoa, berriz, uharteei. Brontze Aroa (H = Heladikoa, M = Minoikoa eta Z = Zikladikoa) hiru ataletan banatzen da segida guztietan: hiru aldi nagusiak A = Antzinako, E = Erdialdeko eta O = Oraintsuko izenlagunekin izendatzen dira; aldi horietako bakoitza, berriz, hiru azpialditan banatzen da, I, II, eta III erromatar zenbakiekin izendatzen direla, eta badago horiek ere 1, 2 eta 3 zenbakiekin izendatzen diren alditan banatzea.\nHistoria.\nJauregi minoikoak, konplexutasun handiko eraikinak izateaz gainera, eskualde bakoitzeko administrazio, erlijio eta ekonomia gune nagusiak ziren. Indusketetan erlijioarekin zerikusia duten tresnak eta jainkoak gurtzeko lekuak aurkitu izan direnez, uste izatekoa da erregea orobat zela apaiz, eta haren egoitza zutela baita ere biltoki beste apaiz batzuek, agintariek, artistek, eskulangileek, eta zerbitzariek. Uharte haien arteko harremanak ez dirudi iskanbilazkoak izan zirenik, bakezkoak baizik; eta hondamenak naturak eragindakoak izan ziren.\nMO aroaren hasieran Kretako zati handiena hondatuta gertatu zen, eta hango biztanleek ihes egin zuten. Gaur egun badira elementu berriak jakin ahal izateko zein izan zen hondamen haren kausa, zenbateko eragina izan zuen, eta zer ondorio izan zituen. Hondamen hura hain handia izan zen, non ezinezkoa baitzen gizakiak sortua izatea, eta Santorini uhartediko Thera uharteko sumendiaren leherketari egotzi izan zaio \u2013sumendi bateko krater baten ertza zen, izan ere, Kretatik 120 km iparraldera\u2013 MO I B aldiari amaiera eman zion hondamen hura. Sumendi haren leherketak inguru haietan eta batez ere Kretan zer nolako hondamena eragin zuen sumatzeko, konparatzea besterik ez dago sumendi haren leherketa eta 1883an Javako itsasoko Krakatoa uhartean izan zena, bi sumendi horiek antzekoak baitira, baina kontuan hartu beharra dago Therako leherketa Krakatoakoa baino lau aldiz handiagoa izan zela. Ipar-mendebaleko haizeak errautsezko hodei handi bat zabaldu zuen Kretako ordoki eta haranetan barrena, eta bolada luze baterako agortu zituen soroak. Tsunami izugarri hark Kretako iparraldeko kostalde guztia suntsitu zuen, bai eta iparraldeko portuetan gerizatutako ontzi guztiak ere. Sumendiko galdara lehertu aurretik izan ziren lurrikarek jauregiak suntsitu zituzten, haien eraikuntza berezia zen eta, baina ezin baztertu daiteke eraikin haiek talka uhinen eraginez lurreratu ez zirenik.\nArkitektura.\nLehenengo aldaketa K.a. 2000 urte inguruan gertatu zen. Ordu arte, Minosko zibilizazio aldiaren lehenengo zortzi mendeetan zehar, kretarrek ez zuten Neolitoko bizibidetik harago egin. Nolanahi ere, itsas merkataritzari esker Egiptorekin harremanetan izan bide ziren. K.a. 2000. urte inguruan, bada, kretarrek idazteko sistema bat eta hirien zibilizazio bat sortu eta antolatu zuten, hiru jauregiren inguman: Knossos, Festo eta Malia. Hirurak aldi berean suntsitu ziren, K.a. 1700 inguruan, eta ia ez da horien aztarnarik geratu. Ehun bat urte geroago jauregi berri eta handiagoak eraiki ziren leku haietan herran, baina K.a. 1450 inguruan guztiz suntsiturik gertatu ziren ostera.\nLehenengo jauregiak suntsitu zituen hondamendiaren ondoren eta mende beteko susperraldi mantso bat eta gero, sormenaren eztanda ikaragarria gertatu zen. Denbora bitarte labur horretan sortu zen Minosko arkitekturaz, eskulturaz eta pinturaz gorde den guztia eta, horregatik, jauregi horien aztarnak dira garai hartako gure informazio iturri nagusia.\nKretako jauregi handiena Knossoskoa izan zen (K.a. 1900 inguru). Han aurkitu ziren Kretako gizarteari eta ekonomiari buruzko lehenengo datuak, buztinezko oholetan idatziak. Greziako elezahar klasikoetan Minos erregearen jauregia zen Knossos. Arkeologia lanei esker jakin denez, oso handia zen, eta kanpoaldetik ez oso dotorea, Asiriako eta Persiako jauregiekin konparatuta behinik behin; ez dago behintzat halako batasun eta handitasun efektua bilatu nahian egina. Barrualdetik, berriz, aretoak eta gelak ez ziren oso handiak, sabai apalekoak baitziren. Nolanahi ere, zutabezko galeriek, eskailerek eta aireztatze patioek zabaltasun eta irekitasun kutsu atsegina emango zioten. Hormetako batzuk, margo bikainez apainduak, halako dotoretasun barrenkoia gorde dute gaur egun arte. Igeltserotza lana ere bikaina da jauregi minoikoetan. Ez dago ziurtasun osoz esaterik zer ziren jauregiok eraikiarazi zituzten gobernariak, printze gerrariak ote ziren, Egipto eta Mesopotamiakoak bezalako errege sainduak edota merkatariak, baina arkeologia lanetan azaleratu diren aztarnak aztertuta ezer izatekotan merkatariak izango zirela esateko arrazoiak daudela ematen du, han azaldu diren biltegi, lantegi eta langelek jauregia ez zela errege egoitza soila erakutsi baitute, administrazio eta merkataritza jardueretarako gune handi bat baizik.\nArtea.\nKretako arte moldea da askogatik Egeoko zibilizazioetako aberatsena eta exotikoena. Badu ezaugarri berezi bat Egipto eta Ekialde Hurbilekotik ez ezik, Grezia klasikokotik ere bereizten duena : jarraitasunik eza.\nMinosko artearen erakusgarri nagusiak aztertzean ez da haien artean bilakaera prozesurik izan zenik esateko arrazoirik aurkitzen ; hain agertzen eta desagertzen dira erakusgarriok bat-batean ezen uste izatekoa baita kanpoko indar ezezagunen mende egon zela haien patua. Bat-bateko aldaketa bortitzak gertatu ziren (sumendi erupzioek eta arrotzen erasoek eraginak beharbada), eta uharte osoari eragin zioten nonbait.\nNolanahi ere, gertatuak gertatu, Kretako arteak ez du hondamena iragar zezakeen aztarnarik utzi, guztiz arte alaia baita, eta are jostalaria ere, erritmoz eta dinamismoz betea.\nEskultura.\nMinosko zibilizazioan ez da erlijio aztarna askorik aurkitu, ez tenplurik ez tamaina handiko estatuarik gurtzeko, eta bestelakorik ere gutxi. Aurkitu direntxoek, gainera, ez dute oso esanahi garbia. Leizeetan-eta egingo zituzten beren erlijio ospakizunak. Adimen ustez, jainkosa bat (edo batzuk, akaso) gurtzen zuten, heste leku batzuetan eta lehenago aurkitutako amatasunaren eta emankortasunaren jainkosen antzekoren bat-edo. Aipagarria da terrakotazko estatua txiki bat (Knossos, K.a. 1600 inguru), hiru suge luze kiribilkaturik dituela besoen, gorputzaren eta buruaren jiran, eta bularrak agerian. Batzuen ustez irudi horrek esanahi garbia izan dezake, antzinako erlijio askotan sugea lurreko jainkoen eta gizonezkoen emankortasunaren irudikapena baita eta bularra, berriz, emakumezkoen emankortasunarena.\nZeramika eta pintura.\nLehenengo jauregien garaian (K.a. 2000-1700 inguruan) zeramika mota berezi bat egin zen Kretan, teknikaren bikaintasunarengatik eta apaindura zurrunbilotu dinamikoagatik ezaguna. Apaindurazko pintura horretan, ordea, ez da 1600-1450 bitarteko loraldi arestian aipatu horretan hain pintura lan bikainak egingo zirenik aurreikusten.\nHorma irudi haietan Izaditik ateratako pasarteak irudikatzen dira gehienetan : animaliak, hegaztiak, landareak, itsasoko izakiak. Aditu batzuen ustez, Egiptoko pintura moldea gogorarazten dute eta animaliek eta landareek ere arte nilotikoaren eragina nabaritzen da. Izurdeen freskoa da (Knossosko jauregia) horma irudirik ederrenetako bat, zeinetan kretarren artearen gai kutunena azaltzen baita : itsasoa eta itsasoko izakiak. Itsasoko gauzekiko zaletasun hori hain zen handia, non itsasoarekin zerikusirik ez zuten gaietan ere nola edo hala islatzen baitzen, Zezen-jauziaren freskoa deritzon margolan bikainaren irudien mugimenduan (ur gainean jauzi egiten duten izurdeak bailiran), esate baterako. Hori da, hain zuzen, Minosko artearen beste maisulan aipagarrienetako bat, aurkitu den handiena eta dinamikoena. Margolanak zezenaren gainetik jauzi egitearen erritua erakusten du (zezen handi bat erdian eta hiru giza irudi inguruan : aurrean, zezenaren gainetik jauzian eta atzean). Zezena animalia sakratua zen kretarrentzat eta haren gainetik jauzi egiteak esanahi garrantzitsua izango zuen erlijio bizitzan. Aditu batzuen ustez hiru irudi horiek ekintza bat beraren hiru aldi erakusten dute, haina heste batzuen ustez, berriz, artista hura jauziaren mugimenduak zehaztasunez erakusten ez baizik eta mugimendu horren jariakortasuna eta naturaltasuna adierazten saiatu zen.\nMinosko pintura lana fantasiaren sorkari ezin aberats eta originalagoa izan zen, eta sekulako eragina izan zuen Kretako artean. Zeramika margotuan ere marrazki abstraktuen ordez landareak eta animaliak irudikatzen hasi ziren handik aurrera : arrainak, maskorrak, olagarroak...\nMinosko zibilizazioaren zeramika eta pintura lanen artean aipagarriak dira, halaber, Pitxer mokoduna (K.a. 1800, Festo), Olagarroaren ontzia (K.a. 1500, Palaikastro), Segalarien ontzia (K.a. 1550, Hagia Triada), Boxeolarien freskoa (K.a. 1300, Tera), Arrantzaleren freskoa (K.a. 1500, Tera)."}
{"id": "8825", "revid": "336", "url": "https://eu.wikipedia.org/wiki?curid=8825", "title": "Zeus", "text": "Greziar mitologian, Zeus (grekoz \u0396\u03b5\u03cd\u03c2) edo Dias (\u0394\u03af\u03b1\u03c2, \u00aberrege jainkotiarra\u00bb) jainkoen eta gizakiaren aita da eta Olinpiar jainkoen buruzagia : haren seme-alaba ez zirenek ere aita deitzen zioten. Jainkoen erregea zen eta unibertsoaren ikuskatzailea. Zeruaren eta trumoiaren jainkoa ere izanik, haren sinboloak tximista, arranoa, zezena eta haritza ziren. Haren oinordekotza indoeuropearraz aparte, Ekialde Hurbileko atributu ikonografiko batzuk ere lortu zituen, adibidez, aginte-makila edo zetroa. Artista greziarrek, gehienetan, Zeus bi modutan irudikatzen zuten: zutik, aurrera eginez eta eskuineko eskuan tximista bat duelarik, edo dotoretasunez eserita.\nKronos eta Rea titanen seme gazteena izan zen. Tradizio gehienetan, arreba Hera jainkosarekin ezkonduta agertzen da, baina Dodonako orakuluan emaztea Dione zuen, eta Iliadaren arabera, harekin Afrodita alaba izan zuten. Oso ezaguna da anitz maitale izan zituelako; horren ondorioz, jainko-jainkosa eta heroi asko haren seme-alabak izan ziren: Atenea, Apolo eta Artemisa, Hermes, Persefone, Dioniso, Perseo, Herakles, Helena, Minos eta Musak. Herarekin aldiz, Ares, Hebe eta Hefestoren aita izan zela esaten da.\nErromatarren Jupiterren baliokidea da, baita etruskoen Tinia eta egiptoarren Amon jainkoena ere. Gaur egun, Jainkoari buruz dugun irudia (bai izena, bai itxura) harengandik dator.\nGurtza.\nGurtza panhelenikoak.\nGrekoak Jainkoen erregea gurtzeko leku nagusia Olinpia zen: han, Olinpiar Jokoak jainkoen omenez egiten ziren. Zeusen itxurako eskultura bat zegoen, mendeetan zehar jainkoaren omenez eskainitako animalien errautsez egina, harriz egina izan beharrean.\nAntzinako Grezian jainkoak ez zirela modu berean gurtzen leku batetik bestera, eta Zeusekin beste horrenbeste gertatzen zen. Hala ere, erritual batzuk modu bertsuan ospatzen ziren; adibidez, animalia zuri bat eskaintzen zen, aldare altu batean.\nPapera eta epitetoak.\nZeusek rol dominatzailea zuen, Antzinako Greziako panteoi olinpikoan jainko nagusia baitzen. Heroi askoren aita izan zen, eta gurtza lokal askotan agertzen zen. \"Hodei biltzaile\" izenaz ezagutzen zen, baita zeruaren eta trumoien jainkoa gisan ere, baina artifizio kultural goren gisan ere ikusten zen. Zentzu askotan, greziarren iritziz, beraien sinesmen erlijiosoen haragitze gorena eta jainko arketipikoa zen.\nBotere eta epitetoez aparte, Zeusi ezartzen zitzaizkion tituluak izugarri ezberdinak ziren eta denek nabarmentzen zioten figura autoritarioa:\nZeus mitologian.\nJaiotza.\nKronos titanak bere emazte Rearekin seme-alaba batzuk izan zituen: Hestia, Demeter, Hera, Hades eta Poseidon, baina denak irentsi zituen jaio zirenean, zeren eta Gea eta Uranok esan ziotenez, haren seme batek boterea eta munduko tronua galtzeko patua baitzuen, Kronosek bere aitarekin egin zuen bezala. Horren ondorioz, Zeus jaiotzeko zegoela, Reak Geari laguntza eskatu zion bere semea salbatzeko, eta horrela Kronosek zigor justua izan zezan, bere aita eta beste semeei egin zienagatik. Rea Kreta irlan ezkutatu eta bertan Zeus jaio zen. Kronos bere seme berriaren bila bertaratu zenean, emazteak harri bat eman zion haur-oihal batez inguratuta, eta titanak irentsi egin zuen, ezer susmatu gabe.\nHaurtzaroa.\nJaio eta berehala, Reak Zeus Ida mendiko kobazulo batean ezkutatu zuen, Kretan. Jainkoaren bizitzaren momentu horretaz historia asko daude, eta haien arabera, Zeus honela hezi zen:\nJainkoen erregea.\nZeus hazi eta heldua zenean Kronos bere anai-arrebak berrahoratzera behartu zuen, baina beste historio batzuetan bere aitaren sabela ireki eta beste jainkoak atera zituen. Gero Zeusek Kronosen anaiak, hekatonkiroak eta ziklopeak askatu zituen Tartarotik, Kanpe zaindaria hilaz prozesuan, eta hauek eskertzeko tximista eta trumoia eman zioten. Horrela, Titanomakia izeneko guda hasi zen, eta Zeusek bere anai eta arreben laguntzaz, baita hekatonkiroen eta ziklopeen laguntzaz, Kronos eta beste titanak garaitu zituzten hauek Tartaroan giltzapetuz. Zeusek hekatonkiroei eman zien titanak zaintzeko misioa, eta Atlas titana Zerua ( Urano) eusten jarri zuen.\nBorroka bukatu zenean Zeusek bere anaia zahar Poseidon eta Hadesekin mundua banatu zuen zotz eginez: Zeusek zerua eta airea lortu zituen, Poseidonek itsasoak eta ura, eta Hadesek, hilen mundua edo inframundua. Lurra, Gea hain zuzen, ezin zen erreklamatu, eta horrexen ondorioz, hiruren menpean geratu zen, adibidez Poseidonen lurrikarekin edo Hadesek hilak eskatzen zituenean.\nGea oso haserre zegoen, Zeusek haren semeak titanak nola tratatu zituen ikusita; beraz, jainkoei eraso egin zien. Zeus jainkoen errege bilakatu eta gutxira Geak bere bi munstro seme Tifon eta Ekidna jainkoei eraso egitera bidali zituen. Zeusek Tifon garaitzea lortu zuen, zailtasun askorekin, hala ere, mendi baten azpian harrapatuz, baina Ekidna eta haren semeak libre utzi zituen etorkizuneko heroiek erronkak izan zitzaten.\nZeus eta Hera.\nZeus Heraren neba eta gizona zen, eta harreman horren ondorioz, Ares, Hebe eta Hefesto jaio ziren, mito batzuek Herak Hefesto bakarrik izan zuela dioten arren. Egile batzuek Ilitia eta Eris ere haien alaba gisan irudikatzen dituzte. Zeus oso famatua da, maitale asko izan zituelako, gehienak gizakiak: Semele, Alkmena, Io, Europa eta Leda, baian baita ninfa batzuk ere. Harreman horietatik dinastia heleniko askoren sortzaileak jaio ziren. Greziar mitologiaren arabera, Zeus zenbait jainkosaren maitale ere izan zen: Leto, Demeter, Dione eta Maiarena, adibidez.\nMito askok Hera maitale eta konkista horiekiko oso jeloskor erakusten dute; hortaz, maitale eta haien seme-alaba guztien etsai gisan halaber. Denbora batean, Eko izeneko ninfa batek Hera amodio-kontu horietatik entretenitzeko lana izan zuen, etengabe berba eginez. Hala ere, Herak iruzur horren berri izan zuenean Eko, madarikatu zuen besteek esaten zutena bakarrik esan ahal izatera.\nBeste historio batzuetan, Herak izugarri gutxietsen zuen Ganimedes. Zeusek hura Troiatik Olinpora eraman zuen printze gazte bat izan zen, jainkoen oparia izateko, baita Zeusen maitalea izateko ere.\nBahitzeak.\nZeusen bahitzeak benetan bortxaketak izan ziren, ez amodio-kontuak. Gertaera mitikoak ziren: tokian tokiko gurtzen arabera, uretako eta basoko ninfei gertatzen zitzaien olinpiar ordena patrilinealaren ondorioz, eta iraultza kultural, sozial eta erlijioso gisan erabiltzen ziren antzinako sinesmenak alde batera uzteko eta ohitura erlijioso berriak sortzeko.\nBahiketa horietan inoiz olinpiar jainkosarik ez agertzea deigarria da. Zeusek ninfarekin garai heroikoetaraino iraun zuen errege dinastien lehen erregea sortu zuen. Kasu askotan, Hera jainko jeloskorrak tradizio erlijioso kontserbadoreak irudikatzen zituen, eta maliziaz mendekatzen zen ninfa traidoreaz eta haren ondorengoez. Bahitu batzuk emakumea izaten ziren eta kasu horietan, beti ninfa baten alaba edo erdijainkosa izaten zen.\nZeus artean.\nZeusen Olinpiako estatua da Zeusen omenez egin den eskultura famatuenetako bat, seguruenik famatuena. Fidias greziar eskultoreak egin zuen, K. a. 435 urtean. Eskultura Olinpian eraiki zen, eta tradizioz mundu zaharreko Munduko Zazpi Mirarietako bat zen. Fidiasek tunika eta apaingarriak urrez egin zituen, eta gorputza, boliz.\nZeus filosofian.\nNeoplatonismoan, Zeusek beste jainkoekiko zuen harremana oso garrantzitsua izan zen, eta Demiurgo edo Buru Jainkotiartzat interpretatzen da."}
{"id": "8826", "revid": "1484", "url": "https://eu.wikipedia.org/wiki?curid=8826", "title": "Kilometro", "text": "Kilometroa luzera unitate bat da, 1.000 metro balio duena. km ikurrarekin idazten da eta ez da laburdura: k letra xehez idazten da, \"kilo-\" aurrizkiaren laburdura baita."}
{"id": "8828", "revid": "28807", "url": "https://eu.wikipedia.org/wiki?curid=8828", "title": "Odiseo", "text": ""}
{"id": "8829", "revid": "9309626", "url": "https://eu.wikipedia.org/wiki?curid=8829", "title": "Odisea", "text": "Odisea (antzinako grezieraz: \u1f48\u03b4\u03cd\u03c3\u03c3\u03b5\u03b9\u03b1, \"Od\u00fdsseia\") greziar epopeia da, k.a. VIII-IX. mendeen inguruan idatzi zena, garai arkaikoan. Betidanik Homerok idatzitakotzat hartu izan da, baina badira, \"Iliada\" eta \"Odisea\"-n agertzen diren zenbait pasarte direla eta, idazle berarenak ez direla diotenak ere. 12.110 bertso ditu, hexametrotan onduak, eta 24 kantutan banatuak.\nIliada eta Odisea, bi lan paralelo.\n\"Iliada\"rekin batera lehenengo epika greziarra izan zen. Aedoek (Grezian epopeiak kantatzen zituztenak) ahoz aho transmititu zuten Odisea. Idatziz jarri ziren lehenengo obrak \"Iliada\" eta \"Odisea\" izan ziren.\n\"Odisea\" abenturazko liburua da, Odiseoren (Ulisesen) etxerako bidaia kontatzen duena, hau da, Troiatik Itakara bueltatzean gertaturikoak. Nolabait Iliadaren jarraipena, lan horrek Troiako gerrako gertaerak kontatzen baititu.\nIliada eta Odisea idatzi ziren garaia ere ez da gauza segurua, eta obra barneko elementuen bidez asmatu behar da zein garaitan osatu ziren. Bi lan handi horietako milaka bertsoak Homeroren eskuek idatzi zituztela pentsatzea ameskeria litzateke, eta are gehiago, pentsatzea bertso horiek erabat berriak eta orijinalak zirela. Ezin jar daiteke zalantzan Homeroren poemek aurreko tradizio aberatsa dutela oinarrian, eta ondasun horrek guztiak bildu zituela poema horiek. Eta egileari dagokionez, Homero benetan existitu zela pentsatu behar da, eta Iliada eta Odisea-ren egilea bera izan zela. Baina Homeroren biografia, antzinako gainerako egileena bezalaxe, fantasiaz beterik dago. Dena dela, hainbat arrasto historiko eta arkeologikoren arabera, K.a. VIII. mende inguruan, eta zehatzago mende horren bigarren erdialdean, sortu ziren bi poema handi horiek.\nEuskara.\nAita Santi Onaindiak \"Odisea\" euskarara ekarri eta Euskarazaintzak argitaratu zuen 1985ean. Urte batzuk beranduago, Juan Kruz Igerabidek \"Ulises: Homeroren Odisearen bertsioa\" liburua argitaratu zuen \"Odisea\"ren egokitzapen bat Erein argitaletxearen eskutik, eta bi edizio egin ziren, 2000an eta 2007an. Bada beste bertsio bat Jes\u00fas Cort\u00e9sek haurrentzat egokitua, Alex Herrer\u00edasen marrazkiekin eta Gerardo Markuletak euskaratua, 2016an Ereinek argitaratu zuena.\nEgitura.\nOdisea hiru zatitan banatuta dago:\nLehenengo liburua Musari hel eginez hasten da. Hona hemen jatorrizko bertsioa eta Santi Onaindiak 1985ean argitara emandako itzulpena:\n\"Nostos\" generoa.\nHomeroren \"Odisea\" da lehen \"nostos\"a, ezagunena eta beste guztien jatorria. Heroiaren itzulera bidaia da nostosa.\nOdiseo, heroi nagusia, Troiako Gerran borrokatu ondoren, Itakako bere etxera itzultzen saiatzen denean gertatzen da \"nostos\"a.\nGreziar gizarte zaharrean heroismo edo handitasun maila handitzat zuten itzulera lortzea. Bidaia honetako etapak askotarikoak izan ohi dira, eta barnean hartzen du leku ezezagun batean hondoratua izatea eta heroia probatzen duten zenbait proba egitea, besteak beste. Itzulera ez da bakarrik etxera fisikoki itzultzea, baizik eta baita \"status\" jakin batzuk gordetzea eta iristean norberaren nortasuna gordetzea ere.\nGertakizuna.\nUlisesek (Odiseo) Troiatik Itakara bitartean, eta Itakara itzuli eta gero (40 egun) izan zituen gorabeherak kontatzen dira \"Odisea\" epopeian; lehen 12 kantuetan hura Troiatik irten eta bere herrira itzuli zen artekoak, eta beste 12-etan, Itakara itzuli ondorengoak. Bi parte bereiz daitezke beraz.\nTroiatik Greziarako bidean, Ogigia uhartean geratzera beharturik, Kalipso ninfa Ulisesez maitemintzen da eta ez dio uhartetik irteten utzi nahi. Itakan, berriz, Ulises hiltzat joa duten hainbat ezkongai ingurutik urrundu ezinik dabil Penelope, haren emaztea. Jainkoek Ulises libre uzteko agintzen diote Kalipsori. Hau irteten da uhartetik, baina ontzia hondoratzen zaio, eta Feazia uhartera iristen da. Azken hamar urteetako abenturak, Troiakoak, Polifemorekin izandakoak, kontatzen dizkio Antinoori, uharteko erregeari. Hark antolatzen dio gero Itakarako bidaia. Itakan, etxola batean gordeta geratzen da bere seme Telemako aurkitzen duen arte. Artzain jantzita etxera itzuli, Peneloperi inguruan dabilzkion ezkongaiak hil, eta Itakako errege bihurtzen da berriro.\n\"Odisea\"-ren erdialdeko parteak asmaziozko eleberri bat dirudi, beste hainbat zatitan berriz, nekazari giroko poema bat. Bukaerako sarraskian eta Troiako gerrari buruz ari denean izan ezik, poema epiko baten antz gutxi du. Kronologiaren aldetik begiratuta, ez da oso zehatza; \"Odisea\"-ko kontaera \"Iliada\"-koa bezain lerraldi zuzenekoa ere ez da.\n\"Odisea\"-ren istoriorik nabarmenenak honakoak dira:\n- Lotofagoak: Troian gerra irabazi eta gero Ulisesek Itakara bueltatzeko bidaia hasten du. Ekaitz bortitz bat jasan eta gero itsasontzia beste mundu batean galtzen da eta Lotofagoen irlara heltzen dira. Lotofagoek lotoa jaten dute eta lore hau jaten duen edonork nor den ahazten du. Gizon batzuk trikimailu honetan erortzen dira. Hala ere, hau hasiera besterik ez da.\n- Polifemo (Poseidonen semea), kobazuloaren istorioa: Bidaiaren hurrengo geltokia Polifemoren kobazuloa da. Hau dagoen irlara heltzen direnean gose dira eta Ulises hainbat kiderekin janari bila abiatzen da. Gaztaz beteriko kobazulo erraldoi bat aurkitu eta gazta batzuk hartzen dituzte. Polifemo kobazulora heltzen denean kobazuloaren sarrera harri erraldoi batekin estaltzen du, gizonak barruak harrapatuz. Polifemo bera da harritzar hau mugi dezakeen bakarra. Ulisesek ateratzen uzteko eskatzen dio ziklopeari baina begibakarrak horren erantzun gisa tripulazioaren partaide batzuk jaten ditu. Hau gauero errepikatzen da eta Ulisesek zerbait egin behar du. Egun batean, Ulises \u201cInor ez\u201d deitzen dela esaten dio eta Polifemo mozkortzen du lokartu arte. Momentu horretan Ulisesek makila bat sartzen dio begian eta hurrengo goizean, Ulises eta bere laguna ardien artilearen azpian ezkutatzen dira. Horrela kobazulotik ateratzen dira eta bere bidea jarraitzen dute. Hala ere, horrekin Poseidon itsasoaren jainkoaren gorrotoa lortzen dute, Polifemo semea baitzuen honek.\n- Zirtzeren aholkuak: Zirtzeren uhartera ailegatu eta Ulisesek bere gizonak janariaren bila bidaltzen ditu baina ez da inor ere bueltatzen. Haien bila abiatzen da, beraz. Bila dabilen bitartean Hermesekin egiten du topo. Hermesek landare bat eman eta kontatzen dio Zirtzeren irlan dagoela; Helioren alaba da Zirtze, azti boteretsua. Zirtzek hurbiltzen zaion edonor animalia bihurtzen du, baina Hermesek eman berri dion landare horrekin hori ekidin omen daiteke sorginkeria. Ulises Zirtzeren gaztelura ailegatu eta aztiaren sorginkeriez babesturik, Ulisesek tripulazioa berriz gizaki bihurtarazten dio Zirtzeri. Ondoren Zirtzerekin bakezkoak egin eta han ematen du bere hurrengo urtea. Zirtzek Hadesengana joatea gomendatzen dio, Tiresias igarlea kontsultatzeko.\n- Hades, Tiresias: Infernura jaisten da Ulises eta bertan Tiresiasek etxera bakarrik\u00a0bueltatuko dela esaten dio eta sirenetatik pasa beharko dela ailegatzeko. Zirtzerengana bueltatu eta azkenean irla horretatik alde egitea lortzen du Ulisesek.\n- Sirenen kantuak: Sirenek txori gorputza eta emakumearen burua dute,\u00a0eta kantuak hain ederrak dira ezen edonork entzunez gero haiengana hurbiltzea beste aukerarik ez baitu. Hori dela eta itsasontziak irlaren kontra talka egiten dute eta inork bizirauten badu, sirenak arduratzen dira hiltzeaz. Ulisesek badaki hau eta horregatik bere nabigatzailei belarriak estaltzeko gaztigatzen die. Berak kantuak entzun nahi ditu eta, beraz, itsasontziko mastan lotzen dute eta hortik sirenen kantuak entzuten ditu. Sirenen irlatik urruntzea lortzen dute.\n- Helios uhartea: Helios uhartera heltzen direnean hau behiz josia dagoela konturatzen dira. Gehienek hauek hil eta jan nahi dituzte baina Ulisesek behi sakratuak direla esaten die eta ez ukitzeko agindu. Egunak pasatzen dira eta gosea zabaltzen hasten da. Ulises lokartzen denean haren lagunek behi batzuk hil eta jaten dituzte. Honen ondorioz, Zeusek zigortzen ditu eta haien itsasontzia hondoratzen du Karibdis munstroak sortzen duen ekaitz batean. Ulises bizirik ateratzen den bakarra da.\n- Kalipso: Ulises Kalipsoren irlara heltzen da eta neskak Ulises zaindu eta maitatzen du urte askoz, gizona errealitatetik aldenduz. Jainko-jainkosek etxera bueltatzeko ordua heldu dela uste dute eta Hermes bidaltzen dute irlara Kalipsorekin hitz egitera. Kalipsok hilezkortasuna eskaintzen dio Ulisesi berarekin geratzearen truke, baina Ulisesek Itakara bueltatu nahiago du eta bien artean itsaontzi bat eraikitzen dute Ulisesek bidaia has dezan.\n-Feaziarrak: Poseidonek Ulises ikusten du txalupa txiki batean eta ekaitz izugarri bat sortzen du. Ino jainkosak salbatzen du eta bere gerriko magikoa uzten dio, gerriko honekin ezingo da inoiz hondoratu. Ulisesek ordu ugari ematen ditu igeri egiten kostara heldu arte, heltzean berriro ere gerrikoa itsasora botatzen du Inok jaso dezan eta lokartu egiten da. Geroago neska batzuk agertzen dira, haien artean Nausikaa printzesa dago, Altzinooren eta feaziarren alaba. Feaziarrak erdi gizaki, erdi jainkoak dira. Atenak Nausikaari kanpotar batekin ezkonduko dela amets eginarazten dio eta horregatik Ulises esnatzean hark ez beste guztiek alde egiten dute. Ulisesek janaria eta arropa eskatzen dio, Nausikaak baietz esaten dio eta Ulises errekan garbitzen den bitartean itxaroten du. Atenak Ulises ederrago bihurtzen du orduan. Beste neska guztiak aho bete hortz geratzen dira eta Nausikaak berarekin ezkonduko dela pentsatzen du. Printzesak esaten dio nola heldu gazteluraino, berarekin ezin delako joan, ez dago ondo erregeen alaba kanpotar batekin egotea. Ulisesek esandakoa egiten du baina bada ez bada ere Atenak ikusezin bihurtzen du laino batekin estaliz. Gaztelura heltzerakoan Atenak berriro ere ikusgarri egiten du eta Ulises erreginaren aurrean makurtzen da abegia eskatuz. Adete erregina errukitu egiten da eta bere gazteluan hartzen du. Afarian zehar Troiako istorioak kontatzen dituzte eta Ulises negarrez hasten da, erreginak zergatik ari den negar egiten galdetzen dio, Ulisesek bere izena aitortu eta etxera eramateko eskatzen die. Feaziarrak laguntzeko prest daude baina bidaia hasi baino lehenago Altzinook bere alabarekin ezkontzeko eskatzen dio. Itakara laguntzen diote. Poseidon hain dago haserre ezen itsasontzia harrizko bihurtzen duen eta feazioen eta hilkorren arteko sarrera buxatzen duen.\nOdisearen eragina.\nOdiseak eragin handia izan du Europa mendabeldeko kulturan, hainbat egokitzapen egin dira besteak beste, literaturan, antzerkian, zinean, telebistako serietan eta komigintzan.\nLiteraturari dagokionez, James Joyceren \"Ulises\" eleberria dugu, Xabier Olarrak euskarara itzulia. Ulises izenburua Odiseako protagonistaren izenaren bertsio latindarretik dator, grezieraz Odiseo eta latinez Ulises. Literaturzale askorentzat XX. mendeko nobelarik garrantzitsuena da \"Ulises\".\nBeste lan batzuetan eragina:"}
{"id": "8832", "revid": "105290", "url": "https://eu.wikipedia.org/wiki?curid=8832", "title": "Makina birtual", "text": "Makina birtual bat makina (konputagailu) baten software bidezko inplementazio bat da, makina fisiko bat bezala programak exekutatzeko gai dena. Birtualizazio kontzeptua IBMren VM/370 sistemarekin agertzen da, 1972an. Ideia nagusia hainbat sistema eragile hardware berean exekutatzea lortzea da. Horretarako, denbora banatuko sistema batek egiten dituen bi oinarrizko funtzioak banatzen dira: multiprogramazioa eta hardwarearen abstrakzioa.\nDefinizioak.\nPopek eta Goldbergen makina birtual bati buruzko definizioa ondokoa izan zen: \u201cbenetako makina baten bikoizketa efiziente eta isolatua\u201d. Gaur egun, definizioak barne hartzen ditu baita benetako hardwarean oinarrituta ez dauden makina birtualak ere.\nSistemako makina birtual batek sistema plataforma osoa eskaintzen du sistema eragile oso baten exekuzioa ahalbidetzeko. Aldiz, prozesuko makina birtual bat programa bakar bat exekutatzeko diseinatua da, prozesu bakar baterako euskarria eskainiz. Makina birtual baten oinarrizko ezaugarri bat zera da: bere barruan exekutatzen ari den softwarea makina birtualak eskaintzen dituen baliabide eta abstrakzioetara mugatuta dagoela \u2013 alegia, ezin dela irten beraren mundu birtualetik.\nTeknikak.\nSistemaren muina makina birtualaren monitorea da, eta hardwarean exekutatzen da, hurrengo software mailan hainbat makina birtual eskainiz. Makina birtual hauek hardware biluziaren kopia berdina dira. Hau dela eta, bakoitzak edozein sistema eragile exekuta dezake."}
{"id": "8835", "revid": "336", "url": "https://eu.wikipedia.org/wiki?curid=8835", "title": "Poseidon", "text": "Greziar mitologian, Poseidon (antzinako grekeraz: \u03a0\u03bf\u03c3\u03b5\u03b9\u03b4\u1ff6\u03bd\u200b, erromatarrez: \"Poseid\u1ed7n\", ahoskera: /pose\u02d0d\u0254\u0301\u02d0\u0300n/, koin\u00e9z: /po\u031esi\u02d0d\u02c8o\u031e\u02d0n/, bizantiarrez: /posi\u00f0\u02c8on/), itsasoetako eta ozeanoetako jainkoa zen, etruskoek Nethuns eta erromatarrek Neptuno (Neptunus) izenez ezaguna. Lurrikaren eta zaldien jainkoa ere bada. Poseidon Pilos eta Tebasen beneratua izan zen, Brontze Aroko Grezia mizenastarrean; baina, geroago, panteoi olinpikoan integratu zuten Hades eta Zeusen anai gisa. Hainbat hiri heleniarren babesle izan zen, nahiz eta Atenasen norgehiagoka galdu, Atenearen aurka. Ereserki homeriko bat eskaini zitzaion.\nKondairaren arabera, mundua hirutan banatu zenean, haren anaia Zeusek lurra jaso zuen, Hadesek espirituen mundua, eta Poseidonek, itsasoa. Zaldizko gurdi batean eta hiruhortz batekin irudikatu ohi da.\nPoseidon hainbat hiritako udal-jainko garrantzitsua zen: Atenasen, bigarren garrantzitsuena zen Atenearen atzetik, Korinton eta Greziako hiri askotan polisaren jainko nagusia zen bitartean.\nAlderdi onari dagokionez, Poseidon uharte berriak sortzen eta lasaitasunean itsasoak eskaintzen hasi zen. Haserretzen zenean edo kasurik egiten ez zitzaionean, lurra bere hiruhortzekin ibiltzen zen eta iturburu kaotikoak, lurrikarak, eta hondoratzeak eragiten zituen. Odisean, Odiseorenganako zuen gorrotoak Itakara itzultzea eragotzi zion. Marinelek Poseidon otoitz egiten zioten bidaia segurua izateko, batzuetan zaldiak sakrifizio gisa eskainita; horrela, papiro zatikatu baten arabera, Alexandro Handia Issosko Gudua baino lehen Greziako kostaldean gelditu zen eta otoitzetara jo zuen, \"Poseidon itsasoaren jainkoari eskatuz, eta horretarako lau zaldiko gurdi bat olatuetara jaurtitzea agindu zuen\".\nPausaniasen arabera, Gea eta Temisekin batera, Delfosko orakuluaren jainkoetako bat izan zen Poseidon, Apolo olinpikoak ordeztu baino lehen. Apolo eta Poseidon lankidetza estuan aritzen ziren eremu askotan: kolonizazioan, adibidez, Apolo Delfikok baimena ematen zuen abiatu eta finkatzeko; Poseidonek, berriz, kolonizatzaileak zaintzen zituen beren bidaian, eta ur garbitzailea ematen zuen fundazio-sakrifiziorako. Anabasisen, Xenofontek soldadu espartar talde bat deskribatzen du pean bat abesten Poseidoni, normalean Apolori zuzendutako himno mota bat.\nDionisok bezala, Menadeak gaixotu baitzituen, Poseidonek ere asaldura mentalak eragiten zituen. Testu hipokratiko batek dioenez, epilepsia mota batzuen sortzailea izateaz erruduntzat jotzen zen.\nEtimologia.\nIzenaren lehen agerpena-edo, B linealez idatzitako Po-se-da-o edo Po-se\u03b8da-\u03c9wae-ne dira, mizenaserazko Poseidaon eta Poseidawono direnak; Homeroren grekoz \u03a0\u03bf\u03c3\u03b5\u03b9\u03b4\u03ac\u03c9\u03bd (\"Poseida\u014dn\"); eolikoz \u03a0\u03bf\u03c4\u03b5\u03b9\u03b4\u03ac\u03c9\u03bd (\"Poteida\u014dn\"); dorikoz \u03bf\u03c4\u03b5\u03b9\u03b4\u03ac\u03bd (\"Poteidan\"), \u03a0\u03bf\u03c4\u03b5\u03b9\u03b4\u03ac\u03c9\u03bd (\"Poteida\u014dn\") eta \u03a0\u03bf\u03c4\u03b5\u03b9\u03b4\u1fb6\u03c2 (\"Poteidas\").\nPoseidonen ohiko epitetoa \u0393\u03b1\u03b9\u03ae\u03bf\u03c7\u03bf\u03c2 \"Gai\u0113ochos\" da, \u2018Lurraren astintzailea\u2019, B linealezko tauletan ere identifikatzen den epitetoa da.\nPoseidon izenaren jatorria ez dago oso argi. Teoria batek honela banatzen du izena: \u2018senarra\u2019 edo \u2018jauna\u2019 esan nahi duen elementu bat (\u03c0\u03cc\u03c3\u03b9\u03c2 \"posis\", pIE \"*p\u00f3tis\"), eta \u2018lurra\u2019 esan nahi duen beste bat (\u03b4\u1fb6 \"da\", dorikoz: \u03b3\u1fc6 \"g\u0113\"), guztira \u2018Lurraren senarra edo jauna\u2019 edo antzeko zerbait lortuz. \nWalter Burkert-en aburuz, \u00abbigarren elementua anbiguoa da etsi-etsian\u00bb, eta interpretazio hau aurkitzen du: \u2018Lurraren ezkontidea\u2019 \u00abfrogaezina\u00bb. Beste teoria batek bigarren elementua dawon hitzarekin lotuta dagoela interpretatzen du, \u2018ura\u2019, Europako hizkuntza indoeuropar batzuetan (esate baterako, sanskrito,'nu:dew); horren ondorioz, Posei-dawn hitza ere \u2018Uren jauna'. Baliteke izenaren jatorria grezieraren aurrekoa izatea.\nNeptuno erromatarra.\nJainko honen aldaera erromatarra, Neptuno, \"Nethuns\" jainko etruskoarekin lotzen da, eta euriaren eta lainoen erromatar jainkoa izan zen, eta zaldiekin ere lotua zegoen.\nBaina Poseidonen gurtza eta mitoa ezaguna egin zen Siziliako greziar kolonietatik Erromarantz hedatzean, eta, orduan, aireko uretako jainkoa zena, ur guztien jainko izatera pasatu zen, baina, nagusiki, itsasoetakoa, bere inguruan Erromatar Inperioa osatuko den horretakoa, Mediterraneo itsasokoa.\nGreziar historiaurrea.\nKontserbatzen diren B linealeko taulatxoei sinesgarritasuna ematen bazaie, po-se-da-wo-ne (Poseid\u00f3n) izena di-u-ja (Zeus) baino maizago agertzen da. Emakumeen aldaera bat ere agertzen da: po-se-de-ia, hau da, ahantzitako jainkosa ezkontide bat, Anfitriteren aitzindaria. Piloseko taulatxoek \"Bi Erreginak eta Poseidon\" eta \"Bi Erreginak eta Erregea\"rentzako sakrifiziorako salgaiak erregistratzen dituzte. \"Bi Erreginen\" identifikaziorik nabariena Demeter eta Pertsefone edo hauen aitzindariena da, ondorengo garaietan Poseidonekin elkartuta geratu ez ziren jainkosak. Poseidon, Knossos mizenastarrean, e-ne-si-da-o-ne (lurraren iragarlea) bezala ere identifikatzen da, izendapen boteretsua (lurrikarak jauregi-kultura minoikoaren kolapsoarekin batera gertatu ziren). Mizenastar kulturan, itsasoarekiko menpekotasun handia zuen horretan, ez zen oraindik Poseidonen eta itsasoaren arteko harremanik azaleratu, eta, olinpiarren artean, zorietara bota ondoren, erabaki zen itsasoa gobernatuko zuela: jainkoa bere erreinua baino lehenagokoa baitzen.\nDemeter eta Poseidonen izenak Piloseko taulatxo batean erlazionatuta daude, non po-se-da-wo-ne eta da-ma-a-te bezala agertzen diren, zotz egiteko testuinguru sakratuan.\nPoseidonek zaldiekin eta itsasoarekin zuen harremana ikusita eta jatorrizko lurralde indoeuroparra itsasotik urrun zegoenez, ikertzaile batzuek proposatu dute Poseidon, jatorriz, jainko-zaldi aristokratiko bat zela, geroago Ekialde Hurbileko ur-jainkosekin asimilatua izan zena eta greziar sostenguaren oinarria lurretik itsasora aldatu zenean.\nNolanahi ere, Poseidonen hasierako garrantzi handia Homeroren Odisean ikus daiteke oraindik, non bera baita, eta ez Zeus, gertaeren eragile nagusia.\nMitologia.\nJaiotza eta haurtzaroa.\nPoseidon Kronos eta Rearen semea zen. Bertsiorik zaharrenean, Hesiodok Teogintzaren. edizioan kontatua, Kronosek irentsi zuen Poseidon berau jaiotzean, baina gero Zeusek salbatu zuen, gainerako anaiekin batera.\nHala ere, mitoaren beste bertsio batzuetan, Poseidonek, bere anaia Zeusek bezala, gainerako anai-arreben patua saihestu zuen, Rea amak salbatu baitzuen, eta arkume-talde batean ezkutatu zuen, moxal batez erditu zela simulatuz, eta moxal bat eman zion Kronosi jateko.\nTzetzesen arabera, Poseidonen umezaina Arne izan zen, nahiz eta berak ukatu zuen Kronos haren bila agertu zenean. Diodoro Siculoren arabera, Rodaseko Telkinek hazi zuten Poseidon, Zeus Kretako Koribanteek hazi zuten bezala.\nIliadan egindako erreferentzia bakar baten arabera, mundua hirutan zatitu zenean, Zeusek zerua jaso zuen, Hadesek azpimundua eta Poseidonek itsasoak, eta lurra komuna zen hiru lurraldeentzat . Odisean kontatzen denaren arabera, Poseidonek Jauregi bat jaso zuen Egas-en. Acaya-n edo Eubean zegoen hirua.\nAtenasen fundazioa.\nAtenea Atenasko jainkosa patroi bihurtu zen Poseidonekin lehiatu ondoren, baina Poseidonek zenbakizko presentzia izaten jarraitu zuen Akropolian bere ordezkoaren, Erekteoaren, formarekin. Urte amaieran Atenasko egutegian zegoen desegite-jaian, Esziroforiak, Atenearen apaizak eta Poseidonekoa prozesioan elkarrekin izaten ziren,\nAtenasen gurtza berezia edukitzearen inguruko eztabaida horretan, Poseidonek bere hirualdekoarekin jo zuen lurra, eta ur-iturri bat sortu zuen: Ateneak olibondo bat eskaini zuen bitartean.\nZeusek, edo hamabi jainko olinpikoek, edo Atikako lehen erregeetako batek (Crope, Erisict\u00f3n edo Crao), erabaki zuten olibondoa lehenik landatu zutela eta, Atenaren patronatuarekin, Ateraren 24. bertsioa lortu zuela. Beste mito bat da Atenastarrek, bozketa bidez, bi diosesetako bat aukeratu zutela. Emakume guztiek bozkatu zuten Atenearen alde eta gizon guztiek Poseidonen alde. Ateneak boto bakar baten truke irabazi zuen eta Poseidonek eskualdea urez bete zuen. Poseidonen haserrea baretzeko, ordutik emakumeek botorako eskubidea izateari utzi zioten, eta seme-alabek ezin zuten amaren izenetik eratorritako izenik izan. 25\nHorren ondoren, porrot egiteagatik haserre, Poseidonek uholde izugarri bat bidali zuen lautada atikora, eta Atenasko herritarrak zigortu zituen. Poseidon hiruhortzak egindako depresioa, itsas urez betea, Erekteionaren iparraldeko sarrerak inguratzen zuen eta zerura irekita zegoen. \u00abGurtzetan, Poseidon Erekteorekin identifikatzen zen\u00bb, adierazi zuen Burkert.26 \u00abMitoak hori sekuentzia kausal bihurtzen du: porrotaren ondorioz haserre, Poseidonek Eumolpo semea Atenasen aurka zuzendu eta Erecteo hil zuen\u00bb.\nAtenea eta Poseidonen lehiaketa izan zen Partenoiko mendebaldeko frontoiko erliebeen gaia, bisitariak iristen zenean zuen lehen ikuspegia. Graves eta beste autore batzuek diotenez, mizenastar garaiko biztanleen eta ondorengo immigranteen arteko liskarraren isla da mitoa. Interesgarria da adieraztea Atenas izan zela itsas potentzia handia, eta Salaminako batailan Persiako flota garaitu zuela.\nGenealogia.\nEzkontideak eta ondorengoak.\nPoseidonen emaztea Anfitrite zen, ninfa eta itsasoko jainkosa zaharra, Nereoren eta Dorisen alaba, eta harekin Bentesicime eta Triton izan zituen. Poseidon heroi askoren aita izan zen, horien artean Teseo ospetsua.\nTiro izeneko emakume hilgarri bat Creteorekin ezkonduta zegoen (harekin seme bat zuen, Aes\u00f3n), baina Enipeo izeneko diosala maite zuen. Tiro Enipeoren atzetik zebilen, eta hark ez zien aurrera egiten. Egun batean, Poseidon, Tirorekin desioz beteta, Enipeo bezala mozorrotu zen, eta Pelias eta Neleo heroiak harekin elkartu ziren. Poseidonek ere abentura bat izan zuen Aloperekin, Cercioren bilobarekin, eta Hipotoonte heroi atikoa jaio zen. Cerciok bizirik lurperatu zuen alaba, baina Poseidonek iturri bihurtu zuen Eleusisetik hurbil.\nPoseidonek satiro lizun batetik erreskatatu zuen Amimone, eta orduan seme bat izan zuen harekin, Nauplio. C\u00e9neo bortxatu ondoren, Poseidonek gizon bihurtzeko nahia eman zion.\nPoseidonen seme-alaba guztiak ez ziren gizakiak izan. Mito arkaiko batean, Poseidon Demeterren atzetik ibili zen behin. Hark ez zituen aurrerapenak onartu, behor bihurtu zen zaldi-talde batean ezkutatu ahal izateko, baina Poseidonek engainua ohartarazi zuen, hazitarako gizon bihurtu zen eta bortxatu egin zuen. Bien semea zaldi bat izan zen, Ari\u00f3n, hitzaren dohaina zuena. Haren ondorengoa Urrezko Beltxinoa ere bada, Poseidonek Teofanerekin duen harremanetik sortua, Teofane ardi bihurtu eta bera ahari bihurtu ondoren. Poseidonek ere Medusa bortxatu zuen Ateneari eskainitako tenplu baten zoruan. Medusa munstro bihurtu zuen. Geroago, Perseok desugertu zuenean, Crisaor eta Pegaso lepotik atera ziren. Poseidonen beste ondorengo batzuk Polifemo ziklopea eta Alokadak izan ziren."}
{"id": "8836", "revid": "237", "url": "https://eu.wikipedia.org/wiki?curid=8836", "title": "Zibilizazio Minoikoa", "text": ""}
{"id": "8840", "revid": "336", "url": "https://eu.wikipedia.org/wiki?curid=8840", "title": "Bizantziar Inperioa", "text": "Bizantziar Inperioa edo Ekialdeko Erromatar Inperioa Antzinaro Berantiarreko eta Erdi Aroko kristau inperioa izan zen, greziar edo heleniar kulturakoa. Hiriburua Konstantinopolis zuen, Bizantzio ere deitua (gaur egungo Istanbul).\nErromatar Inperioaren gainbeherarekin sortu zen, inperio hura bitan zatitu zenean. Mendebaldeko Erromatar Inperioa erori ondoren (476), beste mila urtez eutsi zion ekialdekoak, Konstantinopolis konkistatu zuten arte, hain zuzen (1453). Inperioaren jatorrian dago Dioklezianok ekialdeko muga lurraldeak babesteko ezarri zuen bitariko gobernua, Galeriok mantendu zuena. Konstantinopolis antzinako Bizantzio hiriaren gainean eraikitzeko erabakiak eta, batez ere, Konstantinoren hura inperio osoko hiriburu bihurtu nahiak (330) Inperioaren banakuntza ekarri zuen, Teodosio I.a hil ondoan (395). Semeen artean banatu zuenean, Arkadiori sortaldea egokitu zitzaion eta Honoriori, sartaldea. Ekialdeko Inperioa hego Danubiotik Ipar Mesopotamiaraino hedatzen zen, lur hauek barne zirela: Balkanak, Asia Txikia, Zipre, Kreta, Siria, Palestina, Egipto eta Ipar Mesopotamia.\nIzena.\nOro har, 476an azken erromatar enperadorea (Romulo Augustulo) boteretik kendu zuten arte \"Ekialdeko Erromatar Inperioa\" deritzo; eta, ordutik aurrera, \"Bizantziar Inperioa\". Dena dela, klasifikazio historiografiko horrek azken mendeotako Mendebaldeko Europako ikuspegia besterik ez du erakusten. Izan ere, bizantziarrek beren inperioa desagertu zen arte beren burua erromatartzat zuten; haientzat beren inperioa Erromatar Inperioa zen eta, beraz, \"Erromatar Inperioa\" edota \"Azken Erromatar Inperioa\" izenak ere erabil daitezke.\nHistoria.\nEkialdeko Erromatar Inperioa.\nArkadio izan zen ekialdeko lehen enperadorea. Haren agintaldian (395-408) bisigodoek inbaditu zuten inperioa, Alariko buru zutela (395). Erlijio gatazkak ez ziren lehen urte horietan amaitu, ezta Teodosio II.a eta Martziano enperadoreen garaietan ere (408-457). Teodosioren Kodeak agindu eta Teodosio II.ak ekialdean eta Valentiniano III.ak mendebalean berretsia zuten Inperioaren batasuna, kolokan zegoen Atilaren eta barbaro herrien erasoak zirela eta. 476. urtean, Mendebaldeko Inperioa, erabat hautsirik, godoen eskuetan geratu zen, eta Zenon I.a Ekialdeko Inperioan nagusi izan zen (474-491). Hala eta guztiz ere, Danubiotik behera zetozen eslaviarren aurka borrokatu behar izan zuen ekialdeko Inperioak (Anastasio I.a, 491-518).\nErlijio krisiek, bestalde, bizi-bizirik zirauten (monofisistak) eta gizarteko gatazkek garrantzi handia izan zuten (Nika altxamendua, 532). Justiniano I.ak berriztatze lanak egin zituen administrazioan (Justinianoren Kodea, 529) eta saiatu zen Inperio osoaren batasuna lortzen (Sartaldearen errekonkista). Enperadore horren garaian izugarri zabaldu zen artea. Atenasko eskola paganoak itxi ondoren (529), Konstantinopolis kristau helenismoaren gune nagusi bihurtu zen. Baina lurralde hedatzeak ez zuen luzaroan iraun.\nHeraklidearren garaia.\nJustino II.aren erreinaldiaren ondoren (565-578), lonbardiarrek Italiako alde handi bat hartu zuten (568), eta Leovigildok Hispaniako hiri batzuk konkistatu zituen (572). Avaroen, persiarren eta eslaviarren inbasioek ahuldua zeukaten inperio hura indartu zen zerbait Heraklio I.ak persiarrak Siriatik (611-628) eta Palestinatik (630) egotzi zituenean (610-641). Arabiarrei, ordea, ezin izan zien aurre egin.\nHaren ondorengoek (Konstantino III.a, Heraklio II.a eta Konstante II.a, 641-668) arabiarrek mozturiko inperioa jaso zuten, Armenia (636), Mesopotamia (635-639), Siria (636-640), Palestina (636-638) eta Egipto (639-642) galtzean geratu zen inperio zatia, alegia. Konstantino IV.aren garaian (668-685), Konstantinopolis hartu nahi zuten arabiarrei eutsi bazieten ere (678), ezin oztopatu izan zituzten bulgariar inbasioak. Erlijioz ere banatuta zeudenez, beste erlijio krisi bat sortu zen Heraklio II.aren eta Konstante II.aren garaian (montheletak).\nErromarekiko gatazkak.\nInperioa heleniartu eta ekialdeko kutsuz hornitu zuten heraklideen aldia, Justiniano II.aren garaian amaitu zen (685-695, 705-711). 695. eta 705. urteen bitartean, Leontziok eta Tiberio III.ak Justiniano II.a agintetik kendu zuten, eta Iparraldeko Afrikako probintzia galdu zuen Bizantziok. Horren ondoren, matxinada ugari egin zituen armadak. Leon III.ak (717-741) inperioa berriz antolatu zuen, eta arabiarren erasoei eutsi zien. Ondoko enperadoreek jarraitu egin zuten antolaketa lana, baina bizirik zirauten erlijio gatazkek Erromako eta Inperioko elizen banaketa ekarri zuten, Ravenako exarkerria galdu ondoren (751). Orduan, Erromako Eztebe II.a aita santuak (754-756), frankoen babespean jarrita, Elizaren Estatuak sortu zituen.\nArabiarren eta, batez ere, bulgariarren aurkako gerrek ez zituzten erlijio borroka eta esetsaldiak bigarren mailan utzi. Ikonoklastak berriz ere nagusi izan ziren Leon V.a (813-820), Mikel II.a \"Totela\" (820-829) eta Teofilo (829-842) enperadoreen garaian. Kanpoaldean, Bizantziok Kreta (826) eta arabiarrek konkistaturiko Sizilia (829) galdu zituen. Barealdi baten ondoren, kristau ortodoxia berriz ere indartu zen Teodora erregeordearen erreinaldian (842-856), baina Mikel III.a \"Hordia\"ren garaian (842-867) Zirilok eta Metodiok bultzaturiko kristautzeak eta Fotios Konstantinopolisko patriarka izendatzeak ezadostasun gehiago ekarri zituzten Erromako eta Bizantzioko kristau elizen artean.\nMazedoniar dinastia.\nBasilio I.a (867-886) mazedoniar dinastiaren sortzaileak egoera baretzea lortu zuen. Ondorengoek, Leon VI.a Jakituna Fotiosen ikasleak (886-912) eta Konstantino VII.a Porfirogenetak, aurrekoen bide berari jarraitu zioten aurrekoaren lanari, eta X. mendean Bizantziok susperraldia izan zuen Erroman I.a, Erroman II.a \"Teofano\", Nizeforo II.a Fokas eta Joan I.a Tzimiskes enperadoreen eskutik.\nGarai horretako Inperioaren aldi gorena Basilio II.a Bulgaroktono (\"Bulgariarren Hiltzailea\", 976-1025) enperadorearekin etorri zen: aurreko enperadoreek konkistaturiko lurraldeei eusteaz gainera, aristokrazia lurjabearen matxinada zapaldu zuen errusiarren laguntzaz, eta, gerra gogor baten ondoren, Bulgaria hartu zuen (1018). Ondoko enperadoreen garaian, galdutako onurak berreskuratu zituen aristokraziak arian-arian, eta Erromaren eta Bizantzioren arteko zisma betiko gauzatu zen (Ekialdeko Zisma, 1054). Seljuktarren eta normandiarren lehen erasoek arras ahuldu zuten inperioa ondoko urteetan.\nKomnenotarren dinastia (1081-1185).\nKomnenotarrak militarren eta probintzietako aristokraten arteko lotura izan ziren; lurraldeari eustea izan zuten helburu. Alexo I.ak (1081-1118) aurre egin zien normandiarrei eta Joan II.ak (1118-1143) petxenegoak ohildu zituen betiko Bizantziotik. Alabaina, Lehen Gurutzadaren etorrerak (1097) eta Emanuel I.aren eta Alexo II.aren mendebalekoen aldeko politikak latindarren hilketa (Konstantinopolis, 1183) eta Serbia edo Bulgariaren galera (1183-1185, Isaak II.) eragin zuten.\nArtea eta kultura.\nMazedoniarren eta komnenotarren garaian (IX-XII. m.) arteak eta letrak oso garai oparoa izan zuten: Fotiosen entziklopedia, Kephalaren antologia grekoa, Suidasen lexikoa, Simeon Metataphrastoren hagiografiak, Digenis Akritaten epopeia eta kantuak dira lekuko. Hauxe izan zen Konstantinopolisko Unibertsitatearen garai oparoena (Psellosen joera arrazionalista). Arkitekturak eta arteak, mosaikoetan batez ere, Bizantzioko kulturaren erakusgarri handienetakoak utzi dituzte: San Marko katedrala (Venezia), Daphni (Atika), Hosios Lukas (Fozida). Bizantzioko artea Hego Italia, Sizilia, Venezia, Errusia, Bulgaria, Serbia eta Errumaniara hedatu zen XIII. mendetik aurrera.\nKonstantinopolisko Latindar Inperioa.\nIsaak II.aren ondoren, erregetzarako izan ziren istiluek gurutzatuen sarrera erraztu zuten, eta 1204. urtean IV. gurutzadako gudariek Konstantinopolis hiria hartu zuten. Konstantinopolisko Latindar Inperioa (Balduin I.a, 1204-1261) jaioa zen Bizantziokoak hondora jo zuenean. Veneziako errepublikaren eta zaldun frankoen artean banatua zegoen. Bizantzioz gainera, Atenas, Akhaia, Tesalonika eta beste hiri heleniar batzuk hartzen zituen. Bizantzioko inperioak aurre egin zion egoera berriari: Epiro, Trebizonda eta Nizeako estatu txikietan oinarriturik, eta ohiturei nahiz kulturari beti leial jarraituz, bizantziarrek latindarrak agintetik egotzi zituzten 1261ean, Mikel VIII.a Paleologo buru zutela.\nPaleologoen garaia eta otomandarren etorrera.\nPaleologoen dinastiak (1261-1453) inperioa berregitea lortu bazuen ere, lurralde handiak galdu zituen: Peloponeso eta uharte grekoak latindarren esku geratu ziren, Androniko II.a (1282-1328) eta Androniko III.a (1328-1341) enperadoreen garaian turkiarren eta serbiarren erasoak areagotu egin ziren, eta Joan V.a Paleologoren garaian (1341-1391) ondorengoen arteko gatazkak larriagotu egin ziren berriz ere. Asia eta Balkan aldetik erasoka ari ziren otomandarrei eutsi ahal izateko, Emanuel II.a Paleologo (1391-1425) eta Joan VIII.a Paleologo (1425-1448), Basilio Besarionek lagunduta, mendebalekoen laguntza jasotzen saiatu ziren arren, otomandarrak Konstantinopolisen sartu eta inperioaz jabetu ziren (Mehmed II.a, 1453).\nKonstantino IX.a (1448-1453) hil egin zen gudu hartan. Hala eta guztiz ere, Paleologoen garaiko arteak eta kultura emaitzek arrakasta handia izan zuten Europan XIV-XVI. mendeetan. Literaturan, Planudioren lana (alegiak, bilduma eta itzulpenak); historian, Joan Kantakuzenos, Gregoras, Dukas, Kalkokondule; filosofian, Gregoraren eta Palamasen arteko gatazkak, Kudonesen aristotelismoaren eta platonismoaren arteko sintesia, Platon eta Besarionen teoria kontrajarriak. Bi eskola handiri esker hedatu zen pintura (freskoak, ikonoak): Kretakoa (Mistra, Peloponeso) eta Mazedoniakoa (Athos, Tesalonika, Mazedonia eta Errusia). Bi eskolek bat egin zuten XVI. mendean.\nInperioaren amaiera.\nKonstantinopolis (1453) eta Mistra (Peloponeso, 1460) konkistatuak izan ondoren, Bizantzioko inperioa erori zen erabat 1461. urtean, otomandarrek Trebizonda hartu zutenean.\nHala ere, inperio haren sentimendu nazionalak ez dira galdu, gaur egungo Greziako biztanleek beren burua tradizio bizantziarraren jarraitzailetzat ikusten baitute.\nInperioaren ondorena.\nBizantziar Inperioa Behe Erdi Aroko kristau estatu egonkor eta boteretsuena izan zen, eta hainbat mendetako gudu etengabeek txikitu eta desagerrarazi zuten. Bizantzioren gainbeheraz geroztik Mendebaldeko Europan boteretsu bihurtu ziren estatuetan, Ekialdeko Inperioa lizun eta dekadentea izan zelako ikuspuntua zabaldu zen: ikuspuntu hori ezin izan da XX. mende arte zuzendu.\nIzenak izen, antzinako inperio hura erabakigarria izan zen iritsi zaigun jakituria klasiko urria gorde eta ezagutarazteko, bai eta lehen urteetako kristautasuna batu eta moldatzeko ere. Mendebaldeko Inperio Erromatarra suntsitu zuten germaniar eta eslaviar herri guztiekin lehiatu zen, ostrogodo, bisigodo, bandalo, alano, avaro, eslaviar, bulgariar eta abarrekin. Atila eta haren hunoen sarraskiak pairatu zituen, azken persiar inperioen kolpe eta etengabeko jipoiak. Islama azaldu eta munduan zehar barreiatu zenean, arabiarrek, turkiarrek eta bestek ezin izan zuten fede berria Bosforotik haratago barreiatu, harik eta inperioa amaitu zen arte. Bizantziar Inperioan sortu zen gaur egungo eliza ortodoxoa eta Konstantinopolistik igaro ziren ekialde urruneko zeta eta espezieak. Genghis Khanen botereak ez zituen gainditu Konstantinopolisko harresiak."}
{"id": "8843", "revid": "124047", "url": "https://eu.wikipedia.org/wiki?curid=8843", "title": "Sumer", "text": "Sumer (edo \"Shumer\", \"Sumeria\", \"\u0160umer\") antzinako Mesopotamiaren parte zen eskualdea da, Eufrates eta Tigris ibaien arteko lurralde oparoan.\nSumertarrak munduko lehen zibilizaziotzat hartuak dira. Haien jatorria ezezaguna da eta hipotesi ugari dago. Hipotesi zabalduenen arabera, bertako gizataldeen eta Iran zein Indiakoen arteko nahasketaren ondorio dira sumertarrak.\nSumertarrek euren lurraldeari \"Kengi (ki)\" zeritzoten. Termino honen akadierazko forma \"mat Sumeri\" da, hots, \"Sumerren lurraldea\".\nHistoria.\nSumerren historian garai desberdinak bereizi dira:\nLehen biztanleak.\nObeid Aroa (ca. K.a. 6500 - K.a. 3800) ere deitua. Mesopotamia beherean lehenengo giza-kokalekuak Neolitotik aurkitzen dira. Horrela dugu Jarmo (K.a. 6700. urtetik - K.a.6500 urtera). Kalkolitikoan edo Kobre Aroan Hassuna-Samarra kultura (K.a. 5500 - K.a. 5000), El Obeid (K.a. 5000-K.a. 4000), Uruk (K.a. 4000-K.a. 3200) eta Yemdet Nasr (K.a. 3200-K.a. 3000) ditugu. Garai horietatik ez dira idazkunik gelditzen eta aurkitutako kaskezurretatik ere ezin da informazio handirik atera herri horien jatorria kokatzeko: burezurren artean badira dolikozefaloak eta baita brakizefaloak ere. Badira arraza armeniarraren aztarnak ere. Aurkitutako eskulturetatik ere saiatu dira informazioa ateratzen, baina nekez jakin daiteke oso pertsona idealizatuak ziren edo benetan horrelakoak ziren. Sumertar herriaren jatorria eztabaidapena dago oraindik. Aditu batzuen ustez estepetatik etorritako herria izan liteke; beste teoriaren arabera, Indus ibaiaren ondoko Mohenjo-Daro hiriaren sortzaileak eta handik etorritakoak izan zitezkeen sumertarrak (K.a. 2600-K.a. 1800).\nUruk Aroa.\nUruk Aroa K.a. 3800ean hasi eta K.a. 3200ean bukatzen da, eskualde honetan Kalkolitoaren azken milurtekoan. Egile batzuek aro honen azken etapatzat jotzen dute hurrengo aroa den Yemdet Nasr Aroa. Aro honetako aurkikuntzarik garrantzitsuenak Uruken daude, Obeidetik kilometro gutxira. Uruk Eufrates ibaiaren behe ibilguan dagoen herri txiki bat da, aroari izena eman diona. Uruk Bibliako \"Erec\" da, eta arabieraz \"Warka\" izena jaso zuen. Garai eta inguru horietan gizateriarentzat ezinbesteko garrantzia izango duten bi aurkikuntza gertatu ziren: gurpila, K.a. 3500. urtean, eta idazketa, K.a. 3300. urtean; azken urte honetakoak dira idazkera kuneiformez idatzitako lehenengo buztinezko taulatxoak. Idazketa horietan sumertarrak indoeuroparrak ez zirela baieztatzen da, ezta kamitak, semitak edo elamitak ere zeren eta taulatxoen hizkuntza eranskaria baita.\nAro Dinastiko Zaharra.\nAro hau K.a. 2900tik K.a. 2340 urtera doa. Uruk kulturaren zabalpenak Mesopotamia osoan sumertar kulturaren sortzea ekarri zuen. Lurralde osoan hiriak joan ziren sortzen. Hiri berriek harresien presentzia nabarmena partekatzen dute, eta hortik ondoriozta daiteke haien arteko gerrak eta hirien aurkako erasoak ohikoak zirela. Gizarte eredu horren zabaltzearekin batera idazketarena etorri zen. Hasiera batean idazten ziren testuak administratiboak baziren ere, laster tenploetako eskulturetan hasi ziren agertzen horrela literaturatik gertuago beste maila erakusten.\nNahiz eta idazkera ezagutu, garai honen historia oso gutxi ezagutzen da. Bada sumertar erregeen zerrenda bat, baina hor ageri diren datak ezinezkoak dira. Antza denez zerrenda horiek berantiarrak dira, hau da, K.a. XVII. mendean hasi ziren idazten eta sortzerakoan helburua historia gordetzea baino gehiago erregeen leinuen antzinatasuna azpimarratzea zen. Erregeen izenen inguruan ere zalantza handiak daude: batzuk benetan izan zirela ikusi baldin bada beste askorena historikoki ez da datu fidagarririk aurkitu. Beraz, aipatutako zerrendetan datu historikoekin batera, elezaharretakoak nahasten ziren.\nAkadtar nagusitasuna.\nK.a. XXIV. mendean, K.a. 2350. urtearen inguruan, Sargon Akadekoak, akadtar jatorriko usurpatzaileak, Kish hiria menderatu zuen. Hiriburu berri bat sortu zuen, Agade eta gainontzeko sumertar hiriak konkistatu zituen, Lugalzagesiri, Ummako erregeari garaituz. Ordura arte Umma izan zen hiri nagusia baina garaipen horren ondoren boterea Sargonen eskuetara pasa zen. Hau izan zen historiaren lehen inperioa, Sargonen ondorengoek jarraituta. Inperioa mantentzeko errebolta askori aurre egin behar izan zuten, garrantzitsuena Naram-Sin konkistadorearen bilobak aurrera eraman zuena. Akadtarren nagusitasunarekin sumertar hizkuntza eta kulturaren dekadentzia hasi zen. Inperioak K.a.\nK.a. 2340tik K.a. 2190 ingurura arte iraun zuen. Haren desagerpena matxinaden eta herri amorriten, bereziki guti (antzinako herria)gutien inbasioen ondorioa izan zen. Behin inperioa erorita lurralde osoa horrelako tribuen mende gelditu zen eta hiri-estatuetan bortxaz ezarri ziren ere bai. Batez ere txikitutako Agade hiriaren inguruan bildu ziren. Sumertar kronikek herri hauen deskribapenak eta balorazioak oso ezkorrak egin zituzten, barbaroen hordak moduan. Dena dela, agian errealitatea ez zen hain bortitza izan zeren eta hiri batzuetan arteen loratze berri bat eman zen, esaterako Lagash hirian, Gudea ensiren agindupean. Halaber, Lagashen urrutitik ekarritako materialak (diorita, urre, Libanoko zedro) aurkitu egin dira eta horrek merkataritza mantendu zela esan nahi du zalantzatik gabe. Hegoaldeko hiriek, bestetik, Uruk eta Ur, IV. eta II. dinastietan goraldi garaia ezagutu zuten. Beraz, gutiak ez bide ziren sumertarrek esaten zuten bezain basatiak.\nSumertar pizkundea.\nGarai hau K.a. 2112tik - K.a. 2004 urtera arte kokatzen da. Buztinezko taulatxo batean aurkitutako informazioaren arabera, K.a. 2100ean Utu-hengalek, Urukeko erregeak guti gobernatzaileak garaitu eta kanporatu zituen. Haren arrakasta, ordea, ez zen luzaro izan: Ur-Nammuk, Ur hiriko erregeak, lurralde osoaren hegemonia eskuratu baitzuen. Hori Ureko III. dinastia izan zen, baita ere \"sumertar pizkundea\" izenaz ezaguna. Hegemonia horren ondorioz sortu zen inperioa Sargon Akadekoak lortu zuen parekoa izan zen, agian gehiago. Sargonengandik inperio bateratzailearen ideia hartu zuten, alegia, eta haien erregeen denominazioan ere adkadiarrena imitatu zuten: \"Sumer eta Akadeko erregeak\".\nUr-Nammuren ondoren Shulgik, haren semea, boterea eskuratu zuen. Shulgik elamdarren inperioraren aurka borrokatu zen lehen eta, ondoren, Zagros mendietan babesten ziren tribu nomaden aurka. Shulgiren ondoren haren semea etorri zen, Amar-Suen, eta, geroago, honen anaia, Shu-Sin eta beste bat, Ibbi-Sin. Azken horren garaian Arabiatik amorreoen erasoak handitu ziren eta K.a. XXI. mendean azken sumertar inperioa erori zen. Hortik aurrera nagusitasuna akadtar kulturarena eta, geroago, Babiloniakoarena izango zen. Moduz batez hauek izan ziren sumertarren oinordekoak.\nSumerren amaiera.\nUr hiriaren hirugarren dinastia, krisi politiko eta Elamen erasoa pairatu ondoren, K.a. 2004 inguruan erori zen. Poliki-poliki sumerieraren garrantzia itzaltzen joan zen. K.a.XIX. mendearen inguruan sumeriera Mesopotamian kanpoko hizkuntza bezalako trataera zuen eta erlijio-hizkuntza bezala baztertuta gelditu zen. Printzipioz, bestetik, sumertar hiri nagusiak (Nippur, Ur) hizkuntza eta kulturaren fokoak jarraitu zuten izaten eta Babiloniako lehen dinastiaren garaian (K.a.XVIII. mendean) berrindartu ziren modu batez. Baina matxinadetan parte hartu ondoren hiri hauek abandonatu zituzten eta Sumerreko eliteak Akad herriaren aldeko beste hirietara ihes egin zuten; han haien tradizioekin jarraitu zuten oraindik. Sumertar hiriak berriro jendeztatu zirenean, ordea, K.a. XV. mendea baino lehen, Babiloniako Kasita dinastiaren garaian, Sumer herriaren aztarnak eta hizkuntza desagertuak ziren.\nErlijioa.\nSumerko erlijioa politeista zen. Bere, eta bere oinordekoen historia luzean hainbat aldaketa eman ziren haien panteoian eta jainko eta jainkosen funtzioetan eta garrantzian aldaketak eman ziren. Bestalde, mitoen moldaketa eta berridazketa ugari egin ziren, askotan, interes politikoei begira. Horregatik, epopeia baten protagonista bezala, pertsonai edo jaiko/jainkosa ezberdinak ager daitezke. Edo adibidez, aita-ama anai-arreba diferente egon daitezke mito batean edo bestean.\nBadakigu sumertarrak garai historikoen hasieratik, semitak ziren akadtarrekin nahasita bizi izan zirela, Sargon I. errege akadtarra, 2300. urtean bere erreinua zabaldu haurretik, \"garai aurredinastikoetan\", alegia. Sargon ondoren, akadiera izan zen Sumerko hizkuntza ofiziala. Akadieraz idatzi ziren erlijio-liburu, jainkoen zerrenda edo mito gehienak, nahiz eta sumeriera mantendu zen erlijio hizkuntza bezala. Horregatik saila da bereiztea zeintzuk diren sumertarrak eta zeintzuk akadtarrak. Nahasketa honetatik sortutako erlijioa gerora ere mantendu zen. Babiloniarrek (2000. urtea \u2013 539 K.a.), akadtar eta sumertar haien nahasketa politiko-kulturala, Mesopotamiako ( Sumer - Akad - Asiria - Babilonia) erlijioaren azken jarraitzaileak izan ziren. Hauen garaietan idatzi ziren epopeia eta poema garrantzitsuenetarikoak nahiz eta aldaketa eta berrikuntza garrantzitsuak ere egin ziren.\nSumertarrak aitzindariak izan ziren erlijio kontuetan. Guk dakigula, haien mitoetan lehen aldiz agertu ziren Itun Zaharrean aipatzen diren hainbat istorio. Hala nola, Uholde Nagusia, lehen gizakia buztinaz egina izanarena, etab.\nHauek izan ziren jainko/jainkosa garrantzitsuenetarikoak:\nBi triada garrantzitsu zeuden:\nTriada kosmikoa:\nIzarretako triada:\nArkitektura.\nTenplua zen sumertarren hirietan ekonomiaren eta erlijioaren erdigunea ; gainerako etxeak tenpluaren inguruan kokatzen ziren. Eraikuntza multzo bat zen, santutegiak, kaperak, biltegiak, lantegiak eta idazlarientzako bulegoak zituena. Eraikuntza multzoaren erdian, plataforma baten gainean, hiriko jainkoaren tenplua zegoen.\nHasieran, plataforma horiek ez ziren oso handiak, baina gero eta handiagoak egin zituzten, adreiluzko egitura erraldoi karratuak bihurtu arte: ziguratak. Ezagutzen den zigurat zaharrenetako bat Uruk hirikoa da, K.a. 3000. urte ingurukoa. Adreiluzko horma makurtuak dituen tontor txiki moduko bat da, 12 metro garai. Tenplua plataformaren gainean zegoen eta bertara iristeko eskailerak eta aldapak zituen. Santutegiko hormak oso sendoak ziren, karez zurituak eta uniformeki banatutako sakonunez eta irtenunez apainduak.\n\"Cella\" zen tenpluko gune nagusia, tenpluaren luzera osoa hartzen zuen areto estu bat. Hego-mendebaleko aldean zuen sarrera, halako moduan non sinestunek angelu guztiak inguratu behar zituzten bertara iristeko (ardatz hautsiko sarbidea). Iparralderago, Diyalako eskualdean, Khafadjeko tenplua dago, \"Tenplu obala\" ere deitua, Urukekoa ez bezalako eredu baten arabera egina baita. K.a. 2700. urte aldera eraiki zen. 103 metroko luzera eta 74 metroko zabalera zuen, hiru mailatan mailakatutako plataforma garai baten gainean eraikia zen, eta inguru osoan zuen harresi obal bikoitz batez hiritik bereizia. Beste tenplu batzuek bezala, biltegiak, sukaldeak eta eskribauentzako langelak zituen barruan.\nHilobi arkitekturan, aipagarriak dira Ur hirikoak. Partikularren hilobiak hobi lauki-zuzen soilak ziren; han hondoan uzten zen hilaren gorpua, harenak izandako zenbait gauzarekin. Errege hobiak, berriz, konplexuagoak izaten ziren. Lau hobi mota bereiz daitezke: lau ganbera eta malda dituena; ganbera bakarra eta adreiluzko ganga dituena; lubakia duena eta ganberarik ez; eta ganbara bakarra eta barnean patioa duena. Guztiak dira harriz edo adreiluz eginak.\nEskultura.\nSumertarren eskulturaren oinarrizko forma zilindroa eta konoa ziren. Egiptoarrena, berriz, kuboa izan zen. Mesopotamiako eskulturak oinarrizko forma horri eutsi zion beti, are forma konplexuagoak hartu zituenean ere.\nDinastien aurreko arotik egosi gabeko buztinez eta terrakotaz egindako buru batzuk besterik ez dira gorde, pintura hondakinak dituztenak. Guztietan aipagarriena Uruk hirian aurkitutako emakume burua da, gurtzeko eskultura batena, segur aski.\nOsorik gorde diren eskultura zaharrenak Tell Asmarkoak dira. Handienak 75 cm ditu eta landarediaren jainkoa irudikatzen du, \"Abu\". Gainerakoek, handienetik hasita, ama jainko bat, apaizak eta izaki jainkotiarrak irudikatzen dituzte. Estatuaren tamainarekin alderatuz, oso begi handiak dituzte denek, eta jainko-jainkosek besteek baino begi nini handiagoak gainera. Hala gorputzak nola aurpegiak eskematikoak dira, begiek beregana dezaten arreta osoa.\nMetalgintza eta bitxigintza.\nMetalak lantzeko antzean brontzea beste material batzuekin konbinatzen zen, zur, urrezko xafla eta lapis lazuliarekin. Lanik aipagarrienetako bat \"Urko akerra\" da, Urko hilobietan aurkitua (K.a. 2600 urte inguru); metro erdiko goratasuna du, eta euskarri gisa erabiliko zen segur aski : aker bat da eta zutik dago, zuhaixka loratu batean bermaturik.\nAipagarriak dira, baita ere, \"tarazea\" lanak, hau da, zurean txertatutako maskor eta harri puskez egindako mosaiko modukoak, hala nola Urko mosaikoa (British Museum, Londres), 20 x 48 cm-ko zurezko kutxa baten apaingarria, non gerrako eta bakealdiko eszenak eta gai mitologikoak irudikatzen baitira."}
{"id": "8845", "revid": "8936709", "url": "https://eu.wikipedia.org/wiki?curid=8845", "title": "Meiji Berrezartzea", "text": " \u2014Meiji Iraultza izenaz ere ezaguna\u2014 Japoniak 1866tik 1869ra bitartean egindako egitura politiko eta sozialen aldaketa da. Meiji Berrezartzea, hortaz, Edo Aroaren eta Taish\u014d Aroaren arteko epea da.\nMeiji Berrezartzak Japonian indarrean zegoen Shogun erregimen despotikoa erorarazi zuen. Erregimen horretan, Shogunak botere osoa zuen, Europako feudalismoaren antzeko egoeran. 1853ra arte, Japoniak ez zuen inolako kanpo harremanik izan, Txinarekin eta Holandarekin izan ezik. Urte hartan, AEBetako armadaren itsasontziak iritsi ziren Japoniako kostaldera, merkataritza itun bat eskatzeko helburuarekin. Japoniarrek gertakari hori \"Kuro-fune raik\u014d\" (itsasontzi beltzen etorrera) izenaz ezagutzen dute: gerra armada modernorik ez zutenez, japoniar gobernuak ituna izenpetu behar izan zuen.\nGertaera horrek munduan bakarra izan zen prozesua abian jarri zuen: Meiji iraultza. Klase menperatzailearen (aristokrazia) zati handi batek aldaketaren beharra ikusi eta pribilegioei uko egin zien. Iraultzaile haiei \"Ishin shishi\" deitu zitzaien. Shogun erregimenaren aldekoek \"Shinsengumi\" izeneko indar paramilitarra osatu zuten iraultzaileen aurka besteak beste. 1867an, iraultzaileek Shogun erregimenaren aldekoei aurre hartu zieten. Bost hilabeteren ostean (Boshin Gerrak esaten zaie), Shogun erregimenak amore eman zuen. Hala ere, beste hainbat fakziok borrokan jarraituko zuen 1869ko ekainera arte, Ezon (egun Hokkaidon) errenditu ziren arte.\n1868an Meiji Berrezartzeari ekin zitzaion bete-betean: samuraien pribilegioak deuseztatu ziren; jende arruntak deitura izateko aukera eskuratu zuen (ordu arte, aristokraziaren pribilegioa zen), etab. Aldaketa horiek ezegonkortasun handiko epea eraman zuten Japoniara, altxamendu ugari gertatu baitziren. Lau hamarkada itxaron behar izan zen egonkortasunera itzuli arte, Japonia potentzia militar eta ekonomikoa bihurtuta.\nMendebaldar bihurtzeari uko Japonian.\nAldaketa horiek ez ziren denen gustukoak izan, eta \"shogun\" erregimenaren aldekoek ondorengo arrazoi hauek zerabiltzaten aldaketari aurre egiteko, japoniar batek idatzi zuenez:"}
{"id": "8846", "revid": "536", "url": "https://eu.wikipedia.org/wiki?curid=8846", "title": "Satelite natural", "text": "Satelitea beste objektu baten inguruan grabitatzen ari den gorputza da. Normalean, planeta baten inguruan biratzen diren astroak izendatzeko erabiltzen da.\nSatelite naturalak denboraren poderioz unibertsoaren handitasunean beste gorputz batzuen topaketetatik sortuak dira. Izarren inguruko orbitan dabiltzan sateliteei planeta deritze; adibidez, Lurra. Planeten inguruan orbitan dabiltzanei, berriz, satelite deritze, nahiz eta ilargi ere deitzen zaien, Lurraren sateliteari erreferentzia eginez.\nEguzki-sisteman diren planeta guztiek, Merkuriok eta Artizarrak izan ezik, satelite naturalak dituzte. Sateliteak eta planeta nanoak kontuan harturik, 174 satelite natural aurkitu dira eguzki-sisteman. Jupiter da satelite gehien duen planeta, 63 baititu aztertuak. Lurrak bakarra du: Ilargia; Martek 2 ditu; Saturnok, 62; Uranok, 27; Neptunok, 13; Pluton ez da benetako planeta, baina lau satelite ditu; Erisek, 1. Sateliteak elkarren oso desberdinak dira tamainaz; batzuek zenbait kilometroko diametroa baizik ez dute, hala nola Marteren eta Jupiterren zenbait satelite. Beste gutxi batzuk, ordea, Merkurio planeta baino handiagoak dira; esate baterako, Saturnoren Titan eta Jupiterren Ganimedes eta Kalisto. Sateliteen konposizioa ere era askotakoa izan daiteke; Ilargia, adibidez, harritsua da; Saturnoren Entzelado satelitea, berriz, gehienbat izotzez osatuta dago.\nEguzki-sistemako sateliteen sailkapena.\nGure eguzki-sisteman sateliteak era honetan sailkatu daitezke:\nSatelite guztiek haien orbita grabitatearen eraginez gauzatzen dutenez, argizagi nagusiaren mugimenduan ere eragiten dute. Fenomeno honi esker aurkitu ahal izan ditugu, hein handi batean, gure eguzki-sistematik at dauden planetak.\nSateliteen sateliteak.\nGaur arte, ez dira \"sateliteen sateliterik\" aurkitu, hau da, satelite natural baten inguruan orbitatzen duten satelite naturalik. Hala ere, badakigu argizagi nagusiaren itsasaldiaren indarrek ezegonkor egingo luketela aipatutako sistema, kasu gehienetan.\nHaatik, Rea (Saturnoren satelite naturala) orbitatzen duen eraztun-sistema bat, ustez, atzemateak kalkuluak berrikustea ekarri du eta zientzialariek ebatzi dute, satelite horren inguruan orbitatzen duen argizagiak orbita egonkor bat edukiko lukeela. Horrez gain, ustezko eraztun horiek estuak izan beharko luketela pentsatzen da, artzain-sateliteetan gertatu ohi den moduan. Hala ere, Cassini zundak egindako argazkietan ez da lortu Rearen inguruan eraztunik bereiztea.\nJapetok, Saturnoren satelite naturalak, antzina satelite bat eduki zuela ere proposatu da, honek haren ekuatoreko gandorra azalduko luke.\nSatelite handiak.\nIlargia Lurraren satelite natural bakarra da, eta haren inguruan grabitatzen du. Ilargiaren osaera, egitura berezia eta bilakaera geologikoa ezagutu direnetik, gaur egun satelitetzat ez baina planetatzat hartzeko joera dago, Merkuriorekin gertatzen den bezalaxe.\nKanpoaldeko planeten satelite handi gehienek izozturik eta kraterrez josirik dute azala. Io da salbuespena, Galileok aurkitutako Jupiterren lau sateliteetako bat, sufre ugariko sumendi egitura pila bat baitu, eta horren ondorio dira haren kolore biziak.\nSumendi jarduera bizia izan du satelite horrek inondik ere, beste planeta batzuen grabitazio eraginak sortua seguruenera.\nEuropak, Ganimedesek eta Kalistok, hiruek azala izoztua badute ere, oso azal mota desberdina dute, zeren Europaren azala, adibidez, oso distiratsua baita, milaka eta milaka kilometroko arrakalaz pitzatua eta ia-ia talka kraterrik gabea. Ganimedesen azala, berriz, askoz ere modu gehiagotakoa da; baditu gune ilun zabalak, kraterrez josiak, eta horien artean tarte argiagoak, hauek, krater kopuru murritzagoa dute. Kalisto satelitearen azala iluna da, ziur aski, nahasian silikato asko duen izotzez estalia eta kraterrez josi-josia; krater horien diametroak 100-150 kilometrokoak dira batez beste.\nTitanen edo Saturnoren sateliterik handienaren (5.150 km-ko diametroa) azala ez da ikusten, nitrogeno molekularrezko atmosfera trinkoak estaltzen baitu erabat. Baliteke satelite honen ekuatore aldean metanozko ozeanoak izatea, eta poloak metano izoztuz estalita egotea.\nTriton, Neptunoren satelite handiena (2.705 km-ko diametroa), 1989an ikusi ahal izan zen era garbian lehendabiziko aldiz, Voyager 2 zundari esker. Tritonen azal izoztua Eguzki-sistema osoko hotzena da, -236\u00a0\u00b0C. Baditu kraterrak, gutxi; faila ibar erraldoiak ditu, baditu nitrogeno likidozko aintzirak, oraindik zergatia azaldu ezin izan den barne-jarduera misteriotsu baten adierazle, ziurrenik. 3 km inguru lodiko atmosfera arin bat du, nitrogenoz eta metanoz osatua.\nSatelite txikiak.\nSaturnoren satelite txikiak izotzezkoak dira, baina badute, ziur aski, haitzezko erdigunetxo bat. Azalean krater asko dituzte, meteoritoen talkek eginak. Horrelako morfologiarik ez duten sateliteek, ordea, kraterrik ez duten lekuetan alegia, oso egitura handiak dituzte, jatorri tektonikokoak ziur aski. Krater horien eragilea satelitearen barrenaldearen berotzea izan daiteke, hala bada, azaleko izotza hautsi eta barrenetik ateratako izotzari esker berrituak izan dira. Uranoren bost satelite txikiak izotzez eta silikatoz osaturik daude. Uranoren ekuatore planoan dute beren orbita, planeta horretatik 130.000-580.000 kilometrotara. Era askotako morfologia dute beren gainaldean.\nArielek, adibidez, meteorito talkek eragindako krater ugariekin batera, baditu barnea laua duten ibarrak ere, jatorri tektonikokoak ziur aski. Miranda, Uranoren sateliterik txikiena, forma irregularrekoa da, eta faila ertzak ageri zaizkio, hauek zenbait kilometroko garaiera dute.\nNeptunoren eta Plutonen satelite txikiak ez dira Saturnorenak eta Uranorenak bezain ongi ezagutzen, ezta gutxiagorik ere.\nKaronte, Plutonen satelitea, bitxia da guztiz; 1.200 kilometroko diametroa du; Plutonetik 19.000 kilometrotara dago, eta orbita oso makurtua du planeta haren ekuatore planoari dagokionez. Plutondik horren hurbil dagoelarik, nekez beha daiteke zehatz, eta horregatik oso gauza gutxi ezagutzen da haren ezaugarri fisikoen eta haren azalaren ezaugarrien inguruan.\nExoilargiak.\nZiurtzat jotzen da gure eguzki-sistematik at dauden beste planetek ere sateliteak badituztela, baina gaur arte ez da haien existentzia frogatzerik izan. Azken hamarkadan zehar milaka exoplaneta aurkitu diren arren, ezin dugu esan exoilargirik aurkitu dela esan, hauek aurkitzeko oso zailak baitira. Ikerketa eta behaketa ugari abian dira ordea, adibidez, Hegoaldeko Queenslandgo Unibertsitateak (Australia) Kepler teleskopioak behatutako planeta-sistemen gune bizigarriak aztertzeari ekin dio, bertako planetek eduki litzaketen satelite edo exoilargien bila. Azterketa honek lehen fruituak eman eta exoilargi hauek, Lurraren besteko masa ere eduki lezaketela ondorioztatu du. Hori hala bada, gaur egun abian dauden proiektuak, teleskopio indartsuenen bidez, tamaina horretako exoilargiak atzemateko gai izan daitezke. Aipatu beharra dago, satelite batean biziak erraz iraun dezakeela baldin eta sateliteak behar besteko masa eta diametroa badu. Orbitatzen duen planetaren eremu magnetikoak satelitea babesteko gai izango litzakeenez, izarrak eta baita ere kosmoseko beste eragile batzuek, igorritako izpi kaltegarriak ez lirateke satelitearen lurrazalera iritsiko.\nEsan beharra dago azken behaketei esker, zientzialariek exoilargiak izan ditzaketen zenbait planeta begiz jota dituztela, horren adibide dugu Kepler-1625b exoplaneta, Jupiterren tamainaren antzekoa duena. Planeta hau bere izarretik dagoen distantzia Lurra eta Eguzkia banatzen dituenaren berdina denez, hark eduki ditzakeen sateliteek bizi edukitzeko aukerak izango lituzkete. Kipping doktoreak ordea, argi-urtetara dauden satelite urrun horietan bizia dagoela ziurtatzea, oraingoz, amets bat dela dio, izan ere, ez bagara gai gure eguzki-sisteman bizia eduki dezaketen sateliteetara (Europa edo Entzelado, kasu) ailegatzeko, beste planeta-sistemetara iristea erabat ezinezkoa izan beharko luke."}
{"id": "8847", "revid": "28807", "url": "https://eu.wikipedia.org/wiki?curid=8847", "title": "Sputnik 1", "text": ""}
{"id": "8848", "revid": "105290", "url": "https://eu.wikipedia.org/wiki?curid=8848", "title": "Baikonur", "text": "Baikonur, sortzez SESBean eraikia (Sobietar Errepublika Sozialisten Batasuna) gaur egungo Kazakhstanen dagoen kosmodromo edo zentro espaziala da. Bertatik jaurti ziren giza-historiako lehen satelite artifiziala, Sputnik 1 izenekoa, baita historian zehar espazioraturiko lehen animalia, Laika izeneko zakur emea, lehen gizakia, Juri Gagarin kosmonauta, baita lehen emakumea ere, Valentina Terexkova. Gaur egun oraindik erabilia izaten dirau Rosaviakosmosen eskutik, Errusiako agentzia espaziala, Kazakhstan-go gobernuarekin zenbait akordio medio.\nMunduan badira kosmodromo gehiago besteak beste NASAk Floridan duen Ca\u00f1averal lurmuturra edota europar agentzia espazialak ESAk Frantziar Guianan duen Kourouko base espaziala. Sobietar batasunak bazituen ere kosmodromo gehiago gaur egun gehienek ez dute siziririk espazioratzen, jaurtiketak burutzen dihardutenen artean Kapustin Yar dugu aipagarriena."}
{"id": "8849", "revid": "75584", "url": "https://eu.wikipedia.org/wiki?curid=8849", "title": "Napoleon Bonaparte", "text": "Napoleon Bonaparte edo Napoleon (jaiotza izena: Napoleone Buonapart; 1769ko abuztuaren 15 \u2013 1821eko maiatzaren 5), eta geroago Napoleon I haren errege-izenagatik ezaguna, lider militar eta politikari frantsesa izan zen, Frantziako Iraultzan nabarmendu zena eta Gerra Iraultzaileetan hainbat kanpaina arrakastatsuren buru izan zena. Frantziako Errepublikako \"de facto\" liderra izan zen 1799tik 1804ra bitarteko lehen kontsul gisa. Napoleon I.ak bezala, frantsesen enperadorea izan zen 1804tik 1814ra eta berriro 1815ean. Napoleonen ondare politiko eta kulturala munduko historiako buruzagi ospetsu eta eztabaidagarrienetako bat izan da.\nNapoleon Korsikako uhartean jaio zen Frantziako Erresumak bereganatu eta gutxira. Frantziako Iraultzaren alde egin zuen 1789an, Frantziako armadan lanean ari zela, eta haren idealak Korsikako bere jaioterrira zabaltzen saiatu zen. Berehala altxatu zen armadan, Frantziako Direktorio gobernatzailea salbatu ondoren, matxinatu ziren erregezaleen aurka tiro egin eta gero. 1796an kanpaina militarra hasi zuen austriarren eta haien aliatu italiarren aurka: garaipen erabakigarriak lortu zituen eta heroi nazional bihurtu. Bi urte geroago, espedizio militar bat zuzendu zuen Egiptora, botere politikoaren amarru gisa. 1799ko azaroan estatu-kolpea eman eta Errepublikako lehen kontsul bihurtu zen. Erresuma Batuarekin zeuden desadostasunen eraginez, Hirugarren Koalizioaren Gerra borrokatu zuten 1805ean. Koalizio hori Ulmeko kanpainan eta Austerlizko batailan garaitu zuen, Germaniako Erromatar Inperio Sakratua desegitera eraman baitzuen. 1806an, Laugarren Koalizioak haren kontra armak hartu zituen, Prusia kontinentean gero eta eragin handiagoa izateaz arduratu zelako. Napoleonek Prusia garaitu zuen Jena eta Auerstedteko guduan, Arm\u00e9e Handia Ekialdeko Europarantz abiatu zen, eta errusiarrak garaitu zituen 1807ko ekainean Friedlanden: Laugarren Koalizioko herrialde garaituak Tilsiteko Itunak onartzera behartu zituen. Bi urte geroago, austriarrek frantsesei desafio egin zieten berriro Bosgarren Koalizioaren gerran, baina Napoleonek Europaren gaineko kontrola sendotu zuen, Wagrameko guduan arrakasta izan ondoren.\nSistema Kontinentala zabaltzeko asmoz, Britainia Handiaren aurkako enbargoa, Napoleonek Iberiar Penintsula inbaditu zuen eta 1808an, bere anaia Josef Espainiako Errege izendatu zuen. Espainiarrak eta portugaldarrak Penintsulako Gerran matxinatu egin ziren eta Napoleonen kargu militarren porrotarekin amaitu zen. Napoleon Errusia inbaditzen saiatu zen 1812ko udan, Napoleonen Grande Arm\u00e9earen erretiroaren lekuko izan zen kanpaina. 1813an, Prusia eta Austria Errusiako indarrekin elkartu ziren Frantziaren aurkako Seigarren Koalizioan. Kanpaina militar kaotiko baten ondorioz, koalizio-armada handi batek Napoleon suntsitu zuen Leipzigeko guduan, 1813ko urrian. Koalizioak Frantzia inbaditu, Parisen sartu, eta Napoleon 1814ko apirilean abdikatzera behartu zuen. Elba uhartera erbesteratu zuten, Korsika eta Italia artean. Frantzian, Borboiak boterera eraman zituzten. Napoleonek, ordea, Elbatik ihes egin zuen 1815eko otsailean eta Frantziaren kontrola hartu zuen. Aliatuek Zazpigarren Koalizioa osatuz erantzun zuten, 1815eko ekainean Waterlooko Batailan Napoleon garaitu zuena. Britainiarrek Santa Helena uharte urrunera erbesteratu zuten: han 1821ean hil zen, 51 urte zituela. Napoleonek eragin handia izan zuen mundu modernoan, eta erreforma liberalak ekarri zizkien konkistatu zituen herrialde askori, batez ere Herbehereetako, Suitzako eta Italia modernoko eta Alemaniako lurraldeei. Politika liberal asko ezarri zituen Frantzian eta Mendebaldeko Europan.\nLehen urteak.\nNapoleon Bonaparte Ajaccion jaio zen, 1769ko abuztuaren 15ean. Carlo Buonaparte abokatu eta diplomazialariaren, eta Maria Laetizia Ramolinoren zortzi seme-alabetan bigarrena izan zen; zaharrena Josef zen (1768), eta gazteenak, Lucien (1775), \u00c9lise (1777), Louis (1778), Pauline (1780), Caroline (1782) eta Jer\u00f4me (1784).\n1768an, Frantzia Korsikaz jabetu zenean, Bonaparte familiak erresistentzia mugimenduan parte hartu zuen, baina hura ez zen traba izan Napoleonen aita menperatzaile berriengana hurbiltzen hasteko, batez ere korsikarrek Pone Nuovon (1769) jasan zuten porrotaren ondoren, eta gobernadore frantsesaren konfiantza erdietsi zuen. Hori dela eta, Brienneko Eskola Militarrean sartzeko beka lortu zuen; ikasketak Parisko Eskola Militarrean amaitu zituen: ez zen bereziki nabarmendu, eta promozioko 58 ikasleetatik 42. postua lortu zuen graduazioan.\n1785ean, Eskola Militarretik irten zenean, Valenceko \"La F\u00e8re\" artilleria-erregimentura igorri zuten, lotinantorde mailarekin. Auxonneko garnizoian ere zerbitzatu zuen ondorengo urteetan. Irakurtzen ematen zituen bizitza militarreko aisialdi luzeak; Rousseau, Mably, Voltaire, Mirabeau edota Neckerren lanak zituen gogokoak, eta baita taktika militarrei buruzko liburuak ere.\n1789an aita hil ondoren, Bonaparte familiak ekonomia arazo larriak izan zituen. Anai-arrebak neketan ibili ziren ikasketak burutu ahal izateko. Azkenik, Josefek amaitu ahal izan zituen abokatu ikasketak, \u00c9lise Parisko Saint-Cyr eskolan sartu zen, Lucien Brienneko Eskola Militarrean, eta Louis ikastetxe frantses batean. Buruhauste handienak, ordea, jarduera politikoak eman zizkien. Izan ere, Iraultzaren ondoan, Josef eta Napoleon Korsikako lehia politikoan sartu ziren; lehenbizikoak eserleku bat lortu zuen Korsikako Kontseilu Nagusian, eta Napoleon Guardia Nazionalaren lotinant koronel hautatu zuten. Jakobino sutsuak, bonapartetarrak etsaitu ziren Pasquale Paoli korsikar abertzalearekin, eta 1793ko ekainean familia osoa atera zen ihesi uhartetik.\nLehenbiziko kanpainak.\nJakobinoen eta Konbentzioaren aldeko kartsua, Robespierreren lagun egin zen. Haren babesarekin bere karreran gora egiteko erraztasun guztiak izan zituen; Robespierre aginpidetik kendu zutenean, ordea, bera ere atxilotu zuten. Nolanahi ere, 1795ean Direktorioaren aurka matxinatu ziren erregezaleak zapaltzera bidali zuen Paul Barrasek. Ondoren, aurrena Frantzia barruko gudarostearen komandante buru, eta 1796an Italiako gudarostearen jeneral buru egin zuten.\nGerrarako zituen dohainak austriarren eta piemontetarren aurka Italian egin zuen guduan erakutsi zituen, batez ere. Han izan zuen arrakastak eta ezagutzen zizkioten jakobinoen alderako zaletasunak kezka handia sortu zuen Direktorioan agintari zeudenen artean. Horregatik, Frantziatik urruntzeko eta harekin fidatzen zirela erakusteko, Egiptora bidali zuten gerra egitera.\nFrantziako agintari.\nKontsulatua.\nEgiptotik itzuli ondoren, oposizioko indarrek beren artean zerabiltzaten borrokaz baliatuz, Direktorioaren kontrako estatu kolpea jo zuen 1799ko azaroaren 9an, Siey\u00e8s, Talleyrand, Fouch\u00e9, Murat eta bere anaia Lucienekin. Estatuari Kontsulatu egitura eman zion eta gobernuaren buru jarri zen Cambac\u00e9r\u00e8s eta Lebrun lagun zituela.\nFrantziako talde gehienek harrera ona egin zioten gobernu berriari. Gobernuak, orduan, Iraultzarekin piztu ziren higikundeak alde batera utzi eta jabetzadunen eskakizunen arabera antolatu zituen estatuko erakundeak. Konstituzio berri bat egin zuen (Iraultzaren garaiko egutegiaren arabera, VIII. urteko Konstituzioa), hautesleei eta legebiltzarrari zituzten eskubideak asko mugatzen zizkiena, eta ahalmen betearazlea kontsul nagusiaren, Napoleonen beraren, esku jartzen zuena; finantzako, justiziako (legedi zibila edo Napoleonen Kodea egin zuen) eta administrazioko egiturak goitik behera berritu, lizeoak eta Frantziako Bankua sortu zituen, eta Vatikanoarekin konkordatua sinatu zuen 1802an.\nBitartean, Frantziaren eragina kanpora zabaltzen hasi zen. Austriari eraso zion 1800eko maiatzaren 21ean eta Ingalaterrak bakea sinatu behar izan zuen 1802ko martxoan (Amienseko Bakea). Austriarren aurkako gerra bitarte horretan, atentatu bat egin zioten erregearen aldekoek eta, hark herriaren baitan piztu zuen zirrara baliatuz, jakobinoen buru nagusiak erbesteratu zituen batetik, eta erregearen aldekoak ingurutik urrundu bestetik.\nFrantziako Inperioa.\n1804ko maiatzaren 18an, senatuan eraginik handiena zutenek, gainerako kideen iritziak nahi bezala erabiliz, Napoleon enperadore izendatu zuten aho batez. Italiako Errepublika monarkia bihurtu zuen eta bere burua hango errege egin zuen 1805ean. Orduko Frantzia barneko oposizio guztia deseginda edo bere alde jarria zuenez, han eta hemen gerran eman zuen handik aurrerako denbora gehiena, Europa konkistatu nahiz. 1805eko urriaren 20an austriarrei nagusitu zitzaien Ulmen, Alemanian.\nUlmen konkistak Vienako ateak zabalik utziko zizkiola ikusirik, eta bitartean Nelson ingeles almirantea espainiarren eta frantziarren itsas armadei gailendu zitzaien arren (Trafalgarko gudua), 1805eko abenduaren 2an austriarrak eta errusiarrak menderatu zituen Austerlitzen. Abenduaren 26an, Pressburgeko Ituna sinatu zuten Napoleonek eta Austriako enperadore Frantzisko II.ak. Horrekin Ingalaterraren, Errusiaren eta Austriaren artean zuten aliantza hautsia geratu zen. Garaipen horien ondorioz, Bavaria, Baden, W\u00fcrttemberg, Hesse-Darmstadt eta beste zenbait estatu bere babesean hartu eta Rhingo Konfederazioa sortu zuen 1806ko uztailean. Abuztuaren 6an, Frantzisko II.ak uko egin zion Germaniako enperadore izateari.\nUrte horretako otsailean Josef Bonaparte Napoliko errege egin zuen, eta ekainean Luis Bonaparte Holandako errege. Prusiak Frantziari gerra berriro deklaratu ziola-eta, Frantziako gudarosteek hari aurre egin, eta 1806ko urriaren 14an menderatu zuten Jenan, eta 26an Berlin hartu zuten. Ingalaterra eta Errusia bakarrik geratu zitzaizkion Napoleoni Europako lurralde nagusiak bere mende hartzeko. Ingalaterrari blokeoa egiteko agindu zien bere esku zeuden lurraldeei, eta Errusiaren kontrako gerra prestatzen hasi zen. 1807ko uztailaren 7an, Errusiako tsar Alexandro Tilsiteko Hitzarmena sinatzera behartu zuen, Eykauko eta Friedlandeko guduetan menderatu ondoren.\n1807ko urrian, Frantziak eta Espainiak Portugal hartzea erabaki zuten, hura ere Ingalaterrari blokeoa egitera behartzearren. Ondoren Karlos IV.a eta haren seme Fernando VII.a Espainiako erregetzari uko egitera behartu zituen eta Josef Bonaparte egin zuen Espainiako errege, haren ordez Napolin Joachim Murat jarrita. Beste herrialdeetan bezala, Espainian ere ez zuen bake denborarik izan, herri guztia matxinatu baitzen gerrilla erako taldeetan antolaturik. Garrantzi handiko guduak galdu zituzten frantziarrek (Bail\u00e9n, Zaragozako lehen setioa) eta azkenean Napoleonek berak sartu behar izan zuen egoera zuzentzera.\n1809ko apirilean Austria matxinatu zen. Frantzisko II.ak eta Napoleonek Sch\u00f6nbrunngo Hitzarmena sinatu zuten, austriarrak Aspernen eta Wagramen garaituak izan ondoren. 1796an Josefina de Beauharnaisekin ezkondua bazen ere, harekiko lotura hautsi eta 1810ean Frantzisko II.aren alaba Maria Luisarekin ezkondu zen Napoleon. Ondorengo bi urteak nahiko bakean igaro ziren; bitarte horretan Holanda Frantziako departamendu bihurtu zen eta Suedia ere alde jarrarazi zuen.\n1812an, Alexandro I.arekin zuen hitzarmena hautsi eta Errusia konkistatzera abiatu zen; Moskuraino iritsi ere egin zen baina, gudua galtzeaz gainera, ikaragarrizko kalteak izan zituen. Horren ondoren, Prusiak eta Errusiak bat egin zuten, Austriak ere berriz laguntza ukatu zion, eta 1813ko urrian, Leipzigen, izan zuen Napoleonek bigarren porrot handia. Beste garaipen batzuk izan zituen oraindik guztia galdu baino lehen, baina aliatuak nagusituz joan zitzaizkion eta 1814ko apirilean Parisen sartu eta aginpidea uztera behartu zuten.\nElba uhartean atxilotua egon zen gero ia urtebetez. 1815eko martxoaren 15ean erbestetik ihes egin eta Frantziara joan zen. Berriz ere agintea hartu zuen (Ehun Egunak) eta Armada martxan jarri zuen, etsaiak batzeko astirik izan ez zetaten.Hala ere, ekainaren 18rako ingelesek eta prusiarrek menderatu zuten Waterloon.\nHeriotza.\n1815ean garaitua izan zenetik, ingelesen gatibu izan zen, eta haiek Santa Helena uhartera atzerriratu zuten, Atlantikoaren hegoaldean: han hil zen, 1821ean. Urdaileko minbiziaren ondorioz hil zen, baina teoriak batek esaten du bere etxeko pareta berdeetan erabilitako Scheelen berdea izeneko pigmentu toxikoaren eragina izan zitekeela. 1840. urtean, Parisko H\u00f4tel des Invalidesera eraman zituzten haren gorpuzkinak.\nEzkontzak eta seme-alabak.\nBestalde, ezkontzaz kanpoko bi seme bederen izan zituen Napoleonek:"}
{"id": "8850", "revid": "336", "url": "https://eu.wikipedia.org/wiki?curid=8850", "title": "Hades", "text": "Greziar mitologian, Hades ( antzinako grezieraz edo ) jainko ktoniko bat da, Zeus eta Poseidonen anaia . Zeusek Zerua eta Poseidon Itsasoa gobernatzen duen bezala, Hadesek lur azpian gobernatzen du eta horregatik askotan hartzen da \u00ab\u00a0infernuko maisua\u00a0\u00bb . Persefonerekin ezkonduta dago. Sarapis,Ptolemaikoari eta Pluton erromatarrari dagokio.\nEtimologia.\n\" Hades \" hitzarentzat askotan ematen den azalpen etimologikoa batean deskonposatzen da ( aditzetik , \" ikusi \"), horrek esan nahi luke \" ikusten ez duguna \". Hala ere, hizkuntzaren ikuspuntutik, hipotesia zalantzazkoa da. Izan ere, aurrizki pribatiboa, *\"n\" bokalizaziotik datorrena, laburra da nahitaez, alta ek, berriz, hasierako (alfa luzea) barne hartzen du. Xurgapena ere kezkagarria da. Izan liteke, beraz, herri etimologia bat baino ez izatea, Antzinatean jada existitzen dena. Hala ere, jainkoaren izenari buruzko hipotesiek eztabaida handia izaten jarraitzen badu ere, azken ikerketek etimologia hori birgaitu nahi dute, izenaren berezitasun bikoitza nominatiboaren krasiaren bidez .\nBere aldetik, Paul Thieme indologoak bere izena azaldu zuen indoeuroparren arabera \"*sm\u0329-vid- \"\" biltzea (hildakoen) \u00bb .\nGreko homerikoan eta jonikoan, \u00c1\u00efd\u0113s bezala ezagutzen zen. Garai klasikoan ezagutzen zen izena H\u00e1id\u0113s (\u1f0d\u03b9\u03b4\u03b7\u03c2) zen. Geroago iota isildu egin zen, gero azpiindize-marka bat (\u1f8d\u03b4\u03b7\u03c2) eta azkenean guztiz baztertu zen (\u0386\u03b4\u03b7\u03c2).\nKondairak.\nKronos ( Saturno erromatarrentzat) eta Rea-ren lehen semea da, eta Hestia, Demeter, Hera, Zeus eta Poseidon-en anaia. Haiek bezala, aitak irentsi eta askatuko du Zeusek, Reak salbatuta, Cronos hil eta sabela irekitzen duenean aitaren sabelean hazitako anai-arrebak ateratzeko.\nTitanomakian parte hartzen du eta Ziklopeak errezibitzen ditu. Horrez gain ikusezina bihurtzen duen kasko zoragarria lortzen du, Zeusek tximista eta Poseidonek hiruhortza jasotzen dituen bitartean . Kasko miresgarri honek ikusezin egin dezake jainkoen begientzat ere, eta hori ezinezkoa da beste jainkoentzat, hilkorrentzat bakarrik ikusezin bihurtzen ahal direlako.\nLurpeko agintaria.\nTitanen aurkako gerraren denboran, Hadesek jasotzen ditu \" itzal lainotsuak \"eta haiekin bizi da Lurpeko munduan . Hildakoen erregea denez , bere eginkizun nagusia Lurpeko mundutik irtetea eragoztea da, haiek ikusteak gizakiak eta jainkoak izuz beteko baitzituzten . Pindarrek atributu gisa ematen dio hildakoak gidatzen dituen zetro bat , normalean Hermes psikoponpoari dagokion rola . \"Persiarrak\" liburuan, Hades izena Hermes eta Gaiaren aldi berean deitzen da Darioren arima lurrera ekartzeko .\nEskilok bi aldiz aurkezten du hildakoen epaile gisa. ' Danaosek dio \u00ab han ere norbaitek justizia egiten du krimenengatik, esaten dute - beste Zeus bat: hari, hildakoen artean, azken Juizioa \u00bb . ' -en, koruak era berean esaten du \u00ab Ikaragarrizko kontuak ekartzen ditu bere buruari, / hildako Printzea, han behean lur azpian, / eta bere Liburu handian, / bere begiradak ez du ezer galtzen uzten. \u00bb .\nAgamenonek egindako aipamen hauek Zeus eta Helios-i, aurpegiratutako hitzekin aldera daitezke \u00abzuek lur azpian / zin faltsuak egiten dituzten hilen artetik zigorra ateratzen duzuena\", hauek dira, Hades eta Persefone . Beste nonbait, Altheak, Meleagerren amak, bere anaiak hil zituenaren heriotza eskatzen die Hadesi eta Persefoni . Dena den, Hades oso gutxitan aurkezten da epaile gisa eta arimaren epaia gehiago lotzen da Egiptoko tradizioekin greziarrenekin baino.\nBatzuetan Hamabi Olinpiarren artean dago, nahiz eta hau tradizio nagusiaren aurkakoa den : oso gutxitan uzten du bere erreinua, hots, salbuespen nabarmenena balin bada, Persefoneren bahiketa izan zelarik bezala . Hades, bestela, nahiko dmotza da mitologian, batez ere heroiak inplikatzen dituzten kondairetara lotuta dago: Orfeo, Teseo eta Herakles beren harekin topo egiten duten hilkor gutxien artean daude . Aitzitik, Sisifo, Protesilao eta Euridizi lurpetik irteteko baimena ematen die.\nDione -k \"Iliadan\" kontatzen du nola Heraklesek Hades zauritzen duen gezi batekin Lurpeko sarreran eta \" hildakoen erdian utzi\" duen; Hadesek Olinpora igo behar du sendatzeko . Antzinako iruzkintzaileek hainbat azalpen eman zituzten pasarte bitxi honi: pasartea heroia Infernura jaisten denean gerta daiteke, Cerberus harrapatu nahi duelarik . Era berean, Heraklesen erasoaren aipamena izan liteke Piliarren aurka, Orkomenori laguntza eman ziotenez Tebasenaurka , edo baita heroiak egin zuen Pilosen Neleoren semeen sarraskiari buruzkoa ere .\nEdonola ere, Heraklesek Infernurako jaitsiera egiterakoan, Haresek (irla gorrian) daukan behietako bat hiltzen du, hildakoen arimei odol-sakrifizio bat eskaintzeko. Artzainak, Menetes, Ceutonimosen semeak, heroiari erronka botako dio hura eragozteko borrokara, baina borrokatik alde egin behar du saihetsak hautsita .\nPersefonearen bahiketa.\nHadesek egindako Persefoneren bahiketa, jainkoari atxikitako mitorik ezagunena da ; jadanik Hesiodon aurkitzen da oso forma laburtuan : \u00ab Aidoneok [Pertsefone] amari kendu zion, eta Zeus zuhurrak eman zion \u00bb . Bere forma osoagoan, \"Demeteri Homeriko Ereserkiak\" kontatuak azaldurik, Hadesek Persefone bahitzen du Zeusen baimenarekin , neskamea ozeanideen,Atenearen eta Artemisaren konpainian lautadan loreak biltzen ari den bitartean. Nysiakoa . Bere amak, Demeterrek, Lurreko leku guztietan bilatzen du ; Helios, eguzkiaren jainkoak, azkenean bere alaba hildakoen erreinuan dagoela esaten dio Haserre, Demeter jainkoen bizilekua uzten du lurraren mendekatzeko gisa, eta haziak ernetzea eragozten du .\nOrduan, Zeusek adiskidetzea saiatu behar du, eta Hermesen bitartez, bere anaiari Pertsefone bere amari itzultzeko aginduko dio, Lurra osoa gosez hil baino lehen. Hadesek joaten uztea onartzen du, baina granada -hazi bat ematen dio jateko. Demeterek bere alaba berriro ikusten duenean, berehala ulertzen du arazoa eta hildakoen janaria jan badu, urtearen herena ( negua ) infernuan egon beharko duela ohartarazten dio, atzera itzuli ezinik, Olinpora itzuliz denboraren gainerako bi herenetan baizik; hots \" lurra era guztietako loreez berde dagoenean \" \u2014 edo, geroagoko bertsioetan, sei hilabete Infernuan egonez eta sei hilabete Olinpon egonez. Persefoneek granada hazia jan zuela aitortu du. \nBeste bertsio batean Hekatek du, ilargiaren eta hildakoen jainkosak, zuzi bat eskuan edukita Demeter Helios salatzailearen gana ekartzen, lur azpian zehar, Hadesen tronuraino. Zeusen laguntzaz, infernuko jainkoa konbentzitu zuen Persefoneaskatzea urteko lehen sei hilabeteetan (udaberrian eta udan ). Trukean, Demeterek bere alaba azpimundura utzi beharko du urteko gainerako sei hilabeteetan (hau da, udazkenean eta neguan).\nMaitasunak.\nHadesi egozten diogu, Pers\u00e9fonerekin ezkondu baino lehen, , ibaiaren alaba , abentura bat. Deskuidatuta egon ostean, Mentek mendekua hartzen du bere arerioa etengabe gutxietsiz. Pertsefonek berak edo bere amak landare bihurtzen du, menda bilakaarazten du. Beste bertsio batean, Persefonek emakume dohakabea zapaltzen du metamorfosia egin aurretik .\nLeuce, Ozeanoaren beste ninfa alaba, Hadesek bahitu eta Persefoneak (edo Hadesek ) zurzuri batean aldatzen du . Pertsefonetaz jeloskor dago.\n\"Soudaren\" arabera, bizantziar berantiar lexiko bat (X- XI mendekoa), alaba bat izango zuen Makaria izenekoa, heriotz \"zoriontsuaren\" jainkosa.\n\"Demeteri Himnoak\", Hekate jainkosaren eta Pertsefonearen eta/edo Lurpekoaren arteko kultu-loturak iradokitzen ditu; eta, tradizio orfiko batek eta Kalimakoren zati batek Persefoneren bikote moduko bat bihurtzen duela dirudi . Bi jainkosaren asimilazio honek Hades eta Hekateren arteko harremana iradoki lezake. Baina Persefoneren jarraitzaile gisa , hau da Hadesengandik babestuta, azpimunduko agintariarekin lotuta aurkitzen da Hekate."}
{"id": "8851", "revid": "336", "url": "https://eu.wikipedia.org/wiki?curid=8851", "title": "Kronos", "text": "Greziar mitologian, Krono edo Kronos (antzinako grezieran \u039a\u03c1\u03cc\u03bd\u03bf\u03c2 \"Kr\u00f3nos\" deitua, \"Cronus\" latinez) Gaia (lurra) eta Uranoren (zerua) ondorengo jainkotiar ziren titanen lehen belaunaldiko figura nagusia zen (bai eta gazteena ere zenbait mitoren arabera). Kronok haren aita Urano tronutik kendu eta Urrezko Aro mitologikoak iraun artean mantendu zuen bere gobernu aldia, ostera seme zuen Zeusengandik uzkailia izan zelarik eta ordainetan Tartarora kondenatua edo Eliseo Zelaien paradisua zaintzera bidalia.\nMaiz, igitai edo sega antzeko bat eskuan zuela irudikatu ohi zen, zeina bere aita Urano zikiratu eta tronugabetzeko armatzat erabili zuela kontatzen baitzen. Atenasen, hilak hamabi betetzen zituen aldiro (Hekatombaion), Kronia izeneko festa bat antolatzen zen Kronoren omenean uzta ospatzeko, hain zuzen ere, Urrezko Aro bertutetsuarekin izan zuen harremana medio, uztaren ugazaba izaten jarraitzen zuela iradokitzen baitzen. Antzinate klasikoan Krono Saturno erromatar jainkoarekin ere identifikatua izan zen.\nMitologia.\nHesiodoren \"Teogonia\" lanean jasotako antzinako mito baten arabera, Kronok inbidia zion bere aita Uranoren botereari, unibertso osoko agintari zelarik berau. Halako ahalmena galduko zuenaren beldurrez, Tartarora kondenatu zituen ehun besoko Hekatonkiroak eta Ziklope begibakarrak, Gaiaren seme gazte erraldoiak alegia, sekula argirik ikusi ez zezaten. Amorruak jota, Gaiak harrizko igitai handi bat sortu eta Krono eta bere anaiak bildu zituen Urano zikiratzeaz konbentzitzeko.\nKrono baino ez zen prest agertu amaren eskaera betetzeko, eta hartaz, elkarrekin ekin zioten amarrua antolatzeari. Unea heltzean, Gaiak Uranorekin bat egin eta Kronok, igitaia eskuan, erasoa jo zuen, aitari genitalak moztu zizkiolarik ostera itsasora jaurtitzeko. Uranok isuri zuen odolak bat egin zuen jarraian lurrarekin eta handik sortu ziren orduan Gizandiak, Eriniak eta Meliadeak. Barrabilek lerde zuri bat jariatu zuten ondoren eta handik azaleratu zen Afrodita jainkosa. \u00a0\nUrano garaitu bezain pronto, Kronok beste behin kartzelaratu zituen Hekatonkiroak eta Ziklopeak, eta Kanpe herensugea ezarri zuen gotorlekuaren zaindari. Bera eta bere arreba nagusiago zen Rea ezkondu, eta munduko tronuaren jabe egin ziren errege-erregin moduan. Kronoren agintaldia luzatu zen garaiari Urrezko Aroa deritzo, orduan bizi izan zen jendeak ez baitzuen inongo arau eta legeren beharrik izan; ongia baino ez zen garaikoen eginkizunetan, eta immoralitaterik ez zen ezagutu.\nBaina, Uranok tronua semearen eskutik galdu zuen era berean, Kronok ongi zekien bere agintea ere ondorengoren batek kenduko ziola. Profezia bete ez zedin, jaio ahala irentsi zituen Reak eman zizkion Demeter, Hestia, Hera, Hades eta Poseidon seme-alaba jainkotiarrak. Seigarren haurra sortu zenean, Zeus, Reak Gaiarengana jo zuen hura eta bere anai-arrebak salbatzeko plan baten eske, modu honetan baino ezin izango ziotelarik Kronori aurre egin.\nReak isilpean erditu zuen Zeus Kretan, eta pixoihaletan bildutako harri bat eman zion Kronori, Onfalos Harria ere esaten zaiona, eta azken honek, bere semea zelakoan, berehala irentsi zuen hura ere.\nReak ezkutuan mantendu zuen Zeus Kretako Ida mendiko kobazulo batean. Istorioko bertsio batzuen arabera, Amaltea izeneko ahuntzak hazi zuen, Koribante talde batek, gizonezko dantzari armatuak, garrasi egin eta txalo jotzen zuen bitartean haurraren negar ohikoak ez zitzen Kronoren belarrietara heldu. Beste zenbait bertsioren aburuz, Adamantea ninfak hezi zuen Zeus, zeinak azken hau zuhaitz batean loturiko soka batetik zintzilik ipini zuen, lurra, itsasoa eta zeruaren artean dilindan, hura guztia aitaren erreinua izanik. Azken bertsio batzuek ordea, Zeus bere amona Gaiak hazi eta hezi zuela diote.\nBehin Zeus nagusitzean, eta unea heldurik, Gaiak okagarri bat eman zion Kronori irentsarazi ziezazion, bere urdaileko edukia kontrako ordenean askatzera behartuz: lehenik harria, zeina Pythora eraman baitzen, Parnaso Mendi azpiko aranera, bizidun hilkorren ohartarazpenean. Haren ostean etorri ziren Zeusen bi neba eta hiru arrebak. Kondairaren beste bertsio batzuen arabera, Metisek eman zion okagarria Kronori.\nAnai-arrebak Kronoren atzaparretatik askatu ondoren, Hekatonkiroak eta Ziklopeak jaregin zituen Zeusek. Ordainetan, begibakarrek hiru opari eskaini zizkieten jainkoei: tximistak Zeusi, hiruhortza Poseidoni eta iluntasun-kaskoa Hadesi. Gauzak horrela, Titanomakia gisa ezagutzen den gerla luze bati eman zitzaion hasiera, non Zeusek, bere neba-arreben eta Hekatonkiro zein Ziklopeen laguntzaz Krono eta beste Titanak garaitzea lortu baitzuen. Bataila honen ostean, Titanetako ugari Tartarora kondenatuak izan ziren. Alabaina, Ozeano, Helios, Atlas, Prometeo, Epimeteo eta Mentios ez ziren kartzelaratuak izan Titanomakiaren ostean. Gaiak Tifon munstroa hots egin zuen ziegara eramandako Titanen mendekua aldarrikatzeko.\nKronoren destinuaren inguruan mintzo diren kontakizunen artean bada ezerdintasunik. Testu homerikoen arabera, beste Titanekin batera dago Tartaron preso. Poema Orfikoek diotenez berriz, Nyx haitzuloan dago katigatua betiko. Pindarok ordea, Tartarotik askatu zela deskribatzen du, eta Zeusek Eliseo Zelaietako errege izendatu zuela. Beste bertsio batean, Titanek Tartaroko Ziklopeak askatu zituzten, eta Kronok haien arteko errege titulua jaso zuen, Urrezko Aro bati hasiera emanez. Virgilioren Eneidan Saturnok (Krono) ihes egin, eta errege gisa igotzen da Latiumera, Jupiter (Zeus) bere semeak garaitu ondoren.\nRobert Graves-ek aipatzen duen beste kontakizun batean, zeinak Tzetzes mitografo bizantziarraren esanak jarraitzen dituela baieztatzen baituen, Zeusek Krono zikiratu zela esaten da, lehenago honek bere aita Uranorekin egin zuen bezala. Hala eta guztiz ere, seme bat bere aita zikiratzearen gaia, edota zikiratze hutsaren gaia bera, arbuiatua izan zen luzaz mitografo greziarrengandik eta kontakizunetatik ezabatu zen kristau garairaino (Tzetzesek idatzi zuen arte alegia).\nDiodoro Sizialoaren Libiako kontakizuna.\nDiodoro Siziliakoak Libiako kontakizun batean dioenaren arabera, Urano eta Titaea izan ziren Krono, Rea eta beste Titan guztien guraso. Ammon, Libiako errege zena, Rearekin ezkondu zen gerora. Reak baina konpromisua hautsi eta bere neba gazteago zen Kronorekin ezkondu zen ostera. Reak bultzatuta, Kronok eta gainontzeko Titanek gerra deklaratu zioten Ammoni, zeinak ihes egin baitzuen Kretara. Gogor gobernatua zuen orduan Kronok eta ordainetan, Ammonen semen zen Dionisiok gerra deklaratu zion, tronutik botatzera heldu zelarik, eta haren ordez Zeus izendatu zuen Egiptoko agintari. Dionisiok eta Zeusek indarrak batu zituzten gainerako Titanak garaiatu ahal izateko, eta saiakeran Dionisio hil zenean, Zeusek haren erresuma denak jaso zituen oinordetzan, eta hala munduko jaun bihurtu.\nOrakulu Sibilinoak.\nOrakulu Sibilinoetan ere Kronoren berri ematen da, batez ere hirugarren liburuan, zeinaren arabera Urano eta Gaiaren semeak ziren Krono, Titan eta Japetok Lurraren heren bat jaso zuten, eta Krono gauza denen errege bilakatu zen. Uranoren heriotzaren ostean, Titanen semeak Krono eta Rearen ondorengo gizonezko guztiak erailtzen saiatzen dira sortu bezain pronto, baina Dodonan, Reak hiru haur erditzen ditu sekretuan: Zeus, Poseidon eta Hades, eta Frigiara bidaltzen ditu hiru kretiarren zaintzapean. Titan egoeraz jabeturik, hirurogei soldadu bidaltzen ditu Krono eta Rea espetxeratzera, arestiko hiru semeak gerra deklaratu eta borrokatzera behartuz. Kontakizun honek ez du aipatzen Kronok aita hil zuenik, ez eta seme-alabarik hiltzen saiatu zenik.\nBeste kontakizun batzuk.\nDiotenez, Krono Kiron zentauro jakintsuaren aita zen. Kiron, Kronok Filira Ozeanidearekin izan zuen harremanetik sortu zen, zeina gerora ezki batean bilakatua izan zena. Titanak hazitarakoaren itsura bereganatu eta hala harremandu zen ninfarekin, horrela azaltzen da erlazio horretatik sortutako semea erdi gizaki erdi zaldi izatearena. Antza denez Pelion Mendian jazo zen halako gertakaria.\nEsaten denaren arabera, baliteke Kronok eta Filirak beste bi seme eduki izana: Dolops eta Aphrus, Aphroi-en, hau da, Afrikako natiboen, arbaso eta eponimo.\nZenbait kontakizunetan, Krono Koribanteen aitatzat hartzen da.\nIzena eta mitologia konparatua.\nAntzinaroa.\nAntzinatean, Krono Chronos bezala interpretatu ohi zen zenbaitetan, denboraren pertsonifikazioa izanik bigarren hau. Zizeron filosofo erromatarrak (K.a. I mendea) Cronus izen grekoa chronos (denbora) terminoaren sinonimo zela argudiatzen zuen, urtaroen zikloak mantentzeaz arduratzen zen heinean.\nPlutarko (K.a. I mendea) biografo eta historialari greziarrak baieztatu zuen greziarrek Krono \u03c7\u03c1\u03cc\u03bd\u03bf\u03c2 (denbora) terminoaren izen alegorikoa zela pentsatzen zutela. Platon filosofoak, bere Cratylus lanean Krono izenari bi interpretapen posible dagozkiola dio: Lehenik eta behin bere izenak \u03ba\u03cc\u03c1\u03bf\u03c2 (koros) esan nahi duela, bere adimenaren nolakotasun puru (\u03ba\u03b1\u03b8\u03b1\u03c1\u03cc\u03bd) eta orbangabea (\u1f00\u03ba\u03ae\u03c1\u03b1\u03c4\u03bf\u03bd). Eta bigarrenik bai Rea eta bai Kronori erreka izenak eman zitzaizkiela (Rea - \u1fe5\u03bf\u03ae (rho\u0113) eta Krono - X\u03c1\u03cc\u03bd\u03bf\u03c2 (chronos)). Gerora, Proklo (K.o. V. mendea) filosofo neoplatonikoak, Kronoren inguruko gogoeta sakon bat egiten du bere Platonen Cratylus lanare Komentarioa lanean: besteak beste esaten du gauza guztien \u201cKausa Bakarra\u201d \u201cKhronos\u201d (denbora) dela, zeinaren bigarren adier Krono den.\nIzenaz gain baina, Kronok bere seme-alabak jaten dituela kontatzen duen istorioa \u201cdenboraren\u201d alegoria moduan ere interpretatua izan da. Teoria honen arabera, Kronok gauza guztiak irensten dituen denboraren hondamen suntsitzailea irudikatzen zuen."}
{"id": "8852", "revid": "58701", "url": "https://eu.wikipedia.org/wiki?curid=8852", "title": "Lanaren Konfederakunde Nagusia (Espainia)", "text": "Lanaren Konfederakunde Nagusia edo CGT (Hego Euskal Herrian CGT-LKN siglak erabiltzen dituzte) Espainiako sindikatu anarkosindikalista da, CNTren banaketa batetik sortua. Ildo honetan, banaketatik izen desberdinak izan ditu gaur egunekora iritsi arte: \"CNT Berritua\",\"CNT Valentziako Kongresua\"...\n1980ko hamarkadaren bukaeran Espainiako Auzitegi Gorenak CNT siglak erabiltzea debekatu zion, CNT-AITen eskaera bati men eginez (eszisioaren beste atalak, hain zuzen, CNT-AIT izenarekin jarraitu zuen). Horrela, 1989ko Kongresuan CGT izena hartu zuten, nahiz eta bere burua CNT anarkosindikalista historikoaren jarraitzailetzat ikusten duten.\nCGTk hauteskunde sindikaletan eta enpresa komiteetan parte hartzen du (hau da CNT-AITekiko konfrontazioaren arrazoi nagusia). Bere sustrai anarkosindikalistak erreibindikatzen dituen arren, gaur egungo bere jarrera UGT eta CCOO sindikatuen ezkerrera dagoen sindikatu alternatiboa bihurtu dute, anarkismotik haratuago."}
{"id": "8854", "revid": "336", "url": "https://eu.wikipedia.org/wiki?curid=8854", "title": "Gaia (jainkosa)", "text": "Gaia (, \u00ablurra\u00bb, Ge, Gea edo Gaea bezala ere irakurtzen da) lurraren emankortasuna sinbolizatzen duen greziar mitologiako jainkosa da.\nErromatar panteoian Terra edo \"Tellus Mater\" zuen baliokidea. Erromatarrek, greziarrek ez bezala, ez zuten sistematikoki bereizten Lurraren jainkosa nagusia Zeres jainkoarekin.\nLurra jainkosa, gizaki eta izaki bizidun guztien guraso emankor eta arbaso komuna da. \u00abAma unibertsal\u00bb (\u03c0\u03b1\u03bc\u03bc\u03ae\u03c4\u03b5\u03b9\u03c1\u03b1), \u00abGuztion ama\u00bb (\"communis mater\") edo \u00abama handi\u00bb (\"magna parens\") izaera epiteto ugarietan adierazten da.\nEtimologia.\nGrezierako \u03b3\u03b1\u1fd6\u03b1 hitza \u03b3\u1fc6 -ren alboko forma bat da, \u201clurra\u201d esan nahi duena, eta jatorri ezezagunekoa. Gaia \"ga-r\"ekin eta \u201c\"-ia\"\u201d atzizkiarekin uzkurtu zen, beste adibide honetan ikusi ahal den moduan: \"maia\" (adineko andreei zuzentzeko) eta \"graia\" (emakume zaharra). \u201c\"Aia\"\u201d \u201clurra\u201d esan nahi duen \u201c\"gai\"\u201dren forma poetiko bat da, eta, testu batzuetan, latineko \u201c\"avia\"\u201d (amona) hitzetik hartua da. \u201c\"Geo\"\u201d forma konbinatorioa antzinako grezieran zein hizkuntz modernoetan erabiltzen da, hala nola, geografia, geologia, geometria eta abar. \nMitoa.\nLurraren pertsonifikazioa da Gaia Hesiodoren kosmogonian, jainko-jainkosen eta munstroen ama. \nKaosen ondoren eta Eros baino lehenago sortua da. Arrekin harremanik izan gabe Urano (ortzia), Mendiak eta Pontos (itsasoa) sortu zituen. Uranorekin bateraturik, Titanak eta Titanidak, Ziklopeak, Hekatonkirak sortu zituen. Uranok bere haurrak sabelean gordetzera behartzen du Gea, edo bestela Tartarora botatzen ditu. Kronosek, Titanen arteko azkenak, bere amarengandik igitai bat harturik, barrabilak moztu zizkion aitari. Uranoeen odolak Gea ernaldu zuen, eta honek Eriniak, Erraldoiak eta oihanetako Ninfak sortu zituen. Beste seme batekin, Pontosekin, izandako harremanetatik itsasoko jainkoak sortu ziren, eta horien artean Nereo. Tartarorekin izandako harremanetatik Tifon eta Ejidna jaio ziren. Beste teogonia batzuek Anteo erraldoia, Piton herensugea eta beste munstro batzuk sortu izana leporatzen diote.\nAditu batzuen ustez, Gaia, bizitzaren abiapuntu mitologikoa da, Amalurra, Neolitotik Ekialde Hurbilean eta Europan gurtzen zen jainkosa, euskaldunon Mari kasu.\nInterpretazioak.\nIturri batzuek, hala nola James Mellaart, Marijas Gimbutas eta Barbara Walker antropologoek, diote Gea, Ama Lurra bezala, aurreindoeuroparren Ama Handiaren eboluzio bat dela, Neolitikotik bizitzaren eta heriotzaren jainkosa eskuzabal bezain izugarri gisa gurtua, Ekialde Hurbilean, Anatolian eta egear kulturaren eragin-eremuan, baina baita Malta eta etruriar lurretatik haratago ere.\nHesiodok Rea eta Gea bereizi zituenean, greziar mitografoek ere ez zuten zehatz-mehatz jarraitu. K\u00e1roly Ker\u00e9nyi edo Carl A. P. Ruck eta Danny Staples bezalako mitografo modernoek, baita James Frazerren \"Urrezko Adarra' lanaren eragina izan zuen aurreko belaunaldi batek ere, Demeter jainkosa \u00abama\u00bb, Persefone \u00abalaba\u00bb eta H\u00e9cate \u00abzaharra\u00bb, greziarrek ulertzen zituzten bezala, aurreko Jainkosa Handi baten hiru alderdi zirela interpretatzen dute, Rearekin identifikatua izan zitekeena. Jainkosa hirukote hori zelten mitologiaren zati bat ere bada, eta protoindoeuroparretatik etor daiteke. Anatolian (egungo Turkia) Rea Zibeles izenaz ezagutzen zen, Mesopotamiako Kubaba, Kebat hurrita edo Kepatengandik eratorritako jainkosa. Greziarrek ez zuten inoiz ahaztu Ama Mendiaren antzinako etxea Kreta zela, non Gearekin identifikatutako irudi bat \"Potnia Theron\" (grezieraz, 'Animalien Anderea') edo Potnia ('Anderea') gisa gurtu zen, Demeter, Artemisa edo Atenea baino lehenagoko greziar idazkietan aplika zitekeen izena.\nEgeora K. a. II. milurtekoan agertu ziren gerora Olinpoko jainko-jainkosak izango zirenak, etorkinen eskutik. Gea ordezkatzeko borroka bortitzak greziar mitologiari bere tentsio berezia eragiten dio. Gearen indarraren oihartzunek Grezia klasikoaren mitologian diraute, non bere paperak Heraren, Zeusen ezkontidearen, Demeterren, Artemisaren, Apoloren bikiaren eta Atenearen artean banatuta dauden.\nErroman, Zibeles frigiar jainkosa Magna Mater gisa gurtua izan zen, Ama Handi gisa, edo Mater Nostri bezala, Gure Ama gisa, eta Zeresekin identifikatua, nekazaritzaren jainkosa erromatarrarekin, Demeter greziarraren baliokidea zena gutxi gorabehera, baina alderdi ezberdinekin eta gurtza ezberdinekin. Bere gurtza Erromara eramana izan zen Kumasko Sibilaren iragarpen baten ondoren, zeinak adierazi baitzuen gurtza hori Erromara iritsi arte Anibal kartagotarra garaitua izango ez zela. Ondorioz, erromatar legionarioen jainkosa kutuna izan zen, eta haren gurtza erromatar kanpamenduetan zehar eta kolonia militarretan zehar hedatu zen.\nTeoria ekologiko modernoan.\nIzen mitologiko hau 1979an berreskuratu zuen James Lovelockek bere Gaia hipotesirako. Hipotesiaren arabera, organismo bizidunak eta materia inorganikoak Lurraren biosferari forma ematen dion sistema dinamiko baten parte dira. Lurra bera autoerregulazio-funtzioak dituen organismotzat hartzen da, eta aktiboki aldatzen du barne-osaera, biziraupena ziurtatzeko."}
{"id": "8855", "revid": "56334", "url": "https://eu.wikipedia.org/wiki?curid=8855", "title": "Josu Jon Imaz", "text": "Josu Jon Imaz San Miguel Zumarragan (Gipuzkoa) jaio zen 1963ko irailaren 6an. Euskal politikari ohia, EAJren presidente izan zen 2004tik 2007ra. 2008ko uztailetik Petronor euskal enpresa petrogilearen presidentea da. Gainera, 2014ko maiatzetik Repsoleko kontseilari ordezkaria da.\nBiografia.\nIkasketak eta lana.\nKimika Zientzietan doktorea, Euskal Herriko Unibertsitatean. Karrera Bukaerako Sari Berezia eman zioten eta polimeroetan espezializatua. Enpresen Zuzendaritza Orokorrean trebakuntza, 89-90 ikasturtean, Ikasbide-Grupo Cooperativo Mondrag\u00f3neko Zuzendaritza Nagusiko Trebakuntza Planaren barruan. Doktoretza tesia Bilboko Industri Ingeniarien Goi Eskolan egin zuen, 1994an.\n1986ko abenduan INASMET Teknologia Zentroak Nanteseko CETIM Zentrora bidali zuen, Industria eta Energia Ministerioaren bekarekin, ikertzaileak atzerrian trebatzeko programaren barruan.\nINASMETeko Konposite eta Polimero Arloko arduraduna izan zen 1987-1989 denboraldian eta Marketing eta Kanpo Harreman Saileko arduraduna izan zen 1991-1994ko denboraldian.\nEzkonduta dago, hiru seme-alaba ditu eta Donostian bizi da. 2008tik Petronor enpresaren presidente da.\nBizitza politikoa.\n1994ko ekainean eurodiputatu hautatua izan zen Europako Legebiltzarreko hauteskundeetan. Hala jardun zuen harik eta 1999ko urtarrilaren 7an Eusko Jaurlaritzako Industria, Merkataritza eta Turismo sailburu eta Eusko Jaurlaritzako bozeramaile izendatu zuten arte. 2001eko uztailaren 17an Gobernu Kontseiluak egin zuen batzarrean erabaki zen Eusko Jaurlaritzako Industria, Merkataritza eta Turismo sailburu eta bozeramaile izaten jarraitzea. Hala aritu zen 2004ko urtarrilaren 13ra arte.\nAzkenik, Euzko Alderdi Jeltzalearen 2004ko urtarrilaren 17 eta 18ko Batzar Orokorrean, Euzkadi Buru Batzarreko lehendakari hautatu zuten, Xabier Arzalluzen ondorengoa izendatuz.\nBizitza politikoa uztea.\n2007ko irailaren 12an, Imazek politika utziko zuela adierazi zuen hainbat hedabideri helarazitako gutun baten bidez.\nEAJ alderdiaren presidentzian, I\u00f1igo Urkulluk hartu zion lekukoa."}
{"id": "8856", "revid": "512", "url": "https://eu.wikipedia.org/wiki?curid=8856", "title": "Xabier Arzalluz", "text": "Xabier Arzalluz Antia (Azkoitia, 1932ko abuztuaren 24a - Bilbo, 2019ko otsailaren 28a) gipuzkoar politikaria izan zen. Euzko Alderdi Jeltzalearen militantea gaztetatik eta Euzkadi Buru Batzarreko presidentea izan zen 1980-1984 eta 1987-2004 urteetan.\nBere alderdiaren baitan egondako krisialdirik larrienaren protagonista izan zen, Eusko Alkartasunaren sorrera ahalbidetu zuena. Bestela, karisma handiko buruzagia izan zen haren ibilbide osoan zehar, politikari espainiazaleekin ika-mika asko eduki izan zituena.\nHeziketa.\nJesusen Konpainian sartu zen 1967an, baina hiru urte besterik ez zen barruan egon. Salamancako Unibertsitatean Zuzenbidean eta Filosofian lizentziatu eta ondoren Zuzenbide politikoan espezializatu zen. Hasieran abokatuen bulegoaren lana eta militantzia politiko klandestinoa EAJn bateratu egin zituen, baina azkenean politika hobetsi zuen.\nTrantsizioa.\nEspainiako Trantsizio Demokratikoan paper garrantzitsua eduki zuen bai alderdi jeltzalearen barruan baita Kongresuan ere, izan ere 1977an diputatu izendatu zuten Madrilen, bertatik bertara Konstituzioaren sorrera segitu zuelarik. Hala ere, bi urte geroago kargu hura laga zuen eta EAJren buruzagitza nagusira iritsi zen 1980an, Carlos Garaikoetxea ordezkatuz.\nBanaketa.\n1984 arte EBBren agintari gorena izan zen, eta tartean Garaikoetxearekin edukitako tira-birak eta barneko arazoak zirela-medio alderdi jeltzalearen barruan historian inoiz izandako krisialdirik sakonena gertatzen ari zen, 1986an alderdi berri bat sortzera ekarri zuena, Eusko Alkartasuna alegia.\nHurrengo urteetan EAJk indarra mantendu zuen batez ere Bizkaian eta Araban, hainbat botoemaile nazionalista Gipuzkoan eta Nafarroa Garaian EArantz lerratuz joan ziren bitartean.\nLizarra-Garazi.\nAlderdi Popularrak Espainian izandako agintaldiak (1996-2004), bereziki bigarren zatian, tentsio handia eragin zuen Euskal Herrian, eta Jose Maria Aznar eta Xabier Arzalluzen arteko ika-mikak ugariak eta famatuak egin ziren. Giro horren barruan, EAJk hainbat alderdi eta eragilerekin batera Lizarrako Akordioa sinatu zuen 1998an, eta horrek Arzalluzen alderdia eta Ezker Abertzalearen arteko harreman estuagoak erraztu zituen.\n2003an Auzitegi Nazionalaren aginduz itxitako \"Euskaldunon Egunkaria\" kazetaren alde beste hainbat pertsona famaturekin batera eratutako babes taldea osatu zuen ere bai, besteak beste.\nHeriotza.\nXabier Arzalluz 2019ko otsailaren 28an zendu zen, 86 urte zituela. Aste bat lehenago iktus bat izan zuen, eta ordutik bere egoerak okerrera egin zuen. Bere Bilboko etxean hil zen, goizez, azken egunak familiaren ondoan igaro ondoren. EAJk arratsaldeko laurak inguruan zabaldu zuen albistea bere webgunean eta sare sozialetan. Bere heriotzak erreakzio ugari eragin zituen euskal panorama politikoan, baita hortik haratago ere.\nHeriotzaren ondorengo bi egunetan gorpua Bilbaina ehorztetzeko beilatokian ezarri zuten (Bilboko Bego\u00f1a auzoan), eta politikari ugari igaro ziren bertatik senideei doluminak adierazteko. Hileta elizkizuna martxoaren 2an egin zen Azkoitian, Arzalluzen jaioterrian, Andre Mari Jasokundearen parrokian. Elizkizunera goi mailako ordezkaritza politikoa joan zen, bai Euskal Herriko agintariak (I\u00f1igo Urkullu, Uxue Barkos eta Bakartxo Tejeria buru) bai Euskal Herriko, Katalunia eta Galiziako alderdien eledunak, eta gizarte arloko zenbait pertsona ere bertaratu ziren. Alderdikideek eta jarraitzaileek autobusak antolatu zituzten zenbait herritatik, eta jende ugarik jarraitu zuen elizkizuna elizaren kanpoaldetik megafonia bidez.\nFelix Azurmendi herriko parrokoak osorik euskaraz emandako mezan Arzalluzek Euskal Herriaren alde egindako lana goraipatu zuen, eta meza amaitzean Xabier Euzkitzek lau bertso eskaini zizkion. Elizkizunaren ondoren hilkutxa ikurrina korridore batean zehar atera zuten, eta bertan bildutako ehunka herritarrek Eusko gudariak abestu zioten, askoren negar artean. Hurrengo goizean familiak Galdakaon ehortzi zuen gorpua, Arzalluzen nahiari jarraiki, bere bizilekuan. Martxoaren 10ean EBBk eta familiak elkarlanean antolaturiko oroimen meza ospatu zen Bilboko San Bizente Martiriaren elizan."}
{"id": "8857", "revid": "6327", "url": "https://eu.wikipedia.org/wiki?curid=8857", "title": "Restauraci\u00f3n Meiji", "text": ""}
{"id": "8858", "revid": "336", "url": "https://eu.wikipedia.org/wiki?curid=8858", "title": "Deuterostomio", "text": "Deuterostomioena (\"Deuterostomia\" termino taxonomikoa. Greziaretik: \"beste ahoa\") animalia goifilum bat da. Eumetazoa azpierreinuko bilateria adarreko taxon bat dira eta protostomia goifilumaren kontrakoak dira. Bi hauen artean bereizteko euren garapena enbrioiak direnean ikusi behar da: deuterostometan sortzen den lehenengo irekiera (blastoporoa) ipurtzuloa bilakatzen da, eta protostomoetan ahoa.\nDeuterostomioaren barruan hiru filum ezberdin aurkitzen ditugu:\nBai deuterostomioetan bai eta protostomoetan, zigotoa lehenengo zelula multzo batean bilakatzen da blastula izenekoa. Deterostomoetan lehenengo zatika hauek ardatz polarrarekiko paralelo edo elkartzut gertatzen da. Honi zatiketa erradiala deritzo, eta protostomo batzuetan ere gertatzen da, adibidez lofoforoetan. Zatiketa hau ez da determinantea (hau da, zelula bakoitzaren eginkizuna ez da oraindik erabaki). Lehenengo lau zelulak bereizten badira, euretariko bakoitzak larba oso bat sortzeko gaitasuna izango du, eta bat kentzen badugu blastulako gainontzeko zelulek konpentsatuko dute galera.\nDeutorostomoen barruan mesodermoak inbaginazio bat sortzen du eta bertan gorputzaren kabitatea sortzen da."}
{"id": "8859", "revid": "336", "url": "https://eu.wikipedia.org/wiki?curid=8859", "title": "Kordatu", "text": "Kordatuen filumean (Chordata) ornodunak eta oso erlazionaturik dauden hainbat ornogabe sartzen dira. Guztiak batzeko erabiltzen diren ezaugarriak hauek dira:\nKordatuen filumak hiru azpifilum ditu:\nSailkapen fenetikoa.\nSailkapen fenetikoa, edo sailkapen klasikoan, Kordatuak bereiztu eta sailkatzeko honako zuhaitza eratzen zen:\nSailkapen honetan bereizketan ez dira egiten euren erlazio genetikoaren arabera, baizik eta ikuspegi orokor batean bereizteko erabiltzen diren ezaugarri batzuen arabera. Eskema tradizionalean arrainak (Pisces) klase bakarra osatzen zuten, baina gaur egun eskola fenetikoak lau talde ezberdinetan banatzen dituzte, kartalaginotsuak, hezurdunak, zelakantuak edo birikadunak direnaren arabera.\nSailkapen filogenetikoa.\nSailkapen filogenetikoa, eskola kladistikoan oinarrituta izakien arteko harremanak euren arbaso komunen bereizketa puntuaren arabera sailkatzen dira. Honela azken urteetan Kordatuen sailkapenerako zuhaitz berriak proposatu dira eta asko dira oraindik aldatzen diren gauzak. Hala ere kordatuen sailkapen filogenetikoan oinarrituta honako taula hau proposatzen da:\nSailkapena oso ezberdina da, ikusten denez, eta honek bi sistemen arteko nahastea suposatu du. Adibide bat jartzearren Hegaztien kasua jar daiteke. Sailkapen tradizionalean hegaztiak ornodunen azpiko klase bat ziren, baina gaur egungo bereizketan enborretik bereizten azkenak izanda, Dinosauria ordenako azpimultzo bat baino ez dira.\nKordatuak erregistro fosilean.\nGu barne hartzen duen filuma izanda interes handia sortu du beraren historia naturala eraikitzea. Orain dela urte gutxirarte erregistroan aurkitutako lehenengo kordatuak Ordoviziar garaiko arrain fosilak ziren, Siluriar garaian oso ugariak egin zirenak. Hala ere Burguess Shaleko aurkikuntza dela eta bertan ikusitako fosil bat gure filumaren lehenengo ordezkaria zela pentsarazten digu: \"Pikaia Gracilens\". Izaki hau Kanbriar garaikoa da eta beraz arrainen fosilak baino zaharragoa. Azkeneko urteetan hainbat ikerlarik India eta Txinan Aurrekanbriarreko mikrofosil batzuk aurkitu dituzte euren esanetan kordatuen barnean sar daitezkeenak. Hala ere guzti hau oraindik eztabaida prozesuan dago."}
{"id": "8860", "revid": "119347", "url": "https://eu.wikipedia.org/wiki?curid=8860", "title": "Ornodun", "text": "Ornodunak (\"Vertebrata\") kordatuen barneko azpifilum bat da, eta euren berezitasuna bizkarrezur bat osatzen duten ornoak izatea da. Ornodunen eboluzioa Kanbriarreko leherketan gertatu zen, Kanbriar garaian. Ezagutzen den lehenengo ornoduna \"Myllokunmingia\" da.\nOrnodunek ingurune ezberdinetara egokitzen joan dira eta, hori dela eta, kordatuen azpifilumik handiena da intsektuak eta gero. Subfiluma honen barruan kokatzen dira anfibioak, narrastiak, hegaztiak, arrainak eta ugaztunak. Beraz, gizakia ere (\"Homo sapiens\") talde honen barnean sartzen da. Guztira 66.000 espezie baino gehiago osatzen dute talde hau. \nAzpifilumaren ezaugarririk nabarmenenak dira gihar sistema bat edukitzea eta nerbio sistema zentral bat izatea. Nerbio sistema horren zati bat bizkarrezurraren barnean kokatzen da.\nEzaugarriak.\nOrnodunek barne hezurdura edo endoeskeletoa daukate. Hezurdura hori kartilagoz edo hezurrez osatuta egon daiteke eta, kasu askotan, bi osagaiak dituzte gorputzeko atal ezberdinetan. Ornodun taldeko izakiek barne eskeleto artikulatua, garuna (entzefalo) gordetzen duen garezurra eta bizkarrezur bat daukate, garezur oinarritik buztaneraino doana.\nNormalean ornodunek aldebiko simetria daukate, hau da, haien gorputzak banandu daitezke ardatz baten bidez bi zati berdinetan. Gainera, izaki ornodunen gorputzek hiru ataletan banatzen ohi dira: burua, enborra eta gorputz-adarrak.\nHezurdura modu erraz banetan fosilizatzen da eta, horri esker, ornodunen eboluzio-prozesuaren berri daukagu gaur egun. \nAnatomia.\nTegumentu-sistema.\nTegumentua gorputzak estaltzen dituen babes-geruza da eta ornodun motaren arabera, larruazala eta beste egiturak biltzen ditu, esate baterako, ileak, ezkatak, lumak, adarrak, etab. Tegumentuaren egitura nagusiak bereizten dira sentsorialetan eta babesleetan, urratzeak, zulaketak eta ingurumeneko mikrobioak saihesteko. Jariakor trukaketa baimentzen du eta, kasu batzuetan, arnas eta iraizle funtzioak dauzka. Hiru geruzetan banatzen da: \nLokomozio-aparatua.\nOrnodunen ohiko lokomozio-aparatua oso ondo bereizten diren bi atalez osatuta dago: hezurrez eta giharrez. Tendoiak dira hezurrak eta muskuluak lotzen dituztenak eta, lotura horri esker, ornodunek mugimenduak egiteko gaitasuna daukate.\nOrnodun talde bakoitzak ingurumen zehatz batean aurkitzen da. Horregatik, lokomozio-aparatuak moldaketa ezberdinak aurkezten ditu talde bakoitzean. Lehengo ornodunen lokomozio-aparatua uretan bizitzeko prest egon behar zen. Denborarekin, hegalak garatu zituzten igerian errazago aritzeko. Lurraren konkista hasi zenean, hankak eta atzaparrak garatu zituzten, hegan egiteko hegoak eta eskuak eta buztanak zuhaitzetatik ibiltzeko. \nZirkulazio-aparatua.\nOrnodunek zirkulazio-aparatu itxia daukate. Aparatu honen eginbeharra bai oxigenoa, bai elikagaiak gorputzaren atal ezberdinetara garraiatzea da. Zirkulazio-aparatua hainbat konponentez osatuta dago: bihotza, arteriak, zainak, kapilarrak, etab. Ornodun taldearen arabera, zirkulazio-aparatu bakarra dago edo bitan bananduta. Gainera, bihotzak dituen ganbera zenbakia ere aldatzen da. Adibidez, arrainek bi ganbera dituzte, anfibioek eta narrastiek, hiru eta hegaztiek eta ugaztunak, berriz, lau.\nAnras aparatua.\nArnas aparatuaren eginbeharra airetik oxigenoa hartzea eta karbono dioxidoa kanpora botatzea da. Beste kasuetan gertatzen den bezala, ornodun taldearen arabera, arnas aparatuak ezaugarri batzuk ditu. Arnasteko, beraz, modu ezberdinak daude.\nNerbio-sistema.\nBi nerbio-sistema bereizten dira: nerbio-sistema zentrala eta nerbio-sistema periferikoa.\nNerbio-sistema zentrala entzefaloa eta bizkarrezur-muina osatzen dute. Biek hezurrez inguratua edota babestuta daude; batetik, garezurra entzefaloa babesten du eta, bestetik, bizkarrezurra bizkarrezur-muina. Sistema hau mugimenduen eta jarduera begetatiboen kontrol eta koordinazio gunea da. Ornodunen artean nerbio-sistema zentrala alderatzen den arren, aldekotasun asko ikusten dira, eboluzioan zehar eskuratu dituztenak. Hala ere, hainbat atal ezberdin garatu dira talde bakoitzean. Esate baterako, arrainek eta anfibioek usaimen- eta ikusmen-lobulua garatuagoa daukate eta garuna, berriz, gutxiago. Hegazti eta ugaztunek, burmuina eta zerebeloa daukate garatuagoa.\nBestalde, nerbio-sistema periferikoa nerbio-zuntzez osatuta dago eta horiek dira gorputzaren atal ezberdinen eta sistema zentralaren arteko informazio garraioaren arduradunak. Organo hartzaileetatik jasotzen den informazioa entzefalo edo bizkarrezur-muinari bidaltzen da eta, hauetatik, organo efektoreei. Informazioa zein organoari zuzenduta dagoen arabera bi azpisistemak daude: nerbio-sistema somatikoa eta nerbio-sistema autonomoa. Lehengoa, borondatezko jarduerak kontrolatzen ditu eta, bigarrena, ez-borondatezko eran aritzen diren organoak kontrolatzen ditu (adibidez, bihotzaren taupadak). Nerbio-sistema autonomoaren barruan beste bi azpisistema daude: nerbio-sistema sinpatikoa, gorputza ekintzarako prestatzen duenak eta nerbio-sistema parasinpatikoa, gorputza atsedenaldirako prestatzen duenak.\nSistema endokrinoa.\nSistema honek koordinazioko sistema bat da. Informazioa jaso, prozesatu eta erantzun zuzena bidaltzen die eginkizuna bete behar duten hormonen organoei. Izan ere, odolean garraiatzen diren substantzia kimikoak, hormonak, sistema endokrinoak ematen dituen erantzunak daramatzate eta hormona horien kontzentrazioaren arabera, organoek erantzuten dute.\nDigestio-aparatua.\nOrnodunek oso garatuta dagoen digestio-aparatua daukate eta atal hauek osatzen dute: aho-barrunbea, faringea, hestegorria, urdaila, hestea eta uzkia. Horrez gain, digestio-aparatuaren atalak guruinetara lotuta daude, hain zuzen ere, listu-guruin, gibel eta pankreari. Tetrapodoen aho-barrunbea oso garatua dago, mihia, ezpainak, ahosabaia eta hortzak dituelako.\nOrnodunek jaten dutenean, elikagaiak mastekatzen dituzte eta irenstean, mingainak bultzatzen ditu barrurantz. Faringetik pasatzen dira eta hestegorrira ailegatzean prozesua automatikoa da. Elikagaiak urdailera heltzean urdailaren muskuluak digeritzen dituzte hestera pasa daitezen. Ornodun taldearen arabera urdaila atal ezberdinak ditu, ohikoena hiru izanda. Belarjaleek, adibidez, lau barrunbe dauzkate elikagaiak ondo digeritzeko. Hestean nutrienteak eta ura hartzen da eta hondakinekin obramenduak egiten dira, uzkian mantentzen direnak \u00a0kaka egin arte.\nSailkapena.\nSailkapen filogenetikoan oinarrituta honako zuhaitza eraikitzen da:\nLinneana sailkapenaren arabera, berriz, honako taldeak eta alorrak aurki daitezke:\nArrainak.\nOrnodunen subfiluma honek bateratzen dituen animaliak uretakoak dira, haien gorputzak fusiformeak dira eta ezkataz estalita daude eta dituzten gorputz-adarrak hegalak dira. Arrainek odol hotza daukate eta, beraz, animali poikilotermoak dira. Arnas aparatua erreparatuta ikusten da brankiak dituztela arnasteko. Haien bihotzak bi ganbera ditu. Kasu batzuetan, igeri-puxika dute, arrainen flotagarritasuna neurtzen duena. Animali obiparoak dira, izan ere, kanpoko ugalketa egiten dute batez ere arrautzak erabilita. \nArrainen barruan hiru mota nagusi daude: ziklostomo, kondriktie eta osteiktie. Lehengo mota hori, \"myxini\" eta \"hyperoaria\" (lanproieak) biltzen ditu. Eboluzio eskalan lehengo ornodunak dira eta ez daukate masailezurrik, haien ahoa inbutu itxura baitu. Bigarren motak kartilagoko hezurdura duten arrainak biltzen ditu. Haien ugalketa prozesua barnekoa da eta ez dute igeri-puxika. Talde honetan marrazoak eta karpak aurki daitezke. Hirugarren arrain moten hezurdura hezurrez osatuta dago eta horien dentsitatea dela eta, igeri-puxika behar dute. \nAnfibioak.\nHaien bizitzan zehar eraldaketa nabarmenak jasaten dituzte: gazteak direnean uretan bizi dira eta, metamorfosia eta gero, helduaroa lurrean ematen dute, toki umeletan. Hori dela eta, arnas aparatua ere aldatzen da: gaztaroan brankiak dituzte eta, helduaroan, birikak eta larruazala erabiltzen dute arnasteko. Haien larruazala hain fina da non, kasu batzuetan, ez duten eta beti heze dago. Haien gorputz-adarrak hankak dira eta erabiltzen dituzte bai ibiltzeko, bai igeri egiteko. Odol hotza dutenez, poikilotermoak dira. Bihotza hiru ganberakoa da. Ugalketa prozesua dela eta, obiparoak direla esan daiteke. Ugalketa uretan egin behar dute arrautzen bidez. Ornodun subfiluma honek izan zen lurra kolonizatu zuen lehengoa. \nAnfibioen barruan bi alor bereiz daitezke, buztana dutenak (arrabioa adibidez) eta buztanik ez dutenak (igelak esate baterako).\nNarrastiak.\nLurreko animaliak dira eta haien gorputza ezkataz estalita dago. Odol hotza dela eta, poikilotermoak dira. Arnasketa prozesuan birikak erabiltzen dituzte eta haien bihotzak hiru ganberak ditu kasu gehienetan. Ugalketa prozesuan arrautzak erabiltzen dituzte, beraz, obiparoak dira. Subfiluma honek jartzen dituen arrautzek oskola daukate enbrioia babesteko. \nNarrastien barruan hiru alor daude: \"crocodylia\" (krokodiloak eta kaimanak), \"squamata\" (azalberritzen direnak, sugeak adibidez) eta \"quelonido\" (hezurrez egindako oskola dutenek, dortokak esate baterako).\nHegaztiak.\nHegan egiten duten animaliak dute, beraz, aurreko bi gorputz-adarrak hegalak dira eta atzeko beste biak, hankak. Haien gorputza lumez beteta dago. Elikatzeko ez dituzte ortzik baina bai mokoa. Odol beroa dutenez, ornodun homeotermoak dira. Birikak erabiltzen dituzte arnas prozesuan eta haien bihotzak lau ganbera ditu. Enbrioiak arrautzetan hezten dira, beraz, obiparoak dira. Arrautzak lurrean jartzen dituztenez eta ez uretan, oskolez eginda daude enbrioia hobeto babesteko arriskuetatik.\nHegaztien barruan bi alor bereiz daiteke: alde batetik, \"paleonathae\" alorrak biltzen ditu ia hegan egiten ez duten hegaztiak, adibidez, oiloek eta ostrukek. Bestetik, \"neognathae\", hegazti hegalariak dira. \nUgaztunak.\nUgaztunen artean aurki daitezke lurrekoak, uretakoak eta hegalariak. Ornodun subfiluma honen gorputza hilek estalita dago. Odol beroa dutenez, ornodun homeotermoak dira. Birikak erabiltzen dituzte arnas prozesuan eta haien bihotzak lau ganbera ditu. Elikadura erreparatuz, hainbat motatakoa izan daitezke: haragijaleak, herbiboroak eta orojaleak. Barruko ugalketa egiten dute eta enbrioia ere, emearen barruan garatzen da. Ugaztunak jaiotzerakoan emeak elikatzen ditu ugatzei esker. \nUgaztunak hiru motetan sailkatzen dira: prototerio (ugaztun obiparoak, ornitorrinkoa adibidez), metameria (plazenta ez daukaten ugaztunek enbrioia elikatzeko, kangurua esate baterako) eta euterio (plazenta daukaten ugaztunek).\nEuskal Autonomia Erkidegoko ornodun espezie mehatxatuak.\nEspezie mehatxatuen EAEko katalogoa 167/1996 Dekretuaren bidez egituratu zen. Honen bidez, babes neurri desberdina duten fauna eta flora sailkatzeko lehen pausoak eman ziren. Katalogo horretan lau kategoriatan sailkatzen dira espezieak: kalteberak, interes berezikoak, galtzeko arriskuan daudenak eta bakanak. Ornodunen kasuan, ondokoak dira katalogo horretan agertzen direnak:"}
{"id": "8863", "revid": "428450", "url": "https://eu.wikipedia.org/wiki?curid=8863", "title": "Myxini", "text": ""}
{"id": "8864", "revid": "896", "url": "https://eu.wikipedia.org/wiki?curid=8864", "title": "Mixin", "text": ""}
{"id": "8866", "revid": "431", "url": "https://eu.wikipedia.org/wiki?curid=8866", "title": "Vertebrata", "text": ""}
{"id": "8867", "revid": "428356", "url": "https://eu.wikipedia.org/wiki?curid=8867", "title": "Echinodermata", "text": ""}
{"id": "8868", "revid": "137486", "url": "https://eu.wikipedia.org/wiki?curid=8868", "title": "Ekinodermatu", "text": "Ekinodermatuak (\"Echinodermata\"; , \"triku\" eta \"\u03b4\u03ad\u03c1\u03bc\u03b1\", \"azala\") animalia filum itsastar bat dira. Helduak identifika daitezke simetria erradiala dutelako, normalki bost puntakoa. Talde barruan dauden animalia ezagunen artean itsas izarrak, itsas trikuak, holoturiak edo itsas-lirioak daude. Ozeanoetan aurki daitezke, edozein sakoneratan, mareen arteko guneetatik hondo abisaleraino. Filum honetan 7.000 espezie inguru identifikatu dira, deuterostomo superfilumaren barruko bigarren talderik handiena kordatuen ostean (ornodun guztiak barnebiltzen dituen taldea). Ekinodermatuak dira ur gezan edo lur lehorrean bizi ez diren filumik handiena. \nSailkatzeko zaila den \"Arkarua\" kenduta (Kanbriaurrean bizi izan zen ekinodermatu itxurako simetria erradialeko izakia), lehen kide argiak Kanbriarrean agertu ziren. Kanbriarreko ekinodermatuen talde batek, Homalozoa, ekinodermatuen oinarritik gertu egongo liratekeena, zakatzak zituen kanpoan janaria iragazi ahal izateko, kordatuek eta hemikordatuek zituztenen antzekoak.\nEkinodermatuak ekologikoki eta geologikoki oso garrantzitsuak dira. Ekologikoki, faktore biotikoak dituen itsas hondoko basamortuan baita sakonera txikiagoko ozeanoetan ere bizi diren, eta horren ugariak diren beste talde gutxi aurki daitezke. Ekinodermatu gehienek ugalketa asexuala dute, eta ehunak, organoak, eta gorputz adarrak birsortzeko gai dira; kasu batzuetan, guztiz birsor daitezke gorputz-adar baten bitartez. Geologikoki, ekinodermatuen garrantzia beraien eskeleto osifikatuan datza, izan ere hainbat kareharriren eraketan laguntzen du baita ingurumen geologikoari buruzko informazioa eman ere. 19. eta 20. mendeetan berregituratze edo birsortzearekin lotutako ikerketan gehien erabilitako espezieak izan ziren. Zientzialari batzuen ustez gainera, ekinodermatuen erradiazioaren erruz gertatu zen Mesozoikoko fauna itsastarraren iraultza.\nTaxonomia eta eboluzioa.\nKordatu eta hemikordatuekin batera, ekinodermatuak deuterostomoak dira, bilateria osatzen\u00a0duten klado nagusietako bat, bestea protostomoak izanik. Enbrioiaren garapen goiztiarrean, deuterostomoetan, blastoporoa (sortzen den lehen irekigunea) uzkia bihurtzen da, protostomoetan, berriz, ahoa. Deuterostomoetan, ahoa geroago garatzen da, blastoporotik uzkia dator eta kontrako aldean ahoa zabaltzen da. Ekinodermatuen larbek, dipleurulek, simetria bilaterala edukitzen dute baina metamorfosiaren ondoren simetria hori galtzen dute, beraien gorputzak berrantolatzen baitira eta simetria erradiala garatzen dute, normalean simetria pentameroa izan ohi dena. Ekinodermatu helduen ezaugarri bereizgarriena aparatu anbulakral izenez ezaguna den urezko hodi-sistema baskularra da, kanpoko oin anbulakral eta endoeskeleto, kolageno zuntzen bidez osikuluak lotuta sortzen dena, karetsuarekin batera.\nFilogenia.\nHipotesi oker batzuk ezagutzen ditugu, horien artean Ofiuroideoak Asteroideoen ahizpak direla esaten duena aurki dezakegu, edo (Holoturiak + Ekinoideoak) bere ahizpak zirela esaten duena. 2014an egindako ikerketa baten arabera, ekinodermatu klase guztien 219 gene aztertu ondoren, hau izango litzateke ekinodermatuen zuhaitz ebolutiboa. 2015ean ekinodermatu klase guztietako 23 espezieren RNA transkriptomak aztertzean zuhaitz berdina lortu zen.\nDibertsitatea.\nGutxi gorabehera 7,000 ekinodermatu espezie daude bizirik eta 13,000 desagerturik. Behe-marearte eta abisaletan aurki daitezke. Tradizionalki bi azpitalde bereizten dira: mugi daitezkeen eleuterozooak, asteroideak (itsas izarrak, 1,745 espezie), ofiuroideoak (ofiurak, 2,300 espezie), ekinoideoak (itsas trikuak eta itsas gailetak, 900 espezie) eta holoturiak (itsas luzokerrak, 1,430 espezie) biltzen dituztenak; eta sesilak diren edo mugi daitezkeen pelmatozooak. Krinoideoek (itsas lirio eta lumak, 580 espezie) eta desagertutako Blastozoa eta Paracrinoideak osatzen dituzte. Erregistro fosilek bizirik egon ez daitezkeen bestelako klaseak daudela adierazten dute. Jada desagertutako fosilen artean Blastoidea, Edrioasteroidea eta Kanbriar garaiko Helicoplacus, Carpoidea eta Homalozoa aurkitzen ditugu. Agian Machaeridae ere ekinodermatuen artean sartu dezakegu.\nEkinodermatu guztiak itsastarrak dira eta ia guztiak, berriz, bentikoak.\nFosilen historia.\nEkinodermatu fosilik zaharrena Australia Kanbriarraurreko \"Arkarua\" izan daiteke. Disko itxurako fosila da erdigunea altxatuta duelarik. Ertzean hainbat gandor erradial nabari daitezke, zentroan 5 punta dituen itsas izar bat dirudien sakonune bat duelarik. Hala ere, estereo edo urezko hodi-sistema baskular bat ez direnez aurkitu, ezin izan da beraien sailkapen garbirik egin.\nEkinodermatutzat hartu ziren lehenengo organismoak Behe Kanbriarrean azaldu ziren, Asterozoa Ordoviziarrean azaldu zen, eta krinoideoak garrantzitsuak izan ziren Paleozoikoan. Ekinodermatuen erregistro fosil handia aurki daiteke. Ekinodermatuen arbasoa mugi zitekeen, simetria bilateraldun animalia bat zela uste da. Aho, heste eta uzkidun animalia oso sinplea omen zen. Arbaso hau, itsas hondoan itsatsi eta uretan sakabanatuta dauden elikagai partikulez elikatzen hasi zen. Geroago, simetria erradiala garatu zuen bizitzeko onuragarriagoa baitzen. Oraingo ekinodermatu larbek ere simetria bilaterala garatzen dute hasieran eta metamorfosiaren ondoren, berriz, simetria erradiala. Itsas izarrak eta krinoideoak heldu bilakatzeko orduan itsas hondora atxikitzen dira.\nLehenengo ekinodermatu horietatik aske mugi zitezkeen taldeak sortu ziren ondoren. Ekinodermatu goiztiarretan gertatu zen endoskeleto plaken eboluzioa, estereoa eta elikatzeko balio zuten kanpoko ildo ziliatuak garatzea hain zuzen ere. Paleozoikoko ekinodermatuak globularrak ziren, substratuari atxikiturik zeuden eta ahoa kokatutako gainazala goraka begira edukitzen zuten. Ekinodermatu fosilek gorputzaren alboan beheraka hedatzen diren ildo anbulakralak dituzte, eta horietan zehar, aldiz, gaur egungo krinoideoek dituzten pinulen antzeko egiturak, brakioloak zehatz-mehatz. Ahoa goraka orientaturik edukitzea egoera primitiboa izan daiteke eta une batean, ekinodermatu klase guztiek, krinoideoek izan ezik, bira eman eta aho bera jarri ziren. Hori gertatu aurretik, seguraski podioek elikatzeko funtzio bat zuten gaur egungo krinoideoetan bezala. Lokomozio funtzioa geroago garatu zuten, podioak substratuarekin lehenengo aldiz kontaktuan jarri zirenean.\nAnatomia eta fisiologia.\nEkinodermatuen eboluzioa simetria bilaterala zuten animalietatik eratorria da. Gaur egun dituzten formak ondoren jasotakoak dira eboluzioz. Ekinodermatuen larbak ziliatuak dira eta aske egiten dute igeri. Larba guztiek simetria bilaterala dute eta kordatuen enbrioien antza ere badute. Geroago gorputzaren ezker partea hazi egiten da eskuinekoa desagerraraziz. Ezkerreko aldea orduan simetria erradialean hazten da (pentarradiala) eta gorputza ardatz baten inguruan hazten da bost zati ezberdinetan. Asterozoaren barruan arau honen hainbat salbuespen aurki daitezke. \"Leptasterias\" generoko itsas izarrak normalean sei beso ditu nahiz eta bost ere eduki ditzakeen. Brisingidak ere sei beso ditu. Ofiuren artean, \"Ophiothela\" \"danae\", \"Ophiactis savignyi\", eta \"Ophionotus hexactis\" sei besoko espezieak aurki ditzakegu. \"Ophiacantha vivipara\"k sei beso baino gehiago izan ohi ditu.\nEkinodermatuek simetria erradial sekundario bat edukitzen dute bizitzako etapa batean. Bilateriako beste izaki batzuetatik sortu ziren eta simetria bilaterala duten larbak dituzte. Krinoideo askok eta itsas izar batzuek ez dute simetria pentarradiala, adibidez \"Labidiaster annulatus\" itsas izarrak 50 beso baino gehiago ditu, eta \"Comaster schlegelii\" itsas lirioak, berriz, 200.\nAzala eta eskeletoa.\nEkinodermatuek eskeleto mesodermikoa dute kareharrizko plakez edo osikuluz osatua. Horietariko bakoitza, baita itsas trikuaren bizkarrezur artikulatua ere, kaltzitaz osaturik daude. Solidoak izanez gero, eskeleto pisutsu bat eratuko dute estereo izeneko belakien antzeko estruktura porotsua edukitzeko. Osikulu horiek elkarturik egon daitezke, itsas trikuak inguratzen dituen \u201ctest\u201d izeneko hezurdura zurruna bezala, edo elkarrekin artikula daitezke itsas izarren, ofiuren eta krinoideoen besoak bailitzan. Osikuluek plaka lauak edo arantzak, pikorrak edo garatxoak eduki ditzakete. Aurreko horiek epidermis (azala) gogor baten bidez daude estalita. Elementu eskeletiko batzuk ere espezializaturik egon daitezke, adibidez itsas trikuek bost hortzez osaturiko aparatu \u201cmastekatzaile\u201d bat dute, \u201cAristotelesen linterna\u201d izenez ezagutzen dena eta zulatzeko balio duena, krinoideoek itsas hondora atxikitzea ahalbidetzen duen hanka antzeko bat eta itsas luzokerrek, berriz, eraztun estruktural bat.\nNahiz eta itsas izarren, ofiuren eta krinoideoen eskeletoa osatzen duten elementuak sendoak izan, horien arrastoak fosiletan aurkitzea oso zaila da. Horren arrazoia, elementu horiek inguratzen dituen azala usteltzerakoan elkarrengandik askatzen direla da, gainera ehunik ez egoteak ere hori eragiten du. Ekinodermatuen hazkundeari dagokionez, horien gorputz adarren erdigunean atal batzuk gehitzen dira, existitzen diren plaketatik kanpora ateratzen direlarik eta besoak luzatzen dituztelarik. Itsas trikuak ordea, ondo kontserbatzen dira kareharrian eta klera hobietan. Fosilizatzean, estereoko barrunbeak kaltzitaz betetzen dira. Arroka hori apurtzean, batzuetan \u201ctest\u201d-aren kanpoko eta barruko egitura ikus daiteke.\nEpidermisa eskeletoaren euskarri eta mantentze funtzioa duten zelulez osaturik dago, baita kromatoforoz, zelula mekanorrezeptorez (mugimendua antzematen dutenak), eta batzuetan fluido itsaskor edo toxinak askatzen dituzten guruin zelulez ere. Ekinodermatuen kolore bizi eta anitzak azaleko zeluletan agertzen diren pigmentuen ondorioak dira. Kolore horiek hainbat pigmentu desberdinen konbinazioen bidez lortzen dira, hala nola urdinak, berdeak edo moreak izan daitezkeen melanina iluna, karotenoide gorria, eta karotenoak (proteina mota batzuk). Horiek argiarekiko sentikorrak izan daitezke, eta ondorioz ekinodermatu askok beraien itxura guztiz aldatzen dute gauean. Aldaketa hori azkar gerta daiteke \u2013 \"Centrostephanus longispinus\" itsas trikua argiaren eraginpean egonik 50 minututan beltza izatetik gris-marroi izatera pasatzeko gai da.\nEkinodermatu gehienek duten ezaugarrietako bat ehun konektiboaren antzeko ehun berezia da. Material kolagenotsu honek bere ezaugarri mekanikoak alda ditzake segundo edo minutu batzuetan nerbioen bidez. Ehun honek itsas izarra itsas hondoan modu malgu batean mugitzetik, molusku bibalbio bat irekitzeko zurrun izatera igarotzea ahalbidetzen du baita arrakala batetik erauzia ez izatea ere. Itsas trikuetan, mugi ditzaketen arantzak zurrun bihur ditzakete defentsa mekanismo bezala.\nUrezko hodi sistema baskularra.\nEkinodermatuek urezko hodi sistema baskular berezi bat dute, zelomatik eratorriak diren fluidoz beteriko kanalez osaturiko sistema. Gas trukean, janari horniketan, eta lokomozioan parte hartzen du baita errezeptore sentsorial bezala funtzionatu ere. Sistema hori ekinodermatu klasearen araberakoa da, baina gehienetan kanpoaldera madreporita baten zehar irekitzen da animaliaren goiko aldean. Madreporita hori hodi mehe bati lotuta dago, aho edo esofagoa inguratzen dituen eraztun-kanal batetan luzatzen dena. Horretatik, kanal erradialak asteroideen besoetan zehar luzatu eta ekinoideoen alderdi anbulakraleko \u201ctest\u201d-ari atxikitzen zaizkie. Kanal erradialetatik alboko kanal txiki batzuk ateratzen dira anpoila batean amaitzen direlarik. Anpoilaren zatia poro batetik (itsas trikuetan poro batzuetatik) atera daiteke, podio edo oin anbulakral izena jasoz. Urezko hodi sistema baskularrak nutrienteen banaketan laguntzen du animaliaren gorputzean zehar eta hori argi eta garbi ikus daiteke oin anbulakralaren kasuan, fluidoaren birbanaketari esker luzatu edo uzkurtu baitaiteke.\nSistema horren antolaketa ofiuroideotan pixka bat desberdina da, madreporita ahoaldean egon daiteke eta podioek ez dute bentosarik. Holoturietan, podio horiek txikiagoak izan daitezke edo ezta eduki ere, eta madreporita gorputzeko barrunbean irekitzen da zirkulatua izango den likidoa fluido zelomikoa izan dadin eta ez itsasoko ura. Krinoideoek eta Asteroideoek antzekotasun asko dituzte osaerari dagokionez, baina lehenengoek ez dute bentosarik oin anbulakralean eta besoekin harrapatutako elikagai partikulak ahora eramateko erabiltzen dituzte. Asteroideoetan, mugitzeko ere mugimendu hori egiten da. Itsas trikuek kalteak eragin ditzaketen larbak beraiengan ez itsasteko oin anbulakralak erabiltzen dituzte; bertan geratu daitezkeen organismoak itsas trikuaren ahora mugiarazten dira honek jan ditzan. Zuloetako itsas izar batzuek alboko oin anbulakrala hondar azaleraino edo lokatz gaineraino luzatzen dute ur zutabetik oxigenoa xurgatzeko.\nBeste organo batzuk.\nEkinodermatuek animaliaren dietaren araberako digestio-aparatu soil bat dute. Itsas izarrak haragijaleak dira gehienbat eta aho bat, esofagoa, bi parte (goikoa eta behekoa) bereiz daitezkeen urdaila, heste eta ondesteak dituzte, uzkia gorputzaren alde dortsaleko erdigunean kokaturik dagoelarik. Salbuespen gutxi batzuk daude, Paxillosida ordenekoek ez dute uzkirik. Itsas izar espezie askotan, urdaila osatzen duen kardia izeneko eskualdeetako bat, kanpoaldera atera daiteke eta digestioa gorputzetik kanpo egin. Beste espezie batzuetan, elikagaiak (adibidez moluskuak) osorik jaten dira. Ofiurek hesterik eta uzkirik gabeko heste itsua dute. Askotariko dietak dituzte eta hondakinak ahotik kanporatzen dituzte. Itsas trikuak belarjaleak dira eta espezializaturik dituzten aho parteak erabiltzen dituzte algak apurtu eta mastekatzeko, batzuetan baita bestelako animalia eta landareak ere. Esofago, urdail handi eta ondeste bat dituzte, \u201ctest\u201d puntan uzkia dutelarik. Itsas luzokerrak detritiboroak dira gehienbat, eta eraldatutako oin anbulakrala erabiltzen dute, hau da ahoko garroak, sedimentuetan elikagaiak aurkitzeko. Area eta lokatza janariarekin batera heste sinple batean joaten dira zeinak kiribildutako heste luze eta kloaka bat dituen. Krinoideoak iragazketaren bidez elikatzen dira modu pasiboan eta besoak luzatuta harrapatzen dute planktona. Mukian harrapaturiko janari boloak ahora eramaten dira eta aho hori, esofago txiki eta luzeagoa den heste batez osaturiko bihurgunearen bidez uzkira dago lotuta.\nEkinodermatuen barrunbe zelomikoak konplexuak dira. Urezko hodi sistema baskularraz gain, ekinodermatuek sistema hemal, errai inguruko zeloma, zeloma gonadala eta askotan baita zeloma perihemala (sistema perihemala) dituzte. Garapen aldian, ekinodermatuen zeloma metazele, mesozele eta protozelean banaturik dago (somatozele, hidrozele eta axozele ere deiturikoak hurrenez hurren). Urezko hodi sistema baskularrak, sistema hemalak eta sistema perihemalak sistema zelomiko tubularra osatzen dute. Ekinodermatuak salbuespenak dira, bai zirkulazio sistema zelomikoa (urezko hodi sistema adibidez) eta bai zirkulazio sistema hemala (sistema hemala eta sistema perihemala esaterako) dituzte eta.\nSistema hemal eta perihemala zelomatik eratorriak dira eta irekirik eta murrizturik dagoen zirkulazio sistema osatzen dute. Hori normalean eraztun zentral eta bost hodi erradialez dago osatua. Ez dago benetako bihotzik eta odolak askotan arnas pigmentuen gabezia du. Gas trukea brankia edo papila dermikoen bidez egiten da itsas izarretan, poltsa genitalen bidez ofiuretan, zakatz peristomalen bidez itsas trikuetan eta zuhaitz kloakalen bidez itsas luzokerretan. Gas trukea oin anbulakralen bitartez ere gertatu daiteke. Ekinodermatuek ez dute espezializaturiko iraitz organorik eta hondakin nitrogenatuak, amoniako forman nagusiki, arnasketa gainazalean zehar hedatzen dira.\nFluido zelomikoak zelomozito edo zelula immuneak ditu. Hainbat zelula immune klase daude, klase eta espezieen arabera aldatzen direnak. Klase guztiek amebozito fagozitiko mota bat dute, partikula inbaditzaileak eta kutsatutako zelulak irensten dituena, eta zitotoxikotasunarekin zerikusia eduki dezake. Zelula horiek normalean handiagoak eta granularrak dira, eta patogenoak izan daitezkeen organismoen aurkako defentsa nagusi bezala har daitezke. Klasearen arabera, ekinodermatuek zitotoxikotasun, inflamazio, eta jarduera bakterianorako, fluido zelomikoaren mugimendu eta koagulaziorako, eta itsas luzokerren erregulazio osmotikoan parte hartzen duten zelulak eduki ditzakete. Zelomozitoek peptido antimikrobialak (AMP) ere jariatzen dituzte bakterioen aurka egiteko, eta oraindik karakterizatua izaten ari den immunitate sistemaren parte diren lektina eta konplementu proteinak dituzte.\nNerbio-sistema erradial bat dute, hau da, garun zentralik gabeko neuronen arteko interkonexioa gertatzen da, batzuek ordea gongoilak dituzte. Nerbioek eraztun bat sortzen dute ahoaren inguruan eta beso bakoitzerantz joaten dira. Nerbio hauek dira animaliaren mugimenduak koordinatzen eta oin anbulakralak sinkronizatzen dituztenak. Itsas izarrek zelula sentsorialak dituzte epitelioan, eta egitura sinplea duten begi eta sentikorrak diren garro itxurako oin anbulakrala, berriz, beso puntetan. Itsas trikuek ez dute zentzumen organorik baina bai orientazioan laguntzen duten estatozistoak. Gainera zelula sentsorialak dituzte epidermisean, bereziki oin anbulakral, pedicellariae eta arantzetan. Ofiurek, krinoideoek eta itsas luzokerrek orokorrean ez dute zentzumen organorik, baina Apodida ordeneko zuloetako itsas luzoker batzuek estatozisto bakar bat dute nerbio erradial bakoitzaren ondoan, eta batzuek begi sinple bat dute garro bakoitzaren oinarrian.\nGonadek itsas triku eta itsas luzokerren gorputzeko barrunbe gehiena okupatzen dute; krinoideoetan, ofiuretan eta itsas izarretan, aldiz, bi gonada soilik egoten dira beso bakoitzean. Nahiz eta irekigune genital bat edukitzea den ohikoena, organismo askok hainbat gonoporo dituzte eta horietatik askatzen dira obuluak eta esperma.\nBirsorkuntza.\nEkinodermatu batzuek nabaria den berregite gaitasun bat dute. Espezie askok automutilazioa egin eta beso eta organoak birsortzen dituzte. Itsas trikuek askotan barruko organo zatiak desegiten dituzte arriskuan sentitzen badira. Desegindako organo eta ehunak hainbat hilabete eta gero berriro birsortzen dira. Itsas trikuak jasandako kaltearen ondorioz etengabe ari dira beraien arantzak aldatzen. Itsas izar eta itsas lirioek erraz galdu eta birsor ditzakete beraien besoak. Kasu gehienetan, beso bakar batetik ezin da itsas izar oso bat sortu gutxienez diskoaren zati bat falta bada. Hala ere, espezie gutxi batzuetan beso bakar batek biziraun dezake eta hortik banako oso bat garatu, eta espezie batzuetan, besoak nahita bereizten dira ugalketa asexuala egiteko asmoarekin. Digestio hodia galdu dutenean, itsas luzokerrak gordetako proteinen bidez bizi daitezke eta uretan disolbatutako materia organikoa xurgatzen dute zuzenean.\nGaldutako zatien birsorkuntzan epimorfosia eta morfalaxia bereiz daitezke. Epimorfosian zelula amek\u2014zelulen bereizketaren bidez gerta daitekeena\u2014blastema bat sortu eta ehun berriak osatzen dituzte. Morfalaxiaren bidez existitzen diren ehunak birmoldatzen dira galdutako zatiak ordezkatzeko. Zuzeneko transdiferentziazioa bereiztu daiteke ehunen ordezkapena gertatzerakoan.\nLarben hazkunde sendoaren ondorioa da berregituratze edo birsortzearekin lotutako ikerketan ekinodermatuek modelo organismo bezala duten ospea.\nUgalketa.\nUgalketa sexuala.\nEkinodermatuak gutxi gorabehera bi edo hiru urte igaro ondoren bihurtzen dira sexualki heldu, espeziearen eta ingurumen baldintzen araberakoa da hori. Sexuak orokorrean bereiztuak izaten dira, espezie gutxi batzuk ordea hermafroditak dira. Ugalketa sexuala, normalki, obuluak eta esperma uretan uztean datza, eta ugalketa beraz kanpoaldean gertatzen da. Esperma eta obuluak aldi berean askatzen dira espezie batzuetan, ilargiaren zikloaren ondorioz. Beste espezieetan, banakoak ugaltze garaian elkartzen dira, ugaltze arrakasta handiagoa izan dadin. Barne ernalketa hiru itsas izar, hiru ofiura eta oso sakon bizi den itsas luzoker espezie batetan soilik gertatzen dela dakigu oraindik. Argirik iristen ez den lekuetan ere ekinodermatuetan sinkronizaturiko ugalketa oso ugaria da.\nEkinodermatu batzuek beraien arrautzak inkubatzen dituzte. Hori oso ohikoa izaten da ur hotzetako espezieetan, larba planktonikoek agian ez baitute nahikoa elikagai aurkituko. Gordetako arrautza horiek kopuruari dagokionez oso gutxi izaten dira eta gorringo handia edukitzen dute enbrioien garapenean laguntzeko. Itsas izarretan, emeek poltsa berezietan ematen dituzte arrautzak, beso azpian, okertutako gorputzaren azpian edo urdail kardiakoan. Ofiura asko hermafroditak dira. Arrautzen inkubazioa oso ohikoa da eta normalean aho aldeko ganbera berezietan gertatzen da, baina batzuetan obulutegian edo zeloman ere gertatzen da. Itsas izar eta ofiura horietan, zuzeneko garapena gertatzen da, hau da ez dira lehenengo larba bilateralak bihurtzen. Itsas triku gutxi batzuek eta itsas gaileta espezie batek beraien arrautzak barrunbeetan eramaten dituzte, edo uzkitik gertu, arantzen bidez helduta daudelarik. Itsas triku batzuek beraien ahoko garroak erabiltzen dituzte arrautzak azpialdera eramateko. Oso espezie gutxitan, obuluak zeloman egoten dira non garapen bibiparoa gertatzen den, geroago gorputzeko hormen hausturetatik ateratzeko. Krinoideoen espezie batzuetan, enbrioiak ernaltzeko poltsa berezietan garatzen dira, non lehenago obuluak gordeta dauden ondoren har baten espermak aurki ditzan.\nUgalketa asexuala.\nItsas izar espezie bat, \"Ophidiaster granifer\", ugalketa asexualaren bidez ugaltzen da, partenogenesiaren bidez hain zuzen ere. Asterozoa batzuetan, helduek denbora batez ugalketa asexuala egiten dute sexualki ugaltzeko prest egon arte. Horrelako espezie gehienetan, ugalketa asexuala zeharkako erdibitzearen bidez gertatzen da eta diskoa bitan banatzen da. Galdutako disko zatia eta besoa, banakoak luzera desberdineko besoak eduki ditzan birsortzen dira. Nahiz eta espezie gehienetan disko zati bat behar den birsorkuntza guztia gertatzeko, itsas izar espezie batzuetan, beso bakar baten bidez banako oso bat sortu daiteke hilabete batzuen ostean. Espezie horietako gutxi batzuek metodo hori askotan erabiltzen dute ugalketa asexual bezala. Besoaren azpialdean haustura bat agertu eta gorputzetik askatzen da prozesu guztian zehar substratuari atxikitua dagoelarik. Berregite prozesuan, beso luze bat eta txiki batzuk dituzte.\nZeharkako erdibitzearen bidezko ugalketa asexuala itsas luzoker helduetan ere gertatzen da. \"Holothuria parvulak\" metodo hau sarritan erabiltzen du, hau da banako bat erdigunetik baino pixka bat aurrerago bitan banatzen da. Bi zatiek falta zaizkien organoak garatzen dituzte zenbait hilabete pasatu ondoren, baina organo genitalak oso astiro garatzen dira.\nEkinodermatu espezie batzuen larbak ugalketa asexuala egiteko gai dira. Aspalditik jakin da hori itsas izar eta ofiuretan gertatzen dela, baina orain dela gutxi itsas luzoker baten, itsas gaileta eta itsas triku baten ere gertatzen dela aurkitu da. Espezie horiek ekinodermatu filuma osatzen duten lau klase nagusietakoak dira Crinozoa izan ezik (2011-tik aurrera). Larba planktonikoetan ugalketa asexuala hainbat modutan gertatzen da. Larba sekundario bihurtuko diren zenbait zati moztu ditzakete, eta gemazioaren edo paratomiaren bidez ugaldu daitezke. Zatitutako parteak zuzenean guztiz garaturiko larba bihur daitezke, baita gastrula edo blastula fasea igaro ondoren ere.\nKlonatzeko prozesuak larben baliabide eta garatzeko denboran eragina du. Larbek prozesu hori egiten dute elikagai asko dagoenean edo tenperatura baldintzak hobeezinak direnean. Klonazioa metamorfosiaren ondorioz galtzen diren ehunei erabilera bat ematearren gertatzen dela ere ikusi da. Berriki eginiko ikerketa batek itsas gaileta batzuen larbak klonatu egiten direla erakutsi du harrapakariak antzematen dituztenean (disolbatutako arrai mukia nabarituta). Ugalketa asexualaren bidez hainbat larba txiki sortzen dira arrain planktonjaleetatik errazago ihes egiteko.\nLarben garapena.\nEkinodermatu baten garapena simetria bilaterala duen enbrioi batekin hasten da, lehendabizi zeloblastula garatzen delarik. Gastrulazioa \u201cbigarren ahoa\u201d irekitzearen seinale da zeinak ekinodermatuak deuterostomioaren barruan sartzen dituen. Gainera, mesodermoa, barrura joango da. Gorputzeko barrunbe sekundarioa, zeloma, gorputzeko hiru barrunberen banaketaren ondorioz osatuko da. Larba gehienak planktonikoak dira baina espezie batzuetan arrautzak emeen barnean gordetzen dira eta batzuetan emeek larba horiek inkubatzen dituzte.\nLarbek hainbat fase igarotzen dituzte eta horiek helduen izen taxonomiko edo beraien itxuren araberako izen espezifikoak dituzte. Esate baterako, itsas triku batek \u201cekinopluteus\u201d izeneko larbak ditu, ofiura batek \u201cofiupluteus\u201d izenekoak dituen bitartean. Itsas izarrek \u201cbipinnaria\u201d larbak dituzte, ondoren hainbat besodun \u201cbrakiolaria\u201d larbak bihurtuko direnak. Itsas luzoker baten larbak \u201caurikularia\u201d izendatzen dira eta krinoideoenak, aldiz, \u201cvitellaria\u201d. Larba horiek guztiek simetria bilaterala dute eta ziliatuak dira, beraz aske igeri egin dezakete; batzuek, hau da \u201cpluteus\u201d larba bezala ezagutzen direnek, besoak dituzte. Guztiz garatu direnean, itsas hondoan pausatu eta metamorfosia hasten dute, horrela larben beso eta hesteak desagertu egiten dira. Larben ezkerraldeko besoa ahoa egongo den gainazala bihurtzen da eta eskuinaldeko besoa, berriz, uzkia egongo den gainazala. Fase honetan simetria bilaterala desagertu eta simetria erradiala garatzen da.\nLarba planktonjaleak orain dela hainbat millioi urtetako ekinodermatu larbatzat hartzen dira, baina 500 millioi urte eboluzionatzen pasatu eta gero, garapena ezaguna den espezieen % 68k amak hornitutako arrautzaren gorringo erreserbaz \u201celikatzen\u201d diren larbak ditu. Bitelo zakua edukitzeak arrautza gutxiago sortzea eragiten du, larbek garatzeko denbora gutxiago edukitzen dute baita sakabanatze-gaitasun txikiagoa ere, baina bizirauteko aukera handiagoa dute.\nBanaketa eta habitata.\nEkinodermatuak ozeanoko ia sakonera, latitude eta ingurumen guztietan bizi dira. Dibertsitate altua nabari daiteke arrezifedun ingurumenetan baina sakonera txikiko urertz, poloen inguruan \u2013 Krinoideoak ugari diren lekuak \u2013 eta ozeano sakonean (zuloetako itsas trikua ohikoa da) zehar asko hedatu dira \u2013 batzuetan organismoen % 90 direlarik. Ekinodermatu gehienak bentikoak izan arren \u2013 hau da, itsas hondoan bizi dira \u2013 itsas-lirio batzuek oso azkar egin dezakete igeri denbora tarte labur batean, eta itsas hondoko itsas luzoker gutxi batzuek guztiz flota dezakete. Krinoideo batzuk pseudoplanktonikoak dira, flotatzen ari diren zabor eta enbor zatietara itsasten dira; portaera hori Paleozoikoan eduki zuten gehien baina lanpernek jokaera horren hedapena eragotzi zuten.\nEkinodermatuen larbak, bereziki itsas izar eta itsas trikuak, pelagikoak dira, eta itsaslasterren laguntzarekin distantzia luzeak egin ditzakete, filumaren banaketa sendotuz munduan zehar.\nBizitzeko modua.\nLokomozioa.\nEkinodermatuek gehienbat oin anbulakrala erabiltzen dute mugitzeko, baina itsas triku batzuek beraien arantzak ere erabiltzen dituzte. Oin anbulakralek normalean amaieran kopadura bat edukitzen dute, eta muskuluen uzkurduraren bidez baita jariatutako mukiaren bidez ere substratura atxikitzeko gai dira. Oin anbulakralen uzkurdura eta erlaxazioei esker animalia mugitu daiteke.\nOfiurak ekinodermaturik bizkorrenak dira, beraien diskoak igo eta urratsak ematen dituzte mugitzeko. Aurreko bi besoek substratua heltzen dute oin anbulakralen laguntzarekin, alboko bi besoek \u201carraun\u201d egiten dute, eta atze-atzean dauden besoek gorputza arrastatzen dute. Besoetako arantzek trakzioa eragiten dute eta objektuen inguruan mugitzean, malguak diren besoak gauzen inguruan kiribildu daitezke. Espezie batzuk poliki ibiltzen dira puntadun oin anbulakralen bidez. Itsas izarrek oin anbulakrala joan behar duten norabiderantz luzatzen dute eta substratua hurrupatu eta eusten dute, ondoren oinak atzerantz joaten direlarik. Oin anbulakral askoren mugimenduak, olatu gisa koordinaturik, animalia mugiarazten du baina oso mantso. Itsas izar zulakari batzuek oin anbulakraletan bentosak eduki beharrean puntak dituzte, eta azkarrago mugi daitezke.\nItsas trikuek oin anbulakrala itsas izarren antzera mugitzeko erabiltzen dute. Batzuek beraien arantzak ere erabiltzen dituzte substratuan zehar mugitzeko edo ahoa dagoen gainazala bertatik altxatzeko. Itsas trikua iraulia bada, oin anbulakrala luza dezake substratua uki dezan eta bertara itsatsiko da ondoren bira emateko. Espezie batzuk arroketan sar daitezke beraien aho aparatua erabiliz eta ondorioz, gainazalean zuloak sortuz.\nItsas luzokerrak oro har animalia geldoak dira. Gainazalean mugi daitezke edo are edo lokatzean zehar zuloak eginez, horretarako mugimendu peristaltikoak egiten dituzte. Batzuek oin anbulakral txiki bat edo antzeko zerbait dute azpialdean, eta horren bidez, itsas izarren antzera mugi daitezke. Espezie batzuek beraien burua mugi dezakete ahoko garroen bidez, beste batzuek \u201cigeri\u201d egiteko gorputza zabaldu eta uzkurtu edo erritmikoki luzatu dezaketen bitartean. Arrakala, zulo eta gordelekuetan bizi dira eta oso gutxitan mugitzen dira horietatik. Itsas hondoko espezie batzuk pelagikoak dira eta uretan flota dezakete mintzez loturiko papilek sortzen dituzten hegalen bidez.\nKrinoideo gehiengoa mugi daiteke baina itsas lirioak sesilak dira eta substratu gogorrean atxiki daitezke zurtoinen bidez. Zurtoin hori okertu daiteke eta besoak, berriz, biribildu eta zabaldu. Hala ere, espezie gutxi batzuk lekualdatzeko gai dira. Itsasoko luma batzuk gauean atera eta muino edo tontorretan pausatzen dira elikagaia daraman ur lasterraz hobeto baliatzeko. Espezie asko itsas hondoan zehar \u201cibil\u201d daitezke, beraien gorputza besoen bidez igota. Askok igeri ere egin dezakete besoekin, baina gehienak sedentarioak dira.\nElikadura.\nElikatzeko modu desberdinak aurki daitezke ekinodermatuen artean. Krinoideo eta ofiurak iragazle pasiboak izan ohi dira, uretan sakabanatuta dauden partikulak hartuz; itsas triku gehienak larrekariak dira, itsas luzokerrak uretan zehar mugitutako eta itsas hondoan kokatutako materia organikoz elikatzen dira eta itsas izar gehienak harrapakari aktiboak dira.\nKrinoideoak uretan sakabanatuta dauden elikagai partikulez elikatzen dira eta horiek harrapatzeko besoak luzatzen dituzte. Elikagaiak pinuletako oin anbulakralaren bidez harrapatzen dira, ildo anbulakraletara mugitzen dira eta azkenik, ahora joaten dira ildo horiek inguratzen dituzten zilioen bidez elikagaiak mukiz inguratuta daudelarik. Krinoideoen dieta oso gutxi ikertu da baina laborategietan diatomeoak elikatzen zaizkie.\nEuryalida ordeneko organismoak uretan sakabanatuta dauden elikagai partikulez elikatzen dira, beso adarkatuak zooplanktona harrapatzeko erabiltzen dituztelarik. Ofiurek ordea, hainbat metodo erabiltzen dituzte elikatzeko, baina normalean metodo bat nagusitzen da. Batzuk, lehen aipatu bezala, uretan sakabanatuta dauden elikagai partikulez elikatzen dira, eta horiek eskuratzeko mukia, arantzak edo oin anbulakrala erabiltzen dituzte. Beste batzuk detritujaleak dira. Haragijaleak ere izan daitezke eta uretako harrapakina \u201clakioz\u201d harrapatzeko gai dira, harrapakin hori beraien beso malguekin inguratuz gero. Gorputz adarrak ondoren, diskoaren azpian okertzen dira eta horrela janaria barailetatik ahora eramaten dute.\nItsas triku asko algez elikatzen dira, arroken gainazaleko alga geruza mehea beraien espezializaturiko aho aparatuaren (Aristotelesen linterna) bidez kentzen dutelarik. Beste espezie batzuek oin anbulakralaren bidez harrapatu ditzaketen organismo txikiagoak jaten dituzte. Hildako arraina ere jan dezakete baita animalietatik eratorritako bestelako elikagaiak ere. Itsas gailetak uretan sakabanatuta dauden elikagai partikulez elika daitezke baita fitoplankton, detritu, alga zati eta hondarra inguratzen duen bakterio geruzaz ere.\nItsas luzoker asko uretan sakabanatuta dauden elikagai partikulez elikatzen dira, elikagaia harrapatzeko ahoko podioak erabiltzen eta ondoren ahoko barrunbeetan partikulak indibidualki sartzen dituztelarik. Beste batzuek sedimentu kantitate handia jan dezakete, materia organikoa xurgatu eta digeritu ezin ditzaketen mineral partikulak hesteetan zehar pasatu. Honela, substratu kantitate handia nahasten eta prozesatzen dute, askotan itsas hondoan sedimentu gailur bereizgarriak sortzen direlarik. Itsas luzoker batzuk zuloetan bizi dira, burualdea bertan sartuta eta uzkia kanpoan dutela, sedimentua irentsiz eta hesteetatik zehar pasatuz. Beste zulakari batzuk burualdea kanpoan edukita bizi dira, eta detritua zuloen sarrerara erortzeko zain egoten dira edo beraien ahoko podioak erabiltzen dituzte inguruneko zaborra kentzeko.\nIa itsas izar guztiak detritujaleak edo haragijaleak dira, batzuk ordea uretan sakabanatuta dauden elikagai partikulez elikatzen dira. Goiko gainazaleko arrain txikiak pedunkuluaren bidez harrapatzen dituzte eta hildako animalia horien arrastoez elikatzen dira, baina bizirik dauden ornogabeak, gehienbat molusku bibalbioak, jaten dituzte nagusiki. Horietako bat jateko, itsas izarra berarengana mugitzen da, oin anbulakrala berari itsatsi eta oskolean presioa eragiten dio bere bizkarra okertuz. Oskolen artean tarte bat sortzean, itsas izarrak urdail zati bat sartzen dio harrapakinari, digestio entzimak askatu eta gorputz zati bigunak pixkanaka likidotzen ditu. Itsaskiaren muskulu aduktorea erlaxatzean, urdail gehiago sartzen du eta digestioa amaitzean, urdaila itsas izarrera, hau da bere betiko lekura itzultzen da barruan jatordu bezala likidotutako bibalbioa duelarik. Itsas izarrek prozesu berdina erabiltzen dute belaki, itsas anemona, koral, detritu eta abarretan.\nDefentsa mekanismoak.\nNahiz eta nutrizio balio baxua eta digeriezina den kaltzita asko eduki, ekinodermatuak organismo askoren harrapakinak dira, karramarro, marrazo, itsas hegazti eta beste ekinodermatuenak hain zuzen ere. Harrapakarien aurkako defentsa bezala arantzak, toxinak (berezkoak edo oin anbulakraletik ateratzen direnak) eta itsas trikuek askatzen duten itsaskorra den eta korapilatu daitekeen haria dituzte. Ekinodermatu gehienen arantzak kamutsak dira, baina Acanthaster plancirenak luzeak eta zorrotzak dira, eta ziztada-zauri mingarriak eragiten dituzte inguratzen dituen epitelioak toxinak baititu. Ekinodermatuek duten ehun konektibo mota bati esker, bigun izatetik zurrun izatera oso azkar aldatu daitekeena, ekinodermatuak arrakaletatik erauztea oso zaila da. Itsas luzoker batzuek Cuvierren tutuak izeneko hainbat ari likatsu aska ditzakete uzkitik eta harraparian inguruan korapilatu desgaitu dezan. Itsas luzokerrek batzuetan erabiltzen duten beste defentsa mekanismo bat beraien gorputzeko horma apurtzea eta barruko organo eta hesteak askatzea da. Animalia horiek birsortzeko ahalmen izugarria dutenez, galdutako zatiak geroago haziko zaizkie berriro ere. Itsas izar eta ofiurek agian autoanputazioa egin behar izaten dute erasotuak izaten direnean, izan ere beso bat askatzean harrapakariak arreta galdu dezake eta horrela animaliak ihes egin. Itsas izar espezie batzuek ihes egin dezakete gorputz atalik galdu gabe. Ez da ezohikoa luzera desberdinetako besoak dituzten itsas izarrak aurkitzea.\nEkologia.\nEkinodermatuak handi samarrak eta ugariak diren ornogabeak dira, eta itsasoko ekosistema bentikoetan eginkizun garrantzitsu bat betetzen dute. Itsas trikuak animalia larrekariak dira eta jarduera hori eginez, arroka biluzien kolonizazioa eragozten da baita algak kontrolpean eduki ere. Horrela koralezko arrezifeen biodibertsitatea handiagotzen da. Itsas gaileta, itsas luzoker eta itsas izar batzuen zulaketak sedimentuak harrotu eta itsas hondoko mantenugaiak gutxitzen ditu. Zulaketa hori egiteak gainera, oxigenoa sakonera handiagotara sartzea eta konplexuagoa den maila ekologiko bat osatzea eragiten du. Itsas izar eta ofiurek koral arrezifeetan alga kapen hazkundea galarazten dute, janaria iragazten duten organismoak oztopatu baititzakete. Itsas triku batzuk arrokak zulatzeko gai dira eta bioerosio honek, labarrak ezegonkortu eta mantenugaiak ozeanora askatu ditzake. Honela zulatzen dituzte baita koral arrezifeak ere, baina karbonatozko materialaren akrezioa normalean handiagoa izaten da itsas trikuek sortutako erosioa baino. Ekinodermatuek urtero kaltzio karbonato eran 0.1 gigatona karbono harrapatzen dituztela kalkulatu da, karbonoaren ziklo globalean laguntzaile garrantzitsuak bihurtuz.\nEkinodermatuek batzuetan ekosistemetan izugarrizko eragina ekar dezaketen populazio aldaketak izaten dituzte. Adibide gisa koralak nagusitzen ziren arrezifea algak nagusitzen direnera igaro izana dugu, \"Diadema antillarum\" itsas triku tropikala hiltzearen ondorioz Kariben 1983an. Itsas trikuak arrezifeetako belarjale nagusienen artean sartzen dira, eta normalean oreka bat egoten da itsas triku eta kelp eta beste algen artean. Lehenengoa azkenengo biez elikatzen da. Harrapakarien murrizketak (igarabak, otarrainak eta arrainak) itsas triku gehiago egotea eragin dezake, aldi berean kelp basoen gehiegizko larratzea eragin eta algarik gabeko eta itsas trikuen populazioa kontrolik gabe hazi den tokiak sortzen dira. Koral Hesi Handian, azaldu ezin daitekeen fenomeno bat gertatu zen, hau da \"Acanthaster planci\" espeziearen populazioa asko igo zen. Bizirik dagoen koralen ehunez elikatzen da eta ondorioz, egundoko eragina izan zuen koralen hilkortasunean baita koral arrezifearen biodibertsitatean ere.\nEkinodermatuak organismo askoren, hala nola hezur-arrain, marrazo, eider ahate, kaio, karramarro, gasteropodo, itsas igaraba, azeri artiko eta gizakien dietan sartzen dira. Handiak diren itsas izarrak txikiagoak diren itsas izarrez elikatzen dira, eta sortutako arrautza eta larba kantitate handiak zooplanktona osatzen du. Krinoideoak ia harrapakaritzatik kanpo geratzen dira. Itsas luzoker askoren eta itsas izar batzuen gorputzeko barrunbeek organismo parasitario eta sinbiotikoen bizilekutzat balio dezakete baita arrain, karramarro, zizare era barraskiloentzat ere.\nGiza erabilera.\nElikagai bezala eta medikuntzan.\n2010ean, 313,000 ekinodermatu tona jaso ziren, gehienbat kontsumorako, baina baita Txinatar medikuntza tradizionalerako ere. Horiek nagusiki itsas luzokerrak (158,000 tona) eta itsas trikuak (73,000 tona) izan ziren. Hego ekialdeko Asiako herri batzuetan itsas luzokerrak gutiziatzat jotzen dira; ondorioz gehiegi harrapatzeko arriskuan daude. Espezie ospetsuen artean, \"Thelenota ananas\" (susuhan) eta \"Holothuria edulis\" gorria aurki ditzakegu. Espezie horiek eta beste batzuk \"b\u00eache de mer\" edo \"trepang\" bezala ezagutu daitezke Txina eta Indonesian. Itsas luzokerrak 20 minutuz egosten dira eta ondoren bai era naturalean eta bai suaren bidez lehortzen dira. Txinan zopa gelatinatsua eta erregosia egiteko oinarritzat erabiltzen dira. Arren nahiz emeen sexu guruinak kontsumitzen dira nagusiki Japonian, Perun, Espainian eta Frantzian. Zaporea itsaski eta fruten arteko nahastura dela esan daiteke. Kalitatea kolorearen araberakoa da, hori argi edo laranja argi artekoa izan daiteke.\nIkerketan.\nItsas trikuak ikerketarako erabiltzen dira, bereziki organismo eredu gisa garapenaren biologia eta ekotoxikologian. \"Strongylocentrotus purpuratus\" eta \"Arbacia punctulata\" embriologiari buruzko ikerketetan erabiltzen dira. Arrautzen tamaina handiak eta gardentasunak espermatozoideek obuluak nola ernaltzen dituzten behatzeko aukera ematen dute. Ofiurek beraien besoak birsortzeko duten ahalmena ari dira ikertzen, pertsonetan aurki daitezkeen gaixotasun neurodegeneratiboak ulertu eta tratatzeko.\nBestelako erabilerak.\nNekazariek ekinodermatuen oskol edo \u201ctest\u201d karetsuak erabiltzen dituzte karea lortzeko, bizi diren lekuetan ez da kareharririk egongo eta. Horrez gain, arrainentzako elikagaia fabrikatzeko ere erabiltzen dira. Lau mila tona animali erabiltzen dira urtero asmo horiek betetzeko. Aipatutako hori askotan itsaski ekoizleekin batera ematen da, itsas izarrek beraien produktuak jateko arriskua ekartzen baitute. Itsas izarrak bazka eta konposta egiteko ere balia daitezke baita behin lehortuta eskulangintzan ere."}
{"id": "8869", "revid": "428388", "url": "https://eu.wikipedia.org/wiki?curid=8869", "title": "Arthropoda", "text": ""}
{"id": "8870", "revid": "336", "url": "https://eu.wikipedia.org/wiki?curid=8870", "title": "Artropodo", "text": "Artropodoak (, \"giltzadura\" eta \"\u03c0\u03bf\u03cd\u03c2\", \"podos\", \"hanka\") exoeskeleto bat, gorputz segmentatua eta apendize bikoitiak dituzten animalia ornogabeak dira. Artropodoek Euarthropoda filuma osatzen dute, eta euren barruan intsektuak, araknidoak, miriapodoak eta krustazeoak daude, besteak beste. Hasiera batean Arthropoda terminoa Euartropodoak eta onikoforoak izendatzeko erabili zen. Artropodoen ezaugarririk nabarmenena artikulatutako adarrak eta kitinaz osatutako kutikulak dira, batzuetan kaltzio karbonatoan mineralizatzen direnak. Artropodoen gorputz-planak segmentuak ditu, horietako bakoitza apendize pare batekin. Kutikula zurrunak hazkuntza gelditzen du, beraz artropodoek mudak egiten dituzte erregularki. Simetria bilaterala dute, eta gorputzak kanpo eskeletoa du. Espezie batzuek hegalak dituzte.\nBere aldakortasunari esker, elkarketa-ekologiko guztietako espezierik ohikoenak bihurtu dira ingurune gehienetan. Gutxi gorabehera milioi bat espezie deskribatu dira, eta animalia espezie guztien %80 baino gehiago dira. Horietako batzuk, beste animalia gehienek ez bezala, giro lehorrean arrakasta handia dute. Artropodoak neurriz aldatzen dira \"Stygotantulus\" krustazeo mikroskopikotik Japoniako \"Macrocheira kaempferi\" karramarro erraldoiraino.\nArtropodoen barne barrunbe nagusia hemozeloa da, bere barne-organoak biltzen dituena; bertatik, odolaren analogoa den hemolinfak zirkulatzen du. Euren zirkulazio-sistema irekia da. Kanpoko egituran gertatzen den bezala, artropodoen barne organoak ere errepikapen bidez eratu ohi dira. Euren nerbio-sistema eskailera baten antzekoa da, nerbio-korda bentralen bikoteekin segmentu guztietan, ganglio parea sortuz segmentu bakoitzean. Burua segmentu kopuru ezberdinen fusio bidez osatzen dira, eta euren burmuina ganglio horietako batzuen batuketatik osatzen da, esofagoaren inguruan. Arnasketa-sistema eta iraizketa-sistemak aldakorrak dira artropodo ezberdinetan, batez ere euren ingurunearen eta osatzen dute subfilumaren araberakoa. Ikusmena begi-konposatu eta begi-sinpleen konbinazio batekin eman ohi da: espezie gehienetan \"ocelli\"ek argia nondik datorren zehaztu dezakete, eta begi-konposatuak dira informazio iturririk nagusiena, baina armiarmen begi nagusiak \"ocelli\" sinpleak dira. Artropodoek sentsore kimiko eta mekaniko kopuru handia dute, gehienak euren septuen modifikazio bidez lortuak. Artropodoen ugalketa askotarikoa da; espezie lurtar guztiek barne ernalketa dute, baina gehienetan lurrera botatzen diren espermatozoideak apendize batekin hartuz lortzen da, sarketa bidez izan beharrean.\nArtropodoen arbaso ebolutiboa Kanbriar garaikoa da. Taldea monofiletikoa dela uste da, eta ikerketa askok proposatzen dute artropodoak eta Cycloneuralia (edo bere barneko kladoak) Ecdysozoa superfilumean sailkatu beharko liratekeela. Orokorrean, hala ere, Metazoaren oinarrizko harremanak zeintzuk diren ez da ondo ebatzi, momentuz. Artropodoen barne taldeen arteko harremanak ere eztabaidagarriak dira oraindik ere. Espezie urtarrek barne zein kanpo ernalketa erabiltzen dute. Artropodo gehienek arrautzak uzten dituzte, baina eskorpioiek amaren barruan hazi diren kumeak erditzen dituzte. Artropodo kumeen egitura oso ezberdina izan daiteke, batzuk helduen bertsio txikiak dira, baina beste batzuek metamorfosi osoa izaten dute kume itxuratik heldu itxurara. Eskorpioiak kumeengatik kezkatzen diren bitartean, beste espezie askotan ez dago inongo ardurarik hurrengo belaunaldiarekiko.\nArtropodoak oso garrantzitsuak dira gizakien elikadurarako, zuzenean elikagai gisa edo jaten diren fruituen polinizazioa eginez. Espezie batzuek gaixotasunak hedatzen dituzte, gizaki, etxe-abere edo nekazaritza-produktuetan.\nEtimologia.\n\"Artropodo\" hitza grezierazko \u1f04\u03c1\u03b8\u03c1\u03bf\u03bd \u00e1rthron, \"giltzadura\", eta \u03c0\u03bf\u03cd\u03c2 pous, \"hanka\" hitzen elkarketatik dator, hau da, \"hanka giltzatu\". 1848an Karl Theodor Ernst von Siebold alemaniar fisiologo eta zoologoak sortu zuen hitza.\nDeskribapena.\nArtropodoen gorputz segmentatua dute eta segmentu bakoitzak adarrak ditu. Bihotza alde dortsalean (goikaldean) dute eta nerbio-sistema bentralean (behealdean). Artropodo guztiek exoeskeleto bat dute euren gorputza. Exoeskeleto hau kitinaz osatua dago, glukosaminazko polimero bat. Artropodoek, noizbehinka, euren exoeskeletoa apurtu, atera eta handiagoa den beste bat eraikitzen dute. Sistema honek artropodoei lehortzea eragozten die, baina baita gehiegi hazten ere.\nDibertsitatea.\nArtropodo espezie kopuruaren estimazioak oso aldakorrak dira; txikienak dio 1.170.000 espezie inguru direla, baina badira 5 edo 10 milioi direla dioten ikerketak ere, espezie bizidun guztien %80 inguru. Espezie kopuru zehatza zein den kalkulu zaila da. Izan re, mundu mailan erabiltzen diren zentsu-sistemak ezberdinak dira, eta batzuetan leku zehatz batean egiten diren kontaketak mundu osorako baliagarritzat hartzen dira. 1992an egindako ikerketa batek zioen bakarrik Costa Rican 500.000 animalia eta landare espezie zeudela, horietatik 365.000 artropodoak.\nItsasoan, ur gezan, lehorrean eta aireko ekosistematan kide garrantzitsuak dira, eta ingurune lehorrera egokitu diren bi animalia talde handietako bat da; bestea Amniota da, narrastiak, hegaztiak eta ugaztunak batzen dituen taldea. Artropodoen barneko azpi-talde bakar bat, intsektuak, lehorreko eta ur-gezako ingurune guztietan espezie gehien dituena da. Intsekturik arinenak 25 mikrogramo pisatzen ditu, pisutsuenak 70 gramo dituen bitartean. Krustazeo batzuk handiagoak dira; adibidez, Japoniako karramarro erraldoiak 4 metroko hankak izan ditzake, eta \"Homarus americanus\"ak 20 kilogramoko pisua izan dezake.\nSegmentazioa.\nArtropodo guztien enbrioiak segmentatuta daude, modulu errepikatuetan oinarrituta. Artropodo bizien azken arbaso komuna, ziur aski, bereizi gabeko segmentu batzuk izan zituen, bakoitza gorputz adar bezala funtzionatzen zuten gorputz-adar pare batekin. Hala ere, ezagutzen diren artropodo bizi eta fosil guztiek, segmentuak tagmatan bildu dituzte, non segmentuak eta euren gorputz-adarrak modu ezberdinetan espezializatzen diren.\nIntsektuen gorputz asko hiru zatitan agertzea eta armiarmak bi zatitan agertzea da multzokatze honen emaitza; izan ere, akaroen segmentazioaren kanpoko zantzurik ez dago. Artropodoek ere, seriean errepikatutako segmentu patroi honen zati ez diren bi gorputz elementu dituzte, protomio bat aurrealdean, ahoaren aurrean, eta telson bat atzealdean, uzkiaren atzean. Begiak protomioaren gainean daude.\nJatorrian, dirudienez, segmentu bakoitzak bi gorputz-adar pare zituen: goiko pare bat eta beheko pare bat. Hauek, beranduago, birramio gorputz-adar pare bakar batean fusionatuko ziren, goiko adarrak brankia bezala jokatzen zuten, beheko adarra lokomoziorako erabiltzen ziren bitartean. Ezagutzen diren artropodo guztien segmentu batzuetan, eranskinak aldatu egin dira, adibidez, brankiak, ahoko piezak, informazioa biltzeko antenak edo heltzeko atzaparrak sortzeko; artropodoak \"Suitzako armadaren labanak bezalakoak dira, bakoitza erreminta espezializatu multzo bakar batekin hornitua\". Artropodo askotan, eranskinak gorputzeko zenbait eskualdetatik desagertu dira; bereziki ohikoa da abdomeneko gehigarriak desagertu izana edo oso aldatuta egotea.\nSegmentuen espezializaziorik berezienak buruan daude. Lau artropodo talde nagusiek -kelizeratuak (armiarmak eta eskorpioiak barne), krustazeoak (izkirak, otarrainak, karramarroak, etab.), trakeatuak (beren gorputzetan kanalen bidez arnasten duten artropodoak, intsektuak eta miriapodoak barne) eta trilobite desagertuek segmentu konbinazio ezberdinez osatutako buruak dituzte. Gainera, desagertutako artropodo batzuk, \"Marrella\" kasu, ez dira talde hauetako bakar batekoak, euren buruak, euren segmentu eta gehigarri espezializatuen konbinazio bereziez osatuta baitaude.\nKonbinazio ezberdin hauek guztiak agertu ahal izateko eboluzio-etapak zehaztea hain da zaila, non aspalditik ezagutzen den \"artropodoen buruaren arazoa\" bezala. 1960an, R. E. Snodgrassek ez konpontzea ere espero zuen, dibertigarria iruditzen baitzitzaion konponbideak aurkitzen lan egitea.\nExoeskeletoa.\nArtropodoen exoeskeletoak kutikulaz eginak daude, epidermisak jariatutako material ez zelularra. Kutikulak egituraren xehetasunetan aldatzen dira, baina, orokorrean, hiru geruza nagusitan oinarritzen dira: epikutikula, beste geruzak iragazgaiztu eta nolabaiteko babesa ematen dien kanpoko geruza argizari itxurazko fin bat, exokutikula, kimikoki gogortuak diren kitina eta proteinaz osatua, eta endokutikula, gogortu gabeko kitina eta proteinaz osatua. Exokutikula eta endokutikula elkarrekin, prokutikula bezala ezagutzen dira. Gorputzaren segmentu bakoitza eta gorputz-adarren sekzio bakoitza kutikula gogortu batean kapsulatuta dago. Gorputzaren segmentuen eta gorputz-adarren sekzioen arteko artikulazioak kutikula malgu batez estalita daude.\nUr-krustazeo gehienen exoeskeletoak uretatik ateratako kaltzio karbonatoarekin biomineralizatuta daude. Lurreko krustazeo batzuek minerala biltegiratzeko bitartekoak garatu dituzte, izan ere, lehorrean ezin dira disolbatutako kaltzio karbonato hornidura konstante baten menpe egon. Biomineralizazioak, oro har, exokutikulari eta endokutikularen kanpoko aldeari eragiten die. Artropodo eta beste animalia talde batzuetako biomineralizazioaren eboluzioari buruzko bi hipotesi berrik, defentsa-armadura erresistenteago bat ematen duela proposatzen dute, eta animaliei, hezurdura zurrunagoak ematen dizkietenez, handiagoak eta indartsuagoak haztea ahalbidetzen diela; eta, edozein kasutan, exoeskeleto konposatu mineral-organiko bat merkeagoa da eraikitzeko, erabat organikoa den indar konparagarriko bat baino.\nKutikulak, epidermisean zelula berezietatik hazten diren zurdak (ile gogorrak) izan ditzake. Zurdak eranskinak bezain askotarikoak dira formari eta funtzioari dagokienez. Adibidez, askotan sentsore gisa erabiltzen dira aire- edo ur-korronteak detektatzeko, edo objektuekiko kontaktua detektatzeko; uretako artropodoek lumaren antzeko zurdak erabiltzen dute igeriketako apendizeen azalera handitzeko eta uretako elikagaien partikulak iragazteko; uretako intsektuek, airea arnasten dutenek, feltroaren antzeko zurda-geruza lodiak erabiltzen dituzte airea harrapatzeko, igaro dezaketen denbora luzatuz.\nArtropodo guztiek exoeskeletoaren barnealdeari lotutako giharrak erabiltzen dituzten arren, batzuk oraindik presio hidraulikoa erabiltzen dute euren gorputz-adarrak tolesteko, euren arbaso aurre-artropodoengandik jasotako sistema bat; adibidez, armiarma guztiek euren hankak modu hidraulikoan hedatzen dituzte eta euren atseden maila baino zortzi aldiz presio handiagoak sor ditzakete.\nMuda.\nExoeskeletoa ezin da luzatu eta, beraz, hazkundea murrizten du. Beraz, artropodoek euren exoeskeletoak ordezkatzen dituzte ekdisien (muda) bidez, edo exoeskeleto zaharretik askatuz, oraindik gogortu gabe dagoen berri bat garatu ondoren. Muda zikloak ia etengabe garatzen dira artropodo batek bere tamaina osoa lortu arte.\nMuda bakoitzaren arteko garapen-etapei, heldutasun sexuala lortu arte, instar edo estadio esaten zaie. Estadioen arteko aldeak, sarri, gorputzaren proportzioen aldaketan ikus daitezke, koloreak, patroiak, gorputzaren segmentu kopuruaren aldaketak edo buruaren zabalera. Mutaren ondoren, hau da, exoeskeletoa galdu ondoren, artropodo gazteek beren bizi-zikloan jarraitzen dute, pupa bihurtu edo berriz ere aldatu arte.\nMutaren hasierako fasean, animaliak elikatzeari uzten dio, eta bere epidermisak mutaren likidoa askatzen du, endokutikula leuntzen duen entzima nahasketa bat, eta, horrela, kutikula zaharra askatzen du. Fase hau epidermisak epikutikula berri bat sortu duenean hasten da, entzimetatik babesteko, eta epidermisak exokutikula berria, kutikula zaharra askatzen ari den bitartean. Etapa hau amaitzen denean, animaliak, bere gorputza, ur edo aire kopuru handi bat hartuz puztea eragiten du, eta, honen ondorioz, kutikula zaharra aurretik definitutako ahulezietan banatzen da, exokutikula zaharra meheagoa den lekuetatik. Normalean minutu batzuk hartzen ditu animaliak kutikula zaharretik ateratzeko. Puntu honetan, berria zimurtuta dago eta hain da leuna, animaliak ezin duela bere kabuz eutsi eta oso zaila egiten zaiola mugitzea, eta endokutikula berria oraindik ez da sortu. Animaliak bere burua ponpatzen jarraitzen du kutikula berria ahalik eta gehien luzatzeko, gero exokutikula berria gogortzen du eta gehiegizko airea edo ura ezabatzen du. Fase honen amaieran, endokultura berria sortu da. Artropodo askok, baztertutako kutikula jaten dute euren materialak erreklamatzeko.\nArtropodoak babesik gabe eta ia ibilgetuta daudenez kutikula berria gogortu arte, arriskuan daude, bai kutikula zaharrean harrapatuta geratzeko, bai harrapariek erasotzeko. Muda izan daiteke artropodoen heriotza guztien %80tik %90era.\nBarne organoak.\nArtropodoen gorputzak ere barnean segmentatuta daude, eta nerbio-sistemak, muskulu-sistemak, zirkulazio-sistemak eta iraitz-sistemak osagai errepikatuak dituzte. Artropodoak, zeloma duten animalia leinu batetik datoz, hesteen eta barne organoak gordetzen dituen gorputzeko hormaren artean mintz batez estalita dagoen barrunbe bat. Artropodoen gorputz-adar sendo eta segmentatuek zelomaren antzinako funtzio nagusietako baten beharra ezabatzen dute, hezurdura hidrostatiko bat bezala, muskuluek konprimitu egiten dutena animaliaren forma aldatzeko eta, horrela, mugitzea ahalbidetzeko. Beraz, artropodoaren zeloma ugalketa- eta iraizketa-sistemen inguruko eremu txikietara mugatzen da. Bere tokia, zati handi batean, hemozeloak hartzen du, gorputzaren luzeraren zatirik handiena zeharkatzen duen barrunbe bat, bertatik hemolinfa (odola) isurtzen delarik.\nArnasketa eta zirkulazioa.\nArtropodoek zirkulazio-sistema irekiak dituzte, baina gehienek arteria labur eta ireki gutxi batzuk dituzte. Kelizeratu eta krustazeoetan, hemolinfa izeneko odolak oxigenoa eramaten du ehunetara, hexapodoek, trakea sistema bereizi bat erabiltzen duten bitartean. Krustazeo askok, baina kelizero eta trakeitiko gutxik, arnas pigmentuak erabiltzen dituzte oxigenoa garraiatzen laguntzeko. Arnas pigmenturik ohikoena, artropodoetan, kobrezko hemozianina da, krustazeo askok eta zentipedo gutxi batzuek erabiltzen dutena. Krustazeo eta intsektu batzuek burdinan oinarritutako hemoglobina erabiltzen dute, ornodunek erabiltzen duten arnas pigmentua. Beste ornogabe batzuen kasuan bezala, hauek dituzten artropodoen arnas pigmentuak, eskuarki, odolean disolbatzen dira, eta, gutxitan, ornodunetan bezala, korpuskuluetan ixten dira.\nBihotza, ohi, bizkarraren azpian eta hemozeloaren luzera gehienean korrika doan hodi muskular bat da. Atzeraka doazen uhinetan uzkurtzen da, odola aurrerantz bultzatuz. Bihotzeko muskuluak estutzen ez dituen sekzioak lokailu elastikoek edo muskulu txikiek hedatzen dituzte, edozein kasutan, bihotza gorputzaren hormara konektatuz. Bihotzean zehar, parekatutako ostia batzuk funtzionatzen dute, itzulerarik gabeko balbulak, odola bihotzean sartzea ahalbidetzen dutenak, baina aurrera iritsi baino lehen irtetea eragozten dutenak.\nArtropodoek arnas sistema oso ezberdinak dituzte. Espezie txikiek sarritan ez dute bat ere izaten, bolumenaren araberako azaleraren proportzio handiak gorputzaren azaleran zehar hedatzea ahalbidetzen baitu oxigeno nahikoa hornitzeko. Krustazeoek, aldatutako eranskinak diren brankiak izaten dituzte. Araknido askok liburu birikak dituzte. Trakeek, gorputzeko hormetako irekiduretatik korritzen diren adarkatutako tunel sistemek, oxigenoa, zuzenean, zelula indibidualetara eramaten dute intsektu, miriapodo eta araknido askotan.\nNerbio-sistema.\nArtropodo biziek euren gorputzetan zehar hestearen azpitik korritzen duten nerbio-korda nagusiak parea dituzte, eta segmentu bakoitzeko kordek gongoil pare bat osatzen dute, nondik nerbio sentsorialak eta nerbio motorrak segmentuaren beste alde batzuetara doazen. Segmentu bakoitzeko gongoil pareak fisikoki fusionatuak diruditen arren, ertzez lotuta daude (nerbio sorta handi samarrak), artropodoen nerbio sistemei \"eskailera\" itxura bereizgarria ematen dietenak. Burmuina buruan dago, bera inguratzen, hestegorriaren gainetik. Akroiaren gongoil fusionatuek eta burua osatzen duten segmentu nagusietako batek edo bik osatzen dute burmuina. Guztira hiru gongoil pare daude artropodo gehienetan, baina soilik bi kelizeratuetan, ez baitute ez antenarik ez ganglioa haiei konektaturik. Buruko beste segmentu batzuen gongoilak, sarritan, burmuinetik gertu daude, eta burmuinaren zati bezala funtzionatzen dute. Intsektuetan, buruko beste gongoil horiek gongoil subesofagiko pare batean konbinatzen dira, hestegorriaren azpian eta atzean. Armiarmek urrats bat harago daramate prozesu hau, gongoil segmentario guztiak gongoil subesofagikoei gehitzen baitzaizkie, zefalotoraxeko espazio gehiena hartzen dutenak (aurrez aurreko \"supersegmentua\").\nIraizketa-sistema.\nArtropodoek bi iraizketa-sistema mota dituzte. Uretako artropodoetan, nitrogenoa metabolizatzen duten erreakzio biokimikoen azken produktua amoniakoa da, hain toxikoa non urarekin ahalik eta gehien diluitu behar baita. Amoniakoa, orduan, edozein mintz iragazkorren bidez ezabatzen da, batez ere brankien bidez. Krustazeo guztiek erabiltzen dute sistema hori, eta ur asko kontsumitzen dute krustazeoek lehorreko animalia gisa arrakasta gutxi dutelako. Lurreko hainbat artropodo multzok sistema ezberdin bat garatu dute modu independentean: nitrogenoaren metabolismoaren azken produktua azido urikoa da, material lehor gisa iraitzi daitekeena; Malpighiren tutu-sistemak azido urikoa eta odolaren beste hondakin nitrogenatu batzuk iragazten ditu hemozeloan, eta material horiek hestera isurtzen ditu, eta hortik gorotz gisa botatzen dira. Uretako artropodo gehienek eta lehorreko zenbait artropodok ere nefridio (\"giltzurrun txikiak\") izeneko organoak dituzte, beste hondakin batzuk ateratzen dituztenak txiza bezala iraizteko.\nZentzumenak.\nArtropodoen kutikula zurrunek kanpoko munduari buruzko informazioa blokeatuko lukete, sentsore ugarik edo nerbio-sistemarako sentsoreen konexioek zeharkatzen dituztenean izan ezik. Izan ere, artropodoek beren kutikulak aldatu dituzte sentsore multzo konplexu bihurtzeko. Ukipen-sentsore batzuek, gehienak setak, indar-maila desberdinei erantzuten diete, kontaktu indartsu batetik hasi eta aire-korronte oso ahuletaraino. Sentsore kimikoek dastamenaren eta usaimenaren baliokideak ematen dituzte, askotan seta bidez. Presio-sentsoreek tinpano gisa funtzionatzen duten mintzen itxura hartzen dute, baina entzumen-hezurtxoei beharrean nerbioei zuzenean konektatuta daude. Hexapodo gehienen antenek hezetasuna eta tenperatura kontrolatzen duten sentsore-paketeak dituzte.\nArtropodo gehienek ez dute oreka- eta azelerazio-sentsorerik, eta begien mende daude norantz doazen jakiteko. Labezomorroen orekatze-portaera aktibatu egiten da hanken behealdeko presio-sentsoreek presiorik ez dagoela adierazten dutenean. Hala ere, krustazeo Malacostraca askok estatozistoak dituzte, ornodunen barne-belarriko oreka- eta mugimendu-sentsoreen informazio mota bera ematen dutenak.\nOndo ezagutzen dira artropodoen propiozeptoreak, muskuluek eragindako indarraren eta gorputzaren eta artikulazioen flexio-mailaren berri ematen duten sentsoreak. Hala ere, gutxi dakigu artropodoek zer beste barne-sentsore izan ditzaketen.\nIkusmena.\nArtropodo gehienek ikusmen sistema sofistikatuak dituzte, begi konposatu bat edo gehiago eta ozeloak dituzte (\"begi txikiak\"). Gehienetan, ozeloak argia nondik datorren detektatzeko baino ez dira gai, hormak proiektatutako itzala erabiliz. Hala ere, armiarmen begi nagusiak kopa pigmentatuko ozeloak dira, irudiak osatzeko gai direnak, eta armiarma jauzilarienak biratu egin daitezke harrapakinei jarraitzeko.\nBegi konposatuek hamabost mila omatidio independente dituzte, zeharkako sekzioan hexagonalak izan ohi diren zutabeak. Omatidio bakoitza sentsore independente bat da, bere zelula sentiberekin argiarekin eta, askotan, bere lente eta kornearekin. Begi konposatuek ikuseremu zabala dute, eta mugimendu azkarrak detekta ditzakete, baita, kasu batzuetan, argiaren polarizazioa ere. Bestalde, omatidioen tamaina nahiko handia denez, irudiak nahiko zakarrak dira, eta begi konposatuak hegaztienak eta ugaztunenak baino laburragoak dira, baina hori ez da desabantaila larria, artropodo gehienentzat 20 cm-ko erradioan dauden objektuak eta gertaerak baitira garrantzitsuenak. Artropodo batzuek ikusmen kromatikoa dute, eta intsektu batzuena xehetasunez aztertu da; adibidez, erleen omatidioek hargailuak dituzte, bai berdearentzat, bai ultramorearentzat.\nUgalketa eta garapena.\nArtropodo gutxi batzuk, lanpernak adibidez, hermafroditak dira, hau da, bakoitzak bi sexuen organoak izan ditzake. Hala ere, espezie gehienetako banakoak sexu bakarrekoak dira bizitza osoan. Intsektu eta krustazeo espezie gutxi batzuk partenogenesi bidez ugaldu daitezke, batez ere baldintzek \"eztanda demografikoa\" eragiten badute. Hala ere, artropodo gehienak ugalketa sexualaren mende daude, eta espezie partenogenetikoak ugalketa sexualera itzultzen dira baldintzak hain onak ez direnean. Meiosia izateko gaitasuna oso zabalduta dago artropodoen artean, bai sexualki ugaltzen direnetan, bai partenogenetikoki ugaltzen direnetan. Meiosia artropodoen ezaugarri garrantzitsua bada ere, haien egokitze-onura ulertzea konpondu gabeko arazotzat hartu izan da luzaroan, eta badirudi konpondu gabe geratu dela.\nArtropodo urtarrak kanpoko ernalkuntzaren bidez ugaldu daitezke, adibidez, ferra-karramarroek egiten duten bezala, edo barne-ernalketaren bidez, zeinean obuluak emearen gorputzean geratzen baitira eta esperma nolabait sartu behar baita. Ezagutzen diren lurreko artropodo guztiek barne ernalketa erabiltzen dute. Opilionesek, milazangoek eta krustazeo batzuek apendize eraldatuak erabiltzen dituzte, gonopodoak edo zakilak adibidez, esperma zuzenean emeari transferitzeko. Hala ere, lurreko artropodo ar gehienek espermatoforoak sortzen dituzte, espermazko pakete iragazgaitzak, emeek gorputzean hartzen dituztenak. Espezie batzuk emeen mende daude dagoeneko lurrean dauden espermatoforoak aurkitzeko, baina kasu gehienetan arrek kortejuzko erritu-konplexuek arrakasta izateko aukerak dituztela dirudienean bakarrik uzten dituzte espermatoforoak.\nArtropodo gehienek arrautzak erruten dituzte, baina eskorpioiak obobibiparoak dira: kume biziak sortzen dituzte arrautzak amaren barruan errun ondoren, eta amaren zaintza luzeagatik nabarmentzen dira. Artropodo jaioberriek forma desberdinak dituzte, eta intsektuek bakarrik estaltzen dituzten muturreko egoerak. Batzuk, itxuraz, miniaturan jaiotzen dira helduak bezala (garapen zuzena), eta kasu batzuetan, zilarrezko arraintxoarena kasu, kumeak ez dira elikatzen eta babesik gabe egon daitezke lehen aldiz mudara arte arte. Intsektu asko larbak edo beldarrak bezala jaiotzen dira, gorputz-adar segmentaturik eta larruazal gogorturik ez dutenak, eta forma helduetan metamorfosiatzen dira, larba-ehunak deskonposatu eta gorputz heldua eraikitzeko berrerabiltzen diren fase ez-aktibo batean sartuz. Sorgin-orratzen larbek artropodoen ohiko kutikulak eta gorputz-adar artikulatuak dituzte, baina ezin dute hegan egin, eta masailezur luzagarriekin arnasten dute uretan. Krustazeoek larba nauplio \u00f1imi\u00f1oak bezala botatzen dituzte, hiru segmentu eta gehigarri pare besterik ez dituztenak.\nHistoria ebolutiboa.\nAzken arbaso komuna.\nDauden taxon eta fosiletan partekatutako ezaugarri plesiomorfikoen banaketatik abiatuta, ondorioztatzen da artropodo guztien azken arbaso komuna organismo modular bat izan zela, modulu bakoitza bere eskleritoak estaltzen zuena (blindaje-plaka) eta bi gorputz-adar birrameo dituena. Hala eta guztiz ere, antzinako gorputz-adarrak unirramoak edo birramoak ote ziren eztabaida ez dago itxita. Lehen artropodo honek ahoa eremu bentralean, aho aurreko antenak eta begiak zituen gorputzaren aurrealdean. Sedimentuez elikatzen zela uste zen, modu ez diskriminatzailean, eta bidean aurkitzen zuen edozein sedimentu prozesatzen zuen elikatzeko, baina aurkikuntza fosilen arabera, artropodoen eta priapulidoen azken arbaso komunak aho-aparatu espezializatu bera partekatzen zuen: aho zirkular bat, animalien harrapakinak harrapatzeko erabiltzen ziren hortz-eraztunekin.\nErregistro fosila.\nDuela 555 milioi urte inguruko \"Parvancorina\" eta \"Spriggina\" Ediacarako animaliak artropodoak zirela proposatu da, baina ondorengo ikerketek erakusten dute artropodoen jatorri izateko duten kidetasuna ez dela fidagarria. Bibalbioen maskorren antzekoak dituzten artropodo txikiak aurkitu dira Kanbriarreko aztarnategi fosil goiztiarretan, duela 541 eta 539 milioi urte bitartekoak, Txinan eta Australian. Kanbriarreko trilobiteen lehen fosilek 530 milioi urte inguru dituzte, baina klase hau nahiko anitza eta mundiala zen, eta horrek aspalditik existitzen zirela iradokitzen du. Maotianshaneko eskistoetan, duela 530 eta 520 milioi urte artekoak, \"Kylinxia\" eta \"Erratus\" bezalako artropodoen fosilak aurkitu dira, lobopodoen eta beste artropodo primitiboagoen arteko zatiketa iragankorra erakusten dutenak. Duela 505 milioi urte inguruko Burgess Shaleko fosilak 1970ko hamarkadan berriz aztertzeak artropodo asko identifikatu zituen, eta horietako batzuk ezin ziren talde ezagunetako bakar bati ere esleitu, eta horrek kanbriar leherketari buruzko eztabaida areagotu zuen. Burgess Shaleko \"Marrella\"ren fosil batek eman du mudaren lehen froga argia.\nLehen krustazeo fosilak duela 511 milioi urtekoak dira, Kanbriarrekoak, eta duela 500 milioi urteko izkira fosilek itsas hondoarekin oso lotuta zegoen prozesioa osatzen zuten itxuraz. Krustazeoen fosilak ohikoak dira Ordoviziarretik aurrera. Ia erabat uretakoak izan dira gaurdaino, ura kontserbatuko zuen iraitz-sistemarik inoiz garatu ez zutelako, ziurrenik. 2020an, zientzialariek \"Kylinxia\" aurkitu zutela iragarri zuten. Bost begi eta 5 cm inguruko luzera duen animalia da, 518 Mya bizi izan zen izkira baten antzekoa, eta, ezaugarri bereizgarri ugarirekin, \"Anomalocaris\"en eta benetako artropodoen bilakaeraren giltzarria dela dirudi, eta benetako artropodoen bilakaera-sustraian egon liteke.\nArtropodoek lurreko animalien lehen fosil identifikagarriak ematen dituzte, duela 419 milioi urtekoak Siluriar Berantiarrean, eta duela 450 milioi urteko lurreko aztarnak artropodoek eginak direla dirudi. Artropodoek lurreko bizitzara erraz egokitzen ziren ezaugarriak zituzten: beren exoeskeleto artikulatuek lehortearen aurkako babesa, grabitatearen aurkako babesa eta uraren mende ez zegoen lokomozio-bide bat ematen zieten. Garai horretan bertan, eskorpioien antzekoak ziren uretako euripteridoak historiako artropodo handienak bihurtu ziren, batzuk 2,5 metroko luzerakoak.\nEzagutzen den araknidorik zaharrena \"Palaeotarbus jerami\" trigonotarbidoa da, duela 420 milioi urtekoa, Siluriar garaian. \"Attercopus fimbriunguis\", duela 386 milioi urtekoa, Devoniarrean, zeta ekoizten duen lehen artropodo ezaguna da, baina ilararik ez duenez, ez da benetako armiarma, duela 299 milioi urte baino gehiago Karbonifero berantiarrean lehen aldiz agertu zirenak. Jurasiko eta Kretazeo garaiek armiarma fosil ugari ematen dituzte, familia moderno askoren ordezkariak barne. Brankiak dituzten uretako eskorpioien fosilak Siluriar eta Devoniar aldietan agertzen dira, eta birikak dituen eskorpioi baten fosilik zaharrena Karbonifero goiztiarrekoak dira.\nIntsektu fosilik antzinakoena Devoniarreko \"Rhyniognatha hirsti\" da, duela 396 eta 407 milioi urte artekoa, baina bere masailezurrak, hegodun intsektuetan soilik aurkitzen diren mota batekoak dira, lehen intsektuak Siluriarrean agertu zirela iradokitzen duena, ondorengo ikerketa batek, \"Rhyniognatha\" miriapodo bat izateko aukera erakusten duen arren, eta ez intsektu bat. Mazon Creekeko \"lagerst\u00e4tten\"ek, Karbonifero Berantiarrekoak, duela 300 milioi urte inguru, 200 espezie inguru dituzte, batzuk erraldoiak estandar modernoetarako, eta intsektuek euren txoko ekologiko moderno nagusiak hartu zituztela adierazten dute, hala nola belarjaleak, detritiboroak eta intsektujaleak. Termitak eta inurri sozialak lehen aldiz agertu ziren Kretazeo Goiztiarrean, eta erle sozial aurreratuak aurkitu dira Kretazeo Berantiarreko harkaitzetan, baina ez ziren ugari izatera iritsi Zenozoiko Ertaineraino.\nGaur egungo artropodoen zuhaitz filogenetikoa.\nGaur egun bizirik dauden artropodo klaseen zuhaitza, baita klado batzuen bereizte denbora:\nSailkapena.\nGaur egun honako sailkapen hau proposatzen da artropodoentzat:\n\"Phylum Arthropoda\"\nAutore batzuek Myriapoda eta Hexapoda talde berdinean sartzen dute, Uniramia izeneko azpiphylumean, hain zuzen ere."}
{"id": "8871", "revid": "428538", "url": "https://eu.wikipedia.org/wiki?curid=8871", "title": "Gnathostomata", "text": ""}
{"id": "8873", "revid": "1519", "url": "https://eu.wikipedia.org/wiki?curid=8873", "title": "Gaia (argipena)", "text": "Gaia hitzak hainbat adiera izan ditzake:\nBaita ere:\nIkus halaber:"}
{"id": "8874", "revid": "336", "url": "https://eu.wikipedia.org/wiki?curid=8874", "title": "Amazona (mitologia)", "text": "Greziar mitologian, Amazonak (grekoz \u1f08\u03bc\u03b1\u03b6\u03cc\u03bd\u03b5\u03c2) emakumezko gudariez osatutako nazio bat zen. Kondairaren zati bat emakumezko gerlari Eszitetan oinarritua dagoela dirudi. Gure garaian emakume indartsu eta independenteei buruz hitz egiteko erabiltzen da.\nEz dago oso garbi izenaren jatorria. Batzuentzat \"*ha-mazan-\" (\"gerlari\") hitz iraniarraren eratorria da. Hipotesirik zabalduena grekoko \"a-\" (\"gabe\") eta \"mazos\" (\"bular\") hitzen eratorria dela da. Esaten zenez, amazonek eskuin bularra mozten zuten arkua hobeto erabiltzeko, eta hortik beraien izena.\nKondairaren arabera, amazonak Euxino itsasoaren kostatik hurbil bizi ziren, non Hipolita (\"zaldiak aske uzten dituena\") izeneko erregina baten menpean zegoen erreinu independente bat osatzen zuten.\nGizonezkoek ez omen zuten herrialde honetan bizitzeko eskubiderik, baina arraza ez galtzeko, urtean behin aldemeneko tribu bat bisitatzen zuten. Bisita hauetatik sortzen ziren gizonezko haurrak sakrifikatuak edota aitei itzuliak izaten ziren, eta emakumezkoak amek heziak izaten ziren nekazaritzarako, ehizarako eta gerrarako."}
{"id": "8875", "revid": "6327", "url": "https://eu.wikipedia.org/wiki?curid=8875", "title": "Meiji errestaurazioa", "text": ""}
{"id": "8876", "revid": "512", "url": "https://eu.wikipedia.org/wiki?curid=8876", "title": "Txinera", "text": "Txinera(\u4e2d\u6587 / \"Zh\u014dngw\u00e9n\") edo hizkuntza senitiarrak ( \u6c49\u8bed edo \u6f22\u8a9e / \"H\u00e0ny\u01d4\") hizkuntza bat edo hizkuntza familia bat kontsidera daitezke, eta jatorriz han etniaren hizkuntzak dira. Hizkuntza sino-tibetarren adar bietako bat da. Munduko populazioaren seiren batek, 1.300 milioi pertsona inguruk, txineraren formetako bat darabil ama-hizkuntza lez. Hizkuntza familia bezala, txinerak 1,2 mila milioi hiztun inguru ditu; mandarinerak bakarrik 850 milioi hiztun inguru ditu, munduko beste edozein hizkuntza gaindituz.\nAhozko txinera bere barne desberdintasunengatik da ezaguna, halere, aldaera guztiak dira tonalak eta analitikoak. Sei eta hamabi talde erregional bitartean dago (sailkapen eskemaren arabera); handiena mandarinera da (850 milioi pertsona), jarraian wu aldaera legoke (90 milioi), ondoren min mintzaira (70 milioi) eta azkenik kantonera (70 milioi). Talde hauetako asko elkarrekiko ulergaitzak dira, baina batzuk, esaterako xiang eta hego-mendebaldeko mandarinera, zenbait adiera eta ulergarritasun maila jakin bat partekatzen dituzte. Txinera hiru \"azpimintzairadun\" \"makrohizkuntza\" lez dago klasifikaturik ISO 639-3 kodean, baina txineraren aldaeren identifikazioa \"hizkuntza\" edo \"dialekto\" moduan nahiko eztabaidatua da.\nAhozko txineraren era estandarizatua mandarinera estandarra da (\u666e\u901a\u8bdd / \"p\u01d4t\u014dngh\u00f9a\", \u56fd\u8bed / \"g\u00faoy\u01d4\"), Beijing hiriko dialektoan oinarritua. Hau Txinako Herri Errepublikako eta Txinako Errepublikako hizkuntza ofiziala da, eta baita Singapurreko lau hizkuntza ofizialetako bat ere. Txinera NBEko sei hizkuntza ofizialetako bat ere bada. Beste aldaeretatik, kantonera estandarra ohikoa eta eragingarria da itsasoz haraindiko kantonera-hiztunen komunitateetan, eta Hong Kongeko hizkuntza ofizialetako bat da ingelesarekin batera, eta Macaun portugesarekin. Hegoaldeko min mintzaira, min talde linguistikotik dator eta oso hedatuta dago Fujian hegoaldean, Taiwanen eta Hego-Ekialde Asiarrean.\nIzenak.\n\"Zh\u014dngw\u00e9n\"-ez gainera, bertako hainbat izen daude hizkuntza txinatarrarentzako. Txinako Herri Errepublikan \"h\u00e0ny\u01d4\" (\u6c49\u8bed / \u6f22\u8a9e, \"hantarren hizkuntza\") izena ere erabiltzen da. Idazteko Txinera sinplifikatua erabiltzen da.\nBestalde, Txinera normalizatuari \"p\u01d4tonghu\u00e0\" (\u666e\u901a\u8a71 / \u666e\u901a\u8bdd, \"ohiko hizkuntza\") deitzen zaio Txinako Herri Errepublikan, eta Taiwanen berriz, \"gu\u00f3y\u01d4\" (\u570b\u8a9e / \u56fd\u8bed, \"hizkuntza nazionala\"). \"Hu\u00e1y\u01d4\" (\u534e\u8bed / \u83ef\u8a9e, \"txinatar hizkuntza\") izena, Singapur, Malaysia eta hego-ekialdeko beste leku batzuetan erabiltzen da. Herrialde hauetan Txinera tradizionala erabiltzen da idazteko.\nGramatika.\nAtal honek mandarinerari edo \"p\u016bt\u014dnghu\u00e0-ri\" (\u666e\u901a\u8bdd, \"ohiko hizkuntza\") egiten dio erreferentzia, Txinako Herri Errepublikako hizkuntza ofiziala.\nTxineraren gramatika euskararena edo ingelesarena baino askoz errazagoa da. Txinerak ez dauka ez generozko ez zenbakizko aldaketarik. Bere aditzak aldagaitzak dira edozein kasu eta edozein denbora gramatikaletan. Esaterako \"shi\" aditza (\"izan\" emendiozko aditza), ez da inoiz aldatzen, subjektua edozein izanik edo iragana zein oraina izan.\nHonek abantaila ugari eskaintzen ditu, beste hizkuntza askorekin alderatuz, ikasterako orduan, izan ere hitz gutxi batzuk ezagutuz eta oso sinpleak diren arau gramatikal bakan batzuk jakinda, edonork eraiki ditzake hainbat esapide.\nTxinatar idazkera.\nTxinera idatziaren eta ahozko txineraren arteko erlazioa konplexua da, izan ere ahozkoa asko aldatu den arren, idatzizkoa askoz gutxiago aldatu da. Txinatar literatura klasikoa Udaberri eta Udagoienen Sasoian hasi zen, baina K.a. XIV. mendetik XI.era bitarteko idazkiak aurkitu dira, Shang dinastiakoak. Shag dinastian garatutako txinatar idazkerak bere eboluzioa jarraitu zuen Zhou dinastia garaian. Garai honetan karakteristikoak ziren banaketa politikoen ondorioz, karaktereak itxura eta estilo oso ezberdinetan garatu ziren, karaktere bakoitzarentzako hainbat aldaera egonik. Garai honetako idazkera estiloari \"d\u00e0zhu\u00e0nsh\u016b\" (\u5927\u7bc6\u66f8, \"zigilu handiko idazkera\") deritzo.\nQin Shi Huang Lehen Enperadorearen Txinako bateratzearekin, normalizazio arau anitzetako batek idazkerari eragin zion. Li Si Lehen Ministroaren zuzendaritzapean, karaktereen forma normalizatuak biltzen zituzten zerrendak argitaratu ziren. Idazkera sistemaren bateratze honek \"xi\u01ceozhu\u00e0nsh\u016b\" (\u5c0f\u7bc6\u66f8, \"zigilu txikiko idazkera\") kaligrafia estiloa sortu zuen, trazu bihurriagoak erabiliz.\nHan dinastian, gaur egunera arte mantendu diren beste kaligrafia estilo batzuk sortu ziren: \"l\u00ecsh\u016b\" estiloa (\u96b8\u66f8, \"administrazio idazkera\"), \"x\u00edngsh\u016b\" estiloa (\u884c\u66f8, idazkera erdi etzana, literalki \"ibiltaria\"), eta \"c\u01ceosh\u016b\" estiloa (\u8349\u66f8, idazkera etzana, literalki \"belarrezkoa\").\nGaratutako azken kaligrafia estiloa \"k\u01ceish\u016b\" (\u6977\u66f8, idazkera erregularra) izan zen, gaur egungo itxura Iparraldeko Wei dinastian hartuko zuena. Hauxe da gaur egungo estilo nagusia, egunkari eta liburuetan erabiltzen dena, edota formatu elektronikoetan.\nAhozko txinera.\nOro har, dialekto ezberdinen artean ez dago muga nabaririk, baina mandarinera iparraldeko eta hego-mendebaldeko dialekto nagusia da, gainontzeko dialektoak erdialdeko eta hego-ekialdeko Txinan erabiltzen direlarik. Sarritan, Guangdong probintzian gertatzen den bezala, aldaera nagusien hiztun natiboak gainjartzen dira. Denbora askoz linguistikoki desberdinak ziren guneei dagokienez, ez dago beti argi zelan klasifikatu behar diren Txinako hainbat tokitako berbetak. \"Ethnologuek\" 14 bereizten ditu guztira, baina kopuru hau aldatu egiten da zazpi eta hamazazpiren artean, erabilitako klasifikazio-eskemaren arabera. Adibidez, Min aldaera sarritan iparraldeko Min dialektoan eta hegoaldeko Min dialektoan banatzen da, hizkuntzalariek ez baitute zehaztu elkarrekiko ulergaiztasuna nahikoa handia den aparteko hizkuntzak kontsideratzeko.\nOrokorrean, hegoaldeko Txina menditsuak iparraldeko Txina lauak baino hizkuntza aniztasun handiagoa erakusten du. Hegoaldeko Txinako hainbat lekutan, hiri handi bateko dialektoa hurbileko auzokoek baino ezin dute ulertu. Esaterako, Wuzhou hiria Guangzhou hiritik 193 km-ra dago, baina bertako dialektoak antzekotasun gehiago ditu kantonera estandarrarekin Taishan hiriko dialektoak baino, Guangzhou hiritik 97 km-ra dagoena hego-mendebalderantz eta hainbat ibaik separatua.\nTxinatar \"dialektoak\".\nTradizioz, txinatarrek dialekto (\u65b9\u8a00, \"f\u0101ngy\u00e1n\") deitu izan diote errealitatean elkarrekiko ulergaitzak diren hizkuntza talde bati. Noizik behinean, \"dialekto\" hauen arteko ezberdintasunak hizkuntza erromanikoen arteko ezberdintasunekin alderatu izan dira. Edonola ere, \"dialekto\" hauek Txinako beste hizkuntzetatik bereizi beharra dago, esaterako tibeteratik edota uigureratik. Horregatik, hizkuntzalari askok \"dialekto\" adiera nahiago dute sino hizkuntza anitzei buruz mintzatzeko.\nTxinatar dialektoen bereizketa ezberdinak daude, ulergaiztasunaren irizpidea zein zorrotza denaren araberakoa, eta askotan oso zaila da definitzen. Ohiko bereizketa bat hurrengo hau dugu:\nBadira oraindik klasifikatu gabeko dialektoak, hala nola Danzhou dialektoa, Danzhou-n erabilia, Hainan uhartean; Xianghua dialektoa (\u4e61\u8bdd), mendebaldeko Hunan-en erabilia; eta Shaozhou Tuhua dialektoa, Guangdong erdialdean erabilia. Dungan hizkuntzak, Erdialdeko Asian erabilia, harreman oso estua du mandarinerarekin. Nolanahi ere, ez da txineratzat hartzen alfabeto zirilikoan idazten delako eta etnikoki txinatarra ez den Dungan herriak darabilelako.\nMandarinera estandarra eta diglosia.\n\"P\u01d4tonghu\u00e0\" edo \"gu\u00f3y\u01d4\", normalean mandarinera deitua, Txinako Herri Errepublikako, Txinako Errepublikako eta Singapurreko hizkuntza ofiziala da. Azken honetan \"hu\u00e1y\u01d4\" deitzen zaio. Pekingo dialektoan oinarritzen da, Pekin hirian hitz egiten den mandarineraren aldaera dena. Txinerazko aldaera guztien hiztunek komunikaziorako mintzaira komun bezala erabil dezaten ari da saiatzen gobernua, beraz gobernuko erakundeetan, hedabideetan eta eskoletan erabiltzen da.\nTxinan eta Taiwanen, diglosia ezaugarri arrunta da: ohikoa da txinatar batentzat bi edo hiru dialektotan hitz egiteko gai izatea, mandarinera estandarrarekin batera. Adibidez, \"p\u01d4tonghu\u00e0\"-z gain, Shanghai hiriko biztanle batek shanghaiera ezagutuko luke eta, jaiotzez hangoa ez baldin bada, bere jaioterriko aldaera ere. Guangzhou-ko natibo batek kantonera estandarra eta \"p\u01d4tonghu\u00e0\" ezagutuko lituzke, eta Taiwango biztanle batek ziur aski taiwanera eta \"gu\u00f3y\u01d4\" mintzaira. Taiwanen bizi den norbaitek, normalean mandarinera estandarreko eta taiwanerako ahoskera, esaldiak eta hitzak nahasten ditu, eta nahasketa hau sozialki zuzena da kasu askotan. Hong Kongen, mandarinera estandarra toki hartzen ari zaie ofizialak diren kantonera estandarrari eta ingelesari.\nFonologia.\nSilaba bakoitzeko egitura fonologikoa bokal batean oinarritutako nukleo batean datza (monotongoa edo diptongoa, baita triptongoa ere zenbait aldaeretan), abiada eta koda kontsonanteekin eta baita tonu batekin ere. Zenbait kasutan bokala ez da nukleo bezala erabiltzen. Honen adibide bat kantonera da, /m/ eta /\u014b/ sudurkari sonanteak bakarrik egon daitezkeelako silaba lez.\nAhozko aldaera guztietan, silaba gehienek irekiak izateko joera dute (hau da, ez dute kodarik), baina koda duten silabak hurrengo hauetara daude mugatuta: /m/, /n/, /\u014b/, /p/, /t/, /k/, edo /\u0294/. Aldaera batzuek koda hauetako gehienak onartzen dituzte, baina beste batzuk, hala nola mandarinera, bitara daude mugatuta, /n/ eta /\u014b/ alegia. Talde kontsonantikoak, normalean, ez dira ez abiadetan ez kodetan gertatzen. Abiada kontsonantea kontsonante afrikatu bat edo erdibokal batez jarraitutako kontsonante bat izan daiteke, baina hauek ez dira talde kontsonantikotzat jotzen, jeneralean.\nAhozko dialekto ezberdinen soinuen kopurua aldakorra da, baina orokorrean Erdi Aroko Txineratik hona soinuak gutxiagotzeko joera eman da. Mandarineraren aldaerek bereziki jasan dute soinuen gutxiagotze hori, ondorioz ahozko beste edozein aldaerak baino hitz multisilabiko gehiago izatera behartuz. Horrenbestez, zenbait aldaeratan silaba guztien kopurua mila ingurukoa da bakarrik, bariazio tonalak barne.\nAhozko txineraren aldaera guztiek tonuak darabiltzate. Txina iparraldeko dialekto gutxi batzuk hiru tonutara baino ez dira iristen, Txina hegoaldeko zenbait dialektok 6tik 10era bitartean dituztelarik. Salbuespen bat shanghaiera da, zeinak bitara murriztu duen tonu taldea.\nTxineraren tonuen erabilera irudikatzeko adibide arrunt bat, mandarinera estandarrak \"ma\" silabarentzat darabiltzan lau tonu nagusiak dira. Tonuok hurrengo bost karaktereei dagozkie:\nHistoria eta bilakaera.\nHizkuntzalari gehienek sino-tibetar hizkuntza familiaren parte bezala sailkatzen dituzte egungo txineraren aldaera guztiak, eta hasiera batean Proto-sino-tibetar izeneko hizkuntza bat existitzen zela uste dute. Jatorrizko hizkera honetatik etorriko lirateke hizkuntza sinitikoak eta tibeto-burmarrak. Txineraren eta beste sino-tibetar hizkuntzen arteko erlazioa ikerkuntza sakonak jasaten ari den arloa da, proto-sino-tibetarra berreraikitzeko saiakeran. Ahalegin honen zailtasun nagusia antzinako txineraren eta eta proto-sino-tibetarraren arteko banaketa jasotzen duen idazkirik ez egotea da, bestalde antzinako txineraren soinuak berreraikitzeko haina dokumentu dagoelarik. Gainera, ez dago ezagutza nahikorik proto-sino-tibetarra berreraikitzen lagunduko liguketen hizkuntza zaharragoen inguruan.\nZenbait hizkuntzalarik indoeuropar loturak ere proposatu dituzte. Ikuspegi honek sino-tibetar hizkuntza familiarekiko kidetza ukatzen du, eta baita familia honen existentzia ere; antzinako txinera proto-indoeuroparraren erabileratik jaio zela proposatzen du, proto-txinerarekin nahastua. K.a. III. milurtekoan Mongoliatik Europara zabaltzen zen indoeuropar presentzia indartsua zegoela jakinik, lurralde honetako beste lehenengo biztanle batzuk proposatzen ditu (tai, vietnamdar, miao etab.). Biztanle hauek ezaugarri fonetiko bertsuak eta txineraren sinpletasun gramatikal bera izango lituzkete, eta indoeuropar inbasioen ondorioz, Txina iparraldetik hegoaldeko lurretara migratuko zuketen, baina sakonki indoeuropartutako eragin txinatarrari ihes egin gabe.\nTxineraren garapenaren sailkapena jakintsu askoren eztabaidagaia da. Lehendabiziko sistemetako bat Bernhard Karlgren hizkuntzalari suediarrak sortu zuen XX. mende hasieran, eta gaur egungo sistema askok bere metodoetan dute oinarria.\nAntzinako txinera (TT: \u4e0a\u53e4\u6f22\u8a9e, TS: \u4e0a\u53e4\u6c49\u8bed, P: \"Sh\u00e0ngg\u01d4 H\u00e0ny\u01d4\") Zh\u014du dinastiaren hastapenetan eta erdialdean (K.a. 1122 \u2013 K.a. 256) ohiko hizkuntza izan zen, eta garai honetakoak dira brontzezko lanabesetan eginiko idazkunak, Konfuzioren Bost Klasikoak bildumako \"Sh\u012b J\u012bng\" olerki-liburua eta \"Shujing\" historia-liburua, eta bilduma bereko \"I Ching\" liburuaren atal batzuk. Karaktereetan aurkitutako elementu fonetikoek antzinako txineraren ahoskera zer nolakoa zen jakiteko pistak ematen dituzte. Japonierak, vietnamerak eta koreerak hartutako txinatar karaktereen ahoskera ere laguntza handikoa da. Antzinako txinera ez zen deklinaezina. Soinu sistema aberats bat zeukan, non aspirazioak kontsonanteak bereizten zituen, baina ziur aski tonurik gabe. Antzinako txinera berreraikitzearen lana Qing dinastiako filologoekin hasi zen.\nErtaroko txinera (TT: \u4e2d\u53e4\u6f22\u8a9e, TS: \u4e2d\u53e4\u6c49\u8bed, P: \"Zh\u014dngg\u01d4 H\u00e0ny\u01d4\") Su\u00ed, T\u00e1ng eta S\u00f2ng dinastietan erabilitako hizkuntza da (K. o. VI. eta X. mendeen bitartean). Bi garaitan bana daiteke: garai goiztiarra, \u5207\u97fb \"\"Qi\u00e8y\u00f9n\" errima-oholtxoak (K. o. 601) markatua, eta X. mendeko garai berantiarra, \u5ee3\u97fb \"Gu\u01cengy\u00f9n\"\" errima-oholtxoak markatua. Linguistak ertaroko txineraren soinuak berreraiki izanaz seguruago daude. Ertaroko txineraren ahoskeraren ebidentzia iturri askotatik datorkigu: egungo aldaera dialektalak, itzulpen atzerritarrak, sistema fonetikoa laburtzeko antzinako filologo txinatarrek eginiko \"errima-taulak\" edota hitz arrotzen itzulpen fonetikoak. Nolanahi ere, berreraiketa oro esperimentala da.\nHurbileko garai historikoetatik gaur egunera ahozko txinerak jasandako bilakaera konplexua izan da. Txinatar gehienek mandarineraren aldaeretako bat darabilte gutxienez ama-hizkuntza lez. Txina iparralde osoan mandarinera gailentzearen arrazoi nagusia lautada handiak egotea da, erdialde eta hegoaldeko ibai eta mendiek hizkuntza aniztasun handia sortu baitute.\nXX. mendearen erdira arte, hegoaldeko txinatar gehienek euren aldaera lokala bakarrik ezagutzen zuten. Nanjing izanik hiriburua Ming dinastia garaian, hiri hartako mandarinera gailendu zen, ofizialki mantxu-hiztuna zen Qing dinastiaren azken urteak arte. XVII. mendetik, Inperioak ortoepia akademiak ezarri zituen (TT: \u6b63\u97f3\u66f8\u9662, TS: \u6b63\u97f3\u4e66\u9662, P: \"Zh\u00e8ngy\u012bn Sh\u016byu\u00e0n\"), Qing dinastian hiriburu izaniko Pekingo ahoskera zabaltzeko. Arrakasta gutxi izan zuten, alabaina. Qing dinastiaren azken berrogeita hamar urteetan, XIX. mendearen bukaeran, Pekingo mandarinerak Nanjing-ekoa ordezkatu zuen azkenik gorte inperialetan. Oro har, hala ere, jendearentzat ez zen mandarinera estandarrik existitzen. Mandarineraz ez zekiten hegoaldeko pertsonek euren aldaera erabiltzen jarraitu zuten bizitzako maila guztietan. Pekingo gorteetako mandarinera estandarra ofizialek eta zerbitzariek bakarrik zerabilten, eta nahiko mugaturik zegoen.\nEgoera hau ez zen aldatu XX. mendeko erdialdera arte, mandarinera estandarrean irakasten zuen derrigorrezko hezkuntza-sistema sortu baitzen orduan (THEn eta TEn, baina ez Hong Kongen). Emaitza lez, gaur egun praktikoki gazte eta adin ertaineko guztiek dakite mandarineraz mintzatzen, Txina kontinentalean eta Taiwanen. Hong Kongen, britainiarren kolonia garaian, kantonera estandarra izan zen erabilitako hizkuntza, ez mandarinera; gaur egun oraindik hezkuntzako, egoera formaletako eta eguneroko bizitzako hizkuntza da, baina 1997ko Entregaz geroztik, mandarinera geroago eta eragingarriagoa ari da bihurtzen.\nBehiala, txinera Ekialde Urruneko herrialdeen \"lingua franca\" izan zen, XIX. mendean europarren eragina gailendu zen arte."}
{"id": "8878", "revid": "688", "url": "https://eu.wikipedia.org/wiki?curid=8878", "title": "Kuiper gerrikoa", "text": "Kuiperren gerrikoa kanpoko eguzki-sistemako disko zirkumestelarra da, Neptunoren orbitatik aurrera Eguzkitik 30 eta 50 unitate astronomiko (AU) ingurura hedatzen dena. Asteroideen gerrikoaren antzekoa da, baina askoz handiagoa: 20 aldiz zabalagoa eta 20 edo 200 aldiz masiboagoa. Asteroideen gerrikoa bezala, gorputz txikiz edo eguzki-sistema eratu zeneko hondarrez osatuta dago nagusiki. Asteroide asko arroka eta metalez osatuta badaude ere, Kuiperren gerrikoko objektu gehienak lurrunkor izoztuez osatuta daude neurri handi batean, hala nola metanoa, amoniakoa eta ura. Orko, Pluton, Haumea, Quaoar eta Makemake bezalako objektuen bizilekua da, astronomoek planeta nanotzat hartzen dituzten objektuen bizilekua da. Eguzki Sistemako ilargi batzuk, hala nola Neptunoren Triton eta Saturnoren Febe, eskualde honetan sortu ziren.\nGerard Kuiper astronomo holandarrak izendatu zuen Kuiperren gerrikoa, baina ez zuen iragarri. 1992an (15760) Albion planeta txikia Kuiperren gerrikoan aurkitu zen lehen objektua izan zen, Plutonen (1930ean) eta Karonteren (1978an) aurkikuntzatik. Aurkitu zutenetik, Kuiperren Gerrikoko Objektuak (KBO) kopurua milakora igo da, eta uste da 100.000 KBO baino gehiago daudela 100 km-tik gora . Hasieran pentsatu zen Kuiperren gerrikoa zela aldizkako kometen biltegi nagusia, 200 urte baino gutxiagoko orbitak zituztenak. 1990eko hamarkadaren erdialdetik egindako azterketek erakutsi dutenez, gerrikoa dinamikoki egonkorra da eta kometen benetako sorlekua disko sakabanatua da, Neptunoren kanpo-mugimenduak orain 4.500 milioi urte sortutako eremu dinamikoki aktiboa; Eris bezalako disko-objektu sakabanatuek orbita oso eszentrikoak dituzte, Eguzkitik 100 AU ingururaino bidaiatuz.\nKuiperren gerrikoa eta hipotesietan oinarritutako Oorten hodeia ez dira berdinak; izan ere, uste da mila aldiz urrunagoa dagoela eta, batez ere, esferikoa dela. Kuiperren gerrikoaren barruko objektuak, disko sakabanatuko kideak eta Hillsen edozein hodei potentzial edo Oorten hodeiko objektuak taldeka Neptunoz haraindiko objektu (TNO) gisa ezagutzen dira. Pluton Kuiperren gerrikoko gorputz-adarrik handiena eta masiboena da, eta TNO ezagunik handiena eta masiboena. Disko sakabanatuan dagoen Eris-ek bakarrik gainditzen du. Hasieran planeta bat zela jotzen zen, eta, Kuiperren gerrikoaren zati gisa Pluton zegoenez, 2006an planeta nano gisa birsailkatu zen. Kuiperren gerrikoko beste objektu askoren antzekoa da Pluton, eta haren periodo orbitala KBO mota baten ezaugarria da, \"plutino\" deritzona, eta 2:3 erresonantzia bera dute Neptunorekin.\nKuiperren gerrikoa eta Neptuno Eguzki Sistemaren hedaduraren markatzaile gisa har daitezke. Eguzki Sistemaren muga ezartzeko beste proposamen batzuk heliopausa eta Eguzkiaren grabitazio-eragina beste izar batzuenaren parekoa den eremuak dira (50.000 eta 125.000 UA bitartean zenbatetsia).\nHistoria.\n1930ean Plutonen aurkikuntzaren ondoren, askok pentsatu zuten akaso bera bestelako beste batzuk ere bazeudela. Orain Kuiperren gerrikoa deitzen den eskualdea hainbat modutan hipotetizatu zen hamarkadetan zehar. 1992an baino ez zen aurkitu bere existentziaren lehen froga zuzena. Kuiperren gerrikoaren izaerari buruzko aurreko espekulazioen kopuruak eta aniztasunak ziurgabetasun etengabea ekarri dute: nork merezi duen kreditua lehenbizi proposatzeagatik.\nHipotesia.\nFrederick C. Leonard izan zen Neptunoz-haraindiko populazioa zegoela iradoki zuen lehen astronomoa. Clyde Tombaughek 1930ean Pluton aurkitu zuenetik gutxira, Leonardek gogoeta hau egin zuen: \"litekeena da Pluton izatea serie batean aurkitutako lehen Neptunoz-haraindiko objektua, oraindik aurkikuntzaren zain daudenak baina azkenean atzemateko direnak\". Urte horretan bertan, Armin O. Leuschner astronomoak iradoki zuen Pluton \"oraindik aurkitu ez diren iraupen luzeko planeta-objektu askoren artean bat izan daitekeela\".\n1943an, \"Journal of the British Astronomical Association\" aldizkarian, Kenneth Edgeworthek hipotetizatu zuen ezen, Neptunotik haratagoko eskualdean, eguzki-nebulosa primordialaren barruko materiala sakabanatuegi zegoela planetetan kondentsatzeko, eta horrela kondentsatzen zela gorputz askoz txikiagotan. Hortik abiatuta, hau ondorioztatu zuen: \"Eguzki-sistemaren kanpo-eremua, planeten orbitez haratago, gorputz nahiko txiki askok betetzen dute\", eta, noizean behin, bere kideetako bat bat \"bere esferatik desbideratzen da eta barruko eguzki-sistemaren noizbehinkako bisitari gisa agertzen da\", kometa bihurtuta.\n1951n, \"Astrophysics: A Topical Symposium\" aldizkarian Gerard Kuiperrek Eguzki Sistemaren bilakaeran goiz sortu zen antzeko disko baten gainean espekulatu zuen, baina ez zuen pentsatu gerriko hori gaur egun ere existitzen zenik. Kuiperren ustez, bere garaian ohikoa zena, Pluton Lurraren tamainakoa izango litzateke, beraz, gorputz txiki horiek Oorten hodeirantz edo Eguzki Sistematik kanpo sakabanatu zituela pentsatzen zuen. Kuiperren hipotesia zuzena balitz, gaur egun ez legoke Kuiperren gerrikorik.\nHipotesiak beste era asko hartu zituen hurrengo hamarkadetan. 1962an, Al G.W Cameronek \"eguzki-sistemaren kanpoaldean material txikien masa izugarri bat\" zegoela aldarrikatu zuen. 1964. urtean, Fred Whipplek \"elur-bola zikinaren\" hipotesi ospetsua zabaldu zuen, eta pentsatu zuen \"kometa-gerriko\" bat nahikoa handia izan zitekeela Uranoren orbitan X planetaren bilaketa eragin zuten ustezko desadostasunak eragiteko, edo, gutxienez, kometa ezagunen orbitak aldatzeko bezain handia. Behaketak baztertu egin zuen hipotesi hori.\n1977an, Charles Kowalek 2060 Kiron aurkitu zuen, Saturno eta Urano orbitan dituen planetoide izoztua. Konparadore itsu bat erabili zuen, Clyde Tombaughek ia 50 urte lehenago Pluton aurkitzeko erabili zuen gailu bera. 1992an, beste objektu bat, 5145 Pholus, antzeko orbita batean aurkitu zuten. Gaur egun, kometen antzeko gorputzen populazio bat, zentauro deritzenak, Jupiter eta Neptuno arteko eskualdean existitzen direla gauza jakina da. Zentauroen orbitak ezegonkorrak dira eta milioika urte inguruko bizitza dinamikoak dituzte. 1977an Kiron aurkitu zutenetik, astronomoek espekulatu dute zentauroak kanpoko gordailu batek hornitu behar dituela maiz.\nKuiperren gerrikoaren beste ebidentzia batzuk kometen azterketatik sortu ziren. Kometek bizitza mugatua dutela aspalditik dakigu. Eguzkira hurbildu ahala, haren beroaren ondorioz, gainazal lurrunkorrak espazioan sublimatzen dira, eta pixkanaka sakabanatzen dira. Eguzki-sistemaren aroan kometak ikusten jarrai dezaten, sarritan berriak agertu behar dira. Kometen iturri horretarako proposamen bat Oorten hodeia da. Ziurrenik, Eguzkiaren 50.000 AU baino gehiagora dagoen kometa-multzo esferikoa da, eta Jan Oort astronomo holandarrak hipotetizatu zuen 1950ean. Uste da Oorten hodeia iraupen luzeko kometen sorburua dela, Hale\u2013Bopp kometaren kasua, eta milaka urteko orbitak dituztela.\nKometen beste populazio bat dago, epe laburreko edo aldizkako kometak deritzona. Kometa horiek, Halley kometa bezala, 200 urte baino gutxiagoko periodoak dituzte. 1970eko hamarkadan, periodo laburreko kometak aurkitu ziren erritmoa gero eta txikiagoa zen, Oorten hodeitik baino ez baitziren sortzen. Oorten hodeiko objektu bat epe laburreko kometa bihurtzeko, lehenik planeta erraldoiek harrapatu beharko lukete. 1980an \"Monthly Notices of the Royal Astronomical Societyn\" argitaratutako artikulu batean, Julio Fern\u00e1ndez astronomo uruguaiarrak adierazi zuen Oorten hodeitik Barne Eguzki Sistemara bidaliko litzatekeen epe laburreko kometa bakoitzeko 600 kanporatu beharko liratekeela izarren arteko espazioan. Kometa kopuruaren berri emateko 35 eta 50 UA bitarteko gerriko bat beharko zela pentsatu zuen. Fern\u00e1ndezen lanari jarraiki, 1988an, Martin Duncan, Tom Quinn eta Scott Tremainek osatutako talde kanadarrak simulazio informatiko batzuk egin zituen behatutako kometa guztiak Oorten hodeitik iritsi ote ziren zehazteko. Oorten hodeiak ezin zituela epe laburreko kometa guztiak azaldu ikusi zuten, batez ere epe laburreko kometak eguzki-sistemako planotik hurbil elkartzen direlako, eta Oorten hodeiko kometak zeruko edozein puntutatik iristen direlako. Fern\u00e1ndezek deskribatu bezala, \"gerriko\" batekin, formulazioei gehituta, simulazioak bat etorri ziren behaketekin. \"Kuiper\" eta \"kometa-gerrikoa\" hitzak Fern\u00e1ndezen artikulua zabaltzeko esaldian agertu zirenez, Tremainek \"Kuiperren gerrikoa\" deitu zion eskualde hipotetiko horri.\nAurkikuntza.\n1987an, David Jewitt astronomoa, MITen, gero eta harrituago zegoen \"kanpoko eguzki-sistemaren itxurazko hutsa\" zela eta. Jane Luu ikasle graduatu berria animatu zuen Plutonen orbitaz haraindi beste objektu bat aurkitzen laguntzera, izan ere, esan zion bezala, \"ez badugu egiten, inork ez du egingo\". Arizonako Kitt Peak Behatoki Nazionalean teleskopioak erabiliz eta Txileko Cerro Tololo Estatuarteko Behatokian, Jewitt eta Luuk Clyde Tombaugh eta Charles Kowalen konparatzaile itsu batekin egin zuten bilaketa. Hasieran, plaka-pare bakoitzaren azterketak zortzi ordu inguru hartu zituen, baina prozesua bizkortu egin zen CCD akoplatutako gailu elektronikoak iristean. Gailu horiek, nahiz eta beren ikuseremua estuagoa izan, argia ikusten eraginkorragoak ziren (jasotzen zuten argiaren %90 gordetzen zuten, argazkiek lortutako %10aren ordez), eta, gainera, konputagailu bidez azter zitezkeen ondoren hartutako irudiak. Gaur egun, CCDak dira detektagailu astronomiko gehienen oinarria. 1988an, Hawaiiko Unibertsitateko Astronomia Institutura joan zen Jewitt. Gero, Luu harekin elkartu zen Hawaiiko Unibertsitateko (Mauna Kea) 2,24 metroko teleskopioan lan egiteko. Tarte horretan, CCDen ikuseremua 1024 pixelera handitu zen, eta horri esker askoz azkarrago egin ziren bilaketak. Azkenik, bost urteko bilaketaren ondoren, Jewittek eta Luuk \"1992 QB1 Kuiper gerrikoko hautagaiaren aurkikuntza\" iragarri zuten 1992ko abuztuaren 30ean. Objektu horri geroago 15760 Albion deitu zitzaion. Sei hilabete geroago, bigarren objektu bat aurkitu zuten eskualdean, (181708) 1993 FW. 2018an, 2.000 objektu baino gehiago ezagutzen.\nMila objektu baino gehiago aurkitu ziren gerrikoan hogei urtean (1992-2012), 1992 QB1 aurkitu ondoren (2018an izendatu zuten, 15760 Albion), eta Pluton eta Albion baino gorputz gehiagoko gerriko zabala erakutsi zuten. 2010eko hamarkadan, ordea, oraindik ezezaguna zen Kuiper gerrikoaren hedadura eta objektuen izaera. Azkenik, 2010eko hamarkadaren amaieran, tripulaziorik gabeko espazio-ontzi batek bi KBO gainditu zituen, Pluton-sistemaren eta beste KBO baten behaketa askoz hurbilagoak eginez.\nNeptunoz-haraindiko eskualdean lehen aldiz egindako azterketek erakutsi dutenez, orain Kuiperren gerrikoa deitzen den eskualdea ez da epe laburreko kometen jatorria; aitzitik, disko sakabanatua izeneko populaziotik datoz. Disko sakabanatua sortu zen Neptunok Kuiperren proto-gerrikorantz migratu zuenean kanporantz, une hartan Eguzkitik askoz hurbilago baitzegoen, eta bere orbitak (Kuiperren gerrikoa bera) inoiz ukituko ez zituen objektu dinamikoki egonkorren populazio bat utzi zuenean. Neptunoren periheliotik nahiko gertu duen populazio baten gainean eragiten dute, diskoa bidaiatzen ari den bitartean. Disko sakabanatua dinamikoa denez eta Kuiperren gerrikoa dinamikoki egonkor samarra denez, disko sakabanatua da kometa periodikoen jatorririk probableena.\nKuiper gerrikoko objektuak.\n\"Kuiper gerrikoan dauden objektu nagusien zerrenda ikusteko: Kuiper gerrikoko objektuak\"\n800 objektu baino gehiago sailkatzen dira Kuiper gerrikoko objektu (KBOs, ingelesezko \"Kuiper Belt Objects\" siglengatik) gisa. Urte askotan zehar, astronomoek Pluton eta Karonte multzo honetako gorputzik handienak bezala hartu dituzte.\n2002ko ekainaren 4ean ordea, (50000) Quaoar aurkitu zen. Gorputz honek Karonteren diametroa gainditzen zuen eta beraz, Plutonen tamainaren erdia zuen, gutxi gorabehera . Objektu hau aurkitu zenean, Kuiper gerrikoko handienetako bat bezala hartu zen, baina, handik aurrera, bere tamainako objektu gehiago aurkitu ziren.\n2003ko azaroaren 13an Sedna aurkitu zen. Hasiera batean, Kuiper gerrikoko objektu gisa izendatu zuten astronomoek tamaina handiko objektu hau, baina Plutonekin alderatuta Eguzkitik askoz urrunago zegoen. Gaur egun, objektu hau sednoide gisa sailkatzen da, Kuiper gerrikoaren barnean dauden objektuek ez bezala, bere urruntasunagatik, Neptunok ez diolako inolako eraginik egiten bere orbitan.\nAstronomoak txundituta geratu ziren urtea aldiz, 2005a izan zen, urte honetan hiru objektu handi berri aurkitu baitziren, Eris, Makemake eta Haumea, tamainaren arabera ordenaturik. Hasiera batean, Eris, Pluton baino handiagoa zela pentsatu zen, eta beraz, hamargarren planeta gisa izendatu zen. 2006an izendapen hau bi astroei kendu zitzaien, bai Plutoni eta baita ere Erisi. Hortaz gain, \"New Horizons\" zunda Plutonen ingurutik igaro zenean jakin zen Eris ez zela Pluton baino handiagoa, 80km-ko diferentziagatik bazen ere. Bestalde, Eris ez da zehazki Kuiper gerrikoko objektu gisa sailkatzen, banandutako objektu gisa sailkatzen da ofizialki, Eguzkiarengandik duen bataz besteko distantzia 67 UAkoa delako.\nEsan beharra dago, objektu hauen sailkapena ez dela oso zehatza, ez dugulako inolako datu zehatzik gorputz hauen osaera edo beste hainbat ezaugarriren inguruan. Gainera, gorputz hauen diametroa neurtzerakoan zalantzak sor daitezke, normalean oso zehaztasun gutxikoak baitira eginten diren kalkuluak, batzuetan beraien albedoaren antzekoa eduki beharko lukeen objektuak hartzen direlako eredu gisa kalkuluak egiterakoan.\nEzaugarri orbitalak.\nKBOak (\"Kuiper Belt Objects\"), Eguzkiarengandik 30 eta 50 UA bitartean orbitatzen duten objektuak dira. Gorputz hauen makurdura handia izan daiteke. KBO batzuek Neptunorekin batera erresonantzia partekatzen dute. 1:2 eta 2:3 erresonantzietan dauden gorputzek aldiz, twotino eta plutino izena jasotzen dute, hurrenez hurren. Esan beharra dago, erresonantzia desberdin asko daudela, hala nola, 3:5 erresonantzia, 4:7 erresonantzia, 2:5 erresonantzia, etab. Baina nagusienak hasieran aipatutakoak dira. Neptunorekin loturarik ez dutenek aldiz, cubewano izena hartzen dute.\nKuiper gerrikoaren sorrera.\nOraindik ezin dugu jakin zehazki zergatik eta nola sortu zen Kuiper gerrikoa baina zientzialariek beraien hipotesiak dituzte. Ordenagailuetan egindako hainbat simulazioek erakutsi dute, agian, Kuiper gerrikoko objektuak hasiera batean Eguzkitik hurbilago zeudela, baina Neptunorekin izandako topaketa edo zeharkako eraginengatik hurrundu egin zirela. Bestalde, simulazio hauek adierazi dute Martitzen tamainako objektu handiak egon al izan zirela Kuiper gerrikoan zehar. Zientzialariek hala ere, itxaropena Pan-STARRS teleskopioan dute jarrita, teleskopio hau mota honetako gorputz gehiago aurkitzeko diseinatu baita.\nKuiper gerrikoa esploratzen.\nGaur egun, KBOak aurkitzeko hainbat programa daude martxan. \"New Horizons\" zunda izan zen lehena Kuiper gerrikoa esploratzen, 2006ko urtarrilaren 19an jaurti zen eta 2015eko uztailaren 14ean Plutonengandik oso hurbil igaro zen, zehazki, egun honetan igaro zen hurbilen. Gaur egun, Pluton igarota, hainbat KBO aurkituko eta esploratuko dituela uste dute zientzialariek. Nahiz eta oraindik ez diren zehaztu zeintzuk izango diren esploratuko diren objektuak, 40 eta 90km arteko diametroa eduki beharko lukete eta grisak edo zuriak izanda, hobeto esploratzeko aukera emango zuten, horrela Plutonen kolore gorriztarekin alderatu ahal izango zirelako.\nKuiperren labarra.\nAstronomoek gerrikoaren azken edo urrunen dagoen zatiari Kuiperren labarra deitzen diote. Gune hau misterio hutsa da, bertan dauden objektuen dentsitatea aurretik dauden guneek dutenarekin alderatuta askoz txikiagoa delako. Aipatutakoagatik deitzen zaio \"labarra\".\nAstronomoek uste dute logikoena gune horretatik hurbil planeta handi bat egotea dela, planeta honek, bere garbitatearen eraginez, gorputzak erakarri egingo zituelako. Ustezko planeta honi Bederatzigarren planeta deitzen zaio.\nKanpo estekak.\nEuskaraz:\nGazteleraz:\nIngelesez:"}
{"id": "8879", "revid": "1545", "url": "https://eu.wikipedia.org/wiki?curid=8879", "title": "Hizkuntza sino-tibetarrak", "text": "Hizkuntza sino-tibetarrak 400 hizkuntza inguruk osatzen duten familia bat dira. Ekialdeko Asian dute jatorria, eta tartean daude txinera eta haren aldaerak.\nHiztunen kopuruan bigarren familia dira, indoeuropar familiaren ondoren."}
{"id": "8883", "revid": "119347", "url": "https://eu.wikipedia.org/wiki?curid=8883", "title": "Sputnik", "text": "Sputnik 1 () gizakiak espazioratu zuen lehen satelite artifiziala zen, SESB-ak gauzatua. 1957ko urriaren 4an Kazakhstango Baikonur kosmodromotik jaurti zen mundu guztian lilura sortuz, baita beldurra ere garai hartan Estatu Batuen eta SESB-ren artean zegoen Gerra Hotza izenez ezagutzen den egoera zela eta.\nSputnik 1 izan zen bota zuten lehena, gizakiak espaziora bidali zuen lehen satelitea. 83.6 kilogramoko pisua zuen kapsula hark urtebete egin zuen Lurraren inguruan biraka, harik eta orbitatik erori eta Lurreko atmosferan erre zen arte. Sputnik 2.a bidali zuten hurrengo; kapsula horrek \"Laika\" izeneko zakurra eraman zuen espaziora, espazioan izan zen lehen izaki biziduna. Sputnik izena eman zitzaien beste halako zortzi espazio-ontzi izan ziren.\nSputnik-1 jaurtiketa data gizateriaren espazio aroaren hasiera da, Eta Errusian Urtero Ospatzen da Espazioko Tropen egun gogoangarri gisa. Plutonen gainazaleko zelai batek Lurreko lehen satelite artifizialaren izena du."}
{"id": "8885", "revid": "536", "url": "https://eu.wikipedia.org/wiki?curid=8885", "title": "Funtzionalismo", "text": "Funtzionalismoa XX. mendeko lehen erdian zientzietan nagusi izan zen paradigma dugu, soziologian, hizkuntzalaritzan nahiz arkitekturan, esaterako.\nOinarriak.\nEnpirismoa.\nEnpirismoa teoria funtzionalistaren oinarrietako bat da. XVIII. mendean sortutako korronte filosofikoa da. Horren arabera, errealitatea egitate behagarriak aztertuz ikertu beharra dago. Horrela, lege orokorrak eta azalpen kausalak erabili beharko dira errealitatearen azalpen egokirako.\nPositibismoa.\nPositibismoa Auguste Comtek sortutako eskola da. Horren barnean, zientziaren teoria bat, gizartea erreformatzeko proposamena eta erlijioa aurki daitezke. Egitateak ez beste errealitaterik onartzen ez duen ezagutzaren teoria batetik abiatzen da; harremanen auzian, hortaz, gauzen arteko hartu-emanak soilik ikertuz ahal izanez.\nPositibismoaren aburuz, hortaz, errealitatea zentzumenek pertzibitu dezaketena da soilik. Hau da, ezagutza zientifikoa soilik(errealitate \"ukigarri\" hori behatzen duena) irits daiteke benetako errealitatera. Hortik at mitologia, erlijioa edo metafisika daude, positibistentzat edo gezurra edo baliorik gabeak direnak.\nPositibismoarentzat, ikertzailea (subjektua izanik) ikergaiaz (objektua) bere errealitate osoan jabetu daiteke.\nSoziologia funtzionalista.\nGizartea sistema gisa ikusten du; sistemek, aldi berean, azpisistemak izango dituzte, eta gizartearen osagai bakoitzak bere funtzioa izango du. Horrela, ekintza sozialaren ikuspegi sistemiko bat garatuko du.\nFuntzionalismoaren baitan hiru korronte nagusi bereiz daitezke: Bronislaw Malinowskiren funtzionalismo absolutua, Mertonen funtzionalismo erlatibizatua eta Parsons-n estruktural-funtzionalismoa.\nFuntzionalismoak gizartearen oreka eta izaera harmoniatsua defendatuko du. Sozializazioaren bidez (bigarren sozializazioa azpimarratuko dute batez ere) gizabanakoek gizartea bereganatuko dute. Bere kontzeptu nagusiak funtzioa (disfuntzioa, ageriko funtzioa zein izkutuko funtzioa), errola nahiz estatusa izango dira, besteak beste.\nHezkuntzaren soziologia funtzionalista.\nHezkuntzaren soziologiak, bere sorreratik, ikuspegi funtzionalista izan zuen nagusi. Egile garrantzitsuenak Talcott Parsons eta Dreeben izango dira lehen garai horretan. Hauek, Ameriketako Estatu Batuetako hezkuntza sistema ikertuko dute nagusiki, horretan gertatzen den gizarteratzea nahiz gizarte egituraren araberako sailkatzea aztertuz.\nFuntzionalisten arabera, hezkuntza sistemaren helburu nagusia gizartearen modernizatzea izango da, formazioaren bidez gizakiak gizarte industrialerako prestatuz. Horrela, funtzionalistentzat formazioaren eta lanpostuaren arteko korrelazioa ematen da, oro har. Gizartearen hierarkizazioa, ondorioz, soldata, prestigioa eta gizarte baliospena aldagaiei loturik egongo da."}
{"id": "8887", "revid": "880", "url": "https://eu.wikipedia.org/wiki?curid=8887", "title": "Emile Durkheim", "text": ""}
{"id": "8889", "revid": "896", "url": "https://eu.wikipedia.org/wiki?curid=8889", "title": "Ekinodermo", "text": ""}
{"id": "8891", "revid": "512", "url": "https://eu.wikipedia.org/wiki?curid=8891", "title": "Amazona", "text": "Amazona hitzak honako esanahi hauek izan ditzake:"}
{"id": "8892", "revid": "237", "url": "https://eu.wikipedia.org/wiki?curid=8892", "title": "Funtzionalismoa", "text": ""}
{"id": "8895", "revid": "431", "url": "https://eu.wikipedia.org/wiki?curid=8895", "title": "Eukariota", "text": ""}
{"id": "8896", "revid": "119347", "url": "https://eu.wikipedia.org/wiki?curid=8896", "title": "Bizi", "text": "Bizia ezaugarri bereizgarri bat da, berezko iraupen eta garapen-prozesuak dituzten eta ez dituzten izakiak bereizten dituena. Berezko iraupen eta garapen-prozesu hauen artean daude: haztea, ugalketa, homeostasia eta metabolismoa. Gainera, izaki bizidunak karbonoa duten molekula organikoz daude denak osatuak. Izaki bizidun mota ugari daude, hala nola landareak, animaliak, onddoak, protistoak, bakterioak eta arkeobakterioak. Definitzeko irizpideak anbiguoak izan daitezke batzuetan, eta beste izaki batzuk biziduntzat jo daitezke, hala nola birusak, biroideak eta bizi sintetikoa.\nHasiera-hasieratik, biziak bere ingurua aldatu izan du eskala geologikoan, baina egokitu ere egin da ekosistema eta baldintza gehienetan irauteko. Zelulak dira egitura banakoak, materia biziaren parte oinarrizkoenak. Bi zelula mota daude, prokariotoak eta eukariotoak, biak mintz batez inguratutako zitoplasmaz osatuak, biomolekula ugarirekin (proteinak eta azido nukleikoak esaterako). Izaki bizi batzuk zelulabakarrak dira, hau da, zelula bakar batek osatzen ditu, eta beste batzuk zelulanitzak, alegia, zelula askoz daude osatuak.\nBiziaren ikerketaz biologia arduratzen da.\nOrokortasunak.\nZientzian.\nTermino zientifikoetan, eta fisikarako eta erlazionatutako beste zientzietarako, bizitza gauzen iraupenari edo haien eboluzio-prozesuari (batez besteko bizia, izarren bizi-zikloa) esaten zaio.\nBiologian, izaki bizidunak sailkatzen dituen barne-baldintza ezinbestekotzat hartzen da, bai antzekotasunengatik, bai desberdintasunengatik. Oro har, jaiotzaren eta heriotzaren bitarteko egoera da. Ikuspuntu biokimikotik, bizitza egitura molekular zehatzek lortzen duten materiaren egoera edo izaera berezi gisa defini daiteke: garatzeko, ingurune batean mantentzeko, estimuluei antzemateko eta erantzuteko eta jarraitutasuna ahalbidetuz ugaltzeko gaitasunarekin.\nBizitzaren egitura biomolekularrek egonkortasun sorta bat ezartzen dute, bizitza etengabea, dinamikoa eta azken finean ebolutiboa izatea ahalbidetzen duena. Beraz, izaki bizidunak izaki inerteetatik bereizten dira ezaugarri multzo batengatik, garrantzitsuenak antolakuntza molekularra, ugalketa, eboluzioa eta barne-energiaren kudeaketa ez-espontaneoa direlarik.\nMedikuntzan, interpretazio zientifiko desberdinak daude gizakiaren bizitza izaten hasten den une zehatzari buruz ikuspegi filosofiko, erlijioso, kultural ezberdinen arabera eta inperatibo juridikoen arabera. Batzuentzat, bizitza obulua ernaltzen den unetik existitzen da; beste batzuentzat, berriz, abortua legez posible ez denetik, garun-jarduera edo garun-heriotza atzeraezina gelditzen den arte. Bizitza begetatiboa barne-ingurunea moldatzen duten nahigabeko nerbio- eta hormona-funtzioen multzo gisa definitzen da, horrela organismoak egoerarik onenean erantzuteko kanpo-inguruneko baldintzei, hipotalamoak eta hipotalamo-hipofisi ardatzak gobernatzen omen dituen funtzioak.\u200b\nKosmologian, oraindik ez da ezagutzen edo posible izango ote den jakitea Lurra ez den Unibertsoko beste leku batzuetan bizitzaren existentzia dagoen, baina zientzialariek, hala nola Carl Sagan (1934-1996), uste zuten, probabilistikoki hitz eginez eta ezagutzen dugun bizitzarako beharrezkoak diren baldintzak kontuan hartuta, kosmosa hain da izugarria, ezen beste planetetan ere zibilizazio aurreratuen existentzia beharrezkoa den. Drake ekuazioa Lurretik kanpo dauden zibilizazio kopuruaren hasierako estimazio bat egiteko saiakera bat da. Proiektu zientifiko batzuk, SETI proiektuak, estralurtar bizitza adimendunaren bilaketara zuzenduta daude. Bestalde, azkenaldiko supersoken teoriak, beste ondorio batzuen artean, unibertso paralelo infinituen existentzia posiblera dakar, zeinetan ezagutzen dugunaren berdin-berdina duten bizitza duten munduak egongo liratekeen, baita beste unibertso batzuetan ere, gurearekiko aldakuntzak sotiletik guztizkoetara egongo liratekeen aukera sorta ikaragarri baten barruan, nahiz eta mugatua izan.\u200b\nPsikologiaren ikuspuntutik, bizitza niak ingurunearekin dituen elkarreraginak estimatzeko sentimendu bat da, eta, sentimendu horren erreakzio gisa, bere homeostasia hobetsi-egoeran mantentzeko borroka.\u200b\nKimikan.\nIlya Prigogine Kimikako Nobel Sariaren arabera, bizitza, izan ere, ez-linealaren, denboraren autonomiaren eta egituren aniztasunaren erreinua da, unibertso ez-bizidunean ikusten ez den zerbait. Bizitza, garai geologikoetan, egiturak jaio eta desagertzen diren ezegonkortasuna da.\nIlya Prigoginerentzat, bizitza materian inskribatuta dagoen denbora da, eta, antolaketa biologikoaren jatorria, fenomeno itzulezinak dira. Fenomeno biologiko guztiak itzulezinak dira. Atzeraezintasun hori Unibertso osoarentzat komuna den propietate bat da, denok norabide berean zahartzen gara denbora-gezi bat dagoelako.\nPrigoginerentzat, egitura da funtzioa sortzen duena, eta fenomeno itzulezinak dira antolaketa biologikoaren jatorria, hau da, bizitzarena.\nBizitza ez dagokio fenomeno bakar bati. Bizitza planetaren zirkunstantzia onak diren bakoitzean eratzen da. Termodinamikaren printzipioetatik abiatuta, badakigu bizitzaren etorkizuna zalantzazkoa dela, eta ez dakigu noraino irits daitekeen. Biologiaren sistema dinamikoak ezegonkorrak dira; beraz, \"a priori\" zehaztea ezinezkoa den etorkizun batera bideratzen dira. Etorkizuna, izan ere, sistema bizidunen konplexutasuna areagotzeko eta eraldaketa prozesu berrietara zabalik dago, sistema biologikoaren konplexutasuna, etengabeko sorkuntzan.\nFilosofian.\nIkuspegi filosofikotik, kontzeptualizazio modu ezberdinetatik hel daiteke: objektibismoa (Edmund Husserl), arima-gorputz bikoiztasuna (Platon, Descartes, Max Scheler, Ludwig Klages), gogoa eta garuna (Henri Bergson), bizitza eta izatea (Albert Vilanova) eta ezagutzaren eta atzematearen fenomenologia (Nicolai Hartmann). Bizitzaren edo existentziaren kontzeptua (heriotza edo ez-existentziatik bereiztezina) eta haren gainditzea, desberdinak izan dira, eta dira gizateriaren historiako leku eta garai ezberdinetan. Bizitzak gizakiontzat duen garrantzia nagusia hizkuntzan eragiten du, eta, beraz, termino hori daukaten erabilera eta esamolde ugari daude.\nErlijioan.\nErlijio gehienentzat, bizitzak konnotazio espiritual eta transzendentalak ditu.\nDefinizioa(k).\nBiziaren definizioa erronka handia izan da zientzialari eta filosofoentzat, eta definizio ugari proposatu izan dira. Bizirik eta hilda dagoenaren arteko desberdintasuna ez dago oso argi, hainbat estrukturak, adibidez birusek bi aldeetako hainbat ezaugarri dituzte. Berez bizirik eta hilik dagoena ezin da definitu, ez baitago argi bien arteko desberdintasuna non dagoen. Biologiak eginiko definizioan hauek dira ikusten diren ezaugarriak:\nHala ere, definizio honetan kristal mineralak sartzen dira, eta ez birusak. Sua ere sartzen da definizioan. Horregatik beste hainbat definizio proposatu dira Bizirako.\nDefinizio fisiologikoa.\n\" Izaki biziduna jan, metabolizatu, iraitzi, arnasa hartu, mugitu, hazi, birsortu eta kanpo faktoreen aurrean erantzuteko gai dena da.\"\nDefinizio honek duen arazoa esklusibitatearena da. Auto batek guztiak egiten ditu baina ez dago bizirik. Hainbat bakterio kimisintetikok ez dute arnasa hartzen eta bizirik daudela inork ez du ukatzen. Hau dela eta geroz eta gutxiago erabiltzen da.\nDefinizio metabolikoa.\n\"Sistema bizi bat muga definitu bat duen objektua da zeinak kontinuoki inguruarekin substantziak elkartrukatzen dituen alteratu gabe.\"\nHaziak, esporak, bakteria latenteak... ez ditu definitzen eta beraz ez da egokia. Suak ere definizio hau onartzen du.\nDefinizio biokimikoa.\n\"Izaki bizidun guztiek informazio hereditario birsorgarria dute bere barnean azido nukleikoetan kodifikatua zeintzuek metabolismo zelularra kontrolatzen duten proteina eta entzimen bitartez.\"\nNahiko zehatza bada ere, ez da baliagarria; ezagutzen dugun kimikaz kanpoko bizia ukatzeaz gain egon litekeen bizia zibernetikoa ezinezkotzat jotzen duelako.\nDefinizio genetikoa.\n\"Bizia hautespen naturalaz eboluzionatu ahal duen sistema oro da\"\nHainbat biologok ukatzen dute birusak sartzen dituelako eta etorkizunean sor daitezkeen birus informatiko polimorfo darwiniarrak barne uzten dituelako, hauek bizirik egongo zirela zalantzagarria den arren.\nDefinizio termodinamikoa.\n\"Sistema biziak lokalizatutako inguruneak dira non ordenaren gehikuntza kontinuo bat gertatzen den kanpo interbentziorik gabe.\"\nDefinizio hau hoberena dela sinesten da eta Unibertsoaren konprentsio berriaren arabera sortu da. Termodinamikaren bigarren printzipioa hartzen du, zeinak entropiaren (desordenaren) gehikuntza beti ematen dela postulatzen duen.\nBizia eta biologia.\nBiologian, bizitza auto-antolatutako egitura molekularra dela definitzen da, ingurunearekin energia eta materia trukatzeko gai dena bere burua mantentzeko, berritzeko eta, azkenik, ugaltzeko.\nAurrekoaren ageriko adierazpena bizitzaren forman erakusten da. Adierazpen hori gainerako ekosistematik bereizten da propietate ezaugarri multzo batengatik: komunak eta zenbait sistema materialekiko erlatiboak eta izaki bizidun deitzen zaienak. Izaki biziduna, izan ere, elkartzeak dakarren baliabideak aurrezteko erosotasun erlatiboa dela-eta, integratzeko gai diren sistema ezberdinen konjuntzioan datza. Sistema bereiziek kanpoko sarrera behar dute, eta hondakinak sortzen dituzte. Sistema bateko hondakinek bestea elikatzeko balio dute (birziklatzea). Integrazio horri esker, aukera ematen du organismoak (sistema integratu guztien multzoa) sistema bereizi bakoitzak informazioa desantolatzeko duen joera naturalaren berezko nahastea jasateko. Nahasteak behar bat sortzen du molekula kargatuen, aminoazidoen edo proteina-kateen bidez agertuz. Karga horiek sistemaren berezko propietateak agerian uzten dituzte, eta \"alboko \"sistemak elkarreragingo duela beste sistemak lehengai gisa behar duena hondakin gisa emanez. Horrela, materialak eta energia, denboran zehar, modu iraunkorrean lortzen eta prozesatzen dira, eta informazio hori transmititzeko gai den edozein sistemetatik egoki transferitzen dira. Azken emaitzak sistema biziaren barne-entropia minimizatzen du, eta kanpoko sarrera behar du prozesua ez desegiteko.\nNahasketarako joera elkarrekintzarekin lotutako higadura naturalaren ondorioa da. \"Erremedio\" gisa organismoak garapenaren eta eboluzioaren bidez erreakzionatzen du, sistema osoari informazioa ematen dioten kargak transferitzeko (lurreko bizitzaren kasuan informazio genetikoan biltzen dena) edo transakzio-kanal baten existentziaren menpe dauden prozesuetan.\nTeknologiaren garapen esponentziala dela eta, duela gutxi Raymond Kurzweil zientzialariak \"The Age of Spiritual Machines\" liburuan esan du: bere iragarpenaren arabera, XXI. mendean zehar gure burmuina baino sofistikatuagoak diren ordenagailuak sortzea posible izango balitz gai gure egoera neuronala kontziente ostatatzeko, horrela geure buruaren kopia birtual edo erreal eta hilezkorra sorraraziz, adimenaren, kontzientziaren eta bizitzaren kontzeptuak biologia gaindituko lukeela ziurrenik.\u200b\nBiziaren jatorria.\nBiziaren jatorria gizakia aspalditik kezkatu duen gaia da, ondorio zientifikoak ez ezik, garrantzi handiko beste ondorio batzuk ere (metafisikoak, esaterako) planteatzen dituelako. Gaia ikuspuntu desberdinetatik gara daiteke, baina, artikulu honetan, ikuspuntu zientifiko huts batekin helduko diogu, biologiaren teoria klasikoak eta zientziaren azken ekarpenak azalduz.\nBiziaren jatorriz jarduterakoan, Lur planetaren gainean bizia nola sortu zen aztertzen da, eta baita biziak nola eboluzionatu zuen lehenengo zelulatik ere. Ikerkuntza honek oso ekarpen baliotsuak egin ditu XX. mendearen erdialdetik. Ekarpen horiek, Lurrerako ez ezik, baliagarriak dira gure planetatik kanpo ere: esaterako, antzinako Lur planetan biziaren agerpena eragin zuten faktoreak Unibertsoko beste alderditan emango balira, oso litekeena litzateke bizia \u2014guk ulertzen dugun eran\u2014 bertan azaltzea ere.\nZientzialari gehienen ustez, bizia orain dela 3.500-3.000 milioi urte inguru agertu zen Lur planetaren gainean. Orain arteko fosil zaharrenak 3.700 milioi urte dituzten estromatolitoak dira, Groenlandian. Bizia Lurrean bertan sortu zeneko hipotesia oso onartua bada ere, zientzialari batzuek biziaren jatorria Lurretik kanpo kokatu dute panspermiaren hipotesia defendatuz.\nBiziaren jatorriari buruzko ikerkuntzak zientzia asko biltzen ditu bere baitan: Biologia, Kimika, Astronomia, Geologia eta Meteorologia, besteak beste. Azken urteotan asko aurreratu bada ere, oraindik ez dira argitu biziaren sorreraren atzean dauden faktore guztiak, eta nola eragin zioten elkarri lehenengo zelula sortzeraino.\nSailkapena.\nIzaki bizidunak sailkatzen dituen zientziari, taxonomia deritzo. Gizakia ere izaki bizidunen parte osatzen duenez, bera ere sailka daiteke. Askotan, izaki bizidunek izen zientifikoa izan ohi dute zientifikoki sailkatzeko.\nBizidunak sailkatzeko modu ezagunena hau da: izaki bizidunen bost erreinuak.\nBost erreinutako kategoria taxonomikoa gero eta gutxiago erabiltzen da gaur egun biologoen artean. Bere ordez, domeinuaren kategoria nagusitu da. Horrela, bizidun guztiak hiru domeinutan sailkatzen dira egun: \"Arkeobakterioak\", \"Bakterioak\" (\"Eubakterioak\" ere deituak) eta \"Eukariotoak\". Lehenengo biek Prokariota eremua osatzen dute.\nAntolamendua: zelulatik biosferara.\nAntolamendu ahalmena da biziaren ezaugarri harrigarrienetako bat. Zelula da oinarrizko mailako antolamendua, baina beste mailak ere badira, mota bereko banakoen arteko harremanetan, edo mota desberdineko banakoen artekoetan, erreinu berekoak nahiz erreinu desberdinekoak izan, gertatzen den bezalaxe. Laburtzeko, esango dugu badela hierarkia bat, gero eta konplexuagoa, molekulen mailatik antolamendu ekologikoraino doana.\nZelula mailan, oso molekula desberdinak elkartzen dira, eta organulu oso konplexuak eta espezializatuak eratzen dituzte. Organulu dira zelula gunea, mitokondria bat edo Golgiren aparatua. Zeluletan daude, eta horietxek dira izaki bizi ororen egitura eta funtzio banako funtsezkoenak (beste atal batean aztertzen dira xehe). Izaki bizi asko zelulabakarrak dira; zelula bakar batek osatzen dituela esan nahi du horrek; Monera erreinuko motak dira zelulabakarren adibide argiak (bakterioak), zelula prokarioto direnak (ez dute ez gunerik, ez bestelako organulu nabarmenik), eta baita protisto asko ere, zelula eukariotoak (badute zelula gunerik, eta badituzte halaber prokariotoetan falta diren organuluak ere).\nHurrengo antolamendu maila elkarren berdin-berdinak diren baina batere espezializaziorik ez duten taldeez eraturiko izaki biziena da; maila hori dute bai bakterioek, bai protozooek. Hurrengo mailan, izaki bizia eratzen duten zelulek badute espezializaziorik, eta, era horretan, bada zelula desberdintzerik ere, hau da, zelula mota desberdinak ditu izaki batek. Izaki zelulanitz gehienetan, zelulak elkartu egiten dira, eta ehunak osatzen dituzte; ehunen adibide dira gihar ehuna, nerbio ehuna, odola, gantz ehuna, hezur ehuna, kartilago ehuna, etab. animalietan, eta, landareetan, xilema, floema, epidermisa, edo azala. Organoak funtzio egiturak dira, ehun desberdinen elkartzez osatuak. Bihotza, adibidez, gihar ehuna, gantz ehuna, nerbio ehuna etab. dituen organo bat da. Ornodun baten kasuan, giltzurruna, urdaila, hestea, entzefaloa, gibela, barea, etab. dira organoak; landareen organo dira berriz sustraia, zurtoina eta hostoak adibidez.\nOrganoak aparatu edo sistemetan elkartzen dira, izaki biziaren jardunak beharrezko dituen biologia funtzioak bideratzeko. Digestio-aparatua, adibidez, hainbat organoz dago osatua; horietako batzuk aipatu ditu gorago, hala urdaila, hestea edo pankrea; forma eta osaera desberdina dute, denek elkarrekin norabide edo prozesu berean lan egiten duten arren. Gernu aparatua giltzurrunek, ureterrak, gernu maskuriak, uretrak eta abarrek osatzen dute. Organo horietako bakoitzak eginkizun jakin bat izaten du, aparatuak behar bezala jardun dezan. Izaki biziaren aparatuek, koordinaturik jardunez, haren bizitza bideratzen dute. Sistemak elkarren oso antzeko organoez daude osatuak, eta horiek ere batera lan egiten dute, denek eginkizun jakin bat dutela. Horren adibide dira nerbio eta gihar sistemak.\nBai organismo zelulabakarrek, bai zelulanitzek, elkarri eragiten diote, biologia antolamendu gero eta konplexuagoak osatuz; ekologiaren aztergai dira goi mailako antolamendu horiek. Populazioa geografia eremu berean bizi diren mota bereko animalien multzoa da; Gipuzkoako ibai batean diren amuarrainek populazio bat osatzen dute, baina Galiziako ibai batekoak beste populazio batekoak dira, nahiz eta mota berekoak izan.\nIzaki biziak ingurugiro jakin batean bizi izaten dira, eta horixe dute habitata; aurreko adibidean, ur garbia, hotza, oxigenoz aberatsa zen amuarrainaren habitata; ez ordea ur termal sulfurodunen iturburu bat; hor, amuarrainak ez, baina bakterio batzuk bizi dira. Izaki bizien populazioak, animaliak, landareak, onddoak, bakterioak etab., eremu jakin batean bizi direnak eta elkarri eragiten diotenak, komunitatea dira; kontuan hartzen baditugu komunitateko izaki bizi guztiak, bizi diren ingurune abiotikoarekin batera, ekosistema definituko dugu. Ekosistemak, beregain izateko, organismo mota desberdinak izan behar ditu: ekoizleak edo autotrofoak, kontsumitzaileak eta desintegratzaileak edo deskonposatzaileak; organismo ekoizleak gauza dira, energia iturri desberdinak erabiliz, gai inorganikoetatik elikagaiak sortzeko. Kontsumitzaileak eta deskonposatzaileak heterotrofoak dira, alegia, autotrofoen beharra dute elikadura eskuratzeko. Deskonposatzaileen eginkizuna (bakterio eta onddoena) funtsezkoa da, hondakin organikoak endekatzen baitituzte, eta organismo hilak deskonposatzen; hala, horien osagaiak aske geratzen dira, eta, hortaz, erabil daitezke berriz ere. Ekosistemen adibide izan daitezke ibaia, basoa, belardia edo aintzira; gure planeta da, bertan bizi diren izaki bizi guztiekin, denetan handiena; biosfera deitzen da.\nBizi estralurtarra.\nBizi estralurtarra Lurra planetatik kanpo sortutako bizia da. Hipotesi hutsa baino ez da, zientzialariek ez baitute horren zantzurik aurkitu. Baldin eta bizi estralurtarra badago, zientzialariek uste dute unibertsoko hainbat tokitan sortu zela, elkarren eraginik gabe. Panspermia teoriak, berriz, dio toki batean sortu omen zela eta hortik beste planeta bizigarri batzuetara hedatu. Dena den, bi teoria horiek ez dute elkar baztertzen. Bizi estralurtarraren ikerketa eta teorizazioa astrobiologiari exobiologia edo xenobiologia esaten zaio.\nHeriotza.\nHeriotza, bizi-prozesu edo funtzioen amaiera erabatekoa da, organismo edo zelula batean. Zergatien artean zahartzaroa, malnutrizioa, gaixotasunak, traumatismo larriak, indarkeria eta suizidioa daude. Lehenengo hirurak berezko heriotza moduan sailkatzen ditugu, azken hirurak ez bezala. Hil ondoren, organismoa ziklo biogeokimikoan sartzen da berriz. Sarraskijale edo harrapari batek kontsumitu dezake eta hondar organikoak detritiboroek jan, ingurunera itzuliz kate trofikoan berrerabiltzeko."}
{"id": "8899", "revid": "12788", "url": "https://eu.wikipedia.org/wiki?curid=8899", "title": "Suedia", "text": "Suedia (, ahoskatua), ofizialki Suediako Erresuma (), Europa iparraldeko estatu bat da, Europar Batasuneko kidea. Eskandinaviar penintsulako ekialdean dago kokatua. Mugakide ditu iparraldean Norvegia eta Finlandia, ekialdean Finlandia eta Botnia golkoa, hegoaldean Itsaso Baltikoa eta mendebaldean Norvegia eta Ipar Itsasoa. Horrez gainera, \u00d6resund zubiaren bidez, Danimarkarekin lotuta dago, 2000. urtetik.\nStockholm da hiriburua eta biztanle gehieneko hiria. Suediako biztanleria gehiena (%85 inguru) hiri guneetan bizi da. Horrela, populazio dentsitatea baxua da (21 biztanle/km\u00b2).\nGeografia.\nEskualde naturalak.\nEskandinaviar penintsulan kokatuta, 449.964\u00a0km\u00b2-ko azalera du. Europako bosgarren estatu handiena da azalerari dagokionez (munduko estatuen artean 55.a). Lurrazal gehiena (%78) basoz osatuta dago. Hegoaldean hosto galkorreko zuhaitzak dira ugarien, eta iparraldean koniferoak, garoak eta urkiak. Nekazaritzarako erabiltzeko lurrak, aldiz, %1a baino ez dira, hegoaldean kokatuak. Iparraldera hurbildu ahala, basoek erabateko nagusitza hartzen dute. Mendi eta muinoak mendebaldean dira nagusi, Norvegiarekin mugan (Eskandinaviako mendiak); gainerako lurralde gehiena nahiko laua da. Suediako punturik altuena Kebnekaise mendia da (2.111 m) eta baxuena Hammarsj\u00f6n lakuaren badia (-2,41 m), hegoaldean.\nUharteak.\nSuediako irlarik handienak Gotland eta \u00d6land dira. Lakurik handienak, berriz, V\u00e4nern eta V\u00e4ttern dira.\nErliebea.\nHerrialdearen ekialdean, Itsaso Baltikoa eta Botniako Golkoa daude, Suediari kosta lerro zabal bat eskaintzen, zeinek klima gehiago epeltzen duten. Mendebaldean Eskandinaviako mendiak daude, Suedia eta Norvegia mugatuz. Mendi horiek itsasoko lainoen sarrera eragozten dute. Horregatik, urteko prezipitazio kopurua baxua da Suedian.\nHidrografia.\nSuediak hainbat aintzira handi ditu, bereziki hegoaldean. Handienak V\u00e4nern, V\u00e4ttern eta M\u00e4laren dira. Ibaiei dagokionez luzeenak Eskandinaviako Alpeetan hasi eta urak Itsaso Baltikora isurtzen dituztenak dira, adibidez Dal\u00e4lven (520 km), Torne\u00e4lven (510 km) eta Ume\u00e4lven (470 km). Klar\u00e4lven bestalde ibaiak V\u00e4nern aintzirara isurtzen ditu urak eta handik G\u00f6ta ibaia ateratzen da Kattegaten itsasoratzeko. Guztiak bat eginda 740 km-ko luzera hartzen du eta honek Eskandinavia guztiko ibai luzeena bihurtuko luke.\nKlima.\nSuediak gehienbat klima epela du, nahiz eta bere latitudea oso iparrekoa izan. Golkoko itsaslasterrari esker gertatzen da hori. Suediako iparraldeko mendietan klima subartikoa da nagusi. Zirkulu artikotik iparraldera dagoen herrialdearen zatian, udan ez da inoiz eguzkia ezkutatzen eta neguan gauak amaigabeak dira.\nHistoria.\nGaur egun Suedia bezala ezagutzen den lurraldea, Harri Aroan izan zen jendeztatua, azkenengo glaziazioaren izotza gutxitzen hasi zen heinean. Lehenengo biztanleak, ehiztariak eta biltzaileak zirela uste da.\nTeoria batek dio, Suetziako populazioa oso dentsoa izan zela Brontze Aroan ere, periodio hartako herri komertzialetako hainbat aurkipen egin baitira.\nIX. mende eta X. mendeen bitartean, kultura bikingoa izan zen nagusi, komertzioa, inbasioak eta kolonizazioak ekialderantz aurreratuz, herrialde baltiko, Errusia eta Itsaso Beltzerantz.\n1389an, Norvegia, Danimarka eta Suedia errege bakar batez izan ziren lotuak. Kalmarko Batasuna lotura pertsonal bat bezala hartua izan zen, eta XV. mendean Suedia ukatu egin zen botereak Norvegiako erregetzan zentralizatzen, eta honek altxamendu armatuak ere eragin zituen. 1521. urtean Suediak lotura hori alde batera utzi zuen, \"Gustav Eriksson Vasa\"k, Suediar koroaren banaketa ezarri zuenean.\nXVII. mendean, Suedia Europako indar nagusienetako batean bihurtu zen, Hogeita hamar Urteko Gerran parte hartzearen ondorioz, honela Suediar Inperioa sortu zen. Egoera honek gainbehera egin zuen, Errusia, Iparraldeko Gerra Handian buru izatera igaro zenean, Suedia bi zatitan banatuz 1809an, honela Finlandia sortuz.\nAzken urteetako historia baketsua izan da Suedian, bere azkenengo gerratea 1814. urtean Norvegiaren aurka izan zelarik. Gerrate honen ondorioz bi herrialdeek lotura bat sortu zuten, 1905eko urriaren 26an desegina izan zena era baketsuan, nahiz eta arazo batzuk izan ziren. Suedia neutralitatean mantendu zen bi mundu gerrateetan eta politika honekin jarraitu zuen Gerra Hotzaren bitartean. Gaur egun ez da ezta elkarte militar baten kide, baina NATOko entrenamendu militaretan parte har izan du.\nGobernua eta administrazioa.\nPolitika.\nSuedia monarkia parlamentarioa da. 1809an onartutako konstituzioaren arabera, botere politikoa hiru ataletan banatzen da: legegilea, betearazlea eta judiziala. Botere legegilea ganbera bakarreko \"Riksdag\" edo Parlamentuak burutzen du. Botere betearazlea Erregeak (egungo erregea Karlos XVI.a Gustavo da) dauka, baina Ministroen kontseiluak eramaten du aurrera. Botere judiziala 1734ean antolatu zen. Bere baitan daude lehen instantziako auzitegiak, Entzutegiak eta Erregearen Auzitegi Gorena.\nSufragioa unibertsala da 18 urtetik aurrera, eta hauteskunde orokorretan parte-hartzea nahiko altua izan ohi da (%81ekoa 1998an). 2014an aukeratutako parlamentua honela zegoen osatuta:\n2006ko hauteskundeen ondoren, Moderatuek, Zentristek, Popular Liberalek eta Kristau Demokratek zentru eskuineko gobernua osatu zuten, Alderdi Sozialdemokratak urte askotan edukitako monopolioari amaiera emanez. 2010ean koalizio hori errepikatu zen. Baina 2010an boterea berreskuratu eta 2014an Berdeekin batera osatu du Gobernua. Horrela beraz Stefan L\u00f6fven bihurtu zen Suediako Lehen Ministro.\nBanaketa administratiboa.\nSuedia 21 konderri edo \"l\u00e4n\"-etan dago banatuta. Konderri bakoitzean batzorde administratibo bat dago, gobernuak izendatua izaten dena. Konderri bakoitzean ere kontzeju bat badago, zein udalerriaren ordezkari da. Kontzeju hau konderriko hautesleriak aukeratzen du. Aldi berean, konderri bakoitza udalerrietan dago banatuta, guztira 289 batuz.\nHorrez gain, Suediak 25 \"landskap\" izeneko probintzia edo eskualde historikoak ditu. Probintzia horiek ez dute eginkizun administratiborik, baina ondare historikoaren, kultura-identitatearen eta ohituren ikuspegitik balio handia dute.\nDemografia.\nBiztanleria.\nSuediak 9.658.301 biztanle dut 2013ko erroldaren arabera. Stockholm eta G\u00f6teborgeko metropoli eremuetan herrialdearen herena bizi da, iparraldean ordea dentsitate oso baxua dauka, baldintza klimatikoen gogortasunarengatik. Suediarrek bizitza itxaropen altuenetako bat dute eta baita munduko jaiotza tasa bajuenetako bat ere.\nBanaketa etnikoa.\nSuediako biztanle gehienak suediar jatorrikoak dira, dena den herrialdeak gutxienez 17.000 indigena laponiar ditu eta 50.000 finlandiar ere, bi talde hauek bi gutxiengo etniko garrantzitsuenak dira.\nSuedia emigrazio nazio bat Lehen Mundu Gerraren ostean, inmigrazio nazio bat bihurtu zen Bigarren Mundu Gerraren ostean. Biztanleriaren %12 ia herrialdetik kanpo jaiotakoak dira eta %25 hauen semeak edo inmigratzaileak dira. Inmigratzaile talde handienak Finlandiatik datoz, baita Jugoslavia, Iran, Norvegia, Danimarka eta Poloniatik. Hego Amerikatik etorriak ere asko dira, batez ere Txile, Uruguai eta Argentinatik.\nGerra Hotzaren garaitik errefuxiatuentzako babesleku izan da. Hala, Pragako Udaberriaren edo Hungariako Iraultzaren osteko sobietar errepresiotik ihesi zihoazenek Suedian aurkitu zuten babesa. Baita 1973ko irailaren 11n Txilen izan zen estatu kolpetik eta Pinocheten diktadura basatitik ihesi zihoazenek ere, besteak beste.\nHizkuntzak.\nSuediako hizkuntza nagusia suediera da. Suediera hizkuntza germanikoa da, daniera eta norvegierarekin lotua, baina ortografia eta ahoskera bereziarekin. Hizkuntza hau \"de facto\" izan da hizkuntza nazionala, baina ez dago berez horrela aitortua. 2000ko apirilaren 1ean beste hizkuntza batzuei (me\u00e4nkieli, finlandiera, samiera, yiddisha eta romania) errekonozimendu ofiziala eman zitzaien, gutxiengoen hizkuntza gisa.\nIngelesa gero eta gehiago ikasten da ikastetxeetan, eta 50 urtetik beherako suediar gehienek erabil dezakete. Gaztelania, frantsesa eta alemana ere irakasten dira eskoletan.\nErlijioa.\nXI. mendetik aurrera Kristautasuna hedatzen joan zen. Erreforma Protestantearen garaian Eliza Katolikoarekin hautsi eta luterano bihurtu ziren bertako agintariak eta, ondorioz, baita herritar gehienak ere. XVIII. mendera arte Katoliko eta juduek eragozpen larriak zituzten Suedian bizi edo lan egiteko. 1951n onartu zen Askatasun erlijiosorako legea.\nGaur egun biztanleriaren %63'2ak Suediako eliza (\"Svenska kyrkan\") jarraitzen du, luteranismoa oinarri duena. 3.500 eliza inguru ditu eta 6 milioitik gora jarraitzaile. Beste erlijio komunitateak Eliza ortodoxoa (100.000) eta Katolikoak (92.000) dira. Azken urteetan musulman ugari etorri dira, 400.000 inguru, hauetatik 110.000 inguruk dute kongregazioan izena emana.\nHiri nagusiak.\nHonako hauek dira Suediako hiri handienak:\nEkonomia.\nEuropako gainerako herrialdeek bezalaxe, Suediako ekonomiak atzeraldia izan zuen 1990eko hamarraldiaren hasieran. Suediako gobernuak zenbait neurri hartu zuen egoera horri aurre egiteko, eta berehala lortu zituen emaitzak: produkzioak, esportazioei esker, gora egin zuen, industriaren produktibitatea hobetu egin zen 1992ko koroaren baliogabetzearen eta langileen lan orduak gehitzearen ondoren.\nFinantzen oreka bere onera itzuli zen, zorra mugatu zen, prezioak egonkortu ziren (% 1,5eko inflazioa 1998an), eta truke tasak eta interesak txikitu. Krisiak sektore publikoan izan zuen eragin handiena, eta langabeziari (biztanleria aktiboaren % 8) konponbindea aurkitu ezinik dabil gobernua.\nNekazaritza.\nSuedia buruaskia da nekazaritza gaiei dagokionez, eta basoen ustiakuntzan, burdin meategietan eta baliabide hidraulikoetan oinarritzen da industria. Nekazaritzak BPGren % 2 eta biztanleria aktiboaren % 3 besterik ez du hartzen, baina hala ere herrialdeko beharren parte handi bat asetzeko adinakoa da. Abere hazkuntzarekin zerikusia duten jarduerak dira nagusiak (garagarra, haragia, esnea, etab.).\nLaboreetan gehien lantzen dena garagarra da, eta labore-lurren % 16 hartzen du; oloa (% 14) eta garia (% 11) gutxiago lantzen dira. Larru ekoizle handia da Suedia, bisoiarena batez ere. Arrantzari dagokionez, sardinzarra da gehien harrapatzen dena (guztiaren bi heren); bakailaoa, amuarraina eta berdela ere arrantzatzen dira.\nArrantza.\nStockholm eta G\u00f6teborg dira arrantza portu nagusiak. Meatzaritza, baso eta energia hidroelektrikoaren industriari esker, industria herrialde modernoa bihurtu da Suedia. 1980ko hamarraldian Europako herrialde industrializatuenetako bat zen. Eraikuntzarako zur erreserba handienetako bat du (herrialdearen % 68).\nMeatzaritza eta industria.\nMeatzaritzak, bertako kontsumoari dagokionez, garrantzi handia du, eta baita nazioarteko merkataritzari dagokionez ere. Baina meak ustiatzeko industriak beheraldia izan zuen 1970eko hamarraldian. Suedia Europar Batasuneko burdin, berun, zilar eta urre ekoizle nagusia da. Aberatsa da baliabide hidraulikoei dagokionez, eta bertan sortzen da elektrizatearen % 47.\nAzken urteetan, industria tradizionalez gainera (burdina eta zura), gero eta garrantzi handiagoa hartu dute eraikuntza mekanikoek eta goi mailako teknologiak. Suediaren tamainako herrialde gutxik dute hark dituen aeronatika industriak eta industria nuklearrak, automobil fabrikatzaileak, abangoardiako sektore militar-industriala, goi mailako teknologiako telekomunikazio industria; horrez gainera, bi botika talde indartsu ditu.\nStockholm, G\u00f6teborg, Link\u00f6ping, Malm\u00f6 eta Trollh\u00e4ttan dira industria gune nagusiak. Industria kimikoan jende askok lan egiten badu ere, produkzioaren parte txiki bat besterik ez du esportatzen. Goi teknologiako sektoreak, hala nola informatika, elektronika eta medikuntza teknikak, industria produkzio guztian parte txikia badute ere, munduko herrialde aurreratuenetakoa da Suedia ikerketaren alorrean.\nHirugarren sektoreak hartzen du langile kopuruaren gehiena; zerbitzuetan % 70k egiten du lana, eta BPGren % 63 sortzen du. Suediaren ekonomian garrantzi handia du kanpoko merkataritzak. Alemania, Erresuma Batua, Estatu Batuak, Norvegia, Danimarka, Frantzia, Herbehereak eta Finladiarekin ditu merkataritza harreman nagusiak.\nAzken urteak.\n1990eko ekonomia krisiaren ondoren Suediako gobernuak hainbat neurri hartu zuen enpleguaren alorrean: zerbitzu publikoetako lanpostu kopurua % 10 jaitsi zuen eta zerbitzu horiek aldez pribatizatu zituen. Zerga sistema ere aldatu egin zuen: errenta zergak gutxitu egin ziren eta ondasunen eta zerbitzuen gaineko zergak handitu.\nGastu publikoak garbitzea eta prezioak orekatzea zen neurri horien helburu nagusia. 1998an % 8,1 langabetu zeuden Suedian, baina kontuan hartuta enpleguaren aldeko neurrien onuradun zirenak, kopuru hori % 12,6ra igotzen da. Gazteak, etorkinak eta emakumeak dira langabetu gehienak. 2008ko udazkenean, Suediako ekonomia errezesioan erori zen, nazioarteko krisi ekonomikoaren eraginez\nKultura.\nLiteratura.\nSuedierazko idazleen artean Astrid Lindgren (\"Pippi L\u00e5ngstrump\") ezagunenetarikoa dugu, bai eta Nobel Saria lortu zuten Selma Lagerl\u00f6f (1909) eta P\u00e4r Fabian Lagerkvist (1951) ere, besteak beste.\nMusika.\nPop esparruan, ABBA oso musika talde arrakastatsua izan zen 1970eko hamarkadan, eta oraindik gaur egun ere. Heavy metalen, In Flames taldea dugu, besteak beste. Folk musikaren arloan, Hedningarna taldea nabarmentzekoa da.\nZinema.\nZinema zuzendari handien artean Ingmar Bergman suediarra dugu. AEBetan arrakasta itzela lortu zuten aktoreak Greta Garbo eta Ingrid Bergman izan ziren.\nKirolak.\nSuediako kirol ezagunenak neguko kirolak diren arren futbola da nagusi. Suediako talde nagusiak Malm\u00f6 FF, IFK G\u00f6teborg eta Stockholmeko hainbat talde dira. Malmo Europako Kopako finalista izan zen 1979an eta G\u00f6teborgek bi UEFA Kopa irabazi ditu. Munduko liga zaharrenetako bat du, 1896an sortu baitzen. Suediako futbol selekzio nazionalak ere maila ona eman du eta etxean jokaturiko 1958ko Munduko Futbol Txapelketan finala jokatu zuen. 1948ko Joko Olinpikoetako Futbol Txapelketa irabazi zuen gainera. Nesken selekzioa Europako txapelduna izan zen 1984an eta Munduko Txapelketako finala jokatu zuen 2003an.\nSuediako eskubaloi selekzio nazionala munduko talde indartsuenetakoa da. Munduko Eskubaloi Txapelketan domina gehien lortu duen taldea da (11 guztira 2011 arte), bai eta Europako Eskubaloi Txapelketan titulu gehien eskuratu duena ere (4).\nMundu mailako sona lortu zuten tenislari ugari ere suediarrak dira, hala nola Bj\u00f6rn Borg, Mats Wilander eta Stefan Edberg.\nAipatzekoa da azkenik Suedian Bandy kirolak indar handia hartu du, errusiarrekin batera munduko talde onenak bertakoak dira. IF Boltic eta V\u00e4ster\u00e5s SK-ek seina munduko txapelketa irabazi dute."}
{"id": "8900", "revid": "42539", "url": "https://eu.wikipedia.org/wiki?curid=8900", "title": "Justiniano", "text": "Justiniano antzinako Bizantziar Inperioko bi agintariren izena da:"}
{"id": "8902", "revid": "896", "url": "https://eu.wikipedia.org/wiki?curid=8902", "title": "Justiniano I", "text": ""}
{"id": "8904", "revid": "336", "url": "https://eu.wikipedia.org/wiki?curid=8904", "title": "Justiniano I.a", "text": "Justiniano I.a (; 483ko maiatzaren 11 - 565eko azaroa), Bizantziar Inperioko edota Erromako Ekialdeko Inperioko agintaria izan zen, 527ko abuztuaren 1etik karguan hil zen arte. Bere jeneral zen Belisarioren eskutik berebiziko konkistak lortu zituen, nahiz eta bereziki bere garaiko legediari egin zizkion ekarpenengatik den oroitua. Legeak bildu eta birmoldatu zituen. Hil zenean, bere iloba Justinok jaso zuen agintea, Justino II.a agintari izenarekin.\nZenbaiten arabera Erromatar Inperioaren azken agintaria litzateke eta Eliza Ortodoxoak saindutzat du, haren eguna azaroaren 14an ospatzen dena.\nBizitza.\nJustiniano Tauresiana (Taor) izeneko herriska txiki batean jaio zen Ilirian (gaur egungo Justiniana Prima, Leskovac-etik gartu Serbian), balkanetako penintsulan, ziurrenik 483. urteko maiatzaren 11an. Justinianoren ama, Vigilantia izena zuena, garaiko Justino jeneral ospetsuaren arreba zen, Justino bera enperadore izatera iritsi zen. Justinok Justiniano adoptatu zuen eta hezkuntza egokia eskaini zion justizia eta filosofia ikasi zituelarik. Gauzak horrela 518. urtean Justino agintari bihurtu zenerako Justinianok armadan karrera egina zuen jada. 521. urtean kontsul izendatu zuten eta horren ondoren ekialdeko armadaren jeneral. Azkenik eta gobernuko ekintzetan parte artzen asi zenean 527. urtean Justiniano koenperadore izendatu zuten Justinorekin batera agintea izan zezan.\nLau hilabete geroago, Justino hil zenean Justiniano agintari bakar bihurtu zen. Justinianoren aginteak Bizantziar Inperioa eta eliza ortodoxoarengan eragin handia izan zuen eta hauen bitartez baita munduko historian ere. Dakigunez oso gizon langilea izan zen, izatez alai, atsegin eta adeitsua nahiz eta behar zenean zuri, zakar eta diktatorialki aritu. Erromatar Inperioa bateratzen saiatu zen azkena izan zen (Teodosio I.aren garaiko egoera berreskuratzearren) horretarako kanpaina militar itzelak burutu zituelarik. Honekin batera eraikuntza ikusgarriak ere agindu zituen antzinako agintari erromatarren antzera. Justinianok egitura politiko baten bermea armak eta legeak zirelakoan sinesten zuen, hori dela eta legedia arreta handiz aztertu zuen; burutu zuen erromatar legeen kodifikazio eta bildumari esker (\"Codex Justinianus\" eta \"Novellae Constitutiones\") bera dugu egungo legegileen aitzindari nagusietako bat.\n523. urtean Teodorarekin ezkondu zen. Teodoraren jatorria oso argia ez den arren bere aita Bizantzioko hipodromoko animalien zaindarietako bat zela uste da, aita hil zenean Teodora aktore eta emagaldu lanetan aritu omen zen. Zenbait arazo medio Alexandriara joan zen eta han filosofia eta teologian trebatu berriro ere Bizantziora itzultzeko non bere senarra ezagutu zuen. Justinoren agintea arte ezinezkoak ziren klase ezberdinekoen arteko ezkontzak, hala ere Justinok halako ezteiak debekatzen zituen legea deuseztatu zuen Justiniano eta Teodoraren arteko ezkontza ahalbidetuz. Teodora bizantziar inperioko pertsonaia boteretsuenetakoa bilakatu zen. Gerora beste zenbati agintari bizantziarrek Justinianoren ereduari jarraiki aristokraziatik at zeuden emakumeekin ezkondu ziren.\nProkopio Zesareakoa historialaria da Justinianoren aginteari buruzko informazio iturri nagusia; bada Joan Efesokoa izeneko beste historialari bat garai hari buruz idatzi zuena, hala ere ez da azken honen lana ez da zeharka baizik kontserbatu geroagoko kronista zenbaiten lanen erreferentzietan. Bi historialariek Justiniaus eta Teodorari buruzko komentario nahiko bekaitzak egin zituzten; Prokopiok bere \"historia\"z gain beste 'historia sekretua' izeneko obra bat idatzi zuen non Justinianoren gorteko zenbait eskandaluren berri ematen duen.\nJustinianoren agintearen amaiera aldera sekulako peste izurriteak izan ziren bizantziar inperioan zehar (542. urtetik aurrera). Teodora 548. urtean hil zen eta Justiniano handik hogei urtera 565. urteko azaroaren 13 eta 14 artean.\nLegegintza.\nJustinianok gaur egungo lege sistema ugariren oinarrian dagoen zuzenbide erromatarraren antolaketa eta bilduma burutu zuen eta hau izan zen ziurrenik bere agintearen ondare baliotsuena. 529. urteko apirilaren 7an \"Corpus Iuris Civilis\"aren lehen bertsioa argitaratu zen hiru ataletan banatua: antzinako foruak, foru berriak, \"Digestu\" edo \"Pandectas\", Instituzio eta \"novela\"k (konstituzio berriak). Triboniano kuestoreak zuzenduriko batzar batek \"Corpus\"a latinez idatzi zuen inperioaren mintzaira tradizionalean, nahiz eta dagoeneko inperioko biztanle askok ez zuten grekoa besterik ulertzen. Ostera \"Authenticum\" edo \"Novellae Constitutiones\" izeneko atala gehitu zitzaion \"Corpus\"ari Justinianoren agintean zehar sorturiko lege berrien bilduma bat. \"Novellae\"ak ez ziren oraingoan latinez argitaratu, grezieraz baizik.\n\"Corpus\"aren baitan erromatar legediaren oinarria bildu zen (zuzenbide kanonikoa barne: \"ecclesia vivit lege romana\"). Dokumentu hau oso baliagarria da erromatar Behe Inperioaren balioak eta pentsamoldea ulertzeko. Bildumak jatorri ezberdinetako dokumentuak biltzen ditu: legeak, senatuari eginiko kontsultak (\"senatusconsulta\"), agintarien dekretuak, kasuistika eta legeei buruzko iritzi eta hauen interpretazioak (\"responsa prudentum\").\nPertsonaia garrantzitsuak.\nJustinianoren irudia osatzeko bere aginteko pertsonaia garrantzitsuenak kontuan izan behar ditugu.\nBelisario.\nBelisario (505-565) Bizantzioren historiako jeneral ospetsuena dugu. Taktikan aditua, baliabide urriekin etekin ikaragarriak lortu zituen Justinianorentzat. Oso leial izan zitzaien bere agintariei, baina ez zuen tratu onik jaso Justinianorengandik. Enperadoreak, jeneralaren arrakasten inbidiaz, harat eta honat ibili zuen, eta armadaren buruzagitza hainbat alditan kendu zion, nahiz eta gero berriro itzuli behar izaten zion. Agintariaren laguntza handirik ez izan arren, Belisario gabe ezinezkoak lirateke inperioak garai hartan lortu zituen konkista gehienak. Narses jeneralak ordezkatu zuen azkenean, Justinianoren aginduz. Justinianok Belisario preso hartu zuen; geroago, aske utzi eta barkamena eskatu zion. Justiniano baino zenbait aste lehenago hil zen. Gaurdaino Justinianok Belisario itsuarazi eta eskale bihurtu zuelako kondaira iritsi zaigun arren, jeneralaren bizitzaren amaierari buruzko istorio hori ez da egiazkoa. Historiako jeneral abilenetakoa dela esan ohi da.\nTeodora.\nTeodoraren jatorria oso argi ez dagoen arren aita Bizantzioko hipodromoko animalien zaindaria zuela uste da. Aita hil ostean aktore eta emagaldu lanetan aritua Alexandriara alde egin behar izan zuen. Teologia eta filosofian trebatua Bizantziora itzuli zenean Justiniano I.arekin maitemindu eta ezkondu zen. Justinianoren politikan pertsonaia erabakigarria eta leiala izan zen. Teodora izan omen zen Nika matxinada garaitzea ahalbidetu zuena Justinianok zer erabaki hartu ez zekiela baitzebilen. Prokopio historialariak Teodora gorroto zuen eta oso kritikoa da berarekin, besteak beste orgia eta lizunkerietan aritzen zela dio (garai hartako ikuspuntutik joera arras tamalgarriak). Emakumeak babesteko zenbait legeen egilea dugu besteak beste abortu, prostituzio eta dibortzioa ahalbidetu edo babesten zituztenak. Prokopiok dioenaren arren eliza ortodoxoaren saindua da. Erlijio kontuetan Justinianoren politika erlijioso ortodoxoa leundu zuen.\nNarses.\nNarses (473-570) pertsiarrek heuren harenak zaintzeko zikiraturiko armeniar esklaboa Justinianok erosi zuen eta honekin askatasuna lortu zuen. Gortean leial eta argia izateagatik Txanbelan Gorena izatera iritsi zen (inperioko kargu zibil gorena). Nikako matxinatuen garaipenean garrantzitsua izan zen. Taktikan aditua Belisario ordezkatu zuen Italian jeneral gisa eta garaiko jeneral ospetsuenetakoa dugu Belisariorekin batera. Narsesek Belisariok lortu ahal izan ez zituen zenbait garaipen lortu zuen Italian honetarako aurrekoak baino medio eta Justinianoren laguntza gehiago izan zuelarik. Bere lorpen gehienak oso zaharra zenean lortu zituen 60 urteetatik aurrera eta oso zahar hil zen ere, 97 urterekin. Jatorri ez militarra ez izan arren garaipen duinak lortu zituen.\nInperioaren kanpainak.\nInperioaren berregitea.\nJustinianoren kanpo politika kontzeptu bakar batean laburbildu liteke \"Recuperatio Imperii\", hau da antzina Erromatar Inperioa izandakoa Bizantzioren agintepean berriro biltzeko nahia. Bizantzio erromatar inperioaren oinordekoa zen mende batzuk lehenago erromatar inperioak ekialdean zituen probintzia gehienak biltzen baitzituen eta agintari bizantziarrak nolabait erromatar agintarietatik eratorriak zirelako, laburbilduz: Bizantzio erromatar ekialdeko inperioaren ondorioa zen eta Justinianok mendebaldea berreskuratzea zuen helburu. Justinianoz gain inperioko biztanle gehienek bere burua erromatartzat zuten eta erromatarrek galduriko eskualdeak berreskuratzeko eskubidea zutela uste zuten. Justinianok beraz ez zuen bere jendearen sentipena helburu politiko bihurtu baizik. Aurreko arrazoiez gain argi zegoen ekialdeko mugetatik haratago zegoen Persia arerio indartsuegia zela eta mendebaldeko batasunik gabeko erresuma barbaroek inperioa hedatzeko aukera egokia eskaintzen zuten. Sentimendu eta interesek mendebaldera gidatzen zituzten Bizantzioko gudariak.\nBandaloen aurkakoak.\nBandaloak Afrika iparraldeko Kartago hiriaren inguruko erresuman agintzen zuten barbaroak ziren. Sardiniako uhartea euren kontrolpean zen baita ere. 530. urtean Gelimerek bere lehengusu Hilderiko, bandaloen erregea, zeina Bizantziorekin bakea mantentzearen aldekoa zen, tronutik kendu zuen errege bandaloak duintasun gabe agintzen zueneko aitzakiarekin. Justinianok Hilderikori Konstantinoplara erretiratzea ahalbidetu ziezaiotela eskatu zuen baina Gelimerek ez zion jaramonik egin. Honen erantzun gisa Justinianok bandaloen kontrako kanpaina prestatzeari ekin zion. Kanpainak efiziente eta merkea behar zuen izan. Joan Kapadoziakoak, inperioko ekonomiaren arduradunak, ez zuen gerrarik nahi baina azkenean kanpainaren gastuak kontrolatzera behartu zuten. Belisariori, ekialdeko jeneral argiari, eman zioten armada gidatzeko betebeharra.\nBandaloak erasotzeko prest zeudenean bandaloenean zenbait arazo izan zen. Bandaloen kontrolpean zeuden biztanleen gehiengoa ez zen bandaloa, eskualdea konkistatutakoan bertan bizi ziren etnietakoak baizik. Okupatuen eta okupatzaileen arteko nahasketa ez zen sekula gauzatu, bi talde ezberdin eta kontrajarri osatzen zeuden beraz eskualde berean. Bandaloek zenbait hirietako gotorlekuak desegin zituzten barne errebolten beldur. Kartagoko errege bandaloaren izenean Sardiniako uhartean agintzen zuen jeneral godoak Bizantzioren laguntzarekin independentziaren bila zebilen gainera. Gelimerrek Bizantzioko tropak iritsi aurretik Sardiniara joan behar izan zuen gauzak okertu aurretik.\nEkialdeko flota 533. urtean itsasoratu zen Siziliatik pasata Afrika iparraldeko kostalderantz. Hiru hilabeteren buruan iritsi ziren. Belisarioren tropek lur hartu zutenean ez zuten ia erresistentziarik topatu. Ad Dezimumen bandaloen kontrako bataila bat irabazi zuen eta handik bi egunera Kartago okupatu zuen. Gelimerek Hilderiko berriz tronuratuko zuten beldurrez Belisario iritsi aurretik Hilderiko exekutatu eta mendietara alde egin zuen. 534 urteko martxo bukaeran Gelimer errenditu egin zen. Belisariok Gelimer preso hartu eta Konstantinoplara eraman zuen, non Belisario agintariek soilik jasotzen dituzten ohoreekin agurtu zuten. Kartagoko probintzia inperioari atxiki zitzaion nahiz eta mugetako tribuek zenbait hamarkada pasa zituzten Kartagori mehatxuka.\nOstrogodoen aurkakoak.\nOstrogodoak Italia eta Balkanetako zati bat kontrolatzen zuten barbaroak ziren. Teodoriko zen ostrogodoen errege, eta Ravenna hiriburua. Teodoriko 526 urtean hil zen Atalariko oinordekoa bere biloba zen baina ume zen artean bere ama Amalasunta (Teodorikoren alaba zena) izan zen errege-orde. Amalasuntaren politika Bizantzioren aldekoa zen eta horrek hika mika ugari sortu zuen erresuman. 534. urtean Atalariko errege izan aurretik hil egin zen. Semea hilik kontrolatu zezakeen errege baten bila hasi zen Amalasunta. 534. urteko bukaera aldera Teodatorekin ezkondu zen senarra ostrogodoen errege bihurtu zelarik. Emaztearen kontroletik ihesi Ravenatik aldendu zen eta azkenean emaztea erail zezatela agindu zuen 535eko apirilean. Bada Teodorak erailketa sustatu zueneko ustea, honela Bizantziok ostrogodoei gerra deklaratzeko aitzakia eskaintzearren, \"casus belli\" bat sortzearren.\n535 urtean bertan Justinianok bi kanpaina arrakastatsu burutu zituen bere jeneralen bitartez. Belisariok Sizilia hartu zuen eta Iliriko Mundo jeneralak Dalmazia konkistatu zuen. Teodatok aita santuaren bitartez enbaxadoreak bidali zituen Konstantinoplara bakea negoziatzeko. Hala ere aldi berean Justinianok Ravenara ostrogodoek Italia entregatzea eskatzen zuen enbaxada bat bidali zuen. Teodatoren egoera oso larria bazen ere garai hartan Afrika iparraldea inperioaren kontra matxinatu zen eta germaniarrek Dalmazia erasotzen zebiltzan. Teodatok Bizantzioren barne gatazkek ekarri zuten ahultasunaz baliatu nahi izan zen kolpea itzuli eta menperaturiko eskualdeak berreskuratzeko eta beraz Justinianoren eskaintzari muzin egin eta haren armadei aurre egin zien.\nOstrogodoek Dalmazian buruturiko erasoetan Iliriko Mundo jenerala hil zuten eta Justinianok hierarkia militarra berrantolatu behar izan zuen. Konstantiniano jenerala Dalmaziara bidali zuen Ilirikoren postua hartzera eta Belisario Italiako erasoa burutzera bidali zuen. Konstantinianok ostrogodoen kontraerasoa gelditu eta hauek berreskuraturiko Salona berriro konkistatu zuen eskualdetik ostrogodoak bidali zituelarik. Belisariok Napoli hartu zuen eta ostera abendu hasieran Erroma bera. Erromaren konkistaren aurretik Bitiges Teodatoren guardiako komandanteak estatu kolpea jo zuen eta ostrogodoen buruzagi bihurtu zen. Bitiges jeneral argi eta abila zen eta Erroma setiatu zuen.\nItaliako kanpaina asko luzatu zen etengabeko eraso eta kontraerasoekin. Kalte gehien jaso zutenak Italia bertako biztanleak izan ziren. Desgasteko gerrak elikagai ekoizpena ezereztu zuen, Italiako instituzioen krisia ekarri zuen eta hori gutxi balitz peste epidemia bat zabaldu zen. Hogei urte iraun zituen gatazkak Italiako aberastasuna xahutu zuen eta erdi aroan izango zena bihurtu zuen. Erromak Metropoli kategoria galdu zuen, ez zen jada Mediterraneoko hiri garrantzitsuena izango mende luzeetan.\n\"Santzio Pragmatiko\"aren bitartez Erroma \"Erromatar Inperioaren\" barne zegoen berriro ere. Italiako apezpikuek botere ez soilik erlijioso baizik zibila ere lortu zuten, besteak beste epaileak kontrolatzen zituzten, baita hirien kudeaketa, zereal banaketa, herri lanak... gainera inperioko funtzionarioek ez zuten eraginik gotzainengan.\nBisigodoen aurkakoak.\nBisigodoak Iberiar penintsula ia osoa, gaur egungo Euskal Herria eta Galizia inguruko erresuma sueboa ezik, kontrolatzen zuten herri germaniarra ziren. 552. urtean Justinianok Italiako kanpaina amaitu zuenean Atanagildo buruzagi godoak bere erregearen kontra matxinatu zen. Atanagildok Justinianori laguntza eskatu zion, C\u00e1diz eta Valentzia arteko kostaldearen truke. Justinianoren laguntzarekin Atanagildok Agila I.a, tronurako lehian zebilen erregegai nagusia, garaitu zuen. Justinianok horrela penintsula iberiarraren hegoaldea hartu zuen laguntzaren ordaintzat. Ez zuen Justinianok hala ere lurralde hauetatik penintsulan zehar hedatzerik eta bisigodoek laster ekingo zioten erasoari hurrengo hamarkadetan zehar bizantziar domeinua txikituz joan zelarik. Leovigildo erregea izanen zen bizantziar eskualdea berreskuratzearren ekimen gehien burutu zuena. Azkenean 624. urtean Bizantziok betirako galdu zituen Iberian zituen jabetzak, ordurako hala ere Justiniano aspaldi hila zen.\nSasandar Inperioa.\nSasandar dinastia Persiako agintarien sendi bat zen. Persia antzinatik kultura helenikoari kontrajarritako Ekialdeko Inperioa zen eta historian behin eta berriz aspaldiko hiri grekoen garaitik helenikoen kontrako gudetan aritu zen. Persiarrak garai hartan India mendebaldetik itsaso Beltzerainoko lurraldearen jabe ziren eta Khosro I.a zen euren agintari. 532. urtean bi etsaiek \"betirako bakea\" ezizena zuen bake akordioa sinatu zuten bi inperioen arteko etengabeko gudak berriro errepika ez zitezen. Intentzioa ona bazen ere ez zuen lasaitasunak luze iraungo. Ekialdetik mendebaldeko gudetara gudariak bidaltzeak eta ekialdean geratu zirenei soldatak ordaintzeko zailtasunak ekialdeko muga asko ahuldu zuen eta Khosro I.ak ez zuen aspaldiko etsaia erasotzeko aukera galdu. Justinianok ekialdean gotorleku berriak eraiki zituen ahulezia nolabait pairatzearren.\n540 arte Khosrok eraso bortitzen bidez mediterraneoko kostalderaino ailegatu zen. Antiokiako guarnizioan 6000 gudari zegoen arren hiriak ezin izan zien tropa persiarrei aurre egin eta azkenean inperioko hiri garrantzitsuenetako bat, elizako patriarka baten egoitza, konkistatua izan zen. Antiokia galtzea sekulako kolpea izan zen inperioaren moralarentzat.\nGaur egungo Georgiaren mendebaldean legokeen Lazikako erresumako Gubazes erregeak, ohizko Bizantzioren aliatua zena, Bizantzio traizionatu zuen eta persiarrak deitu zituen eskualdetik bizantziarrak bidaltzeko asmoz. Kosroesek Petra, eskualdean Bizantziok zuen hiri nagusia, okupatu zuen armada bat bidali zuen. Justinianok Belisariori arazoa argi zezala agindu zion eta persiarren ofentsiba gelditzera bidali zuen. 545. urtean Persian zehar hedatu zen peste izurriteak gudaren orekatzea ekarri zuen, azkenean Persia eta Bizantziok bost urterako bake ituna sinatu zuten. 548. urtean persiarrak deitu zituen errege berberak, Gubazesek, misiolari zoroastrikoen eta persiarren jokaerak nazkaturik oraingoan persiarren kontra matxinatu zen Justinianoren laguntza eskatu zuelarik. Beste fronteetan bakea bazen ere Kaukasoko eskualdean bi inperioak gerran zirauten. Kanpainak luze joko zuen. Azkenean 561. urtean bi inperioek beste askotan lez gerra amaigabeak nekaturik bake itun zabalago bat sinatu zuten non Bizantziok dirutza ikaragarri bat eman zion Persiari eta Kaukasotik harago kristautasuna sustatzeari uko egin zion.\nEslaviarren eta bulgariarren aurkakoak.\nEslaviarrek presio handia jasan zuten germaniar tribuengandik eta Eurasiako estepetatik zetozen herri nomadengandik. Eslaviarrak hegoaldera migratuz joan ziren, Balkanetako penintsula erasotzen hasi ziren arte. Eslaviarrekin batera bulgariarrak iritsi ziren, hauen jatorria Errusiako estepetan legoke. Aspaldi herri germaniarrek eraso zituzten bezala oraingoan bi herri hauek ziren Balkanetan euren lekua hartu nahian zebiltzanak. Iliriko Mundo eta Germano jeneralek eslaviarren eta bulgariarren lehen erasoei aurre egin bazieten ere, 540. urte inguruan bulgariarrek greziar eskualdetaraino heldu zen inkurtsio bat egin zuten, eta Korintoko istmora iritsi ziren. Botin bila antolatutako espedizio askoren lehena izan zen, ez zuten orohar kalte handirik sortzen baina kezkagarriak ziren hala ere. Eslaviarrak, bestalde, beste eraso batean Durr\u00ebseraino iritsi ziren. Kotrigureak, aurrekoen orbitako beste herri baten, erasoak hala ere bortitzagoak izan ziren, ohizkoa baino hotzagoa izan zen negu batean izozturiko Danubioa gurutzatu zuten eta Mesia eta Eszitiako eskualdeetan sarraskiak eragin ostean Traziaraino iritsi ziren ia inork kontra egin ez zielarik. Kotrigureak Trazian zirela bi taldetan banandu ziren eskualdea hobeto sakeatzeko asmoz. Zabergan, kotrigur bulgariarren buruzagia, Konstantinoplaraino bertaraino 7.000 zaldunekin iritsi zen. Justinianok indarrez erretiraturiko Belisariori azken aldiz laguntza eskatu zion. Belisariok hainbat eta hainbat alditan bezala etsaiak garaitu zituen eta kuligureek euren lurrera itzuli behar izan zuten.\nKristautasunaz beste erlijioen jazarpena.\nJustiniano kristautasuna egiazko erlijio bakarra zela uste zuen eta gainontzeko sinesmenak gogorki jazarri zituen. Kristautasunaren barne doktrina eta ebanjelioen interpretazio bakarra zela uste zuen, ortodoxiak zioena, eta monofisismoa bezalako heresiak deuseztatu nahian aritu zen. Justinianok Konstantzio II.aren politika erlijiosoaren ildotik ortodoxia jarraitzen ez zutenen jazarpenarekin jarraitu zuen. Esandakoaren adibide ditugu \"Codex Iustinianus\"ak biltzen zituen antzinako kultura helenistikoaren ohitura eta errituak debekatzen zituzten bi legeak (Cod., I., xi. 9 eta 10). Garai hartako testigantzen arabera (Juan Malalas, Teofanes eta Efesoko Juanenak besteak beste) gentilen, hau da kristau ez zirenen, kontrako bortizkeria salatzen dute baita klase altuetako kideen artean.\nJazarpenaren adibide gogoangarrietako bat 529. urtean inperioak Atenaseko Akademiaren kontrola hartu zuenean horrela pentsamendu helenistikoaren sustengu nagusia suntsitu zelarik. Platon filosofo klasikoak k. a. 361. urtean sorturiko akademiak eragin handia izan zuen Greziako kulturan, Bizantzioren agintean zehar instituzio dekadente batean bihurtu bazen ere filosofia klasikoaren sinboloa baitzen. Jentilak gogor jazarri zituzten: Efesoko Juanek Asia Txikian 70.000 jentil kristautu zituela dio, besteak beste. Herri pagano ugari aldatu zen kristautasunera hala nahi izan zutelako zenbaitek eta jazarpenaren beldurrez besteak: heruloak, Don ibai hertzean bizi ziren hunoak, abasgioak eta tzaniak gehientsuenak Kaukasia eskualdeko herriak.\nLibiako Augilan jarraitzen zuten Amonen gurtza debekatua izan zen, bai eta Fileko uhartean, Niloaren lehen urjauzitik gertu, egiten ziren Isisen ingurukoak ere. Inperioak misioak sustatu zituen, besteak beste Julian presbiteroarena, eta Longino gotzainak nabateoenera joan ziren misiolari lanetan. Justinianok Yemengo lurraldean kristautasuna sustatzearren apaiz egiptoar bat buru zuen misioa bidali zuen, eta abar.\nJuduek ere jazarpena jasan zuten, beren eskubideak mugatu zituzten, erlijio askatasuna mugatu zieten, hebreera sinagogetako errituetan erabiltzea eragotzi zieten. Agintariaren aginduei muzin egin ezkero juduei zigor fisikoa, herbesteratzea edota jabetzen konfiskatzea zetorkien. Belisario bandaloen kontra aritu zenean Boriumgo, Sirte Handitik gertu, juduak Belisarioren kontra aritu ziren, jokaera horren zigorra indarrez kristau bihurtu eta heuren sinagoga eliza bihurtzea izan zen.\nSamaritanoak izan ziren Justinianoren kontra erresistentzia erlijioso handiena sustatu zutenak ez baitzuten kristautasunaren inposaketa ametitzen behin eta berriz matxinatu zirelarik. Nahiz eta Justinok hauen kontrako legeak idatzi bere aginte bukaeraaldera samaritanoek Samarian bizi ziren kristauei erasotzen hasi ziren. Justinianok manikeoak ere jazarri zituen herbesteratze eta heriotz zigorraren mehatsupean. Konstantinoplan bertan behintzat behin zenbait manikeo exekutatu zituzten Justiniano beraren aurrean: batzuk erreta eta beste zenbait itorik.\nPolitika erlijiosoa.\nErlijioaz kanpoko gaietan bezala Justinianok erlijioaren inguruko gaiei buruzko legeak idatzi zituen bere ideia erlijiosoak jarrai zitezela bermatzeko. Agintearen hasieran Hirutasun eta Enkarnazioaren inguruko bere ikuspuntua lege bihurtu zuen herejeei zigorra ezartzeko mehatxuarekin. Haren asmoa zen lege bidez ortodoxiaren kontrakoei kargu publikoen lorpena eragoztea. Nizea-Konstantinoplako kredoa elizaren ezaugarri bihurtu zuen, eta ordu arte izandako lau kontzilio ekumenikoek esana lege bihurtu zuen. 536. urtean ospatu zen Konstantinoplako Bigarren Kontziliora joandako apezpikuek elizak inperioaren nahien kontrako erabakirik hartzerik ez zuela onartu zuten; kontzesio horren truke, agintariak Elizaren pribilegioak defendatu zituen beti, eta monjeen boterea areagotu zuen.\nJustinianoren jarrera despotikoa izan zen eta \"Codex\" eta \"Novellaeak\" elizaren kudeaketan erregulatzen duten lege ugari jasotzen dituzte nolabait elizaren legeak idatzi zituela esan daitekeelarik. \"Legetu\" zituen gauzen artean ondorengoak leudeke: gotzain, apaiz eta abateen aukeraketa, monjeen betebeharrak, kleroaren erresidentziaren baldintzak, zeremonien nondik norakoak, gotzainen ahalmen eta jurisdikzioa eta abar. Justinianok Konstantinoplako Hagia Sofia eliza berreraiki zuen Nikako matxinatuek suntsitua izan baitzen. Hagia Sofia berria Konstantinoplako eliza ortodoxoaren sinbolo eta monumentu nagusi bihurtu zen, kapera eta aldare ugari, urreztaturiko kupula itzela eta sekulako mosaikoak baititu oso monumentu gutxiren parekoak egia esan.\nEkialde eta mendebaldearen arteko harremanak.\nV. mende erdialdetik aurrera inperioaren eta aita santuaren harteko erlijio eta politikaren inguruko hika mikak zeharo hareagotu ziren. Kalzedoniako Kontzilioan fakzio erlijiosorik ez mintzearren ez zen inongo doktrinaren aldeko erabakirik hartu. Neutraltasun honek jarrera erradikalak zituztenak asaldatu zituen bereziki oso kontrajarriak ziren mendebaldeko ortodoxiaren aldekoak eta inperio hego-ekialdeko monofisistak. Aitasantua ordezkari zuten mendebaldekoek ez ziren hala ere gehiegi haserretu ekialdean gertatu zirenekin alderatzen baditugu. Siria eta Egiptoko probintzietan disidentzia monofisista indartsua bizi zen intelektualki oso maila gorenekoa gainera eta ez zuten erromako eliza katolikoarekin zerikusirik izan nahi. Azkenean erdibideko politikak, asmoa zintzoa bazen ere, ez zuen inperioaren batasun erlijiosorik lortu, Trinitatearen izakera bateratua defendatzen zutenek Erromako aita santua zuten bozeramaile kristoren baitan izakera bakarra zela ziotenek berriz ekialdeko patriarketan. Handik aurrerako inperioaren historian zenbait agintarik ekialdera jo zuten, besteek Erromara eta guztiek Justinianoren antzera ezin izango zituzten sekula guztiak baretu. Monofisismoaren hika-mika desagertu zenean patriarka boteretsuena zein ote zeneko eztabaida politikoa hasi zen eta gaurdaino ekialdeko Eliza Ortodoxo eta Eliza Katoliko Erromatarra bata bestearengadik aldenduz joan dira.\nJustiniano 518. urtean bere osaba Justino I.a tronuratu izan bezain laister 483. urtetik aurrera Erroma eta Bizantzioren arteko eztabaidagai nagusi izan zen monofisismoa deuseztu nahi izan zuen eta Erromako Aitasantua kristauen arteko autoritate erlijioso gorena zela aitortu zuen. Aitorpen horrek ekialdeko kleroa asaldatu zuen. Aita santuaren gorentasuna aitortu bazuen ere despotikoki jardun zuen bere garaiko aita santuekin aritzerakoan, Silverio eta Vigiliorekin hain zuzen ere. Justinianoren politika erlijiosoaren helburua Erroma eta Bizantzioren arteko batasuna lortzea izan zen nahiz eta zenbaitetan ekialdekoak baretzeko zenbait kontraesan burutu zuen. Helburua sekula lortu ez bazuen ere mendebaldeko elizaren errespetua lortu zuen. Justinianoren politika erlijiosoaren adibide kontrobertsia teopaskitaren inguruko erabakia izan zen: 533. urtean ortodoxiaren aldeko azaldu zen Antiokiako Sebero patriarkaren ordezkariekin buruturiko konferentzia batean.\nKontrobertsia teopaskita argitu zuenean guztien atseginerako erabakia hartu zuen eta behingoz monofisistak baretu zituen, oso gogorra izan baitzen hauekin aginte hasieran monje eta gotzain monofisistak jazarri zituelarik eta orduz geroztik asaldaturik zebiltzan. Juan II.a aita santuak inperioaren ortodoxia aitortu zuen, eta halaxe inperioaren politika bermatu. Honez geroztik Justinianoren helburua monofisisten begiona irabaztea izan zen, betiere ekialdekoak kezkatu gabe. Hala ere Justinianok aginte amaiera aldera hartu zituen monofisisten aldeko erabakiak nahiko apalak izan ziren aldaketa handirik burutu ez zuelarik. Teodora enperatrizak monofisisten aldera sustantzen bazuen ere Justiniano I.a monofisista eta inperioaren arteko ezinikusiaren eragile nagusietakoa dugu, ostera ezinikusi honek Siria eta Egiptoko probintzien eta hiriburuaren arteko erlazioa hoztu zuen eta honek mesede handia egin zien hurrengo mendeetan probintzia hauek inbaditu zituzten guztiei."}
{"id": "8907", "revid": "58701", "url": "https://eu.wikipedia.org/wiki?curid=8907", "title": "Justiniano II.a", "text": "Justiniano II.a (; Konstantinopla, 669- Damatris, Bitinia, 711 urteko azaroak 4) Bizantziar Inperioko agintaria izan zen 685 urtetik 695era doan lehen aginte batean eta 705etik 711ra doan beste batean bi epe horien artean agintea Tiberio III.a eta Leontzio jeneralek lapurtu ziotela. \"Rhinometos\" ezizenez ere ezaguna (\"\u03a1\u03b9\u03bd\u03cc\u03c4\u03bc\u03b7\u03c4\u03bf\u03c2\" \"sudur moztua\" grezieraz.).\nKonstantino IV.aren seme, bere aitak, Justiniano tronuratua izan zedin, bere anaia Heraklio eta Tiberio elbarritu zitzatela agindu zuen. Bere anaiak joko politikotik kanpo 685. urtean enperadore izendatua izan zen.\nBi erregealdi izan zituen, zenbait jeneralen estatu kolpeak zirela medio artean atzerriratua izan baitzen.\nLehen erregealdia.\nJustiniano II.aren lehen erregealdiaren (685-695) hasiera oparoa izan zen. Konstantino IV.ak, Justinianoren aitak, ekialdeko mugak finkatu eta mantendu zituen eta omeiar Kalifak tributuak bidaltzen zizkion bizantziarrei. Justinianok Omeiatarren tributuen goratzea eta Zipreko zati baten kontrola lortu zuen, honetaz gain Kalifatoarekin Armenia eta Iberia (Bizantziarren Iberia probintzia gaur egungo Georgiako errepublika litzateke, ez iberiar penintsula) eskualdeetako zergen elkarbanatzea hitzartu zuen.\nEkialdean bakea zenez Justiniano mendebaldeko arazoak argitzeari ekin zion, Balkanetan bereziki. 687/88 urteetan dagoeneko Asia Txikian egoitza zuten zenbait zaldunei tropa Traziara birbideratu zituen bulgariar eta eslaviarren kontrako kanpainetan haritzeko. Mendebaldeko ejertzitoa berrindartu zuenean 688. eta 689. urteetan eslaviarren kontrako kanpaina handi bati ekin zion. Bulgariarrekin lehen leia batean jardun ostean Tesalonika aldera jo zuen. Konstantinoplatik Tesalonikarako bidean ejertzitoak tartean lurrak okupatu zituzten eslaviar ugariri aurre egin behar izan zien. Bi hirien arteko bidea egitea arrakasta militarra izan zen, Tesalonika inperioko bigarren hiria baitzen. Justiniano Tesalonikara iritsi zenean sarrera triunfal bat ospatu zuen eta San Demetrioren (hiriko zaindariaren) elizari opariak egin zizkion.\nErbesteratze politika.\nBulgariar eta eslaviarren aurka atxiloturiko presoak Opsikiongo (gaur egungo Anatolia) eskualde edo \"thema\"ra bidali ziren eskualde honek biztanleria asko galdu baitzuen arabiarren aurkako liskarretan. Birpopulatze politika hau arras arrakastatsua izan zen lur jota zeuden eskualdeetako ekonomia eta demografia berpiztu baitzituen. Gainera inperioko biztanle bihurtu berri zen biztanleria eslaviarrak 30.000 gudari biltzen zituen Bizantzioko kanpainetan erabil zitezkeenak.\nEslaviarren mugimendua ez zen mota honetako politikaren erakusle bakarra izan. Mardaita deritzan herria inperioko ekialdeko mugatik greziara aldatu ziren. Mardaitek musulmanei denbora luzez aurre egin ostean hauekin kolaboratzen hasiak ziren nahiz eta kristau zaharrak izan eta adiskidantza hau ekiditeko esan bezala marinel lanetara ohitu behar izan ziren Peloponesoan, Zefaloniako uhartean, Nikopolisen eta Attalian, azken hau Asia Txikiko Panfiliako kostaldean. Politika beraren ondorioz eskualdez aldatuak izan zirenen artean Txipreko biztanleak izan ziren, hauek Zizikoko eskualdera aldatu ziren, izan ere Konstantinoplako setioa izan zenean biztanle asko galdu zituen eta marinelen beharrean zen.\nTxipretarren leku aldatzeak kaliferriaren interesekin egin zuen topo. Justiniano IIak, indartsuagoa zelakoan, ez zien Abd al-Malik-en kexuei jaramonik egin honen ondorioz gerrari berriz ere ekin ziotelarik. 692 eta 693 artean inongo arrakastarik izan ez zuen kanpaina antolatu zuen arabiarren kontra izan ere kanpaina honetara eramandako gerlari eslaviarrak arabiarren aldera pasa ziren. Armenian, Sebastopolisetik gertu sekulako kolpea jaso zuten bizantziarrek eta bide batez eskualde hartan geratzen zitzaizkien domeinuak galdu zituzten. Arabiarrek euren lagun eslaviar berriak Siriara bidali zituzten han bizi zitezen eta handik aurrera inperio bizantziarraren aurkako gerletan erabili zituzten."}
{"id": "8908", "revid": "105290", "url": "https://eu.wikipedia.org/wiki?curid=8908", "title": "Jaurtigune", "text": "Kosmodromo edo Jaurtigune bat espaziontzi edota satelite artifizialak espaziora jaurtikitzeko gunea da. \"Kosmodromo\" hitza jatorriz errusiar-sobietarra da (errusieraz \u041a\u043e\u0441\u043c\u043e\u0434\u0440\u043e\u043c).\nHistoria.\nHistoriako lehena Baikonur izeneko Kazakhstanen dagoena da, bertatik espazioratu ziren lehen gizona (Juri Gagarin 1961) eta (Valentina Terexkova 1963) emakumea, baita lehen satelite artifiziala (Sputnik 1957).\nBeste jaurtigune ezaguna Ca\u00f1averal Lurmuturrean dagoen AEBetako base espaziala dugu. NASAk zuzentzen ditu bertako ekintzak. Bertatik jaurti ziren lehen aldiz gizakia ilargira eraman duten (1969 Neil Armstrong) Apolo misioak ala nola Hubble teleskopio orbitala.\nAzkenik ESAk (Europako Espazio Agentziak) bere jaurtiketak egiten dituen basea dugu, Kourou izenekoa Frantziar Guyanan dago kokatua, bertatik jaurti dira Ariane suziri seriea eta bertatik orbitaraziko dira Galileo satelite sareko tramankuluak.\nSobietar Batasunak izan zuen beste jaurtigunerik, gaur egun Errusiak erabiltzen dituenak, hala ere gehienek ez dute gaur egun ia aktibitaterik eta Baikonurrek soilik dirau lehen mailako jaurtigune izaten, besteen artean nagusia Kapustin Yar delako dugu. SESB-k urpekarietatik ere objektuak orbitaratu zituen bere garaian harrigarria badirudi ere.\nBeste nazio zenbaitek ere jaurti du satelite edo espaziontzirik, besteak beste, Japoniak, Txinak Gobiko basamortuan dagoen Jiukan jaurtigunetik... India izan da bere sateliteak jaurtitzeko gaitasuna garatu duen azkenetarikoa."}
{"id": "8909", "revid": "688", "url": "https://eu.wikipedia.org/wiki?curid=8909", "title": "Satelite artifizial", "text": "Satelite artifiziala gizakiak egindako objektu bat da, jaurtigailu baten bidez espaziora bidalia izan dena eta grabitazio-indarrari esker Lurraren \u2014edo beste planeta edota satelite natural baten\u2014 inguruan orbitatzen dabilena. Bestela esanda, satelite artifiziala da gizakiak nahita eta helburu jakin batez espazioan astro baten inguruko orbitan jarritako objektua. \"Satelite artifizial\" esaten zaio, satelite naturaletatik (Ilargia, adibidez) bereizteko.Jaurtigailuak sateliteari emandako abiadurari esker, etengabe iraun dezake atmosferaz haragoko espazio hutsean orbitatzen. Satelitearen bizitza erabilgarria amaitu ostean, batzuk orbitan geratzen dira hondakin espazial gisa, eta beste batzuk atmosferan berriro sartu eta desegin egiten dira; orbita altuera baxukoa denean soilik gerta daiteke bigarren aukera hori.\nLehenengo satelite artifiziala Sputnik 1 izenekoa izan zen,1957an Sobiet Errepublika Sozialisten Batasunak (SESB) bidalia. Ordutik gaur egun arte (2021), 11.500 bat satelite artifizial jarri dira orbitan.\nSatelite artifizialek zeregin garrantzitsua dute arlo ekonomikoan (telekomunikazioak, kokapena, aurreikuspen meteorologiko), militarrean (gps eta geolokalizazioa) eta zientifikoan (behaketa astronomikoa, mikrograbitatea, Lurraren behaketa, ozeanografia, altimetria). Bereziki, ezinbesteko tresna bihurtu dira unibertso fisikoa ulertzeko, klima-aldaketaren modelizaziorako eta informazioaren gizartearen funtzionamendurako.\nSatelitearen aurrekari historikoak.\nSatelite artifizial baten aukerari buruz argitaratutako lehen azterketa matematikoa Isaac Newton-ek egin zuen. Gaur egun \"Newtonen kanoi-bola\" deritzona, izatez, Newtonek grabitate-indarra unibertsala zela hipotetizatuz proposaturiko \"esperimentu mental\" bat zen, pentsatuz indar hori unibertsala eta funtsezkoa zela planeten higiduran. Horretarako imajinatu egin zuen ezen, kanoi batetik irtendako bala batek abiadura oso handia izanez gero, posible zatekeela Ilargiaren antzeko orbita bat osatzea Lurraren inguruan. Ideia hori bera hil ondoren 1728an argitaraturiko \"De mundi systemate\" liburuan, ingelesez ere argitaratu zena, \"A Treatise of the System of the World\" izenarekin.formula_1\nJadanik XIX. mendean sarturik, Edward Everett Hale-ren (1822-1909) \"The Brick Moon\" ('Adreiluzko ilargia'), Atlantic Monthly argitaletxeak 1869. urtean argitaraturiko eleberria, fikziozko lanetan lehena izan zen satelite artifizial bat Lurraren inguruan orbitan jartzeko jaurtiketa-prozesua deskribatzen.\nIdeia hori berriro agertu zen 1879an Jules Verne-ren (1828-1905) \"Les cinq cents millions de la B\u00e9gum\" (\"'Begum anderearen bostehun milioiak\"') liburuan.\u200b Liburu horretan, ordea, bilauaren nahigabeko emaitza bat ageri da: etsaiak suntsitzeko, artilleria-pieza erraldoi bat sortzen du, eta, proiektila jaurtitzean nahi baino abiadura handiagoa ematen dionez, satelite artifizial gisa uzten du orbitan.\nKonstantin Tsiolkovski (1857-1935) errusiarrak lehen tratatu akademikoa sortu zuen espazio-ontziak jaurtitzeko suzirien inguruan, \"Espazio kosmikoaren esplorazioa erreakzio-motorren bitartez\" (1903) izenburuko liburuan. Tsiolkovskik, Lurraren inguruan orbita minimo bat mantendu ahal izateko abiadura gutxi gorabehera formula_2-koa zela esan zuen (gaur egun badakigu baino handiagoa izan behar dela), eta gainera adierazi zuen beharrezkoa izango zela oxigeno likidoa eta hidrogeno likidoa erregaitzat izango zituen etapa anitzeko propultsatzaile bat . Bere bizitzan 500 lan baina gehiago idatzi zituen: bidaia espazialen inguruan, etapa anitzeko propultsatzailearen inguruan, estazio espazialen inguruan, ontzi batetik espaziora irteteko eskotilen inguruan eta, baita ere, kolonia espazialei janari eta oxigenoz hornitzeko sistema biologiko itxi baten inguruan. Airea baino astunagoak diren makina hegalarien inguruko teorian ere sakondu zuen, eta independenteki lan egin zuen Wright anaiek momentu hartan burutzen ari ziren kalkulu ugarietan.\nHerman Poto\u010dnik-ek (1892-1929) \"Das Problem der Befahrung des Weltraums - der Raketen-motor\" (1928) (\"'Bidaia espazialaren arazoa - suziri-motorra\"') izeneko liburuan, espaziorantz aurrera egiteko eta gizakien presentzia iraunkor mantentzeko egitasmoa aztertu zituen, besteak beste. Poto\u010dnik-ek estazio espazial bat diseinatu eta beraren \"orbita geoegonkorra\" kalkulatu zuen. Horrez gain, esperimentu zientifikoak egiteko espazioko baldintzak nola erabili litezkeen deskribatu zuen, bide batez espazio-ontziak behaketak egiteko eta helburu militarretan erabiltzeko proposatuz. Liburuak \"satelite geoegonkorrak\" deskribatzen zituen, eta irrati bidez beraien eta Lurraren arteko komunikazioa aztertzen zuen. Baina ez zuen sateliteak telekomunikazioan erabiltzeari buruzko ideiarik landu, ez eta telekomunikazio-estazio modura erabiltzeko proposamenik egin.\nArthur C. Clarke (1917-2008) zientzia fikziozko idazle britainiarrak, 1945. urtean \"Wireless World, Extra terrestrial relays\" izeneko artikuluan, komunikazio-sateliteen serie bat erabiltzeko aukera irudikatu zuen. Clarke-ek sateliteen jaurtiketaren logistika, orbita posibleak eta beste hainbat ezaugarri aztertu zituen, satelite-sare bat sortu ahal izateko. Abiadura handiko mundu mailako komunikazio baten irabaziak azpimarratu zituen artikulu hartan. Gainera, hiru satelite geoegonkorrek planeta osoaren estaldura emango luketela iradoki zuen. Sateliteek euren bizitza erabilgarria amaitzean, ordezkatuak izateko gaitasuna izango zuten .\nSatelite artifizialen historia.\nBigarren Mundu Gerran(1939-1945) bukatu eta ia berehala hasi zen aro espaziala, 1946an, zientzialariak atmosferaren neurketak egiteko V-2 suziri alemaniar bahituak erabiltzen hasi zirenean. \u200bHorren aurretik, zientzialariek formula_3-ko altitudera heltzen ziren globoak eta ionosfera aztertzeko irrati-uhinak erabiltzen zituzten. Horrela, 1946-1952 bitartean V-2 eta Aerobee suziriak erabili ziren atmosferaren goialdeko aldea aztertzeko, eta formula_4 ko altituderainoko dentsitate, presio eta tenperaturaren neurketak egin ahal izan ziren.\nNolanahi ere, satelite artifizialak Amerikako Estatu Batuen eta Sobietan Batasunaren arteko Gerra Hotzean bultzaturiko proiektuak izan ziren, biek ala biek espazioa menderatu nahi baitzuten.\nLehenengo satelite artifiziala.\nEz daukagu informazio zehatzik ordura arte sobietarrek eginiko lanei\u00a0 buruz, baina kontua\u00a0da eurak aurreratu zirela lehenengo satelitea orbitan jartzen. Hain zuzen, lehenengo satelite artifiziala \u2014Sputnik 1 izenekoa\u2014 SESBk jaurti zuen 1957ko urriaren 4an, eta horixe izan zen SESBren eta Estatu Batuen arteko espazioko lasterketaren abiapuntua. \nLehenengo satelite hura azterketa zientifikoetarako erabili zen. Kasurako, Sputnik 1en orbitaren aldaketei esker, hobeto ezagutu zen goiko geruza atmosferikoen dentsitatea.\nMundua aldatu zuen Sobietar Mugarria.\nSobietar Batasunak 1957an Baikonurreko kosmodromotik lehenengo satelite artifiziala jaurtitzean, hasiera eman zitzaion espazioa konkistatzeko lasterketa espazialari, eta lasterketa hartan aurre hartu zioen Ameriketako Estatu Batuei. Satelite artifizial hura prestatu zuen programari Sputnik izena eman zioten. Orbitan kokatu ostean, satelite hark \"irrati-seinale\" batzuk bidali zituen txistu modura; era horretan, Sobietar Batasuneko zientzialariek egindako lanaren arrakasta frogatu zuten.\nPrograma haren barnean, arrakasta izan zuten beste satelite errusiar batzuk egon ziren: Sputnik 2 eta 3 izenekoak. Azpimarratu beharra dago, Sputnik 2 programan Sobietar Batasunak animalia bat orbitan jartzea lortu zuela: Laika izeneko txakurra. Sputnik programarekin, Sobietar Batasunak Ameriketako Estatu Batuetan ziurtasun-eza sortu zuen, errusiarrek irismen handiko misilak izango ote zituzten beldurrak eraginda, orbitara iristeko gaitasuna jadanik eskuratuta zutela frogatu baitzuten.\nNew York-en kokatuta dagoen Nazio Batuen eraikinaren atarian, Sobietar Batasunak sortutako Sputnik famatuaren erreplika bat dago gizakiak lortutako garapen teknologikoaren ikur gisa.\nOrbitan bibilitako lehenengo astronauta.\nSatelite artifizial baten barnean joandako lehen pertsona Juri Gagarin (1934-1968) kosmonauta sobietarra izan zen, 1961eko apirilaren 12an Vostok espazio-ontzi batean Lurraren inguruan orbitatu zuenean.\nEstatu Batuen ekimenak.\nJadanik, 1946ko maiatzean, RAND proiektuaren barnean, gobernu amerikarrak \"Preliminary Design of an Experimental World-Circling Spaceship\" (\"Orbitan jartzeko ontzi espazial esperimental baten aurretiazko diseinua\") izeneko txostena bultzatu zuen, honako helburu honekin:\u00ab\"Instrumentazio egokia duen satelite bat, XX. mendeko gailu zientifiko boteretsuena izan daiteke. Satelite-ontzi batek bonba atomikoarekin alderagarria den ondorioa eragingo luke\"\u00bbAmerikako Estatu Batuek Armadako Aeronautika bulegoaren menpe satelite orbitalak jaurtitzea kontsideratzean, RAND proiektuaren txostena aurkeztean esan zuen, sateliteak ez zirela arma potentzial gisa ikusten, baizik eta erreminta zientifiko, politiko eta propaganda gisa. Baina defentsa-idazkariak honakoa adierazi zuen 1954. urtean: \u00ab\"Ez dut inongo satelite-programa amerikarren propagandarik ezagutzen\"\u00bb.\nAmerikar Suziri Elkartearen, Zientzien Fundazio Nazionalaren (NSF) eta Urte Geofisiko Internazionalaren presioaren ondoren, interes militarra handitu egin zen. Hori dela eta, 1955. urtearen hasierarako Aireko Indarrak eta Armada \"Orbiter\" proiektuan lanean hari ziren. Proiektu horrek \"Jupiter-C\" suziria eboluzionatu zuen, eta suziri honek Explorer 1 izeneko satelitea jaurtiko zuen 1958. urteko urtarrilaren 31ean.\nEtxe Zuriak AEB sateliteak jaurtitzen saiatuko zela iragarri zuen 1955eko uztailaren 29an. Iragarpen hori, aurrerago, Vanguar izeneko proiektua bihurtu zen. Berehala, 1955eko uztailaren 31n, Sobietar Batasunak udazkenean satelite bat jaurtitzeko asmoa zuela adierazi zuen.\nAEBk 1960. urtean jaurti zuen lehenengo komunikazio-satelitea, Echo I izenekoa. Satelite pasibo bat zen, islatzaile modura lan egiten zuena, ez baitzeukan instalatuta bi noranzkodun sistemarik. Geroago, 1962. urtean, AEBk lehenengo komunikazio aktibodun satelitea jaurti zuen, Telstar I izenekoa, eta lehen telebista lotura internazionala sortu zuten.\nEspazioko Zainketa Sareak (SNN), espazioko objektuak arakatzen jardun du 1957. urtetik gaur egun arte; zehazki, Sputnik I-en jaurtiketatik. Geroztik, erakunde horrek formula_5 objektu identifikatu ditu Lurraren inguruko orbitan, eta bere azterketa gizakiak sortutako formula_6 objektu ingururen gainean mantentzen du. Gainerako objektuei dagokienez, Lurraren atmosferan sartzen dira eta bertan desintegratzen dira edo atmosfera zeharkatzeko gaitasuna baldin badute, lurrazaleraino iristen dira. Orbitan dauden objektuek zenbait tonatako pisua izan ditzakete, hala nola suziri etapako pieza batzuek bezala; baina beste batzuek aldiz kilogramo gutxiko pisua dute. Espazioan dauden objektuen formula_7 oraindik funtzionamenduan daude (formula_8 satelite gutxi gorabehera) eta gaineerako objektuak zabor espaziala dira.\nBestelako lurraldeetatik bidalitako lehenengo satelite artifizialak.\nSobietar Batasunak eta Ameriketako Estatu Batuek irekitako bidetik, beste hainbat estatu ere abiatu ziren, bakoitzak beren lehenengo satelite artifiziala orbitan jartzeko lehia teknologikoan parte hartuz. Ondoko koadroan lurralde horiek bidalitako lehenengo sateliteen datak eta izenak ageri dira\nSatelite artifizialen printzipio fisikoak.\nSatelitea orbitan jartzea.\nLurrazaletik jaurtitako objektu batek ibilbide ia-parabolikoa deskribatzen du atmosferan grabitatearen eraginpean, eta berriro itzultzen da lurrazalera grabitatearen eraginpean; gainera, atmosferan dagoen bitartean, marruskaduraren eraginez energia galduz joango da. Baina hori horrela da, objektuaren hasierako abiadura oso handia ez den bitartean. Hasierako abiadura gero eta handiagoa izatean, muga-abiadura batetik aurrera, objektua atmosferatik harago joan daiteke, eta han norabide egokia hartuta eta marruskadurarik gabe higituz, etengabe ibil daiteke Lurraren inguruan orbita eliptikoak eginez, Keplerren legeen arabera.\nObjektu bat Lurraren inguruan orbitan jartzeko, Lurrarekiko abiadura tangentzial minimoa formula_9-koa da lurrazaletik formula_4-ra dagoen orbita zirkular baten kasuan. Altitude berean dabilen sateliteak hori baino abiadura handiagoa badu, sateliteak orbita eliptikoa izango du. Orbita horretan, \"perigeoa\" deritzo lurrazaletik hurbilen dagoen elipsearen puntuari, eta \"apogeoa\", urrunen dagoenari. Bestalde, abiadura formula_11-ko baino handiagoa bada, sateliteak Lurraren erakarpenetik ihes egiten du; kasu horretan satelite artifiziala \"espazio-zunda\" bat bihurtzen da, eta \"eguzki-sistema\"ko beste planeta batzuetara bidali ahal izateko erabil daiteke.\nKeplerren hiru legeak.\nSatelite artifizial edo natural baten ibilbidea Keplerrek proposaturiko hiru legeen araberakoa da. Lege horiek zeruko gorputz baten inguruan grabitatzen ari den objektu baten desplazamenduari aplikatzen zaizkio:\nI. legea.\nSatelite artifizialen orbitak \"elipse\" baten forma du. Elipse horren bi fokuetako bat planetan dago (Lurrean), eta satelitea horren inguruan higitzen da. Orbita zirkularra elipsearen kasu berezi bat da. Elipsearen forma honelaxe defini daiteke:\nII. legea.\nOrbitan dagoela, satelite artifiziala zenbat eta gertuago egon Lurretik, hainbat eta azkarrago higitzen da. Hain zuzen, Lurretik satelitera doan erradioak denbora-unitatean ekortzen duen \"azalera\" konstantea da denboran zehar; bestela esanda, \"abiadura areolarra\" konstantea da. Hori dela eta, higidura orbital hori periodikoa da, eta sateliteak orbita osatzen behar duen \"periodoa\" (\"periodo orbitala\") konstatea da.\nIII. legea.\nSateliteak Lurraren inguruko orbita osatzeko periodoaren karratua elipsearen ardatzerdi nagusiaren kuboaren proportzionala da: formula_23. Zer esanik ez, orbita zirkularra denean, ardatzerdi nagusia orbitaren erradioa da.\nLurreko satelite artifizialen periodoa eta abiadura orbitala.\nKepler-en legeen bidez, orbitaren ezaugarrietatik abiatuta, periodoa eta Lurraren zentroarekiko abiadura orbitala kalkula daitezke. Formula honen bidez lor daiteke satelite artifizialaren periodo orbitala, segundotan emana:\nformula_24non formula_16 orbita eliptikoaren ardatzerdi nagusia den, eta formula_26 delako konstantea Lurrari dagokion parametro grabitazional estandarra, honako balio hau duena:formula_27.\nSatelite artifiziala orbitan jartzea.\nOrbita-motaren arabera, orbita baxuko sateliteen kasuan, jaurtigailuak zuzenean jartzen du satelitea bere behin betiko orbitan; edo satelite geoegonkorren kasuan, lehenik transferentzia-orbita baten gainean eta gero, bigarren pauso batean, behin betiko orbitan.\nLehenengo pausoan, jaurtigailu-satelite multzoa aireratu eta berehala, jaurtigailuak goranzko azelerazio etengabea ematen dio sateliteari, abiadura ahalik eta gehien hurbiltzeko aukeratutako orbitari dagokionera, eta ondoren jaurtigailuaren motorra itzaltzeko. Karga erabilgarriak (formula_37-ko altitudean) \"presio aerodinamikoa\" jasan dezakeen bezain laster, askatu egiten da burukoa. Eta jaurtigailuaren motorra itzaltzean, satelitea lehenengo orbitan hasten da: horixe da \"injekzio-puntua\". Dena den, satelitea askatu aurretik, jaurtigailuak satelitearen beharren arabera aldatzen du bere orientazioa; horretarako, biraketa-abiadura handiagoa edo txikiagoa inprimatzen dio sateliteari, nolabaiteko egonkortasuna emateko. Bere sentsoreak erabiltzen ditu espazioan duen orientazioa definitzeko, eta bere jarrera-motorrak erabiliz, zuzendu egiten ditu eguzki-panelak eta tresnak, norabide egokian apuntatzeko.\nSatelitea zerbitzuan jartzea eta doitzea.\nSatelitea bere hegaldi orbitalean hasi ondoren, hainbat maniobra egin daitezke satelitea bere behin betiko orbitan jartzeko. Hauexek dira, nagusiki: orbitaren forma aldatzea (orbitaren eszentrikotasuna aldatzea) edo orbita aldatzea (orbita geoestazionarioa); orbitaren planoa aldatzea, batez ere inklinazioa aldatzea; orbitaren eta satelitearen orientazioaren doikuntza xeheak egitea, sateliteak bere misioa modu nominalean bete dezan.\nAhal den neurrian, satelitea bere apogeoan dagoenean egiten dira orbitaren forma-aldaketak; izan ere, puntu horretan abiadura orbitala txikiena da, abiadura horretan gertatzen diren aldaketak txikienak baitira eta erregai gutxiago kontsumitzen baitute.\nOrbita geoestazionarioen kasuan, jaurtigailu modernoek orbita oso eliptiko batean injektatzen dute satelitea. Orbita horren apogeoa aurreikusitako altueran dago (formula_38); hain zuzen, satelitea bere apogeora iristen denean, 1,5 km/s-ko abiadura du gutxi gorabehera. Une horretan orbita zirkularizatu egiten da, norabide tangentzialean formula_39-ko abiadura emanez, satelitearen gailur-motorrari esker.\nSatelitea orbita baxu baxuan jarri behar denean, jaurtigailuak satelitea zuzenean injektatzen du helmugako orbitan, eta ondoren doitze finak baino ez ditu egin behar bere motorrekin.\nSatelite artifizialen motak.\nGaur egun, bi mila eta laurehun inguru satelite artifizial daude Lurraren inguruan biraka, tamaina, izaera eta helburu desberdinetakoak, eta horregatik ohitura dago irizpide desberdinen arabera sailkatzeko. Satelite-mota guztiak aipatu gabe, hauexek dira gehien aipatzen diren klaseak. \nSatelite artifizialak bi talde nagusitan sailkatu daitezke: \"Behaketa sateliteak\" eta \"komunikazio-sateliteak\".\nDatuak jaso eta lurrazaleko zentroetara datu erabilgarriak bidaltzen dituzten satelite guztiak behaketa-satelite kontsideratzen dira. Talde honetako satelite askok Lurraren argazkiak ere hartzen dituzte (edo orbitatzen dituzten gorputzenak). Horretarako luzera askotako uhin elektromagnetikoak erabiltzen dituzte. Baina beste hainbat behaketa-eremu ere barne hartzen dituzte: argazkilaritza, behaketa astronomikoa, ingurune espazialaren detektoreak (izpi kosmikoak, magnetismoa, eguzki-haizeak) eta beste hainbat eremu.\nSateliteen sailkapena erabiltzen diren helburuaren arabera.\nTelekomunikazio-sateliteak \nMunduan zeharreko irrati, telebista eta haririk gabeko telefoniarako. Jadanik 1960an, Echo-1 izeneko lehenengo telekomunikazio-satelitea jarri zen orbita baxu batean.Satelite pasiboa zen eta bertara bidalitako seinaleak itzuli egiten zituen, soil-soilik; hortik beraren izena, \u201c\"Oihartzun\"a\u201d. Dena den, 1962an seinaleak anplifikatzen zituen Telstar 1 satelitea jarri zen orbitan, nahiz eta trabak zituen, antena oso handiak behar baitziren bertatik zetozen seinaleak jasotzeko. Ordura\u00a0 arte, AEBek bakarrik zeukaten teknologia egokia. Handik hiru urtera, Intelsat (\"International Telecommunications Satellite Organization\") erakundeak \"Early Bird\" satelitea jarri zuen orbitan 1965an, telekomunikazioen lehenengo satelitea, orbita geoestazionarioan kokatua.\nTelekomunikazio-sateliteak Lurreko puntu batetik bestera informazioa transmititzeko erabiltzen dira, hala nola komunikazio telefonikoak, datuen transmisioa edota telebista-programak. Ekonomikoki, satelite hauek egiteko gastua baino askoz diru-sarrera handiagoak sortzen dituzte.\nMota honetako satelite-flotak dituzten erakunde nagusiak hauexek dira:\nBehaketa orokorreko sateliteak \u00a0(teledetekzio-sateliteak).\nTeledetekzio-sateliteek Lurra behatzen dute helburu zientifikoekin (itsasoaren tenperatura, izotz-estalki elurtsuak, lehorteak...), ekonomikokin (baliabide naturalak, nekazaritza...) edo militarrekin (eginkizun nagusia gerra garaikideetan; hain zuzen, satelite espioek behaketa-espektroa zabala dute: optikoa, radarra, infragorria, ultramorea, seinale irrati-elektrikoak...); azken horiek metro bat baino gutxiagoko bereizmena dute zenbait frekuentzia-gamarentzat.\nDetekzioaren bereizmena erabilitako teknologiaren araberakoa da, baina baita satelitearen altitudearen araberakoa ere: bereizmen onak orbita baxua eskatzen du, gehienetan heliosinkronikoa, adibidez, SPOT familiakoak diren Lurra behatzeko sateliteek erabiltzen dutena. Orbita geoestazionarioa, finkoa, hobesten da denbora errealeko etengabeko zaintzarako, munduko meteorologia-zaintzako programaren eta haren satelite meteorologikoen familien kasuan, Europako Meteosat barne.\nSatelite militarrak.\nEstatu etsaien lurraldeak isilka behatzeko sateliteak dira (hizkera arruntean, \u201c\"satelite espioiak\"\u201d). \u00a0Normalean militarrek edo zerbitzu sekretuetako erakundeek erabiltzen dituzte beste lurraldeak zelatatzeko. Gobernu gehienek sekretupean erabiltzen dituzte.\nMultzo honetan arma espazialak deritzenak era badaude. Satelite bereziak dira, espreski diseinaturi gobernu etsaien misilak, sateliteak eta lurrazaleko helburuak deusezteko.\nSatelite astronomikoak.\nPlanetak, galaxiak edo bestelako astroak behatzeko erabiltzen dira.\nSatelite txikiak edo SmallSats.\nMasa \u00a0oso txikiko sateliteak, oro har formula_40 baino gutxiagokoak.\nOrbitaren forma eta izaeraren araberako sailkapena.\nHorretan ere irizpide desberdinak erabil daitezke, eta mota askotako sateliteak daude. Hemen, horietako garrantzitsuenak aipatuko dira soilik.\nPeriodoaren arabera.\nEszentrikotasunaren arabera\nEstazio espaziala.\nEstazio espaziala satelite artifizial berezia da, tamaina oso handi eta egitura bereziko eraikuntza artifizial oso konplexua duena, kanpoko espazioan jarduerak egiteko diseinatua, hainbat helbururekin. Diseinuagatik, estazio hauek Lurraren inguruko orbita baxuan jarri ohi dira. Gaur egun, espazio-estazio operatibo bakarra dago orbitan: Nazioarteko Espazio Estazioa (ISS, \"International Space Station\") etengabe tripulatuta dagoena. Bestalde, 2011-2019 bitartean Txinak eraikitako Tiangong-1 eta Tiangong-2 (2016) estazioak ere egon dira. Hasierako estazioak Salyut serieko estazioak, Skylab eta Mir izenekoak izan ziren.\nGaur egungo espazio-estazioak ikerketa-plataformak dira, eta espazio-hegaldiak giza gorputzean epe luzera dituen ondorioak aztertzeko erabiltzen dira. Halaber, beste ibilgailu espazialetan erabilgarriak izan daitezkeen alderdiei buruzko ikerketa zientifiko ugari eta luzeak egiten dituzten laborategiak kokatzeko plataforma gisa balio dute, bestelako ibilgailu espazialetan egindako esperimentuetan baino iraupen luzeagoa izan baitezakete. \nTripulazioko kide bakoitza zenbait astez edo hilabetez egon ohi da estazioan; oso gutxitan izaten dira urtebete baino luzeago egoten direnak. Espazioko hegaldi bakarreko iraupenaren errekorra 437,7 egunekoa da, Valery Polyakov-ek osatua 1994tik 1995era Mir estazioan. Orain arte, lau kosmonautak urtebete inguruko banakako misioak osatu dituzte, guztiak Mir-en barruan."}
{"id": "8912", "revid": "94547", "url": "https://eu.wikipedia.org/wiki?curid=8912", "title": "Ziklope", "text": "Greziar mitologian, Ziklopeak ( \"Kukl\u00f4ps\", pluralean \u039a\u03cd\u03ba\u03bb\u03c9\u03c0\u03b5\u03c2 \"Kykl\u00f4pes\". Jatorria : \u03ba\u03cd\u03ba\u03bb\u03bf\u03c2 \"kuklos\", \u00abgurpil\u00bb, \u00abbiribil\u00bb eta \u1f64\u03c8 \"\u00f4ps\", \u00abbegi\u00bb) erraldoi begibakarren arraza bat ziren.\nBi belaunaldi zeuden:\nLehenak, Urano eta Gaiaren semeak ziren, artisau eta eraikitzaile onak eta erretxinak. Bere itsusitasunagatik, Uranok Tartaroan hertsi zituen. Gaiak askatu eta Kronosekin batera aita menperatu zuten. Gatazka amaitzean, Kronosek, beraien indarraren beldur, berriro espetxeratu zituen. Baina historia berriro errepikatu zen. Kronosen seme Zeusek askatuak, honi lagundu zioten Olinpoko tronua lortzen. Eskerrordain gisa, Zeusi tximistaz egindako lantza bat oparitu zioten, Poseidoni hiruortz bat eta Hadesi ikustezin egiten zuen kasko bat.\nBigarren belaunaldikoak Odiseok irla urrun batean topatu zituenak dira. Abeltzainak eta gizajaleak ziren. Erraldoi hauetako batek Odiseo eta bere gizonak bere kobazuloan espetxeratu zituen, pixkanaka jaten joateko, baina gau hartan bertan Odiseok itsu utzi zuen burdin gori batekin eta gero ihes egin zuten ardi larru batzuekin mozorroturik.\nArreta deitzen du Odiseako pasarte honek eta Euskal mitologiako Tartaloren historiak duten antzekotasunak. Toti Martinez de Lezea idazlearen arabera, posible da garai batean euskal eta greziar marinelek izandako hartu-emanagatik zabaldu izana historia hau."}
{"id": "8913", "revid": "1519", "url": "https://eu.wikipedia.org/wiki?curid=8913", "title": "Julio Zesar", "text": "Gaio Julio Zesar \u2014, ahoskera klasikoan\u2014 (K.a. 100eko uztailaren 13a edo 12a \u2013 K.a. 44ko martxoaren 15a) Antzinako Erromako militarra eta politikaria izan zen.\nGalia menperatzean eta Britainia Handiko lehen inbasioarekin, Erroma Ozeano Atlantikoari begira jarri zuen eta garai guztietako militar handienetakotzat jo zuten. Errepublika Inperio bilakatzean ere parte hartze garrantzitsua eduki zuen. Hori guztia dela eta, hil ondoren, Senatuak ofizialki Erromako Jainko izendatu zuen.\nPonpeioren kontra Gerra Zibilean borrokatu ostean, Erromako buru nagusi eta bakar bihurtu zen. Bizitza osorako diktadore izendatuta, Erromako gizartea eta gobernatzeko era zaharberritzen hasi zen. Politika trapero horrekiko desadostasunez, Marko Brutok, Kasiok eta Zesarren adiskide eta laguntzaile gehiagok Zesar bera hil zuten, horrela Errepublikara itzuliko zelakoan. Hala ere, hilketak beste Gerra Zibil bat eragin zuen, zesartarren eta Zesarren kontrakoen artean. Gerra zesartarrek (Oktaviok eta Marko Antoniok besteak beste) irabazi zutenez, Inperioaren aldeko urrats sendoa egin zen.\nBizitza.\nEstreinako urteak.\nZesar Erromako familia ospetsu batean, Julia izenekoan hain zuzen ere, jaio zen. Legendaren arabera, Venus jainkosaren ondorengoa zen familia hori. Izan ere, Venus Eneas printze troiarraren ama zen. Eneas, Romulo eta Remoren aitona izateaz gain, Juloren aita ere bazen. Julok, Julia familia sortu zuen, eta baita izena bera eman ere.\nFamiliaren noblezia zalantzazkoa ez izan arren, Juliotarrak ez ziren bereziki dirudunak, Erromako aristokraziaren irizpideetarako behintzat. Hori dela eta, azken garaian haren familiako inork ez zuen lehen mailako posturik lortu. Zesarren aitaren belaunaldian, berriz, familiaren aberastasuna suspertu zen, eta K.a. 85ean pretore kargua lortu zuen.\nAita-semeek izen bera, Gaio Julio Zesar, zuten. Zesarren amak Aurelia Kota zuen izena. Haren arreba zaharrena, Julia Zesaris, Oktavio Augustoren amona izan zen. Haren izeba, Julia Maria izenekoa, Gaio Mario jeneral handiarekin ezkondu zen. Mario garaiko gizon boteretsuenetako bat bilakatu ahala, haren familia indarra eta ospea berreskuratzen hasi zen.\nMarioren azken urteetan, Erromako politika atzera jotzerik gabeko puntura iritsi zen. Politikariak bi taldetan banatuta zeuden: alde batetik, Marioren \"Populares\" izenekoa; bestetik, \"Optimates\" zeritzana, Sila nagusitzat zeukana. Zesar lehenengoarekin zegoen lotuta. Marioren iloba ez ezik, Luzio Kornelio Zinaren alabaren senarra ere bazen. Zina Marioren laguntzailea eta Silaren etsai porrokatua zen.\nBi taldeon arteko ika-mikek gerra zibila eragin zuten. \"Optimates\"en garaipenak Silari diktaduraren ateak zabaldu zizkionez, beste taldearen kontrako politika hasi zuen. Nolanahi ere, Zesarri bizitza barkatu zion. Zesarrek, hala ere, Erromatik ekialderantz egin zuen alde. Hor, kanpaina militar askotan hartu zuen parte, eta Miletoko setioan erakutsitako ausardiari esker, \"corona civica\" (herritarren koroa) jaso zuen. Oso ohore handia izan zen hori, agintean ez zegoenari gutxitan ematen baitzitzaion.\nK.a. 78an, Sila hilik, Erromara itzuli zen. Hor, ospe handiko abokatu bilakatu zen, gobernari ohien kontrako jazarpen gogorrarengatik. Erretorika sakonki ikasteko nahian, Apolonio Moloren eskolara bidaiatu zuen K.a. 75ean.\nHara zihoazela, piratek bahitu zuten. Plutarkoren arabera, erreskatea 20 talentukoa zela entzunda, barrezka hasi zen Zesar. Gutxienez 50 talentu balio zuela erantzun zien. Erreskatea ordainduta, itsasontzi batzuk bildu zituen eta piraten kontra jo zuen Zesarrek.\nZesarren \"Cursus honorum\".\nK.a. 70ean, 30 urte zituela, Erromako Herri-Asanbladak kuestore izendatu zuen Zesar. Kargu hori, Hispania Ulterior probintzian garatu behar izan zuen. Hor, Gadesko Herkulesen tenpluan, Alexandro Handiaren estatua bat ikustean bitxi erreakzionatu zuen legendaren arabera: negar zotinka hasi omen zen. Horren inguruan galdetuta, erantzun zuen: \"Malkoak darizkit pentsatzen dudanean Alexandrok nire adinerako hainbeste herri garaitu zituela eta nik, berriz, ezer gogoangarririk egin ez dudala.\"\nErromara itzulitakoan, haren lehen emaztea, Cornelia Cinilla, hil zitzaion. K.a. 67an, arrazoi politikoengatik, berriro ezkondu zen. Ezusteko emakumea aukeratu zuen, aldiz: Silaren biloba, Ponpeia Sila hain zuzen ere. Bazirudien horrela \"Optimates\"-ekin bat egiten zuela, baina haren gainerako erabakiek kontrakoa adierazten zuten. Lehen piraten kontra eta ondoren Pontoko Mitridates VI.en kontrako kanpainetarako, Ponpeiori mugarik gabeko boterea ematekoaren alde agertu zen Zesar. Krasok, Ponpeioren aurkaria izan arren, Zesarren zorrak kitatzen jarraitu zuen. Hori zela medio, bere ospea handitzeko nahian, Zesarrek dirutza gastatu ahal izan zuen.\nK.a. 65ean, edil hautatu zuten Zesar, \"Optimates\" taldearen aldeko Bibulorekin batera. Edilak tenpluez, eraikin publikoez eta jokoez arduratzen ziren. Zesar ia-ia hondamendi ekonomikoraino iritsi zen haren irudia ezagutarazteko eta herritar arruntekin lotzeko. Horrela, berak antolatutako jokoak izugarriak izaten ziren. Marioren omenez, Errepublikak ordaindutako estatuak eraiki zituen, senatarien amorrurako. Edilaldia herriaren elkartasunarekin baina dirurik gabe bukatu zuen.\nLortutako elkartasunak, halere, izugarrizko bultzada eman zion K.a. 63an Pontifex Maximo kargua eskuratzerakoan. Honela, Erromako kontu erlijioso guztiak, Forumeko Domus Publica (Etxe publikoa) eta Vestaren birjinak Zesarren ardurapean zeuden. Bizitza osorako kargua izateaz gain, lege eta arauei zegokienez, postuak abantaila dezente eskaintzen zizkion. Hala ere, eskandalu batek eman zion hasiera Zesarren agintaldi honi. Haren emazte Ponpeia Silak \"Bona Dea\" izeneko jaia antolatu behar izan zuen. Errito horietan emakumeek soilik parte har zezaketenez, Publio Klodio Pulker, emakumez mozorrotuta, tenpluan sartu zen. Sakrilegio horren aurrean, Zesar Ponpeia Silarengandik dibortziatu zen, esanez haren emazteak errugabe izateaz gain, errugabearen irudia ere izan behar zuela.\nK.a. 63a Katilinaren konspirazioarena izan zen. Zizeronek, urte horretako kontsulek, Errepublika suntsitzeko plana egotzi zion Katilinari. Honek, Zizeron hil saiatu ostean, Etruriara alde egin zuen eta matxinatu zen. Konspirazioan Zesarren parte hartzea salatu zuen Katonek, baina ezin izan zuen frogatu. Hala izan ala ez, Zesarren ibilbide politikoak ez zuen kalterik jaso. Hurrengo urtean, pretore aukeratu zuten, eta K.a. 61ean, propretore Hispanian. Hor, galeziarrak eta lusitaniarrak garaitu zituen. Gerra haietan lortutako diruari esker, zorrak kitatu ahal zituen. K.a. 60an Erromara itzulita, kontsulatua \u2014Erromako kargurik garrantzitsuena\u2014 eskuratu zuen.\nLehen Triunbiratua eta Galiako Gerra.\nK.a. 60an, Erromako hiritarrek kontsul izendatu zituzten Zesar eta Bibulo (elkarren arerioak ziren). Azkena postutik erretiratu zen, Zesarren agintaldia oztopatu nahian: izan ere, aliatuak oso beharrezkoak ziren kontsulatua aurrera eraman ahal izateko. Zesarrek inork espero ez zuen tokian aurkitu zituen.\nPonpeiok, orduko jeneral ospetsuenak, bere gerra-beteranoentzako lurrak eskuratu nahi zuen, baina Senatuen ezezkoa jasotzen zuen etengabe. Krasok, kontsul ohiak eta agian Erromako gizonik aberatsenak, halaber, bere laborarientzako laguntzak lortzerakoan arazoak izaten zituen. Zesarrek Krasoren dirua eta Ponpeioren harremanak behar-beharrezkoak zituen. Horrela, haien arteko ituna, triunbiratu izenekoa (hiru gizonek osatzen zutelako) sortu zen. Akordioa indartzearren, Ponpeio Zesarren alaba bakarrarekin ezkondu zen.\nKontsulaldi zail horren ondoren, \"Galia Transalpina\" (gaurko Frantziaren hegoaldea) eta \"Iliria\"ren (gaurko Kroaziaren kostaldea) gobernaria izendatu zuten Zesar. Alferrikako agintaldia nahi ez zuenez, Zesarrek Galiako Gerrak piztu zituen, eta Galia osoa konkistatu ahal izan zuen. K.a. 58an helvetiarrak garaitu zituen; K.a. 57an nerviarrak eta belgikarren elkartasuna; eta, K.a. 56an, venetiak. K.a. 55ean, Britainia Handia inbaditzen saiatu zen. K.a. 52an, Vertzingetorixek osatu zuen Galia osoko armada batua gailendu zuen. Kanpaina horien guztien gorabeherak \"Commentarii de Bello Gallico\" (Galiako Gerren Iruzkinak) izeneko liburuan idatzi zituen.\nPlutarkoren arabera, kanpaina osoan 800 hiri eta 300 tribu konkistatu ziren, milioi bat gizon esklabo bihurtu ziren eta 3 milioi batailetan hilik suertatu ziren. Antzinako historialariek kopuru hauek handitu zituzten zalantzarik gabe. Hala ere, Galiaren menderatzea Alexandro Handiaren garaipenekin parekatu zen. Ondorioek gainera luzeago iraun zuten: galiarrak ez ziren berriro matxinatu Erromaren aurka. Are gutxiago, leial jarraitu zuten Mendebaldeko Inperioaren erorialdiaren arte, K. o. 476an.\nArrakastaren gorabehera, Zesarren ospea ez zen zabaldu goi mailako hiritarren artean. Atzerakoiek, batik bat, errege bihurtzeko gogoa leporatzen zioten. K.a. 55ean, Ponpeiok eta Krasok kontsulatua erdietsi zuten. Zesarren agintaldia beste bost urtez luzatu zuten. Hau izan zen Lehen Triunbiraturen azken erabaki adostua.\nK.a. 54an, Zesarren alaba, Julia Zesaris, erditzen ari zela hil zen. K.a. 53an, Kraso ere hil zen partiarren kontrako kanpaina bat antolatzen zuen bitartean. Ponpeiok, \"Optimates\"-en aldera jo zuen orduan. Galiatik, Zesar Ponpeioren babesa ziurtatzen saiatu zen: iloba bat eskaini zion emaztegai. Ponpeiok, berriz, Zesarren etsai handienetako baten alaba hautatu zuen.\nGerra Zibila.\nK.a. 50ean, Senatuak, Ponpeiok eskatuta, Erromara itzultzeko eta armada desegiteko agindu zion, haren Galiako agintaldia bukatu zitzaiolako. Are gehiago, Senatuak bigarren kontsulaturako aurkeztea debekatu zion. Armada edo kontsulen immunitaterik gabe auzipetu eta politikoki baztertuko zutela uste zuen Zesarrek. K.a. 49ko urtarrilaren 10ean, Zesarrek Rubikon ibaia (Italiako muga naturala) zeharkatu zuen legio bat lagunduta eta \"Alea iacta est\" (\"zortea botata dago\") esanda. Honela, Gerra Zibila piztu zen.\n\"Optimates\" taldekoak hegoaldera jo zuten. Zesarrek Ponpeiori jarraitu zion elkarrekiko ituna eraberritu nahian. Ponpeioren ezezkoa jasota, 27 egunetan Hispaniara iritsi zen, non Ponpeioren laguntzaileen armadak suntsitu zituen. Ekialdera egin zuen orduan, Grezia aldera, Ponpeiori berari aurre egiteko. Dirrakioko guduan Ponpeio suertatu zen irabazle. Hala ere, Farsaliako gudua erabakigarrian, Zesarrek garaitu zuen, Ponpeioren armada ia-ia bikoitza izan arren.\nPonpeiok Egiptora egin zuen alde. Hor hil zuten, Ptolomeo XIII.ak aginduta. Erroman, Zesarrek, nahiz eta diktadore izendatu, kontsul kargua hobetsi zuen. Ponpeio atzemateko asmotan, Egiptora joan zen eta horko gerra zibilean parte hartzera behartu zuten. Agian Ptolomeo XIII.ak Ponpeio hiltzeagatik (Ponpeioren buru moztuaren aurrean negar egin omen zuen), Kleopatra VII.aren alde jo zuen. Kleopatra Ptolomeoren arreba eta emaztea (eta aurkaria) izan zen. Zesarrek Ptolomeoren armada garaitu ondoren, Kleopatra kokatu zuen Egiptoren agintean. Harekin ezagutzen zaion seme bakarra izan zuen Zesarrek, Zesarion edo Ptolomeo XV.a Zesar izenekoa.\nK.a. 47an, Egiptotik bueltatzerakoan, Pontoko Farnazes II.aren armadak suntsitu zituen Zesarrek. Garaipen erraza zen oso, eta Zesarrek \"Veni, vidi, vici\" (etorri, ikusi eta garaitu nuen) esaldia aipatu zuen. Hortik, Afrikako ponpeiarrei egin zien aurre. Tapso izeneko batailan Metelo Eszipio, zein borrokan hil zen, eta Katon Minor, zeinek bere buruaz beste egin zuen, menderatu zituen. Ponpeioren semeek, Gneo Ponpeiok eta Sexto Ponpeiok, Tito Labienorekin, Zesarren laguntzaile ohiarekin batera, Hispania aldera egin zuten ihes. Zesarrek Mundan garaitu zituen K.a. 45eko martxoan. Aldi berean, Zesar hirugarren eta laugarren aldiz izendatu zuten kontsul.\nGerraren ondokoa.\nK.a. 45ean, Italiara itzulitakoan, Zesarrek Oktavio izendatu zuen oinordeko. Dena utzi zion, titulua barne. Oktavio hiltzen bazen, Bruto izango litzateke oinordekoa.\nApirilaren 21ean Zesarren omenezko jokoak ospatu ziren. Zesarrek festa publikoetan garaipen arropa janzteko ohorea izan zuen: tunika morea (antzinako Erromako erregeen oroigarria) eta ereinotzezko koroa. Enperadore titulua eramateko eskubidea ere eskuratu zuen. Haren bolizko estatua bat agertzekoa zen prozesio erlijioso guztietan. Kirinoren tenpluan Zesarren beste estatua bat jarri zen, \"Jainko garaiezina\" lelopean. Kirino edo Romulo, hiriaren fundatzaile eta lehen erregea izan zen. Honela, Zesar jainkoekin ez ezik, erregeekin ere lotzen zen. Hirugarren estatua bat Kapitolio muinoan kokatu zuten, antzinako erregeen eta Luzio Junio Brutoren (erregeak kanporatu zituena) estatuen ondoan. Are gehiago, Zesarren irudia txanponetan ipini zen. Lehen aldiz agertu zen txanponetan bizirik zegoen erromatar baten irudia.\nBere laugarren kontsulaldia amaitutakoan, Zesarrek Kinto Fabio Maximo eta Gaio Trebonio kontsul izendatu zituen Zesarrek, Errepublikako hautaketa-sistema kontuan hartu gabe. Senatuak, hala ere, ohore gehiago eman zion: \"liberator\" titulua, nahi zuen edozein postu, plebeioentzakoak ere, lortzeko ahalmena, legio guztien gaineko agintea... Haren urtebetetzearen hilabeteak, uztailak, izen berria, \"Julius\", jaso zuen, \"Quintilis\" ordez. Haren familiaren ohorez, tenplu bat sortu zen.\nNolanahi ere, Zesar Errepublikako hainbat arazo konpontzeko ekinean murgildu zen. 20 eta 40 urte bitartean zituzten hiritarrei debekatu zien Italiatik kanpo hiru urtez baino luzaroago izatea. Horrela, Italiako populazioa mantentzekoa zen eta kanpoko ustelkeria behera egitekoa. Goi mailako batek beheko bat hilez gero, hiltzaileari ondare osoa kenduko zitzaion. Zor guztien laurden bat bertan behera utzi zuen, jende apalaren mirespen are handiagoa lortuz.\nProstituzioa eta Estatuak ordaindutako garia arautu zituen zehazki. Beteranoei lurrak eman zizken Erromako mundu osoan zehar. Egutegia ere eraberritu zuen. Urteak 365 egunekoak izango ziren, eta lau urtetik behin, 366koa (Juliotar egutegi hori Gregorio XIII.a Aita Santuak aldatu zuen 1582an, gaur egungoa sortu zenean). Hori zela medio, K.a. 46ak 445 egun izan zituen, juliotar egutegia ahalbideratzeko.\nHorretaz gain, Erroma bera zaharberritu zuen. Adreiluzko hiri horri marmolezko geruza ipini zion. Auzitegi eta azoka berriak eraiki zituen. Lehen liburutegia ere bai, Varronen agindupean. Senatuak \"Curia Hostilia\" izeneko etxea utzi zuen eta \"Curia Julia\" izeneko berrira mugitu zen. Hiriaren \"pomperium\" (muga sakratuak) handitu zituen hazi ahal izateko.\nPlutarkoren arabera, Zesarrek Senatuari ohoreak urritzea eskatu nahi bazion ere, ez zuen egin, esker txarrekoa ez iruditzearren. \"Pater Patriae\" (Aberriaren Aita) titulua eman zioten eta hamar urterako diktadore izendatu zuten. Batzuk errege ere deitzen hasi zitzaizkion, baina Zesarrek titulu hori arbuiatu zuen. Tituluak jaso ahala, Zesarren eta aristokraten arteko amildegia sakondu zen. Konspirazioaren artilea iruten hasi zen.\nHilketa.\nZesar errege bihurtzeko beldurrak bizirik jarraitzen zuen. Norbaitek Zesarren estatua baten gainean diadema bat kokatu zuen. Tribunoek, Gaio Epidio Martzelok eta Luzio Zesetio Flaviok, kendu egin zuten. Tribuno horiek herritar batzuk ere atxilotu zituzten Zesarri erregea deitzearen kargupean. Zesarrek atxilotutakoak askatzeko agindu zuen, eta tribunoak postutik at utzi zituen.\nLuperkalia izeneko festetarako, K.a. 44ko otsailaren 15ean, Zesar morez jantzita, ereinotzezko koroa buruan eta bizitza osorako diktadorearen titulupean agertu zen erromatarren aurrean. Marko Antonio saiatu zen Zesarren gainean diadema bat jartzen. \"Herriak, nik bitartez, hau (erregearen titulua) eskaintzen dizu\" esan zion. Hor bildutako jendetzaren elkartasun urria ikusita, Zesarrek muzin egin zion. Jendetzak txalotu arren, berriro saiatu zen Marko Antonio; eta berriro errefusatu zuen Zesarrek: \"Ez naiz Erromako erregea izango. Jupiter da erromatarren errege bakarra.\" Jendetzak orro egin zuen oniritzia ematean.\nBitartean, Dazia eta Partiaren kontrako kanpainak prestatzen ari ziren. Partiakoak diru franko, eta 9 urte lehenago Krasok galdutako zutoihalak, ekarriko lituzke Erromara. Aspaldiko elezahar baten arabera, errege batek baino ezin zuen Partia konkistatu. Horregatik, Zesarrek Italiatik kanpo koroa eramateko eskubidea lortu zuen. Kanpaina apirilean zen hastekoa. Haren aurkariek zirt edo zart egin behar zuten. Bazekiten abiatu baino lehen burutu behar zutela euren plana.\nK.a. 44ko martxoaren 15ean, Zesarrek Ponpeioko antzokian biltzeko eskatu zion Senatuari. Horra zihoazela, senatari batzuek sastakatu eta hil zuten. Hauek tiranizidatzat eta ez hiltzailetzat jotzen zuten euren burua. Haien ustetan, Zesar Errepublikarako arrisku bihurtua zen. Konspiratzaileak (Gaio Trebonio, Dezimo Bruto, Marko Bruto eta Gaio Kasio Longino besteak beste), gero, Jupiterren tenpluan ezkutatu ziren. Gehienak Zesarren barkamena eta bultzada politikoa jasoak ziren. Marko Bruto ahaide urruna ez ezik, Zesarren oinordeko ere izan zen. 23 sastakaik bizitza kendu zioten Zesarri (ironikoa bada ere, Ponpeioren omenezko estatua baten azpian hil zen). Suetoniok dioenez, Zesarren azken hitzak, Marko Brutori zuzendutakoak, hauek izan omen ziren: ; (\"Kai su, teknon?\") Hau da, \"Zu ere, ene semea?\"\nHilketaren ondokoa.\nHiltzaileen asmoak gorabehera, Zesarren hilketak Erromatar Errepublikaren bukaera ekarri zuen. Erromako erdi eta behe mailako klaseek, Zesarren sostengua hain zuzen ere, uste zuten goi mailako talde txiki batek bere txapelduna hil zutela. Marko Antoniok jende arrunt hori hunkitu zuen haren hiletan Zesar goraipatu zuenean. Honela erromatarren begikotasuna bereganatu zuen. Halere, Zesarren oinordeko bakarra Oktavio izan zen. Haren izena, ospea eta aberastasuna jaso zuen. Oktavio, 19 urte baino ez izan arren, gupidarik gabe saiatu zen bere egoera indartzen eta botere osoa eskuratzen.\nBruto eta Kasiori aurre egiteko, Marko Antoniok Zesarren dirua zein ospea behar zuen armada bat erreklutatu ahal izateko. Beste triunbiratu bat osatu zen Oktavio, Marko Antonio eta Lepidorekin (Zesarren laguntzaile zaharrarekin). Bigarren Triunbiratu horrek jainko izendatu zuen Zesar.\nTriunbiratuak Zesarren hiltzaileak Filipo batailan suntsitu zituen. Ondotik, hirugarren gerra zibila piztu zen Oktavio eta Marko Antonioren artean. Aktioko guduan, Oktaviok Marko Antonio eta Kleopatra menderatu zituen, eta, aurkaririk gabe, Erromako lehen enperadore bihurtu zen.\nZesarren idazkiak.\nBizialdian hizlari fintzat jotzen zen Zesar. Zizeronek ere goraipatu zuen Zesarren erretorika eta estiloa. Bere izeba Juliaren (Marioren emaztea) omenezko hileta-otoitza eta Katonen kontrako hitzaldia dira Zesarren erretorika ospetsuena.\nZoritxarrez, haren idazki gehienak galduta daude. Guregana heldu direnen artean, famatuenak hauek dira:\nZesarri esleitutako idazkiak:\nIdazki hauen estilo erraza eta zuzena gorabehera, haren aldeko benetako iragarki kanpaina sofistikatua da, Erromako, Italiako eta probintzietako aristokratei zuzendutakoa.\nZesar eta Euskal Herria.\nJulio Zesarren lan idatzi ezagunena, Galikoa Gerren iruzkinak, Euskal Herriarekin eta euskaldunen ahaide zaharrenen aipu batekin hasten da, akitaniarren aipu batekin:\nAkitaniarrak zeltak ez zirela bazekien Zesarrek, eta gerora, eskualde erromanizatu zenean, Akitaniako lurretan agertu diren datu epigrafikoetan akitaniera zaharra euskararen ahaide zela demostratu da. Dena den, Akitania Galiaren parte gisa hartu zuen Zesarrek, bereizketa argi bat egin zuen haren mugetan Pirinioan (jarraikortasunik ez balu bezala herri hark Pirinioetatik hegoaldera), eta Galiaren konkista bere agintepean burutu zelarik, akitaniar herriena ere gerra hartan gauzatu zela esan daiteke. \nZehatz Akitanian kanpaina militarrik egin zuenik Zesarrek ez dirudi. Kristo aurreko 56. urtean, venetoak altxatu zirelarik Erromaren kontra, Galiako herri batzuek ere matxinada harekin bat egin zuten. Horien artean Sotiateen herria egin zen, Aturriren ipar hegaldean bizi zen herri akitaniar bat, eta Julio Zesarren ordezkari batek, Marko Lizinio Krasok, zapaldu zituen Sotioko guduan. Zesarrek kontatzen du bere liburuan Krasoren garaipenaren ondoren, Akitaniaren gehiena haren aurrean errenditu zela, hauen artean Tarbelli, Bigerriones, Preciani, Vocasates, Tarusates, Elusates, Garites, Ausci, Garumni, Sibuzates, eta Cocosates herriak. Harrezkero, euskaldunen ahaide izan zitezkeen herri hauek Erromaren orbitan geratu ziren, nahiz eta Zesar hil ondoren ere oraindik erresistentzia zantzuak izan ziren K.a. 27 urtera arte,\nAkitaniarrak inor izan baziren Zesarrentzat, ez dirudi baskoien tribu, herri edo izenarekin topo egin zuenik. Sotiateen guduetan k.a. 56an Pirinioetako hegoaldeko laguntzaileak izan zituztela akitaniar haiek kontatzen du Zesarrek, baina herri horiei kantabriar deitu zien. Zesarrek parte hartu zuen Gerra Zibileko Iberiako gertakariak \"De Bello Hispaniensis\" liburuan jaso zituelarik Zesarrek, han ere ez da baskoien aipurik, eta nagusiki Iberia hegoaldean gertaturikoak kontatzen dira bertan.\nZesarren irudia.\nJulio Zesarren itxura fisikoaz jende askok aro modernian irudi jakin bat izan arren, bere benetako itxuraz oso datu fidagarri gutxi daude. Dudarik gabe datatutako irudietan, Zesar hil aurretik egin ziren txanpon batzuetako profila daukagu.\nArlesko museoan dagoen bustoa, zeina Rodano ibaian aurkitu zen, edo \"Zesar berdea\", Egipton agertutakoa eta ustez Kleopatraren enkarguz egindakoak jo izan dira Zesarren irudi benetakotzat, baina ez dago ebidentziarik ez hauek, ezta Tusculum edo Chiaramonti bustoak ere (hauek ere fidagarritzat joak historiaren uneren batzuetan) Zesarrenak direnik. "}
{"id": "8914", "revid": "119347", "url": "https://eu.wikipedia.org/wiki?curid=8914", "title": "Zerbero", "text": "Greziar mitologian, Zerbero (, \"K\u00e9rberos\", \"putzuko deabrua\") Hadeseko zakurra zen, Tifon eta Ekidnaren semea, hiru buruduna (nahiz eta askotan 50 edo 100 zituela esan) eta isatsaren ordez sugea zuena. Zerberok Hadeseko atea zaintzen zuen, hildakoak atera eta biziak sar ez zitezen. Infernuko atea zaintzen duen zakurra (ingelesez \"hellhound\" edo infernu-txakurra) beste mitologia indoeuroparretan ere ezaguna da, eskandinaviarrean kasu.\nEtimologia.\nZerbero izenak etimologia ezezaguna du. Proposaturiko bi hipotesi nagusiek jatorri indo-europarrak eta grezierak aldarrikatzen dituzte.\nIkonografia.\nZerberoren irudikapena Antzinako Grezia eta Erromako artelanetan tematika zabaldua izan zen. Irudikapen zaharrenak, K.a. VI. mende hasierakoak dira, bat Argoseko kopa Korintiarra (\"ca\". K.a. 590 - K.a. 580), egun galdua; eta bestea, Kretako \"pithos\" baten fragmentua (\"ca\". K.a. 590 \u2013 K.a. 570).\nHeraklesek Zerbero bahitzen du eta infernutik atera.\nHeraklesen hamabi lanetatik azkena Zerbero harrapatzea izan zen. Eleusisera joan zen lehenik, eleusiar misterioetan iniziatu eta Hadesetik bizirik nola sartu eta atera ikasteko. Zentauroak hiltzeagatik garbitu ondoren hasi ahal izan zen haietan. Gero, azpimunduaren sarrera aurkitu zuen Tenaron. Ateneak eta Hermesek lagundu zioten. Hermesen temari eta bere itxura basatiari esker, Karonek bere txalupan eraman zuen Akeronten barrena.\nHeraklesek, behegainean zegoela, Teseo askatu zuen, baina lurrak dardara egin zuen Piritoo askatzen saiatu zenean, eta atzean utzi behar izan zuen. Pertsefone bahitzen saiatu zirelako espetxeratu zituzten biak. Honek magikoki harrizko tronu batzuei eutsi zien, eta larruak haiei itsatsita zeuden. Hain zen indartsua magia hori, ezen Heraklesek Teseori tiratu zionean hura askatzeko, haren aldaka batzuk harkaitzari itsatsita geratu baitziren, eta horrek esplikatuko luke zergatik zituzten atenastarrek aldaka mehe samarrak.\nBertsio batzuek diotenez, Heraklesek Hadesi baimena eskatzen dio Zerbero eramateko, eta Heraklesek txakurrari kalterik ez egiteko baldintzarekin onartzen du. Baina beste bertsio batzuetan, Heraklesek gezi bat jaurtitzen dio Hadesi. Horren ondoren, bertsio batzuetan, Heraklesek txakurraren aurka borrokatzen du eta Hadesetik kanpora eramaten du, Akuerusia kobazulotik pasatuz. Beste batzuetan, Heraklesek adeitasunez tratatzen du zakur basatia, eta honek, lehen aldiz horrela tratatzen denez, lagun egiten dio kanpoan otzan.\nKonstelazioa.\nZerberoren konstelazioa Johannes Hevelius astronomoak proposatu zuen 1687an, Zerbero Herculesen eskuan helduriko hiru buruko suge bat bezala irudikatua. Aurretiaz, zerberoren buruan dauden hiru izarrak Hesperiden sagarrak zituen zuhaitzaren adarrak bezala azaltzen ziren."}
{"id": "8916", "revid": "5774", "url": "https://eu.wikipedia.org/wiki?curid=8916", "title": "Olinpo", "text": "Olinpo (grezieraz \u038c\u03bb\u03c5\u03bc\u03c0\u03bf\u03c2, \"Olympos\" edo \"\u00d3limbos\" \"argitsua\") Greziako mendirik garaiena da, 2.917.727 metrorekin. Greziar mitologiak bertan kokatzen zituen jainko olinpikoak. Greziarrek kristalezko jauregiak zeudela eraikita uste zuten, non jainkoak bizi ziren. Munduan izen bereko beste 18 mendi daude, Greziako uharteetako batzuk eta Eguzki-sistemako mendirik altuenak ere barne.\nGeografia.\nOlinpo mendia Greziako mendirik altuena da, eta Balkanetako bigarren altuena. Greziako Tesalia eta Mazedonia eskualdeen artean dago, 1938tik Greziako natura erreserba da, eta Europar Batasuneko Natur Ondarea, Biosfera Erreserba kategorian, 1981etik. Olinpo mendia itsasotik 20 kilometrora dago. Olinpo, funtsean, ez da mendi bakarra; aitzitik, mendikate baten zati da, eta altuenak Mytikas gailurra (2.918,8 metro) eta Skolio (2.912 metro) dira."}
{"id": "8917", "revid": "237", "url": "https://eu.wikipedia.org/wiki?curid=8917", "title": "Suetzia", "text": ""}
{"id": "8918", "revid": "144445", "url": "https://eu.wikipedia.org/wiki?curid=8918", "title": "Semidesintegrazio-periodo", "text": "Fisika nuklearrean eta partikulen fisikan, semidesintegrazio-periodoa edo erdibizitza sustantzia erradioaktibo bateko lagin bateko nukleoen erdia desintegra daitezen behar den denbora da. Euren erdia hartzen da kontuan guztiak desegiteko denbora infinitu bat beharko litzatekelako, desintegrazio nuklearra aleatorioa baita. Ez du zerikusirik batez besteko bizitzarekin, honek nukleo baten bizitzaren iraupen batazbestekoa adierazten baitu.\nKalkulua.\nDenbora bat egon behar du non nukleoen kopurua erdira murriztu den, (formula_5), hau da:\nFormulan aldaketak eginez:\nBeraz sustantzioa baten periodoa (formula_1) eta bere desintegrazio konstantearen (formula_11) arteko harremana da:\nHonekin batez besteko bizitza zein den kalkula daiteke."}
{"id": "8919", "revid": "56334", "url": "https://eu.wikipedia.org/wiki?curid=8919", "title": "Presio eta tenperaturaren baldintza normal", "text": "Baldintza normalak, kimikan, honako baldintza hauek dira:\nBaldintza normalak egoera normal batean ingurugiroan dauden baldintzen eredutzat hartzen dira, eta ez dira baldintza estandarrekin nahastu behar."}
{"id": "8920", "revid": "237", "url": "https://eu.wikipedia.org/wiki?curid=8920", "title": "Makina birtuala", "text": ""}
{"id": "8922", "revid": "237", "url": "https://eu.wikipedia.org/wiki?curid=8922", "title": "Kazajstan", "text": ""}
{"id": "8923", "revid": "448", "url": "https://eu.wikipedia.org/wiki?curid=8923", "title": "Eskandinabiar penintsula", "text": ""}
{"id": "8924", "revid": "336", "url": "https://eu.wikipedia.org/wiki?curid=8924", "title": "Baltikoa", "text": "Baltikoa edo Itsaso Baltikoa Europaren ipar-ekialdean kokaturik dagoen itsasoa da. Kattegat eta Skagerrak itsasarteek lotzen dute Ozeano Atlantikoarekin eta bi golko nagusi ditu, Botniako golkoa eta Finlandiako golkoa. Guztira 377.000 km2-ko azalera hartzen du eta ur gazikara dauka.\nBaltikoaren ertzetan bederatzi herrialde kokatzen dira, erlojuaren orratzen norantza hartuz honako hau da herrialdeen hurrenkera: Suedia, Finlandia, Errusia, Estonia, Letonia, Lituania, Polonia, Alemania eta Danimarka. Itsaso oso berria da, duela 4.000 urte agertu baitzen, eta sakonera txikia du, 57 metrotakoa batazbeste. Munduko anbar metaketa handienetakoa du barnean. Gaur egun kutsadura maila handia du itsasoak eta azken hamarkadetan neurriak hartzen hasi dira inguruko herrialdetako gobernuak.\nEtimologia eta nomenklatura.\nErromatar inperioa ez zen bertaraino iritsi, baina historiagile eta geografoek mundu ezaguneko mapak egiten zituzten eta izen desberdinak erabili zituzten itsaso hau izendatzeko, beti ere ingurua populatzen zuten leinuak aintzat hartuta. I. mendearen amaieran Kornelio Tazitok \"Mare Suebicum\" izena eman zion (\"sueboen itsasoa\") eta Klaudio Ptolomeok II. mendearen hasieran \"Mare Sarmaticum\" (\"sarmaziarren itsasoa\"). VI. mendean Jordanesek \"Mare Germanicum\" izena erabili zuen.\n\"Baltiko\" izenaren aurreneko aipamena Adam Bremengoak egin zuen XI. mendean, \"Mare Balticum\" deitu zion itsasoari. Izenaren jatorria eztabaidagai da oraindik ere baina badirudi \"belt\" hitz germanikotik datorrela, ondoren \"balteus\" bezala latinizatu zena. \"Belt\" hitzak \"itsasartea\" esan nahi du eta itsasoaren itxura luzeari egiten dio erreferentzia.\nErdi Aroan izen desberdin ugari erabili izan ziren baina 1600 urtearen ondoren Baltikoa nagusitu zen hizkuntza gehienetan. Itsasertzean dauden lurraldeei \"herrialde baltikoak\" deitzeko ohitura XIX. mendekoa da, dena dela gaur egun Herrialde Baltikoak esaterakoan Estonia, Letonia eta Lituania hartzen dira kontutan bakarrik.\nGaur egungo hizkuntzetan hiru izen erabiltzen dira:\nHistoria.\nErdi Aroa.\nEskandinaviarrek Erdi Aroan merkataritza bideak ireki zituzten Baltikoan zehar. Merkataritza sare hori kontrolatzeko hegoaldean zeuden bendoak garaitu behar izan zituzten. Itsasotik haratago Errusiako ibaietan zehar bidaiatuz Errusia hegoaldera eta Itsaso Beltzera ere iritsi ziren. Eskandinaviarren nagusitasun garai hau Bikingoen Aroa izenaz ezagutzen da. Bikingoek \"Austmarr\" (\"Ekialdeko aintzira\") izena ematen zioten Baltikoari.\nXII. mendetik aurrera anbarra ustiatzen hasi ziren Poloniako, Errusiako eta Lituaniako itsasertzetan batez ere. Gainerako herrialdeetan zura, mundruna, lihoa eta kalamua esportatzen zen Baltikoko merkatal bideetan zehar. Suediak burdin eta zilar meategi ugari zituen eta Poloniak gatza ere ekoizten zuen.\nEuropan zehar kristautasuna barreiatu bazen ere iparraldera nekez iristen zen eta Baltikoko ekialdeko ertzak izan ziren kristautasuna onartzen azkenak. XII. mendean suediarrek Finlandia menperatu zutenean eraman zuten kristautasuna bertara eta XIII. mendetik aurrera Ordena Teutonikoak Livonia konkistatu eta estatu kristau bat eratu zuen, 1525 artean iraun zuena. Ordena Teutonikoaren Estatua izenaz ezagutu zen.\nKonflikto eremua.\nXI. mendean germaniarren migrazioek hartu zuten hegoaldeko itsasertz guztia, \"Ostsiedlung\" izenez ezagutzen den prozesuaren baitan. Ondoren herbeheretarrak, daniarrak, eskoziarrak eta Poloniako eslaviarrak ere iritsi ziren baina germaniarrek beren kulturara asimilatu zituzten.\nGarai hartan Danimarkako Erresumak indar handia hartu zuen eta itsasoa bere kontrolpean zeukan. Baltikoaren itsasertzean merkataritzari lotuta hiri indartsuak agertu ziren eta XIII. mendean Hansako liga eratu zuten. Liga horretan Baltikoko eta Ipar itsasoko hiri garrantzitsuak zeuden, L\u00fcbeck zen denetan buru. 1227 urtean Bornh\u00f6vedeko borrokan Hansa Ligak Valdemar II.a Danimarkakoaren itsas flota garaitu zuen eta Europa iparraldearen gaineko nagusitasuna eskuratu zuen.\nAro modernoa.\nXVI. mendearte iraun zuen Hansa Ligak. Honen ondoren Poloniak, Danimarkak eta Suediak Baltikoaren kontrola eskuratzeko gerrak izan zituzten beren artean eta suediarrak nagusitu ziren. Itsasertz guztia konkistatzeari ekin zioten ondoren eta \"Mare Nostrum Balticum\" (\"Gure itsaso Baltikoa\") izendatzera iritsi ziren, erromatarren \"Mare Nostrum\" hari (Mediterraneoa) erreferentzia eginez. Halabaina garai hartako Europako hiri boteretsuena Amsterdam izanik herbeheretarrak izan ziren Baltikoko merkatal itsasbideen jabe XVII. mendean zehar.\nXVII. mendean Errusiak eta Prusiak lortu zuten Baltikoaren kontrola. Iparraldeko Gerra Handian errusiarrek suediarrak garaitu zituzten eta Petri I.a Handia enperadoreak San Petersburgo hiriburua Finlandiako golkoaren barrenean eraiki zuen. Ingalaterra eta Herbehereekin merkatal harremanak sendotu zituen horrela.\n1853. urtean Krimeako Gerra hasi zen eta bertan Frantziak, Britainia Handiak eta Otomandar Inperioak bat egin zuten Errusiaren aurka. Baltikoan ere izan zuen eraginik gerrak eta frantses eta britainiarrek Errusiaren gotorleku nagusiak bonbakatu zituzten. 1871ean Alemaniaren bateratzea gertatu zenean Baltikoaren hegoaldearen gaineko kontrola eskuratu zuen. Gertaera hauek biek errusiarren kontrolaren amaiera ekarri zuten.\nAro Garaikidea.\nLehen eta Bigarren Mundu Gerrak Itsaso Baltikoan ere gertatu ziren. Bigarren Mundu Gerran alemaniar nazien eta Sobietar Batasunaren arteko gerra latza izan zen eta soldaduz eta errefuxiatuz beteriko hainbat itsasontzi urperatu zituzten alde bateko zein besteko torpedoek. Gertaera lazgarriena 1945eko urtarrilaren 30ean gertatu zen. Sobietar Batasuneko S-13 itsaspekoak MV \"Wilhelm Gustloff\" itsasontzia hondoratu zuen. 9.434 pertsona hil ziren, ia denak zibilak, Ekialdeko Prusiatik ihes egiten ari ziren alemaniarrak hain zuzen ere. Gerra galtzearekin batera alemaniarrak eremu hauetatik kanporatuak izan ziren eta haien lekua poloniarrek eta errusiarrek hartu zuten. Poloniak Baltikoaren hegoaldeko itsasertz guztia bereganatu zuen eta Errusiak K\u00f6nigsberg hiria eskuratu zuen, ordutik aurrera Kaliningrad izenarekin ezagutzen dena. Ekialdeko kostalde guztia ere Sobietar Batasunaren eskutan gelditu zen.\nHurrengo hamarkadetan Sobietar Batasunak, Estatu Batuek eta Erresuma Batuak arma kimikoak ezarri zituzten Itsaso Baltikoaren inguruan, eta Bigarren Mundu Gerran urperaturiko itsasontzi ugariek ere sustantzia toxikoak jariatzen dituztenez ingurumenaren kutsadura arrisku handia dago.\n1991 urtean Estatu Baltikoek (Estonia, Letonia, Lituania) independentzia eskuratu zuten eta 2004an Europar Batasunean sartu zirenez, gaur egun Itsaso Baltikoaren gehiengoa Europar Batasunaren barnean dago, Kaliningrad eremua eta San Petersburgo ingurua izan ezik gainerako guztia hain zuzen ere.\nGeografia.\nDatu fisikoak.\n377.000 km2-ko azalera hartzen du eta iparraldeko 53\u00ba-66\u00ba latitude artean eta ekialdeko 10\u00ba-30\u00ba longitude artean kokatzen da. 1.601 km-tako luzera maximoa du eta zabalera handieneko puntuan 193 km neurtzen ditu. Guztira 8.000 km inguruko itsasertza du.\nBaltikoa ez da itsaso sakona, batazbeste 55 metrotako sakonera baitu eta itsaso guztiaren heren batek 30 metroko sakonera baino txikiagoa du. Baltikoko punturik sakonena 459 metrotaraino iristen da. Sakonera maximo hori Suediako itsasertzean dago, Gotland uhartearen eta Nyk\u00f6ping hiriaren artean. Baltikoak 20.000 km3 ur hartzen ditu bere baitan.\nBost eremu bereizten zaizkio Baltikoari:\nIzotza.\nBaltikoan neguak luzeak eta hotzak izaten dira eta udak aldiz motzak eta epelak. Negu gorrian Botnia eta Finlandiako golkoetan -10\u00a0\u00b0C arteko tenperaturak aurkitzen dira eta gazitasuna ere oso apala denez negu partean ohikoa izaten da Baltikoaren zati handi baten azala izoztea. Itsaso guztiaren azaleraren %45a ere izoztu izan da inoiz. Iparraldeko eremuak izaten dira izotzak estaltzen dituenak, Botniako golkoa, Finlandiakoa, Stockholmgo uhartedia eta Rigako golkoa. Hortik hegoaldera ez da normalean izotzik agertzen, sakonera txikiko badia itxiak ez badira behintzat. Otsailean eta martxoan izaten da izozte sasoi gorena. Izotzaren lodiera 70 cm-takoa izan daiteke Botniako golkoan, hegoalderantz jeitsi ahala izotzaren lodiera ere jeisten joaten da.\nXVIII. mendeko William Derham historiagile ingelesak 1703 eta 1708ko negu gogorretan Baltikoa uharte daniarretaraino izoztu zela esan zuen. 1720tik aurrera 20 aldiz izoztu da erabat, azkena eta gogorrena 1987an gertatu zen, Baltikoaren azaleraren %96a estali baitzuen izotzak. 2011ean ere izozte gogorra izan zen, 2008an ordea iparraldean ere ez zen ia izotzik agertu.\nHidrografia.\nBaltikoak bere arroan dauden ibaien urak hartzen ditu eta Danimarkako itsasarteetan zehar Ipar Itsasora askatzen ditu urak. Ur korronteen dinamika nahiko konplexua da izatez. Baltikoak Ipar itsasoarekin duen lotura hain estua izanik ur guztia berrizteko 30 urte inguru behar ditu.\n940 km3 ur gazikara isurtzen ditu Baltikoak urtero Ipar Itsasora eta kontrako norabidean 475 km3 ur gazi sartzen da Baltikora. Ur gazi hau dentsoagoa izanik 40-70 metrotako sakoneratik behera kokatzen da eta iparralderantz jotzen du erlojuaren orratzen aurkako norantzan, hau da, ekialdeko itsasertzetik igotzen da eta mendebaldeko kostaldetik jeisten da. Ur kopuruen diferentzia hori orekatzeko 250 ibaitik gora dira ur geza Baltikora isurtzen dituztenak. Azkenik, klima hotza eta hezea izanik, prezipitazioak ugariagoak dira lurrundutako ura baino.\nGazitasuna.\nBaltikoa lurrazal kontinentalaren gainean dagoen munduko itsaso gazikara handiena da. Uraren gazitasuna %3.5-ekoa da batazbeste, sakonera txikiaren eta ibaiek isurtzen duten ur kopuru handien eraginez du halako gazitasun maila txikia. Itsasoaren azaleko ura ia geza da, %0.3-0.9 baino ez baitu, eta ur gaziagoa sakonera handiagoan kokatzen da. Honek haloklina sortarazten du, oxigeno eta elikagaien difusioa eteten duena, eta ingurune ekologiko erabat desberdin bi aurkitzen dira. Bestalde, daniar itsasartetan gazitasuna handiagoa da Baltikoaren barneko eremuetan baino.\nUhartediak eta uharteak.\nBaltikoan bost uhartedi nagusi aurkitzen dira. Finlandian \u00c5land, Kvarken eta Uhartediaren itsasoa, Suedian Stockholmgo uhartedia eta Estonian Moonsund Uhartedia. Uharte handienak berriz honako hauek dira:\nHerrialdeak.\nBaltikoa inguratzen duten herrialdeak bederatzi dira:\nBaltikoaren Arroa beste bost herrialdek ere osatzen dute:\nGeologia.\nItsaso Baltikoak arro hidrografiko baten itxura du, bi ibaiadar dituena, Botniako golkoa eta Finlandiako golkoa. Ikerketa geologikoek erakutsi dute Pleistozenoaren aurretik itsaso Baltikoa dagoen lekuan lautada handi bat izan zela \"Eridanos\" izena eman dioten ibai handi batek zeharkatzen zuena. Pleistozenoko glaziazioek ibai arroa itsaso hondo bihurtu zuten. Itsasoa baino ibai ugari hartzen dituen estuario erraldoi gisa ikus daiteke gaur egun.\nGlaziazioetan pilaturiko izotzaren pisuak lurrazala hondoratu egin zuen. Izotza dagoeneko desagertu egin da itsasoa bihurtuz, baina ura arinagoa denez lurrazala gorantz mugitzen ari da. Prozesu honi isostasia deritzo. Honen ondorioz itsasoaren sakonera txikitzen ari da, batazbeste 8 milimetro igotzen baita lurrazala urteko.\nProzesu guzti hauen eraginez Itsaso Baltikoak azken milurtekoetan aldaketa nabarmenak izan ditu, Ipar Itsasoarekiko loturak eratuz eta desagertuz itsasoak eta aintzirak tartekatu baitira.\nEkologia.\nBiodibertsitatea.\nBeste edozein itsasorekin konparatuz gero espezie kopuru txikia ageri da Baltikoan, gazitasun maila txikiaren erruz eta itsaso itxia izateagatik bereziki, baina aldi berean baldintza hauetan espero zitekeena baino nabarmen handiagoa da espezieen kopurua. 2.700 espezie makroskopiko zerrendatu dira. Izaki bizidun taldeen arabera honakoa da espezie kopuruaren hurrenkera (2012 HELCOM):\nItsaso Baltiko osoan ez da biodibertsitate bera azaltzen, izan ere Danimarkatik Botniako golkora espezieen aniztasuna jeisten doa, gazitasun maila jaisten den era berean. Sjaeland eta Bronholm uharteen inguruan 600 bizidun espezie aurkitu dira (ornogabeak, arrainak, uretako ugaztunak, hegaztiak eta landareak) eta Baltikoaren iparraldean 400 baino ez. Salbuespen gisa Finlandiako golkoak 750 espezie zenbatu dira. Ipar Itsasoarekin lotzen duen Kattegat itsasartean 1.600 espezie aurkitu dira konparazio batera.\nFauna eta flora.\nBaltikoko itsas faunan ur gezatako eta ur gazitako espezieak elkartzen dira. Itsasoko arrainen artean bakailaoa, sardinzarra, legatza, platuxa leuna, platuxa latza, krabarroka eta erreboiloa ugariak dira eta ur gezatako arrainen artean perka, lutxoa eta errutiloa. Estokolmoko Unibertsitateko Sture Hannson ekologoak Baltikoan arrantzaren inpaktoa zenbatekoa den ikertzerakoan ikusi du gizakiek 700.000 tona arrain hartzen dutela urtero, hegaztiek 100.000 tona eta itsas txakurrek ere 100.000 tona. Bestalde ikusi du 100 urte dela 100.000 itsas taxkur zeudela Baltikoan baina ehizak 1970. hamarkadarako itsas txakurren kopurua 20.000 aletara jeitsi zuen. Gaur egun 4.000 baino ez dira mantentzen.\nIpar Itsasotik sartzen diren zetazeo aniztasuna ere aipatzekoa da Baltikoan; izurde albozuria, Minke balea, izurde botilamuturra, beluga, orka eta moko-balea, besteak beste. Azken urteetan zereak eta xibartak ere azaldu dira.\nBaltikoaren eremuan 340 hegazti espezie zerrendatu dira, gehienak itsastarrak, esate baterako: ubarroi handia, kurlinta handia, eiderra, basahatea, arrano arrantzalea eta kaio mokohoria. Basoetan beste hegazti batzuk ere ikusten dira, hontz handia adibidez.\nBaltikoa itsaso berria denez alga espezie endemiko gutxi agertzen da itsaso hondoan, bi baino ez, \"Fucus radicans\" eta \"Platichthys solemdali\". \"Parvicardium hauniense\" muskuilua ere endemikoa zela uste zen baina Mediterraneoan aurkitu da oraintsu. Bestalde glaziazio garaiko espezie erlikia batzuek irauten dute Baltikoan, glaziarren aintziretan mantendu direnak hain zuzen ere.\nIngurumen arazoak.\n2001eko uztailean ateratako satelite irudiak fitoplanktonaren hazkuntza izugarria erakutsi zuen, Baltikoaren 377.000 km2-ak estaltzerainokoa. Alemanian, Polonian eta Finlandian uda guztieran gertatzen den fenomenoa da, nekazal eremuetako ongarriek uren eutrofizazioa sortarazten baitute. Honen ondorioz itsas hondoaren 100.000 km2 inguruko azalera sasoiaren arabera hilik aurkitzen da. Ur gazia hondo horretan pilatzen da dentsitate handiagoa baitu eta sortzen den haloklinak oxigeno trukea eragozten du. Bakterio anaerobioek materia organiko ugariaren hartzidura egiten dute eta hidrogeno sulfuroa askatzen dute.\nBigarren Mundu Gerraren ondoren Alemania desarmatu beharra zegoen eta munizio kopuru izugarriak urperatu ziren Baltikoan eta Ipar itsasoan. Horren ondorioz sustantzia toxikoak askatzen hasi dira, izaki bizidunentzat eta gizakientzat kaltegarriak izan daitezkenak.\nGaur egun Baltikoa da Errusiaren petrolioa esportatzeko merkatal bide nagusia. Honek asko kezkatzen ditu inguruko herrialdeak, istripu bat gertatuko balitz desastre handia izango baitzen, Baltikoko urak arazteko duen gaitasuna oso murritza baita. Petrolio orbain horiek kalte handa egiten diete hegaztiei, eta kalkulatzen denez 100.000 eta 500.000 ahate, martin eta beste hainbat espezietako ale hiltzen dira urtero orbain horien erruz. Baltikoan dauden itsas hegaztien %12ak petrolioa agertzen du bere lumetan.\nHelsinkiko ituna (1974 eta 1992).\n1974an Baltikoaren kutsadura mailaz ohartuta garai hartan itsasoa inguratzen zuten 7 herrialdeak Helsinkin elkartu ziren eta Baltikoa babesteko ituna adostu zuten, \"Helsinkiko ituna\" izenaz ezagutzen dena. 1980ko maiatzaren 3an aplikatu zen.\n1992an ingurugiroaren zuzenbidean eta itsas nazioarteko zuzenbidean gertaturiko aldaketak barneratu asmoz eta herrialde berriak sortu zirela ikusita Helsinkiko ituna berriztu zuten itsasoa inguratzen zuten herrialdeek eta Europar Batasunak, herrialde hauetako batzuk Europar Batasunaren kide baitziren dagoeneko. 2000. urteko urtarrilaren 17an aplikatu zen ituna.\nItun honek Baltikoaren arro guztia hartzen du, itsasoa, itsaso hondoa eta inguruan dauden barneko aintzirak ere bai, eta ibai arroak babestearen garrantzia ere kontutan hartzen du. HELCOM elkartea (Helsinkiko komisioa) da itunaren aplikazioa kudeatzen duen organismoa. Lau jarduera eremutan egiten du lan: eutrofizazioa, sustantzia arriskutsuak, biodibertsitatea eta itsas jarduerak.\nEkonomia.\nAzpiegiturak.\n1997an Belt Handiko zubia eraiki zen eta 1999an \u00d8resund zubi-tunela eta hauei esker Danimarka eta Suedia elkarlotuta gelditu ziren. Azpiegitura hauek ez dute oztopatu ordea itsasontzi handiak Baltikora sartu eta ateratzea.\nBi ubide artifizial ere eraiki dira. Itsaso Zuria-Baltiko ubidea 1933 urtean egin zen eta Baltikoa Itsaso Zuriarekin lotzen du. 227 kilometrotako luzera du eta ibilbidean zehar Ladoga eta Onega aintzira errusiarrak zeharkatzen ditu. Bigarrena Kielgo ubidea da. 98 kilometrotako luzera du eta 1948an eraiki zen. Alemania iparraldeko lurretan zehar eraiki zen, Kiel hiria zeharkatuz, eta Baltikoa eta Ipar Itsasoa elkartzen ditu.\nFerri sistema zabala ere badago hiri handienen artean. Hala ere negu gorrian izotzaren erruz Estokolmo eta Finlandia arteko ibilaldiak etetea ohikoa izaten da.\nOntziolak.\nErrusiako petrolio-ontziez gain merkataritza itsasontzi erraldoiek zeharkatzen dute Baltikoa. Itsasontzi horiek eraikitzeko ontziola handiak daude Baltikoaren ertzetako hirietan; Polonian (Gda\u0144sk, Gdynia eta Szczecin), Alemanian (Kiel), Suedian (Karlskrona eta Malm\u00f6), Finlandian (Rauma, Turku eta Helsinki), Letonian (Riga, Ventspils eta Liep\u0101ja), Lituanian (Klaipeda) eta Errusian (San Petersburgo).\nAnbarra.\nBaltikoko anbarra duela 45 milioi urte inguru sortu zen. Izatez pinu zuhaitzen erretxina fosildua da, Paleolito garaitik bitxi eta txanpon gisa erabili izan dena. Baltikoan munduko anbar gordailu handienetakoak daude eta erromatarrek dagoeneko bazuten horren berri. Merkatal bideak ireki zituzten anbarra eskuratzeko, hainbat gaixotasun sendatzeko propietateak zituela uste baitzuten, hala nola eztarri, belarri, begi eta urdaileko minak besteak beste. Lehen Mundu Gerran vodkarekin nahasten zen potentzia sexuala handitzeko eta Bigarren Mundu Gerran soldadu naziek haginetako mina kentzeko erabiltzen zuten. Kalkulatzen da Baltikoan 100.000 tona anbar dagoela.\nGaur egun munduko anbar ekoizpenaren %90a Kaliningrad ondoko Sambia penintsulan kokaturik dago, Errusian. Itsasoaren hondoan aurkitzen da eta olatuek itsasertzera ekartzen dute etengabe, baina gaur egun meategietan ustiatzen da.\nTurismoa.\nHerrialde baltikoen ekonomian eragin handia duen jarduera da turismoa. Mundu mailan ezagunak diren hiri handiez gain (Estokolmo, San Petersburgo, Tallinn, Riga...) badira hainbat turismogune garrantzitsu ere. Hona hemen aipagarrienak:"}
{"id": "8925", "revid": "1484", "url": "https://eu.wikipedia.org/wiki?curid=8925", "title": "Botniako golkoa", "text": "Botniako golkoa (, ) Itsaso Baltikoko ipar-muturreko golkoa da, \u00c5land uhartearen iparraldean, Finlandia eta Suediaren artean dagoena. Urak nahiko hotzak dira, eta ez oso sakonak.\nEtimologia.\nAntzinako eskandinavieraz \"Botn\" hitzak \"badia\" edo \"golkoa\" esan nahi du. Suediarrek \"Bottenviken\" deitu zuten eta honen latinizazioa da gaur egungo \"Bothnia\" izena.\nGeografia.\nBotniako golkoak 725 kilometroko luzera du eta zabalera 80 eta 240 kilometro artekoa da, guztira 117.000 km\u00b2-ko azalera hartzen duelarik.\nEz da sakona, 60 metroko batez besteko sakonera baino ez baitu, sakonera maximoa ere 295 metrokoa du. Honetaz gain kontutan hartu behar da isostasia prozesuaren eraginez lurralde guztia gorantz doala eta ondorioz sakonera urtetik urtera txikiagoa izaten ari da, azalera ere bai noski. Mende bakoitzeko 80 cm altxatzen da lurra batez beste.\nGazitasunaren gradiente bat bada hegoaldetik iparraldera jaisten dena. Negu partean golkoa izoztu egiten da, bost hilabete inguru irauten duhorrela.\nIbaiak.\nGolkoaren ertz bietan hainbat ibai itsasoratzen dira.\nEkonomia.\nBotniako golkoa inguratzen duen lurraldea taiga basoz estalia dago eta beraz egurgintza jarduera ekonomiko garrantzitsua da.\nItsasportu garrantzitsuak ere badaude, esaterako, Finlandian Rauma, Kokkola eta Tornio eta Suedian G\u00e4vle, Lule\u00e5, Skellefte\u00e5, Sundsvall eta Ume\u00e5. Arrantza, berriz, ez da asko garatu bi arrazoi nagusirengatik: neguan golkoa izoztu egiten delako eta kutsadura arazoengatik. Arro nahiko itxia izanik Atlantiar Ozeanoko urekin ez da nahasten eta merkurio eta PCB mailak nahiko altuak dira."}
{"id": "8928", "revid": "237", "url": "https://eu.wikipedia.org/wiki?curid=8928", "title": "Baldintza normalak", "text": ""}
{"id": "8930", "revid": "336", "url": "https://eu.wikipedia.org/wiki?curid=8930", "title": "Ipar itsasoa", "text": "Ipar itsasoa Ozeano Atlantikoaren ipar-mendebaldean kokatutako itsasoa da, Norvegia eta Danimarkako kostak ekialdean, Britainia Handiko irlak mendebaldean eta Alemania, Herbehereak, Frantzia eta Belgika hegoaldean dituena. 960 kilometro luze eta 580 kilometro zabal da, eta 570.000 kilometro koadroko eremua hartzen du.\nSkagerrak itsasartearen bidez, Ipar itsasoa eta Baltikoa lotzen dira, Danimarka, Norvegia eta Suediaren artean. Hegoaldean Atlantikoarekin bat egiten du Calaisko itsasartearen bitartez, eta iparraldean Norvegiako itsasoan zehar, tartean Shetland uharteak daudelarik.\nArrantzagune nagusi izan da (bakailaoa, sardinzarra).\nGaur egun garrantzi handiagoa dute 1970ean han aurkitu ziren petrolio eta gas natural hobiek.\nIbaiak.\nHemen itsasoratzen diren ibaien artean Herbehereetan Rhin dugu (Rotterdam altueran) eta Mosa, Alemanian Elba (Cuxhaven), Weser (Bremerhaven) eta Ems (Emden), Ingalaterran bestela Tamesis (Essex), Tweed ibaia (Northumberland), Tyne (Tyne eta Wear) Tees (Middlesbroughetik gertu) eta Humber (Yorkshire), Eskozian Spey ibaia (Morayko fiordoa), Don eta Dee (Aberdeen), Tay (Perth eta Dundee), Forth (Fortheko fiordoa) ditugu. Belgika eta Herbehereen artean, azkenik, Eskalda ibaia itsasoratzen da.\nMantxako kanala.\nMantxako kanalak lotzen ditu Ipar itsasoa ekialdean eta Ozeano Atlantikoa mendebaldean, Calaisko itsasartearen bitartez, lehen aipatu bezala. Ingalaterrako kostaldeak iparraldean eta Frantziakoak hegoaldean mugakide ditu.\nWadden itsasoa.\nHerbehereetako, Alemaniako eta Danimarkako kostaldeetan zabaltzen da Wadden itsasoa, UNESCOk izendatu duena Gizadiaren Ondaretzat eta Ramsar lekuak barne hartzen dituena. Frisiako uharteak muga naturala dira eskualde honen eta Ipar itsaso zabalaren artean."}
{"id": "8931", "revid": "307", "url": "https://eu.wikipedia.org/wiki?curid=8931", "title": "Norbegia", "text": ""}
{"id": "8932", "revid": "6327", "url": "https://eu.wikipedia.org/wiki?curid=8932", "title": "Botnia golko", "text": ""}
{"id": "8934", "revid": "237", "url": "https://eu.wikipedia.org/wiki?curid=8934", "title": "Tokyo", "text": ""}
{"id": "8935", "revid": "237", "url": "https://eu.wikipedia.org/wiki?curid=8935", "title": "Baseball", "text": ""}
{"id": "8937", "revid": "105290", "url": "https://eu.wikipedia.org/wiki?curid=8937", "title": "Stockholm", "text": "Stockholm Suediako hiriburu eta hiri handiena da, bai eta Eskandinaviako hirigunerik handienetakoa ere.\nHiriak berak uhartedi bat osatzen du,14 uhartez osatua dago eta 53 zubiz lotua. Horregatik, zenbait turismo-sustatzailek ahaleginak egin dituzte \"Iparraldeko Venezia\" izendapenari bultzada ematearren.\nAdministratiboki Stockholmgo konderriko udalerria da eta 765.044 biztanle ditu, eta metropoliak 1.704.930. Suediako gobernuaren eta parlamentuaren egoitza da. Stockholm XIII. mendetik izan da Suediako erdigune politiko eta ekonomikoa.\nGeografia.\nStockholm hiria Suediaren ekialdeko kostan kokaturik dago, M\u00e4laren aintzirak Itsaso Baltikoarekin bat egiten duen tokian. Stockholmgo uhartediko hamalau uharte hartzen ditu udalerriak. Hiriaren erdigunea Riddarfj\u00e4rden badian kokaturik dago. Stockholmen %30etik gora ur-ubidez estalita dago eta beste %30 inguru parkeek eta berdeguneek osatzen dute.\nHonako hauek dira uharteak:\nBanaketa administratiboa.\n2007ko berrantolaketa egin ondoren Stockholm hiriak 14 barruti ditu, hiru eremutan banatuta:\nHistoria.\nSorrera eta izena.\nSaga nordikoetan, Stockholmen kokalekua Agnafit izenaz identifikatuta agertzen da, batez ere Agne erregeari lotuta.\nIdazkietan, \"Stockholm\" izena lehenbizikoz 1252an ageri da, Bergslagengo meatzeak zirela-eta burdinaren merkataritzarako toki garrantzitsua zenean. Izenaren lehen zatiak (\"stock\") \"enbor\" esan nahi izan lezake, edo \"gotorleku\" esan nahi duen hitz aleman zahar batekin (\"Stock\") zerikusia izan lezake, Izenaren bigarren zatiak (\"holm\") \"uhartetxo\" esan nahi du, eta, uste ohi denez, Stockholmen zentroan dagoen Helgeandsholmen irla dauka aipagai.\nPentsatzen da hiria Birger Jarl-ek fundatu zuela, atzerriko itsas armaden itsas-inbasio batetik Suedia babesteko eta M\u00e4laren lakuaren ertzeko Sigtuna bezalako herrietan lapurretarik ez gertatzeko. Hiriaren muin edo Alde Zaharra, suedieraz Gamla Stan deiturikoa, 1300etik 1500era bitartean eraiki zen, Helgeandsholmen-en aldameneko irla zentralean.\nHazkundea.\nStockholmek garrantzia hartu zuen Hansako Ligak Itsaso Baltikoan eginiko merkataritza-jarduerari esker. Garai horretan, Stockholmek lotura ekonomiko eta kultural sendoak ezarri zituen L\u00fcbeck, Hamburg, Danzig, Vixby, Reval (gaur egungo Tallinn) eta Rigarekin. 1296tik 1478ra bitartean, Stockholmgo udalbatzak 24 kide izan zituen, eta haien erdiak Hansako Ligaren ordezkariak ziren.\nDokumentu ezberdinetan adierazten denez, 1270ean Stockholm jadanik egiazko hiri bihurtua zen, eta 1289rako Suediako hiririk handiena izatera iritsi zen. Bertako biztanleriaren lehen estimazio fidagarria XV. mendekoa da: garai hartan, gutxi gorabehera mila familiaburu zeuden, eta horrek esan nahi du guztira populazioa bost eta sei mila biztanle bitartekoa zela.\n1350ean, hiriak Izurri Beltza pairatu zuen, eta horrek ondorio lazgarriak izan zituen.\nHiriak zeukan garrantzi estrategiko eta ekonomikoa zela-eta, Stockholm munta handiko faktorea izan zen Kalmarko Batasuneko errege daniarren eta independentzia nazionalaren aldeko mugimenduaren artean, XV. mendean. 1520an, Christian II.a errege daniarrak hirian sartzea lortu zuen, 1520ko azaroaren 8an oposizioko ordezkarien exekuzio masiboak egin ziren, \"Stockholmgo sarraskia\" deiturikoan. Sarraski horrek matxinada gehiago eragin zituen, eta prozesu horrek, azkenean, Kalmar-eko Batasuna haustea erakarri zuen. 1523an Gustav Vasa tronura iritsi eta errege-boterea ezarri zenean, Stockholmgo biztanleria hazten hasi zen, eta 1600erako hamar milakoa izatera iritsia zen.\nAro modernoa.\nXVII. mendean, Suedia Europako botere nagusietako bat bihurtu zen, eta horrek bere isla izan zuen Stockholm hiriaren garapenean. 1610etik 1680ra bitartean, populazioa seikoiztu egin zen.\n1634an, Stockholm Suediako inperioaren hiriburu ofizial bilakatu zen. Horrez gain, zenbait merkataritza-arau onetsi ziren, Stockholmi monopolioa ematen ziotenak merkatari atzerritarren eta Suedia nahiz Eskandinaviako beste lurraldeen arteko merkataritzaren gainean.\n1713tik 1714ra bitartean, Stockholmek Izurri Beltza jasan zuen. Iparraldeko Gerra Handia amaitu eta hiriko zenbait auzune 1721ean suntsituak izan ondoren, hiriaren garapena zeharo geldotu egin zen. Biztanleriaren hazkundea geratu egin zen eta hazkunde ekonomikoa moteldu. Hala eta guztiz ere, Stockholmek eutsi egin zion Suediako erdigune politikoa izateari, eta Gustav III.aren agintepean kulturaren alorrean garatzen segitu zuen. Hiriko errege-opera garai horren erakusgarri arkitektoniko ona da.\nXIX. mendearen bigarren erdirako, Stockholmek bere aitzindaritza ekonomikoa berreskuratu zuen. Industria berriak sortu ziren, eta Stockholm merkataritza eta zerbitzu gune garrantzitsu bihurtu zen, bai eta Suedia barruko oinarri-oinarrizko igarobide ere. Halaber, garai horretan populazioak hazkunde nabarmena izan zuen, gehienbat immigrazioaren ondorioz: mende horren amaieran, hiriko biztanleen % 40 baino gutxiago ziren Stockholmen jaiotakoak. Auzuneak hiriaren mugez haratago eraikitzen hasi ziren.\nXIX. mendean, institutu zientifiko mordo bat ireki zen Stockholmen; besteak beste, Karolinska Institutua. 1897an, Arte eta Industria Erakusketa Orokorra egin zen.\nXX mendea.\nXX. mendearen bigarren erdian, Stockholm hiri moderno, teknologikoki aurreratu eta etnikoki anitza bihurtu zen. Eraikin historiko ugari eraitsi zituzten, Klara-ko auzo historiko osoa barne, eta haien ordez arkitektura modernoko eraikinak altxa zituzten. Mende osoan zehar, industria ugari iragan ziren lan intentsiboko jardueretan aritzetik puntako teknologia eta zerbitzuen alorrak jorratzera.\nHiriaren hedapenak aurrera segitu zuen, eta auzo berriak sortu ziren, hala nola Rinkeby eta Tensta. Horietako zenbaitetan, biztanleriaren zati handi bat etorkinek osaturikoa da.\nArkitektura.\nSuedieraz \"Gamla Stan\" deitzen diote hiriaren alde zaharrari. Hiriaren erdialdeko uharte txiki batzuen gainean kokatuta dago, hiria sortu zen lekuan. Bertako kaleen trazadura Erdi Arokoa da.\nHiriaren alderdi honetako eraikin aipagarrienetako batzuk honakoak dira: San Nikolas katedrala, suedieraz eskuarki \"Storkyrkan\" gisa ezagutua, XIII. mendean fundatu zen, baina XVIII. mendeko kanpoalde barrokoa dauka. Dorre bakarreko eraikin hau Suediako \"adreiluzko gotiko\"aren erakusgarri nabarmena eta Stockholmgo gotzainaren egoitza da. Hortik oso hurbil, estilo barrokoko Errege Jauregia dago (\"Stockholms slott\"), Suediako erregearen egoitza ofiziala (nahiz eta ez den bertan bizi, baizik eta Drottningholmgo jauregian, hiriaren kanpoaldean). Nabarmentzekoak dira, halaber, Eliza Alemana (\"Tyska kyrkan\"), tamaina handiko eraikina, eta jauregi nahiz etxalde ugari: \"Riddarhuset\" (Nobleziaren etxea), Bonde jauregia, Tessin jauregia eta Oxenstierna jauregia. Stockholmgo eraikinik zaharrena Riddarholmen eliza (\"Riddarholmskyrkan\") da, XIII. mendekoa. Eliza honetan daude hilobiratuta Suediako errege-erreginak.\nXV. menderako, hiria jadanik bere jatorrizko mugetatik haratago hedatuta zegoen. Garai horretako eraikin txiki batzuk, industria-aroa baino lehenagokoak, aurki daitezke, oraindik ere, S\u00f6dermalm izeneko aldean.\nXIX. mendean eta industrializazio-garaian zehar, Stockholm azkar asko hazi zen, eta bertako arkitektura eta hirigintza-planek Berlin eta Viena bezalako europar hiri handiak zeuzkaten inspirazio-iturri. Garai honetako eraikin aipagarriak dira Suediako Errege Operaren eraikina, eraikin publikoen artean, eta Strandv\u00e4gen-eko luxuzko etxebizitzak bezalako ekimen pribatuak.\nXX. mendean, mugimendu nazionalistak arkitektura-estilo berri bat sustatu zuen, Erdi Aroko eta Pizkundeko ezaugarriek inspiratua eta Jugendstil eta Art Nouveau korronteen eragina ere bazeukana. Horrela, hiriaren eraikinik bereizgarrienetako bat, Stockholmgo Udaletxea, 1911tik 1923ra bitartean eraiki zen. Ragnar \u00d6stberg arkitektoaren lan bat da. Garai horretako beste obra azpimarragarri batzuk dira Stockholmgo liburutegi publikoa eta Skogskyrkog\u00e5rden hilerria, \"basoko hilerri\" gisa ezagutua.\nEzin aipatu gabe utzi garai berean eraikitako Konserthuset (Stockholmgo Musika Jauregia). Ivar Tengborn-ek diseinatua da, eta 1926an inauguratu zen. Stockholmgo Errege Orkestra Filarmonikoaren egoitza da, baina famatua da, batez ere, areto horretan egiten delako, urtero, Nobel sarien sari-emate ekitaldia (Bakearen Nobel sariarena izan ezik, horren emate-ekitaldia Osloko Udaletxean egiten baita). Konserthuset oso erraza da identifikatzen, kanpotik kolore urdin oso bereizgarriz margotuta dagoelako.\n1930eko hamarkadan, Modernismoak bere arrastoa utzi zuen hazten ari zen hiriaren zenbait aldetan. 1950eko hamarkadan, Stockholmgo metroaren sorrerak fase berri baten mugarria ipini zuen Stockholmen hazkundean. 1960ko hamarkadan hiri-aldirien garapenak aurrera segitu zuen, baina garai hartako estetika nagusi zela: masa-produkzioan ekoitzitako etxebizitza-blokeek, industrializazioarekin hain lotuta egon ohi direnek, kritika ugari izan zuten.\nHiri-aldirien garapen horren aldi berean, hiriaren zentroko gune garrantzitsu asko birdiseinatzen hasi ziren. Horrela, Sergels Torg (suedieraz, \"Sergel-en plaza\") famatua, hiriaren bihotzetako bat, eta bere bost eraikin garaiak 1960ko hamarkadan egin ziren, eta jarraian espazio handiak libre utzi ziren, proiektu berriei tokia egiteko. Garai horretako eraikinik aipagarrienak dira Kultur Etxeak, Hiriko Antzokiak eta Banku Nazionalak osatzen duten multzoa, Sergels Torg-en kokatua eta Peter Celsing arkitektoak diseinatua.\n1980ko hamarkadan Modernismoaren hirigintza-ideiak auzitan jartzen hasi ziren, eta dentsitate handiagoko auzoak sortu zituzten, hala nola Skarpn\u00e4ck. 1990eko hamarkadan, ideia horretan sakonduz, hiri-zentrotik hurbil zegoen industrialde zahar bat birmoldatu zen, eta horren emaitza izan da Hammarby Sj\u00f6stad auzune berria.\nUdalak hiriaren edertasuna babestu eta zaintzeko batzorde bat eratu du, \"Sk\u00f6nhetsradet\" izenekoa.\nKultura.\nKulturgintza jori eta aktiboa duen hiri handi bat izateaz gain, Stockholm, Suediako hiriburua den aldetik, erakunde kultural nazional ugariren kokalekua da.\nStockholmen inguruetan UNESCOren Gizateriaren Ondare diren bi toki daude: Drottningholmgo Errege Jauregia eta Skogskyrkog\u00e5rden hilerria, \"basoko hilerri\" gisa ezagutua.\nStockholm izan zen 1998ko Europako kultura-hiriburua.\nMuseoak.\nStockholmek museo-aukera oparoa dauka, milioika pertsonak bisitatzen dituzten 100 museo inguru baitauzka.\nAlabaina, eta dituen arte-museo muntadunez hitz egin baino lehen, komenigarria litzateke bere originaltasun eta interesarengatik arreta oso berezia merezi duen museo aski berri bat (1990ean ireki zen) aipatzea: Vasa Museoa. Objektu bakar bat erakusteko eraiki zen: XVII. mendeko Vasa gerraontzia, munduko gerraontzi boteretsuena izateko asmoz egina, 1628an bere inaugurazio-itsasoratzean hondoratu zena, diseinu-akats baten ondorioz. Hirurehun urte baino gehiagoz Stockholmgo uren azpian galduta egon ondoren, XX. mendean aurkitu eta itsaso azpitik atera zuten. Abentura horren guztiaren nondik norakoei buruzko azalpen zehatzak eta, garrantzitsuago dena, itsasontzia bera, urpean modu harrigarrian kontserbatu zena, erakusgai daude Vasa Museoan.\nMuseo Nazionalak Suediako arte-bildumarik handiena dauka; 16.000 margolan eta bestelako 30.000 artelan. Bildumak XVI. mendean du sorrera, Gustav Vasa-ren garaian, eta harrezkero handituz joan da, Rembrandt eta Antoine Watteau bezalako artisten lanekin, eta Suediako arte-ondarearen funtsezko osagaiak ditu, hala nola Alexander Roslin, Anders Zorn, Johan Tobias Sergel, Carl Larsson, Carl Fredrik Hill eta Ernst Josephson bezalako artisten obrak.\nArte Modernoaren Museoa (suedieraz, Moderna Museet) da Suediako arte modernoaren museo nazionala. Dituen obren artean aipagarri dira Picasso eta Salvador Dal\u00ed-renak.\nBeste museo aipagarri batzuk:\nKirolak.\nStockholmgo kirol talde nagusiak AIK Solna eta Djurg\u00e5rdens IF dira. Hainbat kiroletan parte hartzen duten arren futbolean lortu dituzte emaitza onenak, bakoitzak Suediako 11 liga eskuratu baititu.\nMundu mailako kirol ekitaldi garrantzitsuak ere egin dira bertan, aipagarrienak 1912ko Udako Olinpiar Jokoak eta 1958ko Munduko Futbol Txapelketa izan dira. Munduko Eskubaloi Txapelketaren hainbat ekitaldi izan dira Suedian, tartean Stockholmen."}
{"id": "8938", "revid": "44506", "url": "https://eu.wikipedia.org/wiki?curid=8938", "title": "Groenlandia", "text": "Groenlandia (groenlandieraz: \"Kalaallit Nunaat\"; danieraz: \"Gr\u00f8nland\") munduko bigarren uharterik handiena da, Australia eta gero. Ozeano Atlantikoaren eta Ozeano Artikoaren artean dago, Amerikako kontinentean, Ipar Amerikatik ipar-ekialderantz.\nAdministratiboki, Danimarkaren esku dagoen lurralde autonomoa da. Haren azaleraren %\u00a081 baino gehiago izotzez estalita dago. 2020ko urtarrilaren 1ean 56.081 biztanle ditu, eta populazio-dentsitaterik baxuena duen munduko herrialdea da. Historikoki, duela 4.500 urtetik jendea bizi da bertan, paleo-eskimo kulturak hain zuzen ere.\nEtimologia.\n982. urtean, Erik Gorria danimarkar jatorriko marinelak irla aurkitu zuen, mendebalderantz zihoala. \"Gr\u00f8nland\" (\"lurralde berdea\") izena eman zion, kolonoak erakartzeko, baina haiek klima hotz eta gogorra aurkitu zuten, nahiz eta garai haietan bertako klima gaur egungoa baino samurragoa izan.\nGeografia eta inguru naturala.\n2.166.086\u00a0km\u00b2-ekin, Groenlandia munduko bigarren uharterik handiena da. Gutxi gorabehera, 1.755.637\u00a0km\u00b2 izotzez estalita dagoenez, munduko izotz erreserbetan bigarrena da. Lurraldeko punturik garaiena Gunnbj\u00f8rn Fjeld (3.700 m) mendia da, Watkins mendilerroan, ekialdean. Azken hamarkadetan, klima aldaketa eragiten ari da uharteko tenperaturan, izotz geruza eta glaziarrak murriztuz.\nIpar-mendebaldean, kilometro gutxik banatzen dute Ellesmere uhartetik (Kanada), Nares itsasartea euren tartean dagoelarik. Mendebaldeko kostaldean, Baffin badia dago, eta hego-ekialdean, Labrador itsasoa. Ekialdeko kostaldean, bestela, Danimarkako itsasarteak banatzen du Islandiatik, eta ipar-ekialdean Groenlandiako itsasoa du. Iparraldean, Ozeano Artikoa, eta hegoaldean Atlantikoa.\nFaunari dagokionez, idi musketadunak, hartz polarrak, elur-oreinak, azeri artikoak, erbi artikoak, \"Dicrostonyx groenlandicus\"-ak, erbinude zuriak eta otso artikoak bertako espezieak dira. Bestela, Groenlandiar balea oso nabarmentzekoa da.\nAzkenik, Qilakitsoq eta Sirius Passet izeneko aztarnategi arkeologikoak aipatzekoak dira.\nBanaketa administratiboa.\n2009ko urtarrilaren 1era arte, Groenlandia administratiboki hiru barrutitan (\"landsdele\") banatuta zegoen: Avannaa (Nordgr\u00f8nland, danieraz), Tunu (\u00d8stgr\u00f8nland, danieraz), Kitaa (Vestgr\u00f8nland, danieraz). Ordutik aurrera, banaketa administratiboa aldatu eta herrialdea lau udalerritan banatu zuten.\nUdalerriak.\nThule aire-basea (Ameriketako Estatu Batuek atzerrian dituzten aire baseetako bat) Qaasuitsup udalerriaren barnean dago.\nUdalerririk gabeko eskualdeak.\nIpar-ekialdeko Groenlandiako natura parkea ezein udalerritan sartuta ez dagoen eskualde bat da.\nDemografia.\n2005ean, 56.375 pertsona bizi ziren uhartean (0.025 biz./km\u00b2), haietatik 14.501 Nuuk hiriburuan.\nEtniei dagokienez, biztanle gehienak (% 87) inuiten eta europarren arteko nahastekoak dira, groenlandiarrak, alegia.\nPolitika.\nGroenlandiako estatu burua Danimarkako erregina da. Danimarkako gobernuak batzorde gorena aukeratzen du Danimarkako gobernua eta monarkia ordezkatzeko.\nGroenlandiak 31 kideko parlamentua du. Gobernu burua lehen ministroa da.\nDanimarka ez bezala, Groenlandia ez da Europako Batasuneko kide. 1985ean, bertako gobernuak Europako Ekonomia Erkidegoa uztea erabaki zuen.\n2008ko azaroaren 25ean independentziako aukera zabaltzen zuen autonomia estatutua bozkatu zuten erreferendumean. Herritarren % 75,54k alde bozkatu zuen.\nHistoria.\nVikingoak instalatu ziren lurraldeko hegoaldean XI. mendean, Erdi Aroko koloniak zabalduz (2.000 biztanle inguru zituztenak). Gaur egungo inuitak, jatorrizko biztanleak, Kanada aldetik iritsi ziren XIII. mendean.\nXVIII. mendearen hasieran, Danimarka eta Norvegiako Erresuma batuak subiranotasuna ezarri zuten lurraldean. Batasuna apurtzean, Norvegiak galdu zuen boterea uhartean 1814an. Danimarkaren eskuetan gelditu zen orduan, eta 1953an hango estatuaren barruan sartu zen. 1973, Groenlandia Europako Ekonomia Erkidegoan Danimarkarekin batera, hala ere, 1982an erreferendumaren bidez biztanle gehienek bozkatu zuten hortik ateratzeko. Lurraldeak dauka munduko natura parkerik handiena eta iparraldeen dagoena, uharteko ipar-ekialdean.\n1979an, Danimarkak bermatu zion Groenlandiari estatus autonomoa, eta 2008an biztanleek bozkatu zuten botere gehiago eskuratzearen alde bertako gobernurako, modu progresiboan eskumenak bereganatuz 2009tik. Danimarkak gordetzen ditu bi eskumen, Atzerri Auziak eta Defentsa.\n2014ko azaroaren 29an, sozialdemokratek hauteskundeak irabazi zituzten, Siumut alderdiak alegia, eta bigarren postuan gelditu ziren 'Inuit Ataqatigiit' sozialistak. 2016an, Neguko Joko Artikoak Nuuk hiriburuan antolatu zituzten.\n2019ko abuztuan Donald Trump presidente estatubatuarrak uhartea erosteko eskaintza egin zuen, Mette Frederiksen lehen ministro danimarkarrak errefusatu zuena.\nKultura.\nHizkuntza_ofizialen artean, Groenlandiera da mintzaira nagusia, eskimo-aleutar jatorrizkoa. Daniera ere ofiziala da, baina gutxituta dago. Musikari dagokionez, \"Sume\", \"Chilly Friday\", \"Nanook\" eta \"Siissisoq\" rock bandak, \"Nuuk Posse\" (hip hop) eta Rasmus Lyberth (folk abeslaria, 1979ko Eurovision Abesti Lehiaketan parte hartu zuena, groenlandieraz abestuz) aipatzekoak dira. Simon Lynge kantautorea bestela izan da lehenengo artista Erresuma Batuan diskoa kaleratu duena, baita Glastonbury Festivalen abestu ere.\nHenrik Lund poetak, bestela, herrialdeko ereserkiaren letra idatzi zuen (1916).\nKanpo estekak.\n[[Kategoria:Groenlandia| ]]\n[[Kategoria:Herrialde nordikoak]]\n[[Kategoria:Artikoko eskualdeak]]\n[[Kategoria:Ipar Amerikako dependentziak]]"}
{"id": "8939", "revid": "44506", "url": "https://eu.wikipedia.org/wiki?curid=8939", "title": "Holandarren Antillak", "text": "Holandarren Antillak bost uhartek osatutako uharte-taldea da, Karibe itsasoan eta Antilletako artxipelagoan kokatua. Bost uharteok Europar Batasunaren itsasoz haraindiko lurraldeak dira.\nBanaketa administratiboa.\n2010eko urriaren 10ean desegin eta Cura\u00e7ao eta Sint Maarten estatu osatzaile bilakatu ziren. Beste lurraldeak udalerri izatera igaro ziren. 2010 urtera arte, honakoa zen banaketa:"}
{"id": "8941", "revid": "512", "url": "https://eu.wikipedia.org/wiki?curid=8941", "title": "Dentsitate (argipena)", "text": "Dentsitate hitza hainbat esanahi eta erabilera dituen terminoa da. Oro har, termino honek adierazten du zenbat elementu dauden espazioko luzera, azalera edo bolumen-unitate bakoitzeko. Baina jakintza-arlo bakoitzean ezaugarri bereziak hartzen dira kontuan zein dentsitate-motari buruz ari garen zehazteko.\nZientzia eta teknikan.\nFisika.\nFisikan, hainbat arlotan erabiltzen da \u201c\"dentsitate\"\u201d kontzeptua. Batetik, \u201c\"dentsitate\"\u201d hitz hutsa erabiltzen denean, \"\"bolumen-unitateko masa\" adierazteko izaten da \u2014\"dentsitate masikoa\" edo \"masa-dentsitatea\"\" ere esaten zaio\u2014. Bestetik, bestelako magnitude fisikoren dentsitateak ere erabiltzen dira, eta dentsitate horiek bereizteko, hitz elkartuak erabiltzen dira, dagokien magnitudearen izena espreski aipatuzrekin. Horiek guztiak ondoren datorren taula eskematikoan adierazi dira.\nMatematika.\nMatematikan, dentsitate kontzeptua hainbat arlotan erabiltzen da:\nGiza eta gizarte-zientzietan.\nSoziologian eta Geografian.\nDemografian eta populazioen biologian, populazioaren dentsitatea erabiltzen da, azalera-unitateko espezie bateko zenbat izaki edo banako dauden adierazteko.\nHirigintza.\nHirigintza edo urbanismoan dentsitate hitza azalera-unitateko zenbat elementu urbanistiko dauden adierazteko erabiltzen da hala nola zenbat egoitza, zerbitzu, enplegu\u2026 dauden kontabilizatzeko."}
{"id": "8942", "revid": "56334", "url": "https://eu.wikipedia.org/wiki?curid=8942", "title": "Dentsitate (fisika)", "text": "Fisikan eta Kimikan, dentsitatea deritzo bolumen jakin batean dagoen masaren kantitateari dagokion magnitudeari. Zehatzago izendaturik, \"masa-dentsitatea\" edo \"dentsitate masikoa\" terminoak ere erabiltzen dira preseski, zein magnituderen dentsitatea den adierazteko; izan ere, masa magnitudearekin erabiltzeaz gain, \"dentsitate\" izena elkartutik agertzen da hainbat magnitude fisikorekin, hala nola \"\"energia-dentsitatea\", \"korronte-dentsitatea\"... terminoetan. Dena den, artikulu hau masa-dentsitateari buruzkoa da, eta hemendik aurrera dentsitate hitz hutsaz aipatuko da, bestelako magnituderen izenik erantsi gabe.\nDentsitate hitza latinezko \"dens\u012dtas, -\u0101tis\" hitzetik dator, eta greziar alfabetoko\u00a0formula_1 letrarekin sinbolizatzen da (\"rho\"\" deitzen da). Magnitude eratorria da, formula_2 dimentsioa duena, eta nazioarteko SI sisteman dagokion unitatea formula_3 edo formula_4 da. Ur puruaren dentsitatea formula_5 da formula_6-ko tenperaturan.\nDentsitate kontzeptuari buruzko historia laburra.\nKondaira zahar batek kontatzen duenez, Sirakusako Hieron II.ak (K.a. 308\u2013K.a. 215) susmoa zeukan bitxigile batek urrea lapurtu ote zion koroa bat fabrikatzean. Nahiz eta koroak urretan emandako pisu berbera zeukan, erregeak uste izan zuen urre guztia ez zegoela koroan, baizik eta urrearen parte bat beste metal batez ordezkatua izan zela, zilarraz edo. Hortaz, bere garaiko jakintsu handienetakoa zen Arkimedesi (K.a. 287\u2013K.a. 212) eskatu zion arazoa argitzea.\nElezaharrak dioenez, bainu bat hartzen ari zelarik, jarritako problema horri buruzko hausnarketan ziharduela, Arkimedes konturatu zen, uretara sartzean bainuontziko uraren gainazala igo egiten zela, bere gorputzak uretan betetzen zuen bolumenaren kausaz. Sakonago pentsatuz, eta ideia bera koroaren bolumenari aplikatuz, ondorioztatu zuen ezen, gorputza zenbat eta astunago izan, hainbat eta bolumen txikiagoa betetzen zuela. Berak bazekien urrea beste metal guztiak baino askoz astunagoa zela, eta beste edozein metalek bolumen handiago behar zuela urrearen pisu bera izateko. Kontakizunak dioenez, aurkikuntza hori egitean hain pozik jarri zen ezen biluzik eta korrika irten zela bainuontzitik kalera \u00ab\"Eureka! Eureka!\"\u00bb oihukatuz (grezieraz \"\u0395\u03cd\u03c1\u03b7\u03ba\u03b1\" hitzak \u00abaurkitu dut\u00bb esan nahi zuen).\nGaur egun, hizkuntza askotan erabiltzen da hitz hori, aurkikuntza-uneko pozkaria adierazteko. Hortik hasi omen zen dentsitate kontzeptua zehazten. Baina, izatez, istorio hori gertatu baino bi mende geroago agertu zen lehen aldiz testu idatzi batean, Marko Vitrubiok idatzitako \"De Architectura\" liburuan, preseski; horregatik, jakintsu askok zalantzan jartzen dute kontakizun horren egiazkotasuna.\nIstorio beraren beste bertsio batek dioenez, Arkimedesek goranzko bultzada bat sentitu omen zuen uretan sartzean, eta pentsatu zuen uretan sarturiko edozein gorputzek goranzko bultzada hori jasotzen zuela, baita erabat murgildurik ez zeudenak ere; hortik, gorputz arinak flotatzea, baina gorputz astunak hondoratzea. Eta horregatik, zenbat eta dentsoagoak izan, bultzada txikiagoa jasotzea pisu berean, alboko animazioko irudian ikus daitekeenez. Bertsio horretatik abiaturik sortu zen gaur egun Arkimedesen printzipioa izenaz ezagutzen duguna.\nMota desberdinetako dentsitateak.\nMasa-dentsitatearen definizio orokorrean oinarriturik, praktikan hortik eratorritako beste \"dentsitate\" batzuk definitu ohi dira.\nDentsitate absolutua.\nDefinizioz, substantzia jakin baten masa-dentsitatea edo dentsitate absolutua deritzo substantzia horren masaren eta bolumenaren arteko zatidurari. Gorputzak homogeneoak direnean, balio hori gorputz osoari eta beraren parte guztiei dagokie. Baina gorputz fisikoek substantzia desberdinez osaturik egon daitezkeenez \u2014heterogeneoak direnean\u2014, parte batetik bestera dentsitate desberdinak izan ditzakete. Horregatik, gorputzen ez-homogeneotasun hori kontuan harturik, \"batez besteko dentsitatea\" (edo dentsitate \"globala\") eta \"puntuko dentsitatea\" edo \"dentsitate puntuala\" definitzen dira.\nBatez besteko dentsitatea.\nDefinizioz, edozein formako eta substantziako gorputz baten batez besteko dentsitate absolutua gorputzaren masaren eta bolumenaren arteko erlazioa da:formula_7Gorputza \"homogeneoa\" dela esaten da, puntu guztietan material berbera badu; horrek esan nahi du, bere puntu guztietan dentsitate berbera duela. Baina gerta daiteke gorputza homogeneoa ez izatea, hau da, materiala berbera ez izatea puntu guztietan, eta ezta dentsitatea ere; orduan gorputza \"ez-homogeneoa\" edo \"heterogeneoa\" dela esaten da.\nDentsitate puntuala.\nGorputz ez-homogeneoetako puntu desberdinetan dentsitate desberdinak daudenez, puntu bakoitzaren inguruko dentsitateaz hitz egiten da: dentsitate puntuala da hori (puntu bakoitzaren inguru hurbileko dentsitatea, alegia). Bistan denez, batez besteko dentsitatea eta dentsitate puntuala desberdinak izango dira, oro har, gorputz ez-homogeneoetan. Puntu jakin baten inguruko formula_8\u00a0bolumen txikia kontuan hartuz, eta bolumen horri dagokion masa formula_9\u00a0izanik, honelaxe definitzen da limite modura formula_10 puntu jakinaren dentsitate puntuala, formula_11 :formula_12Material homogeneoen kasuan, puntu guztietako dentsitate puntuala eta gorputz osoaren batez besteko dentsitatea elkarren berdinak dira. Hortaz, material homogeneo bakoitzak bere dentsitatea du, beste materialetatik desberdina dena. Adibide modura, berunezko objektu bat kortxozko (artelazkizko) beste objektu bat baino dentsoagoa da \u2014dentsitate handiagoa du\u2014, tamainaren menpekotasunik gabe.\nDentsitate erlatiboa.\nDefinizioz, substantzia homogeneo baten dentsitate erlatiboa (formula_13 sinboloaz adierazi ohi da) ere dentsitate absolutuaren eta eta uraren dentsitate absolutuaren arteko zatidura da:formula_14Gorago aipatu den bezala, sistema metriko hamartarrean, uraren dentsitate absolutua formula_15 da, edo gauza bera dena, formula_16, neurketa egitean presioa eta tenperatura honako hauek izanik hurrenez hurren: formula_17 eta formula_18. Definizioaren ondorioz, baldintza horietan uraren dentsitate erlatiboa formula_19 da, dimentsiorik gabea, ura hartzen baita substantzia guztientzako erreferentziatzat. Alegia, dentsitate erlatiboa magnitude adimentsionala da, bi dentsitate absoluturen arteko zatidura baita. Praktikan, likido eta solidoen kasuan erabiltzen da uraren dentsitatea erreferentziatzat hartzen duen definizio hori.\nGasen kasuan, dentsitate absolutuak askoz txikiagoak direnez, ohitura dago erreferentziatzat airearen dentsitatea hartzeko, Aireak formula_20-ko presioan eta formula_21-ko tenperaturan daukan dentsitate absolutuak formula_22 balio du.\nMasa-dentsitatearen neurketa.\nDentsitatea lortzeko hainbat modu daude. Objektu zurrunen kasuan, zeinetan dentsitatea urarena baino handiagoa den, lehenik balantza batean neurtzen da masa, eta ondoren, bolumena lortzen da. Bolumena kalkulatzeko, objektua uretan sartzean desplazatutako uraren kantitatea neurtzen da; dena den, objektuaren forma geometrikoa ezaguna bada, bolumenaren kalkulua modu zuzenean egin daiteke formula geometrikoa erabiliz. Bukatzeko, masaren eta bolumenaren arteko zatidura kalkulatzen da, eta horixe da dentsitate absolutuaren balioa.\nDentsimetroa.\nLikidoen dentsitatea praktikan neurtzeko, \"dentsimetro\" izeneko tresna erabil daiteke. Dentsimetroa bi aldetatik itxita dagoen hodi bat da, mutur batean pisu astuna duena, likidoan murgiltzean zutik geratzen dena flotatzen, erabat hondoratu gabe; hodiaren beste aldea kalibratuta dago, noraino murgiltzen den neurtu ahal izateko. Kalibrazioari esker, dentsimetroa sartzean zuzenean neurtzen da likidoaren dentsitatea. Horretarako, likidoak formula_23-ko tenperatura izan behar du, eta dentsimetroak geldi egon behar du irakurketa egiten den bitartean.\nDentsitatearen unitateak.\nDentsitatea adierazteko gehien erabiltzen diren unitateak honakoak dira:\nDentsitatearen aldaketa tenperatura eta presioaren funtzioan.\nMasa-dentsitateak tenperaturaren funtzioan duen aldaketa bero-dilatazioaren koefizientearen (zabalkuntza-koefizientearen) bidez deskribatzen da solido eta likidoen kasuan.\nUr puruaren dentsitatea.\nUr puruaren portaerak berezitasun bat ageri du. Normalean, solido eta likidoen masa-dentsitatea txikiagotuz doa tenperatura igo ahala, baina uraren kasuan, ur likidoaren dentsitate maximoa (presio atmosferiko normalean) formula_33 balioko tenperaturan gertatzen da; zehazki, tenperatura horretan formula_34 da. Bestela esanda, formula_35 tenperatura-bitartean, tenperatura igotzean, dentsitatea handiagotu egiten da. Hain zuzen, formula_36-an, ura fase likidoan dagoela, beraren dentsitateak formula_37 balio du; gainera, tenperatura horretan ura fase solidoan izotz bihurturik egonik, \"izotza\"ren dentsitatea formula_38 da. Arrazoi horrengatik, izotza flotatzen geratzen da urazalean, iceberg-en kasuan bezala. Bestalde, grafikoan ikus daitekeenez, dentsitatearen kurbak forma parabolikoa du, gutxi gorabehera.\nGasen lege orokorra.\nGas idealen lege orokorrak formula_39 \"presio\", formula_40 \"tenperatura\" eta formula_41 \"bolumen\" aldagaien arteko erlazio matematikoa adierazten du:\nformula_42\nnon formula_43 molen kopurua den eta formula_44 gasen konstantea (formula_45). Gasaren masa konstantea deean, legearen arabera, formula_19 eta formula_47 egoeretan hiru aldagai horiek izan dituzten balioen artean erlazio hau betetzen da:formula_48Zer esanik ez, bi egoeretako presioa berbera den kasuan (formula_49), bolumena eta tenperatura elkarren proportzionalak izango dira:\nformula_50\nBaina dentsitatea formula_51 denez, horrek esan nahi du dentsitatea eta tenperatura \"alderantziz proportzionalak\" direla:\nformula_52\nAirearen dentsitatea.\nAirea gasa izanik, oso kontuan eduki behar da, beraz, presioak masa-dentsitatean daukan eragina. Baina presio konstantepean agerikoa izango da alderantzizko proportzionaltasun hori. Aire lehorraren kasuan, ondoko taula eta grafikoa presio atmosferiko normalean, formula_53, harturiko neurriei dagozkie. Datu esperimentalak nahiko ondo hurbiltzen dira gas idealen eredu teorikora, dentsitatearen eta tenperaturaren arteko alderantzizko proportzionaltasuna erakutsiz, gutxi gorabehera. \nElementu kimikoen dentsitatea.\nOndoko taula periodikoan, elementu kimikoek laborategiko baldintzetan duten dentsitatea dago adierazita, formula_54unitatetan emana. Izatez, osmioak eta iridioak dentsitatea handiagoa daukaten elementuen dentsitatea teorikoa da, zeren elementu erradioaktibo superastunak oso kantitate txikietan sortzen baitira edo bizkorregi desintegratzen baitira neurketa egin ahal izateko.\nBestalde, hauxe da elementuen masa-dentsitatea euren fusio-puntuan eta formula_55unitatean emana:\nBeste magnitude fisiko batzuen dentsitateak.\nHasierako aurkezpenean aipatu denez, Fisikako hainbat arlotan erabiltzen da \u201c\"dentsitate\"\u201d kontzeptua. Horrelakoak ondoko taula eskematikoan adierazi dira, magnitude fisiko horien dentsitateak zer esan nahi duten azalduz."}
{"id": "8944", "revid": "9124264", "url": "https://eu.wikipedia.org/wiki?curid=8944", "title": "XML", "text": "XML (Markaketa-lengoaia hedagarria, \"Extensible Markup Language\") xede orokorreko markaketa-lengoaia da. Lengoaia hedagarri moduan sailkatuta dago --berez, metalengoaia bat da--, erabiltzaileak bere elementuak sortzeko aukera baitu. Egituratutako datuak informazio-sistema ezberdinen artean partekatzea da bere helburu nagusia, batez ere Interneten bitartez. Erabiltzen da bai dokumentuak kodetzeko, bai datuak serializatzeko. Azken kasu honetan, testuan oinarritzen diren beste serializatze-lengoaia batzuekin parekatu daiteke, hala nola JSON eta YAMLrekin.\nAplikazioak.\nHedagarria denez gero, XMLn oinarritutako ehunka formatu aplikazio (lengoaia, formatu) garatu dira helburu desberdinekin; adibidez, RSS, Atom, SOAP, SVG eta XHTML. XML aplikazioak bulegotikarako ere erabiltzen dira (Microsoft Officeko Office Open XML, OpenOffice eta LibreOfficeko OpenDocument); baita beste arlo batzuetan ere, komunikazio-protokoloak definitzeko, esaterako (XMPP). Bezero/zerbitzari ereduan erabiltzen diren SOA(\"Service-oriented architecture\") protokoloan ere XML mezuak trukatzen dituzte makinek.\nBestelako industrietan ere XMLn oinarritutako lengoaiak erabiltzen dira informazio-trukerako, hala nola osasungintzan, turismoan, itzulpengintzan..., eta modu berezian komunikabideetan eta editorialetan.\nHistoria.\nXML markaketa-lengoaia sortu baino askoz lehenago bazeuden beste markaketa-sistema batzuk, testu egituratua kasu. Testu hutsa idatziz sor daitezke webgunerako dokumentuak, HTML zer den jakin beharrik gabe. Testu arrunta idatzi, eta makinak HTML kode bihurtzen du. Testu egituratua erabiltzen den kasu ezagun bat wikiena da. Honetan, testuari \"marka\" edo \"etiketa\" ezberdinak gehitzen zaizkio burutu nahi den aldaketaren arabera, eta honen ondorioz hainbeste markaketa-lengoaia sortzen dira.\nANSI erakundeak, 1978. urtean, testu-prozesamenduan zebiltzan hainbat talde jarri zituen harremanetan, edozein motatako testuak kodetzeko, egituratzeko eta elkarren artean trukatzeko balioko zukeen lengoaia estandar eta orokor bat definitzeko helburuarekin.\nLengoaia horren lehenengo txostenak 1980. urtean argitaratu baziren ere, 1985. urtean argitaratu zen elkarlanaren emaitzaren azken bertsioa, ISO erakundeak estandartzat onartu zuena: ISO 8879 edo SGML (Standard Generalized Markup Language) lengoaia. Testuak osagaien bidez (paragrafoak, zerrendak, izenak, atalak, lerroak etab.) zatitu, eta zati horiek habiaratu daitezkeela da SGMLren oinarrizko hipotesia. SGMLk printzipio deskriptiboa bereganatu zuen hasieratik. Horrela, testuaren kodetze-lanetan dabilenak testu-objektua zer den markatuko du. Honen ondorioz, testu bera hamaika kodekera desberdinen arabera markatu daiteke, aplikazio ezberdinen beharrei aurre eginez.\nHala ere, SGML lengoaia aberatsegia eta zabalegia suertatu zen konputagailuekin tratatu behar zenean, eta, horrela, aplikazio gutxik inplementatu zuten SGMLk eskaintzen zituen aukera guztiak. Beraz, SGML lengoaiatik azpilengoaia bat sortu zen, XML deitutakoa, nolabait SGMLk eskaintzen zituen aukera zabalak mugatu nahian. XMLren 1.0 bertsioa 1998. urtean sortu zen, W3C-ren aholku moduan. SGML eta XML lengoaiak helburu ezberdinak betetzeko jaio ziren: lehenak edozein dokumentu markatzeko euskarria eskaintzen zuen bitartean, bigarrenaren xedea Interneten informazioa kudeatzea zen nagusiki. Horrela, bada, XML lengoaia weberako estandarra zen -eta oraindik den- HTMLren gabeziak gainditzeko asmoarekin jaio zen. HTMLk bere definizioak izan arren, nabigatzaileen tolerantziak gaizki egituratutako dokumentuek funtzionatzea ahalbidetu du. Hori dela eta, XML eta HTML batzeko ahaleginaren ondorioz XHTML sortu zen, \"Extensible HyperText Markup Language\" delakoa. Hau HTML erreproduzitu, zehaztu eta hedatzen duen modulu eta dokumentu familia da. XMLn oinarritutako lengoaia zorrotz berria da XHTML, eta nabigatzaileak askoz zorrotzagoak dira web-orrien kodearen sintaxia balioztatzeko orduan.\nXML, SGML bezala, metalengoaia bat da, eta hainbat lengoaia definitzeko aukera ematen du. HTML, aldiz, SGML bidez definitutako lengoaia soil bat da, esan bezala aplikazio konkretu bat, elementu (etiketak) eta atributu jakin batzuk definitzen dituena. HTML lengoaia bat da, eta Interneten argitaratzen diren dokumentuei itxura emateko erabiltzen da, informazioaren diseinu bisuala lantzeko sortu zen eta. Etiketetan oinarrituta dago, eta erabaki daiteke, esate baterako, zer letra-mota eramango duen testuak, edo atal jakin bat letra lodiz edo etzanez idatzi behar den, esate baterako. XMLk osatu egiten du HTML Interneten, egitura eransten dielako datu horiei, eta semantika eman. Horri esker, sistema ezberdinek \"ulertuko\" dute zer esan nahi duen dokumentu batek. HTMLk ez bezala, bestalde, XMLk etiketa kopuru mugagabea erabil dezake informazioa kodetzeko.\nTerminologia.\nTerminologia osoa definitzeko asmorik gabe, hona hemen termino nagusiak:\nZuzentasun sintaktikoa eta erroreak.\nXML dokumentu bat XML espezifikazioarekin bat datorrenean ongi eratutako dokumentua dela esaten da, hau da, sintaktikoki zuzena dela formatuari dagokionez.\nEdozein kasutan, dokumentu guztiek bete beharreko arau batzuk hauek dira:\nArau hauek betetzen ez dituzten dokumentuak ez dira XML dokumentutzat hartzen ez baitaude ongi eratuta, eta prozesadoreak errorea emango du prozesatzen saiatuz gero.\nEskema eta baliozkotasuna.\nOndo eratuta dagoen ala ez egiaztatzeaz gain, XML dokumentu baten baliozkotasuna ere egiazta daiteke. Horretarako, egituraren gramatika deskribatzen duen dokumentua behar da.\nEgitura edo gramatika deskribatzen duen dokumentu hori, historikoki, DTD (\"Document Type Definition\") formalismoaren bidez idatzi izan da (SGMLrako diseinatutako formalismoa, berez). DTD batean, dokumentuan agertzekoak diren elementuak eta atributuak zehazten dira, baita haien arteko erlazioak ere. Eskema zehaztuz gero, prozesadorea dokumentuaren baliozkotasuna egiaztatzen saiatuko da, eta lortuko ez balu errorea adieraziko luke. DTDa eskema adierazteko modu bat da, baina badaude beste aukera batzuk (XML Schema, Relax NG...).\nDTD: dokumentu motaren definizioa.\nDTD sistema SGMLtik mailegatu zen.\nDTD sistemaren abantailak hauek dira:\nBestalde, hainbat muga ditu:\nEdozein kasutan, DTDak asko erabiltzen dira, maiz bertsio zaharretatik oinordetzan jaso direlako.\nXML \"Schema\" (W3C).\nXML dokumentuen eskema deskribatzeko lengoaia berriago bat da, W3C erakundeak bultzatua. Deskribapenak XSD (\"XML Schema Definition\") izenarekin ezagutzen dira, eta DTDak baino ahaltsuagoak dira dokumentuak deskribatzean. Datu-moten sistema aberatsa du, eta horrela dokumentuen murriztapenak askoz modu zehatzagoan defini daitezke. Gainera, XSDak XML dokumentuak dira, eta, beraz, beren baliozkotasuna ere egiaztatzen ahal da.\nEskema bat (XML dokumentu familia baten egitura edo gramatika, finean) definitzeko, codice_20 elementuaren barruan egiten da:\n&lt;?xml version=\"1.0\" encoding=\"ISO-8859-1\" ?&gt;\n&lt;xs:schema xmlns:xs=\"http://www.w3.org/2001/XMLSchema\"&gt; ... &lt;/xs:schema&gt;"}
{"id": "8945", "revid": "119347", "url": "https://eu.wikipedia.org/wiki?curid=8945", "title": "Markaketa-lengoaia", "text": "Markaketa-lengoaiak testuen egitura, itxura edota formatua adierazteko markak edo etiketak erabiltzen dituzten lengoaia informatikoak dira. Testuaren jatorrizko edukiari funtzio edo esanahi jakin bat duten testu-etiketak gehituz, programa informatikoek modu egokian interpretatu eta agertzea ahalbidetzen dute.\nHistoria.\nAurrekariak.\nMarkaketa-lengoaiak sortu baino askoz lehenago, markaketa-sistemak existitzen ziren, testu egituratua kasu. Testu hutsa idatziz webgunerako dokumentuak sortu daitezke, HTML zer den jakiteko beharrik gabe. Testu arrunta idatzi, eta makinak HTML kodean bihurtzen du. Testu egituratua erabiltzen den kasu zehatza wikiena da (informazio osagarrirako hemen klikatu). Honetan testuari \"marka\" edo \"etiketa\" desberdinak gehitzen zaizkio burutu nahi den aldaketaren arabera, eta honen ondorioz horrenbeste markaketa-lengoaia sortu izan dira.\nANSI (\"American Standards National Institute\") erakundeak, 1978. urtean, testu-prozesamenduan zebiltzan hainbat talde jarri zituen harremanetan, edozein motatako testuak kodetzeko, egituratzeko eta elkarren artean trukatzeko balioko zuen lengoaia estandar eta orokorra definitzeko asmoz.\nLehen txostenak.\nLengoaia horren lehenengo txostenak 1980. urtean argitaratu baziren ere, 1985. urtean elkarlanaren emaitzaren azken bertsioa argitaratua izan zen, ISO (\"International Organization for Standardization\") erakundeak estandartzat onartu zuena: 8879 edo SGML (Standard Generalized Markup Language) lengoaia. Testuak osagaien bidez (parrafoak, listak, izenak, atalak, lerroak, etab.) zatitu, eta zati horiek abiatu daitezkeela da SGML-ren oinarrizko hipotesia. SGML-k printzipio deskriptiboa bereganatu zuen hasieratik. Horrela, testua kodetze-lanetan dabilenak testu-objektua zer den markatuko du. Honen ondorioz, testu bera hamaika kodekera desberdinen arabera markatu daiteke, aplikazio desberdinen beharrei aurre eginez.\nSGML eta XML lengoaiak.\nHala ere, SGML lengoaia aberatsegia eta zabalegia suertatu zen konputagailuekin tratatu behar zenean, eta, horrela, aplikazio gutxik inplementatu zuten SGML-k eskaintzen zituen aukera guztiak. Gauzak horrela, SGML lengoaiatik azpilengoaia bat sortu zen, XML (\"Extensible Markup Language\") deritzona, nolabait SGML-k eskaintzen zituen aukera zabalak murriztu nahian. XML-ren 1.0 bertsioa 1998. urtean sortu zen W3Caren aholku moduan. SGML eta XML lengoaiak helburu desberdinak betetzeko jaio ziren: lehenengoak edozein dokumentu markatzeko euskarria eskaintzen zuen bitartean, bigarrenaren xedea Interneten informazioa kudeatzeko egokitu zen nagusiki. Horrela, bada, XML lengoaia web-eko estandarra zen -eta oraindik den- HTMLren gabeziak gainditzeko asmoz jaio zen. HTMLak bere definizioak izan arren, nabigatzaileen tolerantziak gaizki egituratutako dokumentuek funtzionatzea eragin du. Hori dela eta, XML eta HTML bategiteko ahaleginarekin XHTML sortu da, \"Extensible HyperText Markup Language\" dalakoa. Hau HTML erreproduzitu, zehaztu eta hedatzen duen modulu eta dokumentu familia da. XMLn oinarritutako hizkuntza zorrotz berria da XHTML, nabigatzaileak askoz zorrotzagoak izango direlarik web-en kodeen sintaxia balioztatzeko orduan.\nXML, SGML bezala, metalengoaia da, eta lengoaia desberdinak definitzeko aukera ematen du. HTML, aldiz, SGML bidez definitutako lengoaia soil bat da, esan bezala aplikazio konkretu bat. HTML hizkuntza bat da, eta Interneten argitaratzen diren dokumentuei itxura emateko erabiltzen da, informazioaren diseinu bisuala lantzeko sortu zen eta. Etiketetan oinarrituta dago, eta erabaki daiteke, esate baterako, zer letra tipo izango duen testuak, edo hau letra beltzez idatzi behar den edo etzanez. XMLk HTML osatzen du Interneten, egitura eransten dielako datu horiei, eta semantika eman. Horri esker, sistema desberdinek ulertuko dute zer esan nahi duen. HTMLk ez bezala, bestalde, XMLk etiketa kopuru mugagabea erabili dezake informazioa sailkatzeko.\nWebguneen diseinatzaileek badakite formato berriei egokitzen, eta beste alde batetik, formato mota batzuk hobesten dituzte, adibidez, HTML, PDF formatoaren ordez, lehenengoa askoz gehiago erabiltzen delako."}
{"id": "8946", "revid": "448", "url": "https://eu.wikipedia.org/wiki?curid=8946", "title": "Atmosfera (argipena)", "text": "Atmosfera izenak hainbat adiera ditu:"}
{"id": "8947", "revid": "56334", "url": "https://eu.wikipedia.org/wiki?curid=8947", "title": "Atmosfera (unitatea)", "text": "Atmosfera (atm) presio unitate bat da, Lurraren atmosferak itsas mailan egiten duen presioaren baliokidea dena.\nPresio handiak neurtzeko erabili izan da, adibidez, gas konprimituena. Unitate hau ez da Nazioarteko Unitate Sistemaren parte eta ez du sinbolo aitortua, baina atm gisa laburtu ohi da.\n1954ko Pisuen eta Neurrien X. Konferentzia Orokorrean honela definitu zen: presio-unitatea = 1 013 250 dina cm\u00b2-ko (hau da, 101 325 Pa). 0 \u00b0C-tan eta grabitate arruntaren azeleraziopean (9,80665 m/s\u00b2) dagoen 760 mm-ko altuerako merkuriozko zutabe baten presioarekin bat dator.\nAtmosfera teknikoa (at sinboloa) ere presio-neurri zahar bat da. 10 metroko altuerako ur-zutabe batek eragindako presioa bezala definitzen da: 1 at = 98 066,5 Pa (balio zehatza).\nOinarria.\nLurra inguratzen duen aire-masa, atmosfera, fluido konprimagarri baten presio-banaketaren adibiderik interesgarriena da. Atmosferak sortzen duen airearen pisuak presio atmosferikoa sortzen du. Puntu bateko presio atmosferikoa sekzio zuzen unitarioko azalerako aire-zutabe baten pisuaren berdina da kopuruari dagokionez, puntu horretatik atmosferaren goiko mugaraino hedatzen dena. Atmosferako airearen dentsitatea jaitsi egiten denez altuera handitzean, ez da erraza Lurraren azaleko presio atmosferikoaren kalkulu zehatza egitea, baina, aldiz, erraz neur daiteke.\n1643an, Evangelista Torricellik (1608-47) metodo bat asmatu zuen presio atmosferikoa neurtzeko, eta merkuriozko lehen barometroa egin zuen. Barometroa, funtsean, metro bat luze den beirazko hodi bat da, mutur batetik itxita dagoena eta osorik merkurioz betetzen dena. Merkurioa isurtzea saihestuz (mutur irekia itxiz), hodia buruz behera jarri eta mutur irekia merkurioa duen kubeta batean sartzen da, hodia bertikalean jarrita, irudian ikus daitekeen moduan. Torricellik esperimentu hori egin, eta ikusi zuen merkurioaren maila jaitsi egiten zela hodiaren barruan, harik eta 760 mm-ko altuerako zutabe bat ( zutabe barometrikoa) geratzen zen arte kubetan merkurioaren mailatik neurtuta.\nHodiko eta kubetako merkurioaren mailen arteko aldeari esker, presio atmosferikoa kalkula daiteke. Merkurio-zutabearen gainean sortzen den espazioak (ganbera barometrikoa) merkurio-lurruna baino ez du; horren presioa baztertu egin dezakegu, oso txikia baita tenperatura arruntetan. Hain zuzen, atmosferak kubetako merkurioaren gainazalean egiten duen \"p\"resioak orekatu egiten du merkurio-zutabearen presioa, eta, gero, bi presioak berdinduz, \"p\"a presio atmosferikoa lortzen da, honela:\nnon \"\u03c1\" baita merkurioaren dentsitatea esperimentu horri dagokion tenperaturan. Hala, zutabe barometrikoaren luzera neurtzeko balio duen eskala graduatua (eta giro-termometroa) gehituz, Torricelliren barometroa egiten da."}
{"id": "8948", "revid": "80047", "url": "https://eu.wikipedia.org/wiki?curid=8948", "title": "Bar", "text": "Bar izeneko unitatea gaur egun gero eta gutxiago erabiltzen den presio-unitate bat da.. Bere esanahia grezieratik dator, eta \"pisua\" esan nahi du eta beraren sinboloa formula_1 da.\nBaliokidetza hauek ditu bestelako presio-unitateekin:\nformula_2\nOro har, presio atmosferikoa, baar unitatearen azpimultiploa den milibar (formula_3) unitatean eman ohi da komunikabideetako informatiboetan. Presio atmosferiko estandarraren balioa honako hau da milibaretan:\nformula_4 \nDena den, presio-unitate modura, gero eta gehiago erabiltzen da Nazioarteko SI unitate-sistemako pascal (formula_5) unitatearen hektopascal multiploa , bereziki estazio meteorologikoetako tresna eta neurrietan:\nformula_6"}
{"id": "8949", "revid": "105290", "url": "https://eu.wikipedia.org/wiki?curid=8949", "title": "Baria", "text": "Sistema zegesimalean baria batek (\"b\" laburduraz) presio unitatea da. Definizioz baria batek cm2 batean dina batek eragiten duen presioa da."}
{"id": "8950", "revid": "96586", "url": "https://eu.wikipedia.org/wiki?curid=8950", "title": "Pascal (unitatea)", "text": "Pascala (sinboloa: Pa) Nazioarteko Unitate Sistemako presio-unitatea da. Definizioz formula_1-eko indar batek berarekiko normala den formula_2-ko azalera duen gainazalean eragiten duen presioa da. Unitatearen izena Blaise Pascal (1623-1662) matematikari eta fisikari frantziarraren ohorez aukeratu zen.\nformula_3\nnon formula_4 (newton), formula_5 (metro), formula_6 (joule), formula_7 (kilogramo), formula_8 segundo unitateak diren. \nHonako baliokidetzak ditu bestelako presio-unitateekin: \nformula_9 "}
{"id": "8951", "revid": "119347", "url": "https://eu.wikipedia.org/wiki?curid=8951", "title": "Metro koadro", "text": "Metro koadroa edo metro karratua metro bateko aldeak dituen karratu baten barruan dagoen azalera da. Nazioarteko Unitate Sistemaren azalera unitatea da.\nIkurra m2 da.\nBaliokidetasunak beste unitate batzuetan.\n1 m\u00b2 ondorengo hauen baliokidea da:"}
{"id": "8952", "revid": "336", "url": "https://eu.wikipedia.org/wiki?curid=8952", "title": "Milimetro merkurio", "text": ""}
{"id": "8953", "revid": "512", "url": "https://eu.wikipedia.org/wiki?curid=8953", "title": "Torr", "text": "Torr presio unitate bat da, Evangelista Torricelliren omenez izendatua. Definizio originalean milimetro bateko merkurio zutabeak eginiko presio modura agertzen da, eta horregatik batzuetan mmHg edo milimetro merkurio erabili ohi da baliokide moduan.\nAtmosfera baten 1/760a bezala ere defini daiteke.\nGaur egungo definizioa Nazioarteko Unitate Sistemaren arabera egiten da eta beraz Torr bat 101325 / 760 pascal da. Presio atmosferikoaz ari garenean askotan erabili ohi bada ere, presioko beste neurketetarako Pascala erabiltzea gomendatzen da."}
{"id": "8954", "revid": "105290", "url": "https://eu.wikipedia.org/wiki?curid=8954", "title": "Milimetro", "text": "Milimetroa metro baten milaren bat da. Hau da, milimetro bat 10-3 metro dira.\nDefinizioa.\n1983tik aurrera, metroaren definizioa honakoa da: \"argiak hutsean bidaiatzen duen distantziaren luzera segundu baten ean.\" Milimetro bat, beraz, metro baten izanda, argiak segundu baten ean bidaiatzen duen distantziaren da."}
{"id": "8955", "revid": "336", "url": "https://eu.wikipedia.org/wiki?curid=8955", "title": "PSI", "text": "PSI ingelesezko \"Pounds per Square Inch\"etik dator eta unitate presio bat da. Bere balioa libra bateko pisua hazbete karratu batean duen eraginaren baliokidea da."}
{"id": "8956", "revid": "336", "url": "https://eu.wikipedia.org/wiki?curid=8956", "title": "Ingelera", "text": ""}
{"id": "8957", "revid": "1830", "url": "https://eu.wikipedia.org/wiki?curid=8957", "title": "Zentimetro karratu", "text": "Zentimetro koadro bat zentimetro bateko aldea duen karratu baten barruan dagoen azalera da.\nIkurra cm2 da, eta ez \"zm2\".\n1 cm2 honen baliokidea da:"}
{"id": "8958", "revid": "59723", "url": "https://eu.wikipedia.org/wiki?curid=8958", "title": "Zentimetro", "text": "Zentimetro bat metro baten ehunena da; hau da, zentimetro bat 10-2 metro luze da. Haren nazioarteko ikurra cm da (punturik gabe), eta euskaraz ere horixe erabili behar da, ez \"zm\".\nBaliokidetzak.\nZentimetro baten baliokideak:"}
{"id": "8959", "revid": "307", "url": "https://eu.wikipedia.org/wiki?curid=8959", "title": "Zuhaitza", "text": ""}
{"id": "8962", "revid": "90799", "url": "https://eu.wikipedia.org/wiki?curid=8962", "title": "Burmuin", "text": "Burmuina entzefaloaren zatirik handiena eta garrantzitsuena da, goi mailako ornodunengan eta, bereziki, gizakiarengan garapen eta konplexutasun handia duena. Nerbio-sistemaren egitura zuzendaria da.\nUgaztunen entzefalo barruan, burmuina prosentzefaloan dago, hots, eboluzioaren eskalan berriagoa den egituran. Entzefaloaren beste egitura zaharragoek, metentzefaloak eta mielentzefaloak (erronbentzefaloa osatzen dutenak) ez dute adimen-funtziorik garatzen, gorputzaren funtzio mekanikoez arduratzen baitira (mugimenduen koordinazioaz, arnas eta bihotz-jardueraren kontrolaz, etab.).\nBurmuineko neuronen kopurua egundokoa da: ikertzaileak ez dira ados jartzen, baina 50.000 milioi eta bilioi bat artean dagoela uste dute. Era berean, burmuineko neurona bakoitzak milaka harreman sinaptiko eratzen ditu aldameneko neuronekin. Zahartu ahala, ordea, neuronen kopurua jaisten da.\nIzena.\nEuskara batuan, organo honen izen hobetsia \"burmuin\" da. Horretaz gain, batez ere Hegoaldean, burmuinari garun \u2014Euskaltzaindiaren Hiztegiaren arabera, \"entzefalo\" adigaitik gertuago dagoena\u2014 edo zerebro \u2014etekin txikiko irtenbidetzat jo izan dena\u2014 esatea ohikoa da. Iparraldean, \"burmuin\" deitzeaz gain, nafar-lapurteraz burumuin eta zubereraz b\u00fcr\u00fcn esaten diote. Nafar-lapurterazko testuetan, \"buru muin\" edo \"buru fuin\" aldaerak, bi hitzetan idatzirik, agertzen dira oroz gainetik, eta pluralean.\nEzaugarri anatomikoak.\nGaruna bi zelula-motaz osatua dago: neuronak eta neuroglia. Neuronak bata besteari lotzen zaizkio, neurona-zirkuituak sortzeko. Entzefaloa burezurrak babesten du eta horrez gain, meningeek estaltzen dute. Garunean bi atal bereiz daitezke: aurreko garuna eta atzeko garuna.\nAurreko garuna edo prosentzefaloa.\nEntzefaloaren aurrealdeko bi herenak hartzen ditu. Garuneko luzetarako fisura izeneko ildo sakon batek bereizirik, bi burmuin-hemisferiotan banatzen da. Garun-hemisferioak beheko aldetik lotuta daude, bata bestearekin konektatzen dituen gorputz kailukara deituriko nerbio-zuntzen bidez.\nHemisferio bakoitzaren barruan, alboko bentrikulu izenez ezagutzen diren likidoz beteriko tarte batzuk daude. Alboko bentrikulu hauek, hemisferio bien artean dagoen hirugarren bentrikulu batekin lotzen dira, eta hirugarren bentrikulu hau laugarren batera doa, Sylviusen akueduktu deitzen den kanal fin baten bidez. Bentrikulu hauen barnean dagoen eta nerbio-sistema inguratzen duen likido zefalorrakideoak babes mekaniko gisa eta substantzia kimikoak garraiatzeko balio du. Likido zefalorrakideo hau alboko bentrikuluetan sortzen da, plexu koroideoak osatzen dituzten egitura baskularretan.\nGarunaren zati azalekoena burmuin-azalak osatzen du. Hemisferioen azalean zabaltzen den substantzia grisezko geruza bat da. Garunaren barrualdea substantzia zuriz inguraturiko oinaldeko nukleo grisez, bi hemisferioak lotzen dituzten ertzetako formazioez, eta barrunbe (edo hutsune) bentrikularrez osatuta dago.\nAtzeko garuna edo erronbentzefaloa.\nBizkarrezur-muinaren gaineko zatian dago eta bi egiturak osatzen dute: entzefalo-enborrak eta garuntxoak. Bien artean laugarren bentrikulua dago.\nHainbat zirkunboluziodun egitura da garuntxoa, eta entzefalo-enborrera zuntz aferenteen bidez lotua dago. Zuntz hauek hezur-muineko, erraboileko, zubiko eta erdialdeko eta aurreko garuneko bulkadak eramaten dizkiote. Era berean, garuntxoko nukleoetatik zuntz eferenteak sortzen dira. Borondatezko mugimenduen zehaztasun eta koordinazioan esku hartzen du garuntxoak, eta jarrera eta oreka mantentzeko ezinbestekoa da. Entzefalo-enborra entzefaloaren beheko aldean dago eta arnasa, eztula, bihotz-taupadak eta goragale-erreflexua gobernatzen ditu. Haren lesioa larria da eta gizabanakoaren heriotza ekar dezake, aipatutako bizi-funtzioen asalduraren ondorioz.\nSubstantzia grisa eta substantzia zuria.\nSubstantzia grisa.\nSoma edo gorputz neuronalak aurkitzen diren tokia da. Substantzia grisak burmuin-hemisferioen geruza azalekoena osatzen du, baina bada barrurago dagoen substantzia grisik ere. Barruragoko substantzia honek entzefaloaren oinaldeko nukleoak eta bikote kranialen nukleoak osatzen ditu.\nGarun-azalak edo kortex zerebralak 2-3 mm-ko lodiera du, eta hamar zelula-geruzaz osaturik dago. Toles ugari (burmuin-zirkunboluzioak) izatearen ondorioz, burmuin-azala burezur-azala baino 30 aldiz handiagoa da. Zimurrek eta pitzadurek hemisferioak lobuluetan banatzen dituzte. Lobulu hauetariko lau frontala, parietala, tenporala eta okzipitala deitzen dira. Bosgarren lobulua, intsula, ezin da burmuinaren kanpoaldetik ikusi, oso barrenean kokatuta dagoelako.\nEntzefaloaren oinaldeko nukleoak entzefaloaren oinalde inguruan dauden substantzia grisaren formazioak dira. Nukleoak honakoetan banatzen dira: talamoa, nukleo kaudatua, nukleo lentikularra, putamena, \"pallidum\"a (azken bi hauek batera nukleo ildaskatua osatzen dute) eta \"claustrum\"a. Talamoa forma oboideko substantzia grisezko nukleo handi bat da, burmuinaren erdialdean, bi burmuin-hemisferioen artean kokatua. Seinale sentsorialak jasotzen dituen integrazio-gune garrantzitsua da. Hainbat nukleoz osatua dago: aurrekoa, atzekoa, bentrala eta dortsala. Garunera doazen bide aferente guztiak, usaimenezkoak izan ezik, talamora heltzen dira. Bulkadak azalera eta beste gune batzuetara eramaten dituzten hainbat zuntz sortzen dira talamotik. Entzefaloaren oinaldeko nukleoen funtzioa nahi gabeko mugimenduak integratu eta koordinatzea da. Nukleo hauen lesioak mugimendu-desorekak, korea (San Vitoren dantza) eta balismoa adibidez, edo Parkinsonen gaixotasunean gertatzen den mugimendu-murriztea (hipozinesia) sor ditzake.\nSubstantzia zuria.\nGarunean substantzia grisa baino barrurago dagoen substantzia da, eta nerbio-zuntzez osatua dago batik bat. Zuntz hauek burmuin-azaleko hainbat puntu bata bestearekin lotzen dituzte, edota burmuin-azala bera entzefalo-enborreko eta ornomuineko hainbat nukleorekin. Uniformeki zabaltzen da burmuin-azalaren azpitik eta laminatan banatzen da; barneko, kanpoko eta muturreko kapsula osatzen ditu.\nErtzetako formazioak bi hemisferioak lotzen dituzten zuntz-sistemak dira. Gorputz kailukara, fornixa edo trigonoa, aurreko ertz zuria eta \"septum pelucidum\"a (septu edo trenkada peluzidoa) dira.\nGarapena.\nBurmuina fase-sekuentzia korapilatsu orkestratu batean garatzen da. Enbrioi-etaparik goiztiarrenetan nerbio-sokaren aurrealdeko hantura sinple batetik eremu eta konexio multzo konplexu batera aldatzen da forman. Neuronak zelula amak dituzten gune berezietan sortzen dira, eta, gero, ehunetik migratzen dute beren azken kokapenetara iristeko. Neuronak kokatu ondoren, haien axoiak sortu, eta burmuinean zehar nabigatzen dute adarkatuz eta zabalduz aurrera egiten duten heinean, harik eta puntak beren helburuetara iritsi eta konexio sinaptikoak eratzen dituzten arte. Nerbio-sistemaren hainbat lekutan, neuronak eta sinapsiak erruz sortzen dira lehen faseetan, eta, gero, behar ez direnak eliminatu egiten dira.\nOrnodunei dagokienez, neurona-garapenaren hasierako faseak antzekoak dira espezie guztietan. Enbrioia zelula-bloke biribil batetik zizare itxurako egitura bihurtzen den heinean, bizkarreko erdiko lerrotik doan ektodermo-zerrenda estu bat eragiten da nerbio-sistemaren aitzindari den plaka neuronal bihurtzeko. Plaka neuronala barrurantz tolesten da neurona-lerroa osatzeko, eta, gero, zimurra marrazten duten ezpainek bat egiten dute neurona-hodia ixteko, zelula-lokarri huts bat erdian fluidoz betetako bentrikulu bat duelarik. Aurreko muturrean, bentrikuluak eta kordoia puztu egiten dira, prosentzefaloa (aurre-garuna), mesentzefalo (erdi-garuna) eta erronbentzefaloa (gibel-garuna) aitzindariak diren hiru besikula osatzeko. Hurrengo fasean, burmuina bi besikulatan banatzen da: telentzefaloa (garun-kortexa, ganglio basala eta antzeko egiturak izango dituena) eta dientzefaloa (talamoa eta hipotalamoa izango dituena). Aldi berean, burmuina mesentzefaloan (zerebeloa eta ponsak izango dituena) eta mielentzefaloan (bizkarrezur-erraboila izango duena) banatzen da. Eremu horietako bakoitzak neuronak eta glia-zelulak sortzen diren eremu ugalkorrak ditu; ondoren, ondoriozko zelulak migratzen dute, batzuetan distantzia luzeetara, beren azken kokapenetara.\nBehin neurona bat bere lekuan dagoenean, dendritak eta axoi bat zabaltzen ditu inguruan. Axoiak, normalean, modu bereziki konplexuan hazten dira gorputz zelularrarekiko distantzia handia hedatzen dutelako eta helburu zehatzak lortu behar dituztelako. Hazten ari den axoi baten punta, izan ere, hazkuntza-kono izeneko protoplasma bloke batek osatzen du, hartzaile kimikoz josia. Hartzaile horiek tokiko ingurunea nabaritzen dute hazkunde-konoa elementu zelular ezberdinek erakartzea edo uxatzea eraginez, eta, horrela, norabide jakin batean erakartzen dute bere bidearen puntu bakoitzean. Patologia horren ondorioz, hazkunde-konoa burmuinean zehar nabigatzen du helmugara iritsi arte, non beste seinale kimiko batzuek sinapsiak sortzen dituzten. Garun osoa kontuan hartuta, milaka genek patologia axonaletan eragina duten produktuak sortzen dituzte.\nAzkenean sortzen den sare sinaptikoa geneek bakarrik determinatzen dute aldez. Burmuineko alde askotan, axoiak \"gehiegi hazten\" dira hasieran, eta, gero, \"inausi\" egiten dira neuronen jardueraren menpe dauden mekanismoen bidez. Begitik mesentzefalorako proiekzioan, adibidez, helduaren egiturak mapeaketa oso zehatza du, erretinaren azaleko puntu bakoitza mesentzefaloko geruza batean dagokion puntu batekin lotzen duena. Garapenaren lehen faseetan, erretinatik datorren axoi bakoitza mesentzefaloren eskuineko inguru orokorrera eramaten da, baina, gero, adarkatze handiak sortzen ditu, eta mesentzefaloko neuronen multzo zabal batekin kontaktuan jartzen da. Erretinak, jaio aurretik, mekanismo bereziak ditu, eta, horien ondorioz, berez sortzen diren aktibitate-uhinak sortzen dira ausaz, eta, gero, mantso-mantso hedatzen dira erretina-geruzan zehar. Uhin horiek erabilgarriak dira ondoko neuronak, aldi berean, aktibo egotea eragiten dutelako; hau da, neuronen antolaketa espazialari buruzko informazioa duen aktibitate eredu neuronal bat sortzen dute. Informazio horretaz, mesentzefaloa baliatzen da sinapsiak ahultzen dituen mekanismo baten bidez, eta, azkenean desagertu egiten da, baldin eta axoi batean jarduera ez badu xede-zelularen jarduera jarraitzen. Prozesu sofistikatu horren emaitza da mapeaketa pixkanaka doitzea eta estutzea, azkenean bere heldu-forma zehatzean utziz.\nAntzeko gauzak gertatzen dira garuneko beste eremu batzuetan: matrize sinaptiko iniziatiko bat sortzen da genetikoki zehaztutako gida kimikoaren ondorioz, baina, gero, pixkanaka, jardueraren menpeko mekanismoek fintzen dute, neurri batean barne-dinamikak edo kanpoko ekarpen sentsorialek bultzatuta. Kasu batzuetan, erretina-mesentzefalo sistemarekin gertatzen den antzera, aktibitate ereduak garunean bakarrik funtzionatzen duten mekanismoen menpe daude, eta, dirudienez, garapena gidatzeko bakarrik existitzen dira.\nGizakietan eta beste ugaztun askotan, neurona berriak batez ere jaio aurretik sortzen dira, eta haurren garunak garun helduak baino neurona gehiago ditu. Hala ere, badira eremu batzuk, non neurona berriak bizitzan zehar sortzen diren. Helduentzako, neurogenesia ongi finkatuta dagoen bi eremuak usaimen-fokua eta hippocampuse deniseko hortz-giroa dira, non ebidentziak dauden ezen neurona berriek paper bat betetzen dutela eskuratu berri diren oroitzapenak gordetzean. Baina salbuespen horiekin, lehen haurtzaroan dagoen neurona-multzoa da bizitza osorako dagoena. Zelula glialak desberdinak dira: hau da, gorputzeko zelula mota gehienetan, bizitza osoan zehar sortzen dira.\nLuzaroan eztabaidatu izan da ea gogoaren, nortasunaren eta adimenaren nolakotasunak herentziari edo heziketari egotzi ahal zaizkion; hau da naturari eta elikadurari buruzko eztabaida. Oraindik xehetasun asko zehazteke dauden arren, neurozientziako ikerketek argi erakutsi dute bi faktore horiek garrantzitsuak direla. Garunaren forma orokorra eta burmuinak, esperientziaren aurrean, nola erreakzionatzen duen geneek zehazten dute. Hala ere, esperientzia behar da lotura sinaptikoen matrizea fintzeko, zeinak bere forma garatuan genomak baino askoz informazio gehiago baitu. Zenbait alderditan, garapen aldi kritikoetan esperientziarik ez izatea da axola duen gauza bakarra. Beste alde batetik, esperientziaren kantitatea eta kalitatea garrantzitsuak dira; adibidez, funtsezko ebidentzia dago ingurune aberastuetan hazitako animaliek garun-kortex lodiagoak dituztela (lotura sinaptikoen dentsitate handiagoa adierazten dutenak) estimulazio-maila murriztua duten animaliek baino.\nSistema linbikoa.\nGarunaren erdian kokatzen da eta honako atal hauetaz osatua dago: talamoa, hipotalamoa, hipokanpoa, amigdala, gorputz kailukara, septuma eta mesentzefaloa. Garuneko unitate funtzional bat da. Sistema linbikoak interakzio biokimiko eta nerbio-interakzio estuak ditu burmuin-azalarekin eta memoria, emozioak, atentzioa eta ikasketaz arduratzen den entzefaloko elementua da.\nHipotalamoa talamoaren azpian dago, burmuin-oinarriaren erdiko lerroan. Hainbat gunez eta nukleoz osatua dago. Hauen zeregina oinarrizko bulkadak eta gorputzaren barne-egoeraren faktoreak (tenperatura, gosea, egarria, logura, etab.) erregulatzea da. Hipotalamoak nerbio-sistema zentrala eta sistema endokrinoaren arteko lotura ere egiten du, hainbat hormona sortzen dituen hipofisiaren funtzionamendua erregulatzen baitu.\nFuntzioak.\nGarunak informazio sentsoriala prozesatzen du, mugimendua kontrolatu eta koordinatzen du, portaera eta gorputzeko oinarrizko funtzioak, hala nola bihotz-taupadak, odolaren presioa, fluidoen balantzea eta gorputzeko tenperatura kontrolatzen ditu. Garuna ezagutzaren, emozioen, memoriaren eta ikasketaren arduraduna da.\nGarun-kortexa funtzioaren araberako eremuetan banatzen da. Brodmannek deskribatu zituen eremu hauek eta horregatik Brodmannen area gisa ere ezagunak dira.\nMugikortasuna.\nArea motorretan antolatua dago. Nagusia area motorra edo Brodmannen 4. area da. Erdiko artekaren edo Rolandoren arteka deiturikoaren aurrean dago. Zelula piramidal gisa ezagutzen diren neurona erraldoiak ditu. Zelula horietatik ornomuinera eta entzefalo-enborrera doazen bide motorrak sortzen dira eta entzefalo-enborretik informazioa giharretaraino igortzen da. Borondatezko mugimenduen arduradunak dira. Area motorretik sortzen diren zuntzak bide piramidal gisa ezagutzen dira eta kontrako aldera gurutzatzen dira erraboilean, entzefalo-enborraren alde baxuenean. Horregatik, eskuin hemisferioko lesioek ezkerreko gorputz-erdiko indar-galera dakarte, eta alderantziz.\nBada beste area bat, Rolandoren artekaren aurrean dagoena, area premotorra, mugimendu ez-borondatezkoak antolatzeko ardura duena. Area edo eremu honetan lesioak gertatzeak pertsonak ikasitako trebetasunen galera dakar.\nSentikortasuna.\nArea edo eremu sentsorialetan antolatzen da. Area honetan amaitzen dira gorputzaren hainbat bulkada bidaltzen dituzten zuntz sentikorrak. Besteak beste, ikusmen-bulkadak, entzumenezkoak eta usaimenezkoak eta, horiez gain, larruazalaren eta organoen azaleko sentsibilitatea eta sentsibilitate sakona bidaltzen dituzte. Aipatu diren areak honela daude banatuta:\nNorberaren kontzientzia.\nNorberaren kontzientzia, arima, nortasuna, jokaera, esperientzia afektiboa, iniziatiba, aurrealdeko lobuluetan integratuta daude.\nHizkuntza.\nBeste funtzio batzuek ez bezala, hizkuntzak alde bakarrekoak diren area kortikalak betetzen ditu. Area kortikal hauek kokatzen diren hemisferioari hemisferio gainartzaile deitzen zaio, eta normalean ezkerrekoa izaten da, nahiz eta pertsona ezkertiek eskuineko dominantzia edota bi aldeetakoa eduki ahal izan. Eremu hauek honela banatzen dira:\nArea motorra edo Brocaren area: aurreko lobuluaren beheko aldean dago eta hizkuntzaren adierazpenaz arduratzen da (bai ahozkoaz eta bai idatzizkoaz). Area honetan lesio bat izanez gero, hitz egiteko eta idazteko ezintasuna pairatzen da.\nSentitze-area edo Wernickeren area: lobulu tenporalaren goiko aldean dago eta hizkuntzaren ulermenaz arduratzen da (bai ahozkoaz eta bai idatzizkoaz). Area honetan lesio bat izanez gero, esaten digutena eta irakurtzen ari garena ulertzeko ezintasuna pairatzen da.\nFisiologia.\nGarunaren fisiologia ongi ulertzeko azpimarratu behar da nerbio-zuntzak (zentzumenezkoak zein motorrak ) gurutzatuta daudela. Hots, gorputzaren eskuinaldeko zentzumen-guneak eta gune motorrak burmuineko ezkerreko hemisferioan daudela, eta alderantziz. Horrek esan nahi du burmuinaren eskuinaldeak gorputzaren ezkerraldea kontrolatzen duela, eta burmuinaren ezkerraldeak gorputzaren eskuinaldea.\nUlertzekoa da, beraz, pertsona batek ezkerreko hemisferioa kaltetzen duen burmuineko odoljarioa jasatean gorputzeko ezkerraldean paralisia sufritzea.\nGaruneko neuronen arteko komunikazioa neurotransmisore izeneko substantzia batzuen bitartez gauzatzen da. Neurotransmisore garrantzitsuenak azetilkolina, dopamina, noradrenalina eta serotonina dira. Substantzia hauen zeregina nerbio-bulkadaren transmisioan datza.\nNeurotransmisoreak neurona baten axoian askatu eta hurrengo neuronaren dendritetan jasotzen dira.\nNeurotransmisoreak eta hartzaileak.\nNeurotransmisoreak sinapsietan askatzen diren produktu kimikoak dira, bertako mintza despolarizatzen denean eta Ca2+ zelulan sartzen denean, normalean ekintza-potentzial bat sinapsiara iristen denean: neurotransmisoreak sintaxiaren xede-zelularen (edo zelulen) mintzaren gaineko molekula hartzaileei atxikitzen zaizkie, eta, horrela, hartzailearen molekulen propietate elektrikoak edo kimikoak aldatzen dituzte. Salbuespen gutxi batzuk izan ezik, garuneko neurona bakoitzak neurotransmisore kimiko bera edo neurotransmisoreen konbinazio bera askatzen du beste neuronekin egiten dituen lotura sinaptiko guztietan; Daleren printzipioa izenarekin ezagutzen da arau hori. Horrela, neurona bat ezaugarri daiteke askatzen dituen neurotransmisoreengatik. Farmako psikoaktibo gehienek sistema neurotransmisore espezifikoak aldatzen dituzte. Hori cannabinoide, nikotina, heroina, kokaina, Alkohol, fluoxetina, klorpromazina eta beste droga askori aplikatzen zaie.\nGarun ornodunean gehien aurkitzen diren bi neurotransmisoreak glutamatoa eta azido gamma-aminobutrikoa (GABA) dira, ia beti inhibitzaileak. Transmisore horiek erabiltzen dituzten neuronak garunaren ia alde guztietan aurki daitezke. Nonahikotasuna dela eta, glutamatoaren edo GABAren eragina duten botikek efektu zabalak eta indartsuak izaten dituzte. Anestesia orokor batzuek glutamatoaren efektuak murriztuz jarduten dute; lasaigarri gehienek GABAren efektuak indartuz egiten dituzte lasaigarriak.\nBeste dozenaka neurotransmisore kimiko daude garunaren eremu mugatuagoetan erabiltzen direnak, askotan funtzio jakin baterako erabiltzen direnak. Serotonina, adibidez \u2014depresioaren aurkako botika askoren eta laguntza dietetiko askoren helburu nagusia\u2014, rafe-nukleoak izeneko burmuineko eremu txiki batetik dator soilik. Norepinefrina, kitzikapenean parte hartzen duena, \"locus coeruleus\" izeneko hurbileko eremu txiki batetik dator soil-soilik. Beste neurotransmisore batzuek, hala nola azetilkolinak eta dopaminak, hainbat iturri dituzte garunean, baina ez daude glutamatoa eta GABA bezain nonahiko banatuak.\nJarduera elektrikoa.\nSeinaleztapenerako, neuronek erabiltzen dituzten prozesu elektrokimikoen albo-efektu gisa, burmuineko ehunak eremu elektrikoak sortzen ditu aktibo dagoenean. elektroentzefalografia (EEG) edo magnetoentzefalografia (MEG) erabiliz, neuronen kopuru handiak jarduera sinkronizatua erakusten duenean sortzen dituzten eremu elektrikoak garezurretik kanpo detektatzeko bezain handiak izan daitezke. EEG grabazioek, arratoiak eta antzeko animalien garunetan ezarritako elektrodoekin egindako grabazioekin batera, animalia bizi baten garuna etengabe aktibo dagoela erakusten dute, baita lo dagoen bitartean ere. Garunaren zati bakoitzak jarduera erritmikoaren eta ez-erritmikoaren arteko nahasketa bat erakusten du, jokabide-egoeraren arabera alda daitekeena. Ugaztunetan, garun-kortexak delta-uhin geldo handiak erakutsi ohi ditu loaldian, alfa uhin azkarragoak animalia esna baina arretarik jarri gabe dagoenean, eta kaotiko itxurako aktibitate irregularra animalia lanean ari denean, beta eta gamma uhinak deritzona. Konbultsio epileptiko batean, garunaren kontrol mekanismo inhibitzaileek ez dute funtzionatzen, eta aktibitate elektrikoa maila patologikoetara igotzen da EEG arrastoak sortuz eta garun osasuntsu batean ikusten ez diren uhin eta pika ereduak erakutsiz. Neurofisiologiaren egungo ikerketaren ardatz nagusia da populazio-mailako eredu horiek neurona indibidualen funtzio konputazionalekin erlazionatzea.\nMetabolismoa.\nOrnodun guztiek odol- eta burmuin-hesi bat dute garunaren barruko metabolismoak gorputzeko beste atal batzuetan ez bezala funtziona dezan. Unitate neurobaskularrak garuneko odol-fluxua erregulatzen du aktibatutako neuronak energiaz hornitu ahal izateko. Zelula glialek funtzio garrantzitsua betetzen dute garunaren metabolismoan neuronak inguratzen dituen fluidoaren konposizio kimikoa kontrolatuz, ioien eta mantenugaien mailak barne.\nGaruneko ehunak energia asko kontsumitzen du bere bolumenaren arabera, eta, beraz, garun handiek eskakizun metaboliko larriak ezartzen dizkiete animaliei. Adibidez, hegan egiteko gorputzaren pisua mugatu beharrak, dirudienez, hautespena ekarri du espezie batzuetan (saguzarretan adibidez) garunaren tamaina murrizteko. Garunaren energia kontsumo gehiena neuronen karga elektrikoari eustera doa (mintz potentziala). Ornodun gehienek metabolismo basalaren % 2 eta % 8 artean eskaintzen diote garunari. Primateetan, ordea, ehunekoa askoz handiagoa da \u2014gizakietan % 20-25era igotzen da. Burmuinaren energia-kontsumoa ez da asko aldatzen denboran zehar, baina garun-kortexaren eskualde aktiboek eskualde inaktiboek baino energia gehiago kontsumitzen dute; hori da PET, fMRI eta NIRSen burmuineko irudi funtzionalen metodoen oinarria. Burmuinak, normalean, glukosaren oxigenoaren menpeko metabolismotik (hau da, odoleko azukretik) lortzen du energia gehiena, baina zetonek iturri alternatibo nagusi bat ematen dute, kate ertaineko gantz-azidoen (kaprilikoak eta heptanoikoak), laktatoaren, azetatoaren eta, beharbada, aminoazidoen ekarpenekin batera.\nBaskularizazioa.\nOxigenoa eta glukosa barneko arteria karotidaren eta orno-arterien bidez heltzen dira burmuinera. Bi arteria karotidak kanpoko eta barneko adarretan banatzen dira. Kanpoko adarra kanpoko karotida da, eta odola garezurraren kanpoaldera eramaten du, eta barneko adarrak (barneko karotidak), berriz, burmuinaren aurreko eta erdiko eremura eramaten du odola. Bi orno-arteriek burmuinaren atzeko aldea irrigatzen duen arteria basilarra osatzen dute. Garunaren oinaldean bada Willisen poligonoa deitzen den sistema bat. Bi sistemak lotzen ditu eta arteriaren bat ixten denean iskemia eragozteko balio du.\nOrnodunen burmuina.\nUgaztunen artean gizakiarena da burmuinik garatuena. Tolestura edo inguraketa ugari ditu, eta azpimarratzekoa da lobulu frontalaren garapena (bertan kokatzen dira adimenaren guneak).\nUgaztun eboluzionatuenengan burmuineko inguraketak oso ugariak dira. Eboluzioa aurrera joan ahala inguraketen bidez burmuinaren azalera zabaltzen da, gai grisaren kopurua handituz; burmuinaren bolumenak ez du aldatzen, baina neuronen kopurua nabarmen areagotzen da.\nOrnodunen artean arrainen eta anfibioen burmuinak ez du kortexik (burmuin azalik), narrastiengan eta hegaztiengan oso txikia da, eta ugaztunengan batik bat garatzen da. Telentzefaloaren garapenak azaltzen du ugaztunen burmuinaren berezitasuna."}
{"id": "8963", "revid": "59723", "url": "https://eu.wikipedia.org/wiki?curid=8963", "title": "Segundo", "text": "Segundoa (sinboloa: s) Nazioarteko Unitate Sisteman (SI) denboraren unitatea da. Sistema horretako zazpi oinarrizko magnitudeetako bat da. Beste neurketa-unitate batzuen parte ere bada, hala nola metro zati segundoko abiadurarena, metro zati segundo karratuko azelerazioarena edo zati segundoko maiztasunarena.\nHistorikoki, egunaren 1/86\u00a0400 dela ulertu izan da. Horretarako, eguna 24 ordutan zatitzen da; ondoren, ordu bakoitza 60 minututan eta minutu bakoitza, 60 zatitan: horietako bakoitza segundotzat hartzen da.\nFormalki, aurreko metodoaren zehaztasun eza konpontzeko, era askoz zehatzagoan definitzen da: perturbatu gabeko zesio-133 atomoaren oinarrizko egoeraren maila hiperfin bien artean trantsizio egiteko behar den denbora 0\u00a0K balioko tenperaturan. Beste modu batean esanda: segundoa formalki finkatzeko, formula_1 zesio frekuentziaren balioa dela onartzen da.\nDefinizio formala Lurraren errotazioa baino askoz egonkorragoa denez, periodikoki segundo bat gehitzen zaie Lurreko erlojuei, Lurraren errotazioarekin sinkroniza daitezen.\nEtimologia.\n\"Segundo\" hitza latinezko \"sequire\" (\"jarraitu\") hitzetik dator; hala ere, haren denbora neurtzeko erabileraren jatorria \"minutu\" terminoaren antzekoa da: hori latinezko \"minuta\" (\"zati txikia\") hitzetik dator; hau da, \u00aborduaren \"minuta\" bat\u00bb orduaren zati txiki bat zen. Ordua 60 zatitan banatzen zen \"pars minuta prima\" (\"lehen zati txikia\") eta, era berean, zati horietako bakoitza beste 60 zatitan banatzen zen: haiei \"pars minuta secunda\" (\"bigarren zati txikia\") zeritzen.\nErlojuak eta eguzki-denbora.\nLurraren biraketaren posizio erlatiboaren araberakoa ez den erloju mekaniko batek, \"batez besteko denbora\" deritzon denbora uniformea \u200b\u200bneurtzen du. Eguzkiaren posizio erlatiboa neurtzen duen eguzki-erlojuak ordea, ez du denbora uniforme hori mantentzen. Eguzki-erloju batek neurtzen duen denbora urteko aroaren arabera aldatu egiten da, hau da, segundoak, minutuak eta beste edozein denbora zatiketak iraupen ezberdina du urteko beste aroetan.\nBatez bestekoaren arabera neurtutako eguneko denbora itxurazko denborarekin alderatzen badugu, egun bateko diferentzia oso txikia izango da. Hala ere, eguneroko diferentzia hori pilatzen joango denez, urte batean 15 minutuko diferentzia egon daiteke. Eragina, batez ere, Lurraren ardatzaren zeihartasunak eragiten du Eguzkiaren inguruan egiten duen orbitarekiko.\nAstronomoek itxurazko eguzki-denboraren eta batez besteko denboraren arteko aldeari antzeman zioten antzinatik. Hala eta guztiz ere, XVII. mendearen erdialdea arte, hau da, erloju mekaniko zehatzak asmatu arte, eguzki-erlojuak ziren erloju fidagarri bakarrak, eta itxurazko eguzki-denbora zen onartzen zena.\nDefinizioaren historia.\nSegundoaren hiru definizio egin dira: egunaren zatiki gisa, urte estrapolatuaren zatiki gisa eta zesio-erloju atomiko baten mikrouhin-maiztasun gisa.\nEgunaren zatiketa hirurogeitarra.\nAro klasikoko zibilizazioek kontatzeko sistema hirurogeitarra erabiliz zatitu zuten egutegia; garai hartan, segundoa egunaren zatiki hirurogeitarra zen (antzinako segundoa = formula_2), eta ez orduarena, segundoaren definizio modernoagoarekin gertatzen den bezala formula_3. Denbora neurtzeko lehenengo gailuen artean, eguzki-erlojua eta ur-erlojuak daude; denbora-unitateak gradu hirurogeitarretan neurtzen ziren.\nEguzki-egunaren zatikia.\nLehenengo erloju mekanikoak XIV. mendean agertu ziren. Horietan, ordua bi, hiru, lau edo hamabi zatitan zatitzen zen, baina inoiz ez hirurogei zatitan; izan ere, ordua ,tradizionalki, ez zen hirurogei minuturen igarotzetzat ulertzen. Minutuak adierazten zituzten erloju mekanikoak ez ziren XVI. mende bukaerara arte agertu. Ia garai berean, segundoak adierazten zituzten lehen erlojuak sortu ziren.\n1656an, Christiaan Huygens zientzialari herbeheretarrak lehenengo pendulu-erlojua asmatu zuen. Erloju horrek ia metro bat luze zen pendulua zeukan, eta, beraz, segundo bateko periodoa zeukan gutxi gorabehera. Hura izan zen segundoak zehazki neurtu ahal izan zituen lehen erlojua. Laurogei urte geroago, John Harrison-ek kronometro askoz zehatzagoak sortu zituen: horie errorea segundo batekoa izateko, 100 egun igaro behar ziren.\n1832an, Gauss-ek segundoa proposatu zuen milimetro-miligramo-segundo unitate-sistemako oinarrizko unitate gisa. MKS sistemak, 1940an, formalki hartu zuen segundoa oinarrizko unitatetzat; segundoari honako definizioa eman zitzaion: batez besteko eguzki-egun baten 1/86\u00a0400.\nEfemeride urtearen zatikia.\n1940ko hamarkadaren bukaeran, kuartzo-erlojuak hain zehatzak ziren non 108-tik bateko errorea baitzuten. Ageriko bihurtu zen kuartzo-erlojuek hobeto zehazten zutela segundoa Lurraren errotazioak berak baino, eta horrek, segundoa birdefinitzeko premia ekarri zuen. Aldi berean, metrologo batzuek, Lurrak Eguzkiaren inguruan bira oso bat egiteko behar duen denbora Lurraren errotazioarena baino zehatzagoa dela ikusita, segundoa urtearen zatiki gisa definitzea proposatu zuten.\nSegundo atomikoa.\nDenbora kronometratzeko, hobea da atomo kitzikatu baten \"bibrazio\" natural eta zehatza neurtzea. Beraz, atomoaren definizioa perturbatu gabeko zesio-133 atomoaren oinarrizko egoeraren maila hipermehe bien trantsizioa egiteko behar den denboratzat (0\u00a0K tenperaturan) ezagutu da 1967tik aurrera. Erloju atomikoek maiztasun hori erabiltzen dute segundoak neurtzeko, izan ere, mota horretako erradiazioa naturan aurki daitekeen fenomeno egonkorrenetarikoa da. Oraingo erloju atomikoek, segundo bateko akatsa edukiko dute ehun milioi urte igarotzean.\nPisu eta Neurrien Nazioarteko Batzordearen 2018ko 26. Batzar Orokorra.\nFisikaren eta teknologiaren arloetan izandako aurrerapenak direla eta, 2011-14 bitartean izandako bileretan, Pisu eta Neurrien Nazioarteko Batzordearen (frantsesez, \"Comit\u00e9 international des poids et mesures\", CIPM) azpibatzorde baten proposamena kontuan harturik, oinarrizko zazpi unitateen definizioa zazpi konstante unibertsalen bidez ematea erabaki zen 2018ko 26. Batzar Orokorrean. Horren arabera, honako aldaketa hauek egitea erabaki zen, 2019ko maiatzetik aurrera indarrean jartzeko:\u00abBetiere oinarrizko zazpi unitateak (segundoa, metroa, kilogramoa, amperea, kelvina, mola eta kandela) bere horretan gorderik, unitate horiek birdefinitu egin dira beraien balioak zazpi konstante fisiko unibertsalen bidez zehaztuz. Definizio berriek hobetu egin dute SI sistema, unitateen balioa aldatu gabe.\u00bbSI sistema zehazten duten zazpi konstante unibertsalak honako hauek dira:\nOndorioz, zazpi oinarrizko unitateak goiko taulan adierazitako moduan daude birdefiniturik zazpi konstante unibertsal horien bitartez.\nSegundoaren definizio ofizial berria.\nErabaki hori kontuan harturik, segundoaren balioa aldatu gabe, honelaxe geratu da idatzita metroaren definizioa:\u00abSegundoa definiturik geratzen da zesio-133 atomo ez-perturbatuaren oinarrizko egoeraren trantsizio hiperfinaren formula_12 maiztasuna balioa formula_13-ren berdina hartuz, formula_14 izanik.\u00bbZer esanik ez, konstante unibertsala zesio-133 atomo ez-pertubatuaren oinarrizko egoeraren trantsizio hiperfinaren maiztasun edo frekuentzia formula_15 da.\nGertaerak eta denbora-unitateak segundotan.\nSegundoko zatikiak notazio hamartarrean adierazten dira normalean: adibidez, 2,01 segundo. Segundoen multiploak minutu eta segundo gisa adierazten dira normalean, edo erloju-denboraren ordu, minutu eta segundo gisa ere ager daitezke, bi puntuz bereizita, esaterako, 11:23:24 (11\u00a0h 23\u00a0min 24\u00a0s).\nSegundoa duten beste unitateak.\nSegundoa beste unitate batzuen parte da, hala nola maiztasunarena (Hz), abiadura (m/s) edo azelerazioa (m/s2). Gainera, becquerel unitatea (desintegrazio erradioaktiboa neurtzen duen unitatea), eta kilogramo, ampere eta kelvin oinarrizko unitateak ere segundoaren mende daude.\nNazioarteko Unitate Sistemako 22 unitateetatik bi bainoez dira segundoaren mendekoak: radiana eta estereorradiana. Hala ere, egunean-egunean erabiltzen diren unitate asko denbora-unitate handiagoekin adierazi ohi dira, eta ez segundoarekin: esate baterako, erlojuko ordua (h eta min), autoen abiadura (km/h), elektrizitatea (kWh), etab.\nDenbora gordetzeko oinarriak.\nMundu osoan kokatuta dauden erloju atomiko batzuek adostasunez mantentzen dute denbora, eta ordu horretara egokitzen dira. Horri, Nazioarteko Denbora Atomikoa (NDA) deitzen zaio.\nLeku bakoitzeko ordua Lurraren biraketarekin ados egoteko zehazten da. Denbora neurtzeko modu estandar internazional horri Denbora Unibertsal Koordinatua (UTC) deritzo. Denbora-eskala horrek Nazioarteko Denbora Atomikoaren segundo atomiko berdinak erabiltzen ditu. Hala ere, bisurteko segundoak txertatu edo kentzen ditu Lurraren biraketa abiaduraren aldaketak zuzentzea beharrezkoa denean.\nSegundoak eta segundo atomikoak berdinak dituen denbora eskalari UT1 deritzo, eta denboraren forma unibertsal bat da. UT1 Lurrak Eguzkiarekiko duen biraketaren arabera definitzen da, eta ez du inolako segundo-aldaketarik.\nSare optikoko erlojuak.\nOraindik denbora neurtzeko modu estandarren parte ez diren arren, argi ikusgaidun espektroa duten sare optikoko erlojuak gaur egungo kronometro zehatzenak dira. Horiek 430 THz-ko maiztasuna duten estronzio-erlojuak dira; argi ikusgaiaren mailan argi sorta gorria dutenak, hain zuzen ere. Zehaztasun orokorra dute: 15 mila milioi urtean segundo bat baino gutxiago galdu edo irabaziko dute (unibertsoaren adin zenbatetsia baino handiagoa da hori).\nNazioarteko sisteman dituen multiploak.\nTaula honetan segundo unitatearen multiploak agertzen dira:"}
{"id": "8964", "revid": "90523", "url": "https://eu.wikipedia.org/wiki?curid=8964", "title": "Zerebro", "text": ""}
{"id": "8970", "revid": "56334", "url": "https://eu.wikipedia.org/wiki?curid=8970", "title": "Valentina Terexkova", "text": "&lt;br&gt;\nValentina Vladimirovna Terexkova, errusieraz \u0412\u0430\u043b\u0435\u043d\u0442\u0438\u0301\u043d\u0430 \u0412\u043b\u0430\u0434\u0438\u0301\u043c\u0438\u0440\u043e\u0432\u043d\u0430 \u0422\u0435\u0440\u0435\u0448\u043a\u043e\u0301\u0432\u0430, (Maslennikovo, Errusia, 1937ko martxoaren 6a - ) kosmonauta, ingeniaria eta politikaria, espaziora joan zen lehen emakumea izan zen. Laurehun izangai baino gehiagoren eta bost finalisten artean aukeratua 1963ko ekainaren 16an jaurtitako Vostok 6 probatzeko. 48 orbita osatu zituen Lurraren inguruan, hiru egunetan, Lurretik kanpo. Bakarka espazioko misio bat egin duen emakume bakarra izaten jarraitzen du. \nKosmonauta gisa errekrutatu aurretik, ehungintzan eta paraxutista amateurretan lan egiten zuen Terexkova langileak (parakaidismoarekin izandako esperientzia hori erabakigarria izan zen hautagai izateko). Kosmonauten Kidegoan sartzeko, Terexkova Aireko Indar Sobietarren ohorezko kide egin zuten, eta espaziora hegan egin zuen lehen zibila izan zen. 1969an kosmonauta femeninoen lehen taldea desegin ondoren, Sobietar Batasuneko Alderdi Komunistako kide nabarmena izan zen, eta hainbat bulego politikotan parte hartu zuen. Sobietar Batasuna (SESB) kolapsatu ondoren, politikan aktibo egon zen, eta sobietar Batasunaren ondorengo Errusian heroina izaten jarraitu du.\nHarreman ona du Errusiako presidente Vladimir Putinekin. 2013an, Martera bidaiatzeko eskaini zuen bere burua, aukera ematen bazioten. 2014ko Sotxiko Joko Olinpikoen hasiera-ekitaldian, bandera olinpikoa eraman zuen.\nBiografia.\nBolstxoie Maslennikovo herrixkan jaio zen (1937), Tutaievskiren raioian (azpieremu administratiboa), Tutaiev-en zentroa dutelarik, Jaroslavl oblastean, Errusiako erdialdean. Bielorrusiatik emigratu zuten gurasoek. Amak ehun-lantegi batean lan egiten zuen eta aita traktorista zen. Terexkova 1945ean hasi zen eskolan, zortzi urte zituela, baina 1953an utzi eta korrespondentzia bidezko ikastaroen bidez jarraitu zuen. Handik gutxira, paraxutismoa gustuko zuen eta bertako Aeroklubean entrenatu zuen. \n1959ko maiatzaren 21ean egin zuen lehen jauzia 22 urterekin, artean ehungintzako langilea zela. Paraxutismoan izandako esperientziak eraman zuen kosmonauta izateko aukerara. 1961ean Komsomoleko (Gazte komunisten elkartea) idazkari lanetan aritu zen eta geroago Sobietar Batasuneko Alderdi Komunistan sartu zen.\nSobietar Batasunean, espazioko agentziak gogotsu bilatu zuen emakume bat hegan egiteko, entrenamendua gainditzen bazuen. Eta halaxe egin zuen Valentina Terexkovak 1963ko udan.\nSobietar programa espazialeko lasterketa.\nJuri Gagarinen 1961eko hegaldiaren ondoren, Sergei Koroliov koheteen arloko ingeniari nagusiak hegaldi bat egiteko asmoa izan zuen, emakume bat espaziora eramanez. 1962ko otsailaren 16an, Valentina Terexkova hautatu zuten emakumezkoen kosmonauta-taldean sartzeko. Laurehun hautagai baino gehiagotatik bost hautatu zituzten: Moskuko Aireko Institutuko ehiza-pilotua zen Tatiana Kuznetsova, Sobietar Batasuneko paraxutismoko talde nazionaleko kide zen Irina Soloviova, eskolako maisua zen Zhanna Jorkina, paraxutista aditua zen Valentina Ponomariova eta Valentina Terexkova. Baldintza hauexek bete behar zituzten: 30 urtetik beherako paraxutista izatea, 1,70 metrotik beherako altuera eta 70 kg baino gutxiago izatea.\nTerexkova oso hautagai duintzat hartu zuten, neurri batean proletario-jatorriagatik, eta aita, Vladimir Terexkov tankeetako lider eta sarjentua, gerra-heroia izan zelako. Bigarren Mundu Gerran, Finlandian, bi urtez, Kareliako Lemettik gertu, izan zen Neguko Gerran hil zen. Misioaren ondoren, Sobietar Batasunak herriari eskainitako zerbitzua eskertzeko zer egin zezakeen galdetu ziotenean, Terexkovak aita lanean hil zen lekua bilatzeko eskatu zion gobernuari. Leku horretan, gaur egun Lemettin (mugaren errusiar aldean) dagoen monumentu bat eraiki zuen gobernuak. Terexkova Finlandian izan da hainbat aldiz.\nValentina Terexkovaren trebakuntzan, grabitaterik gabeko hegaldiak, isolamendu-probak, zentrifugagailuko probak, suzirien teoria, ingeniaritzako espazio-ontziak, jausgailuetan 120 jauzi eta MiG-15UTI borroka-hegazkinetan pilotuak sortu ziren. Taldeak zenbait hilabete eman zituen entrenamendu intentsibo batean, eta 1962ko azaroan amaitu zituen azterketak; ondoren, gainerako lau hautagaiei Sobietar Aireko Armadako subteniente izendatu zituzten. Terexkova, Soloviova eta Ponomariova izan ziren beste hautagai nagusiak, eta misio-programa bat garatu zen, bi emakume espaziora hegan egitea ahalbidetuko zuena, 1963ko martxoan edo apirilean elkarren segidako egunetan Vostok hegaldi bitan.\nTerexkova espaziora hegan egin zuen lehen pertsona zibila izan zen, baina Kosmonauten Kidegoan sartzeko, Aireko Indar Sobietarren ohore-bidez onartu zuten.\nHasieran, Terexkova Vostok 5 hegaldian bidaiatzea nahi zuten, eta Ponomariova, berriz, Vostok 6 hegazkinean. Hala ere, hegaldi-plan hori 1963ko martxoan aldatu zen, Vostok 5 hegaldiak gizon-kosmonauta bat eramateko, Valeri Bykovski, 1963ko ekainean Vostok 6 ontzian kosmonauta batekin batera misioa egiteko. Espazioko Estatuko Batzordeak Terexkova izendatu zuen Vostok 6 pilotatzeko maiatzaren 21ean egin zuen bileran, eta hori Nikita Khrustxov jaunak berretsi zuen. Terexkova Mercury 7ko astronauta gazteena (Gordon Cooper) baino hamar urte gazteagoa zen.\nHala, 1963ko ekainaren 16an, Vostok 6 izeneko ontzia, Valentina Terexkova tripulatzaile bakarrarekin, espaziora arrakastaz bota zuten. Emakumezkoen lehen espazio-ibilbidea hasi zen. Baina, protagonistak berak geroago onartu zuenez, hegaldia ez zen espero zitekeen bezain gozagarria izan. Bidaiaren hiru egunetan, Terexkovak goragale eta buruko min handiak izan zituen, eta horiek ez zioten eragotzi ontziko egunerokoa egunean izatea eta misioaren xehetasun guztiak betetzea. Gainera, akatsa gertatu zen ibilbidearen programazioan, eta berak aldatu egin behar izan zuen ontzia Lurretik ez urruntzeko eta aurreikusita zegoen bezala itzultzeko.\nLurrari 48 bira eman eta 70 ordu baino gehiagoko hegaldia egin ondoren, 1963ko ekainaren 19an Terexkovak hegaldi-kapsula utzi eta 6.000 metroko altueratik Karagandan (Kazakhstan) oinak jarri arteko jausgailu-jaitsiera amaitu zuen. Espazioko aeronautikako legenda bihurtu zen.\nEkainaren 14an Vostok 5 jaurtiketa arrakastatsuaren ondoren, Terexkovak bere hegaldirako azken prestakuntzak hasi zituen. Berak 26 urte zituen une hartan. 1963ko ekainaren 16ko goizean, Terexkova eta Soloviova jantzi espazialekin jantzi zituzten, eta autobusean jaurtiketa-plataformara eraman zituzten. Bere komunikazioak osatu eta bizi-euskarria aztertu ondoren, Vostok-en 'zigilatua' izan zen. Bi orduko kontu baten ondoren, Vostok 6 errorerik gabe jarri zen martxan, eta Terexkova espaziora iritsi zen lehen emakumea bihurtu zen. Hegaldi horretako bere izena 'Txaika' (Kaioa, Errusia: \u0427\u0430\u0439\u043a\u0430) zen, geroago,1971n, Txaika asteroide baten izenaz oroitua.\nTerexkovak hegaldiaren zati handi batean goragalea eta ondoeza izan zituen, eta lepoko mina, kaskoa astuna zela eta, 48 aldiz orbitatu zuen Lurra, eta ia hiru egunez egon zen espazioan. Hegaldi bakar batekin, data hori baino lehen hegan egin zuten astronauta estatubatuar guztien denboren batura baino hegaldi-denbora gehiago erregistratu zuen. Terexkovak ere hegaldi-erregistro bat izan zuen, eta horizonteari argazkiak atera zizkion, atmosferako aerosol-geruzak identifikatzeko erabili zirenak.\nVostok 6 izan zen Vostok misioaren azken hegaldia, eta Vostok 5a baino bi egun geroago jaurti zuten. Valeri Bykovskik Vostok 5 antzeko orbita batera eraman zuen bost egunez, eta Terexkova baino hiru ordu geroago lurreratu zen. Bi nabeak bost kilometrora hurbildu ziren puntu batean, eta Terexkova Bykovskirekin eta Khrustxovekin irratiz komunikatu zen. Terexkovak bikain ekin zion hegaldiari, eragiketa guztiak zuzen egin zituen. Hala ere, orbitan zegoela, Terexkovak ezin izan zuen ontzia behar bezala bideratu, sistemak akats bat izan baitzuen. Sergei Koroliov sobietar programa espazialaren zuzendaria ez zegoen gustura Terexkovak orbitan zuen portaerarekin, eta ez zion utzi ontzia eskuz kontrolatzen, planifikatuta zegoen bezala. Hegaldia kontrolatzeko taldeak sistema aldatu zuen (gaizki programatuta zegoen, ontzia Lurretik urrundu zedin, hurbildu ordez) eta Terexkova itzuli egin zen. Hiru egun geroago, Altaiko lurreratzearekin batera, hegaldia arrakastaz amaitu zen. Okadak eta deserosotasunak jasan zituen arren, Terexkovak 48 bira jasan ahal izan zituen Lurraren inguruan, bitakora-koadernoari eutsi zion eta horizontearen argazkiak atera zituen, gero aerosol atmosferikoak aurkitzen laguntzeko.\nHegaldi gehiago aurreikusita bazeuden ere, 19 urte igaro ziren beste emakume bat, Svetlana Savitskaia, espaziora joan zen arte. Terexkova taldeko beste lau kosmonautak ez ziren espaziora joan. Bera ere jakitun zen egoera horretaz, eta halaxe adierazi zuen 1967ko urrian kazetari espainiar bati egin zion lehen elkarrizketan.\nEspazioko misioaren ondoren, Zhukovskiren Aire Indarraren Akademian ikasi zuen, eta espazioko ingeniari gisa graduatu zen 1969an. Urte horretan bertan, emakumezkoen kosmonauten taldea desegin egin zen. 1977an, ingeniaritza-doktoretza jaso zuen.\n1997an Aireko indar Sobietarretik eta kosmonauten gorputzetik erretiratu zen.\n1963ko azaroaren 3an Andrian Nikolaiev kosmonautarekin ezkondu zen (1929-2004), eta urtebete geroago Jelena Andrianovna Nikolaiev-Terexkova alaba izan zuen (1964ko ekainaren 8a). Medikuntzan doktore da, eta espaziora atera ziren bi kosmonautetatik jaio zen lehen pertsona izan zen. Valentina lehen senarragandik banandu zen 1982an. Bigarren senarra, Juli Xapoxnikov doktorea, 1999an hil zen.\nTerexkova, Jelena Mizulina, Irina Jarovaia eta Andrei Skochekin batera, balio kristauak babesteko parlamentu-taldeko kide izan da; beraz, Errusiako Konstituzioari zuzenketak sartzearen alde dago, eta horren arabera, ortodoxia da Errusiaren nortasun nazional eta kulturalaren oinarria.\n2013. urtean, Terexkovak, 76 urte zituela, denak harritu zituen Martera bidaiatzeko gogoa adieraziz, nahiz eta bidaia joanekoa baino ez izan.\n2014ko Sotxiko Joko Olinpikoen hasiera-ekitaldian, bandera olinpikoa eraman zuen.\nKarrera politikoa.\nGailentasuna zela eta, hainbat kargu politiko izan zituen: Terexkova politikotarako hautatu zuten: Sobietar Batasuneko Sobiet Goreneko kidea (1966-1974), Alderdi Komunistaren Batzorde Nagusiko kidea (1969-1991), Sobietar Batasuneko Presidiumeko kidea (1974-1989), Nazioarteko Lankidetza Demokratikoko lehendakariordea, Nazioarteko Emakumea\nPolitikoki aktibo egon zen Sobietar Batasuna kolapsatu ondoren, baina Estatu-Dumarako hauteskundeak galdu zituen 1995ean. 1995ean, Terexkova dibisioko orotariko zerbitzu-mailara igo zen. 2003an, Terexkova berriro postulatu zen Estatu-Duman aulki baterako. 2007an, Vladimir Putin lehen ministroaren egoitzara gonbidatu zuten Terexkova, Novo-Ogariovon, 70. urteurrena ospatzeko. Han zegoela, Martera hegan egitea gustatuko litzaiokeela esan zuen, baita horrek joaneko bidaia zela esan nahi bazuen ere. Geroago, 2008an, Jaroslavleko Oblasteko Duman hautatu zuten bere eskualdeko parlamenturako.\n2011ko abenduaren 4an, Terexkova Estatu-Dumako kide hautatu zuten, Errusiako legegintzaldiko behe-ganbera, Jaroslavleko Oblastaren ordezkari eta Errusia Batua alderdiko kide gisa. Estatuko VI. Duman, Jelena Mizulina, Irina Jarovaia eta Andrei Skochekin batera, balio kristauak babesteko ekintzen arteko batzordeko kidea izan zen. Ahalmen horretan, Errusiako Konstituzioaren hitzaurrean zuzenketak sartzearen alde egin zuen, \"ortodoxia Errusiaren nortasun nazional eta kulturalaren oinarria dela\" gehitzeko.\n2016ko irailaren 18an, Terexkova berriro hautatu zuten Estatuko Zazpigarren Dumarako. Egitura Federaleko eta Tokiko Gobernuko Batzordeko lehendakariorde gisa aritu da. Sobietar Errusian, heroia da oraindik ere.\nEmakumeek espazioan duten ikuspegia; \"\"Women in space\".\nArtikulu ezagunenetako bat, \"Emakumeak espazioan\", \"Impact of Science in Society\" izeneko aldizkari estatubatuarrean argitaratu zen, jarduera zientifikoetan parte hartzen duten emakumeei buruzko ikuspuntuak azaltzen zituena.\nTerexkovak 1970eko artikuluan laburbildu zituen emakumeei eta zientziari buruzko bere ikuspuntuak:\"Emakume batek beti emakume izaten jarraitu behar duela uste dut, eta emakumetasuna ez dagoela harengandik kanpo.\" \"Era berean, zinez uste dut emakume batek zientziaren edo kulturaren eremuan edo beste edozein arlotan egindako lan batek ere, edozein dela ere indartsua edo zorrotza, ez duela gatazkarik sortuko bere lehengo 'misio zoragarriarekin': maitatzea, maitatua izatea eta amatasunaren zoriontasunarengatik irrikaz egotea. Aitzitik, haren bizitzako bi alderdi horiek ezin hobeto osa daitezke \"\".\nBizitza pribatua.\nValentina Terexkova Andrian Nikolaievekin ezkondu zen 26 urte zituela, 1963ko azaroaren 3an Moskuko ezkontza-jauregian, Nikita Khrustxov buru zuela, goi-mailako gobernuarekin eta espazioko programako liderrekin batera.\n1964ko ekainaren 8an, Jelena Andrianovna Nikolaieva-Terexkova alaba erditu zen. Mediku gisa ikasi eta graduatu zen, eta Jelena espaziora joan ziren gurasoekin lehen pertsona bihurtu zen. Valentina eta Nikolaiev 1982an dibortziatu ziren. Nikolaiev 2004an hil zen. \nBigarren senarra, Juli Xapoxnikov ortopedista, 1999an hil zen.\nValentina Terexkovak beti izan zuen inoiz egin ezin izan zuen desio bat: tren-makina bat gidatzea. Adina izan arren, Martera bidaiatu nahi du, itzulerarik izan ez arren."}
{"id": "8978", "revid": "33965", "url": "https://eu.wikipedia.org/wiki?curid=8978", "title": "Pompeio", "text": ""}
{"id": "8979", "revid": "336", "url": "https://eu.wikipedia.org/wiki?curid=8979", "title": "Ponpeio", "text": "Ponpeio, izen osoa Gneo Ponpeio Magno (, ahoskatua; Pizeno, K.a. 106ko irailaren 29a - Pelusio, K.a. 48ko irailaren 28a), edo Ponpeio Handia () Erromatar Errepublikako politikari eta militarra izan zen. K.a. 75ean, Iru\u00f1ea herria zegoen tokian, \"Pompaelo\" erromatar hiria eraikitzen hasi zen; hortik gaztelaniazko izena.\nPizenoko familia batean jaio zen, aita Ponpeio Estrabon zuela. Silaren diktadurapean erakutsi zituen lehen aldiz bere ahalmen militarrak. Errepublikako armadako buruzagi gisa toki askotan borrokatu zen: Sertorioren kontra, Hispanian, Silaren kontra, matxinatua zelako; Espartakoren esklabo matxinatuen kontra; Mediterraneoko ekialdean, piraten kontra. Kanpaina hari esker, \"Magnus\" (Handia) goitizena eman zioten.\nPolitikari zegokionez, Julio Zesarrekin eta Marko Krasorekin batera, Lehen Triunbiratua osatu zuen. Akordio hura indartzearren, Julio Zesarren alaba bakarrarekin ezkondu zen. Hala ere, Marko Lizinio Krasoren heriotzak triunbiratuaren oreka galarazi zuen. Erromako buru bakarra izateko nahian, Zesar eta Ponpeio elkarren kontra borrokatu ziren Bigarren Gerra Zibilean. Farsaliako guduan Julio Zesarrek garaipen erabakigarria eskuratu zuen. Ponpeiok, garaituta, Egiptora alde egin behar izan zuen eta bertan hil zuten, Ptolomeo XIII.ak salduta.\nLehenbiziko urteak.\nK.a. 106ko irailaren 29an jaio zen Ponpeio Handia. Haren aita Gneo Ponpeio Estrabon izan zen, Italiako probintzia bateko gizon aberats okitua. Patrizioa izanda ere, familiaren probintzia-jatorria zela bide, Erromako handikien mespretxua jaso zuen. Orban horren kontra jardun behar izan zuen Ponpeiok haren karrera politiko osoan.\nAita, Ponpeio Estrabon, jeneral ospetsua eta familiako lehen senataria izan zen. K.a. 89.an kontsul izendatu zuten. Hortaz, Ponpeio soldaduen kanpalekuetan hazi zen. Ponpeio Estrabon hasieran Marioren alde eta ondoren Silaren alde borrokatu zen K.a. 88-87ko gerratean. 17 urte zituela, Ponpeio aitaren kanpainetan murgildua zegoen. Garai hartan, ofizial gazte bat, Zizeron izenekoa, izan zuen adiskide.\nPonpeio Estrabon Mario eta Silaren arteko borroketan hil zen eta semeak familiako ondare eta aferen ardura hartu behar izan zuen. Ponpeio gazteak Silaren alde jo zuen eta Sila Ponpeioren hiru legio beteranoz baliatu zen Erromako kontrola bereganatzeko. Silak Emilia Eskaura bere alabaordearengandik dibortziarazi eta Ponpeiorekin ezkontzera behartu zuen.\nSilaren armadan ari zela Italian zehar, Kraso eta Zesar topatu zituen Ponpeiok. Kraso ere armadan zebilen. Haien arteko lehia urteak eta urteak iraun zituen. Silak bizitza barkatu zionean ezagutu zuen Ponpeiok Zesar. Izan ere, Silak Zinaren alabaz dibortziatzeko agindu zion Zesarri. haren ezezkoa jasotzean, ordea, Silak ez zuen zigortu. Ponpeiok hartaz galdetu zionean, Silak erantzun omen zion komeni zela etsairen bat edo beste bizirik uztea, etortzekoak ziren hurrengo abenturetarako.\nSizilia eta Afrika.\nKargo publikorik ez bazuen ere, Ponpeio gizon aberatsa zen eta hiru legioren buruan zegoen. Silak, suhiaren handinahia ikusita, Siziliara bidali zuen. Uharte hura Mariotarren esku zegoen eta oso lurralde emankortzat zuen. Hango gari-hornidurarik gabe, Erroman matxinadak sor zitezkeen. Ponpeio gogor aritu zen Sizilian eta bertako herritarren kexak entzunda, honela erantzun omen zien: \"Utzi bakean legeak, armak daramatzagu-eta\".\nSizilia menderaturik, Afrika aldera jo zuen eta bertan ere porrotik gabe jarraitu zuen borrokatzen. Haren gupidarik gabeko jardunak mariotarren gorrotoa eragin zuen. Erdietsitako garaipena zela-eta, Ponpeiok garaileen zeremonia eskatu zuen Erroman. Silak eman egin zion, legioak Erromako ateetaraino eraman arren. \"Magnus\" (Handia) goitizena jaso zuen orduan Ponpeiok.\nHispania eta Espartako.\nArtean kontsula ez izan arren, prokontsularren \"imperium\"-a (boterea) eskatu zuen Ponpeiok Hispaniarako. Han, Sertoriok, jeneral mariotar batek, irauten zuen matxinaturik. Ponpeiok, legioak desegiteari muzin eginda, Kinto Zezilio Metelorekin batera Hispaniara jo zuen Sertoriori aurre egiteko.\nHispaniako gerrak K.a. 76tik 71ra arte iraun zuen. Sertorio gerrilla jeneral bikaina zen. Ponpeiok ez Metelok ezin izan zuten buruz buruko batailan garaitu. Aliatuek Sertorio hil zutenean baino ez zen gerra amaitu.\nOrduan, Ponpeiok antolatzeko eta administratzeko sena erakutsi zuen. Eskuzabalik, hitzarmenak itundu zituen Hispania osoan, baita Galiako hegoaldean ere.\nBitartean, Krasok Espartakori aurre egiteko zailtasunak zituen. Ponpeio armadarekin Italiara itzulita garaipen erabakigarria eskuratu zuen baita matxinada zanpatu ere. Ponpeiok garaipenaren ohorea aldarrikatu zuen, Krasok matxinoei lehen kolpe gogorrak eman bazizkien ere. Kraso eta Ponpeioren arteko lehiak beste 10 urtez iraun zuen.\nErroman Hispaniako garaipenei esker (oso zilegizkoak ez izan arren), bigarren garaileen zeremonia jaso zuen Ponpeiok. K.a. 70ean, Krasorekin batera, kontsul izendatu zuten Ponpeio. 35 urte zituen eta erromatarrak pozaren pozez zeuden hain jeneral gaztearekin.\nPonpeio ekialdean eta piraten aurka.\nK.a. 69.erako, Ponpeio herritarren begikoa zen arren, \"Optimates\"-en artean susmo franko pizten ari ziren Ponpeioren asmoak zirela-eta. Estatuaren barneko nabarmentasun hori aurrekaririk gabeko bi prokontsular agintaldiak areagotu zuen. K.a. 67.ean, Mediterraneoan jaun eta jabe ziren piraten aurka oldartzeko agindua jaso zuen Ponpeiok. Agindu hark, Ponpeioren bizitza osoak bezala, polemika piztu zuen.\nSenatari atzerakoienek Ponpeioren botere gero eta handiagoaren beldur ziren. \"Optimates\" haiek botere hura murrizten saiatu ziren. Zesar Ponpeioren alde jo zuen senatari bakanetako bat izan zen. Aulo Gabinio plebeko tribunoak proposatu zuen Ponpeioren izendapena \"Lex Gabinia\" izeneko legearen bitartez. Ponpeiok itsasoko kontrol osoa jasotzekoa zen, ekialdeko buruzagi militarren gainetik.\nHilabete batzuen buruan, Mediterraneoa piratarik gabe utzi zuen Ponpeiok. Armada antolatzeko gaitasuna erakutsi zuen. Orduko heroia zen goitik behera.\nPontoko Mitridates VI.aren kontra jotzeko deitu zuten Ponpeio orduan. Ekialdeko Mediterraneo osoa berrantolatu behar zuen lehenik, konkista ahalbidetzeko. K.a. 65 eta 62ren artean Mitridates ez ezik, Armeniako Tigranes eta Siriako Antioko XIII.a ere garaitu zituen, berriro bere gaitasun militarra eta administratiboa agerian utzita. Jerusalem hiria menperatuta, ekialdeko Mediterraneoko lurralde haiek ere Erromako probintzia bihurtu zituen.\nTigranes Armeniako erregea utzita, erromatarren menpeko erregeak Itsaso Beltzetik Kaukasora abiatu zen. Ponpeiok Erromara kanpaina haietatik ekarri zuen ondasun kopurua neurgaitza izan zen. Plutarkok zioenez, 20.000 talentukoa zen, eta Altxor Publikoa, urtean 50 milioitik 85 milioi drakma jasotzera igaro zen. Ponpeioren agindu askok bere hartan iraun zuten Erromatar Inperioren erorialdia gertatu zen arte.\nErromara itzulia.\nK.a. 62ko abenduan, Ponpeio Erromara itzuli zen dilema bat zuela. Alde batetik, hirugarren garaipen-ospakizuna nahi zuen. Beste aldetik, bigarren aldiz kontsul aukera zezaten ere nahi zuen. Hala ere, Erromako legeek ez zuten biak urte berean gertatzen uzten. Senatuari baimen berezia eskatuta ere, Katon Minorren eskutik ezezkoa jaso zuen. Ponpeiok orduan garaipen-ospakizuna hautatu zuen. Kontsulaturako, haren laguntzaile bat, Afranio, aurkeztu zuen. Eskandalua gorabehera, Afranio izendaturik suertatu zen.\nGaraipen-ospakizuna K.a. 61ko irailaren 29an egin zen. Festa ahaztezinak bi egun iraun zuen. Ponpeio ospearen gailurrean zegoen. Nolanahi ere, bost urte kanpoan eraman ondoren, Erromako zeruan beste izar batzuk agertu ziren. Katalinaren konspirazioaren kapituluan, esaterako, Ponpeiok ez zuen parte-hartzerik izan. Zesar, Kraso, Zizeron edo Klodio Pulkerren izenak denon ahotan zeuden.\nArmadak desegin zituen Ponpeio, diktadore izan nahi zuenaren zurrumurruekin batera. Politikari ekin zion Ponpeiok. Garaipenak garaipen, \"Optimates\" taldeak, zeinek Senatuan boterea berreskuratu zuen, ateak itxi zizkion Ponpeiori. Beteranoei agindutako lur-soroak eskuratzeko modurik ez zegoen. Hori zela eta, aliatu berriak aurkitu behar izan zituen.\nLehen Triunbiratua.\nPonpeio eta Kraso elkarrengandik mesfidatzen baziren ere, K.a. 61ean, beharturik, Zesarrekin bat egin zuten. Krasok haren mendeko gizonentzat mesede ekonomikoak nahi zituen, eta Ponpeiok haren beteranoei lurra eman behar zien. Zesarrek interes horiek berarekin lotu zituen. Hitzarmena Lehen Triunbiratua deitu zen. K.a. 59an kontsulatua eskuratu ahal izan zuen Zesarrek. Trukean, aliatuei behar zutena emanen zien.\nPonpeiok beteranoentzako lurra ez ezik, beste emazte bat lortu zuen, Zesarren alaba, Julia Zesaris. Zesarrek bost urteko agintaldia Galian ziurtatu ondoren, Ponpeiori Hispania Ulterior probintziaren gobernua eman zion. Laguntzaileak bidali zituen Ponpeiok, Erroman gari-banaketa ikuskatu nahi zuelako. Beti bezain eraginkorra administrazioan, nolabait politikarako sena falta zitzaion.\n\"Optimates\" taldeak ez zion barkatu Ponpeiori Zizeron Klodio Pulkerren kontra defendatu ez izana. Klodio Pulkerrek Ponpeio bera eraso zuenean ekin zion Ponpeiok Zizeronen itzulera prestatzeari. Itzulitakoan, Zizeronen erretorikak lagundu zion Ponpeiori egoera politikoa leuntzen, baina askok traidoretzat jotzen zuten Zesarrekin bat egiteagatik. Garai horretan ere, Plutarkok bildutako zurrumurruen arabera, Ponpeiok gero eta interes gutxiago zeukan politikaz eta emazte berriarekin ematen zuen denbora. Haren izeneko antzokia eraikitzeak ere denbora franko kentzen zion. Erromako lehen antzokia ez ezik, zerbitzu askotarako eraikina ere izan behar zuen. Bitartean, Zesar jeneral ospetsua bihurtzen ari zen Galian. K.a. 56an, Lehen Triunbiratua desegiten ari zela ikusita, Zesarrek Kraso eta Ponpeiori deitu zien estrategia eraberritzeko. Hurrengo urterako Ponpeiok eta Krasok kontsulatua partekatuko zutela berriro eta Zesarri ezohiko botereak berrituko zizkiotela beste bost urterako. Krasok Siria probintziaren gobernua jasoko zuen, Partia konkistatu nahi baitzuen. Ponpeio Hispania Ulteriorren buruan segituko zuen, Erroman egon arren.\nHala ere, oposizio gogorra aurkitu zuten urte horretan. Borondate andana erosi behar izan zuten hautaketa ziurtatu ahal izateko. Haien jarraitzailek aske geratzen ziren postu gehienak jaso zituzten, aurkarien sumina areagotuz. Klodio Pulkerren bortizkeria indartzen ari zen hirian barnan, non segurtasun eza nagusitu zen.\nGerrari begira.\nHeriotzek suntsitu zuten triunbiratua. K.a. 54an, Julia, Ponpeioren emaztea zein Zesarren alaba bakarra, hil zen erditzen ari zela. Urte berean, Carrhaeko guduan, Kraso erabateko porrotean hil zen.\nGarai horretan Zesar zen denon ahotan zebilen izena Galian lortutako garaipenei esker. Zesarrek beste senide batekin ezkontzeko proposatu zion Ponpeiori, baina honek muzin egin zion. K.a. 52an Korneliarekin, Metelo Eszipionen (Zesarren etsai amorratua) alabarekin, ezkondu zen. \"Optimates\" taldearen alde egin zuen Ponpeiok.\nKlodio Pulkerren hilketak zein Senatuaren etxearen suteak behartu zuten Senatua Ponpeiori laguntza eskatzera. Beti bezain eraginkor, ordena bueltatu Erromako kaleetara. Geroztik, Katon Minorrek eta beste senatariek, Ponpeiok diktadore titulua aldarrikatuko zuelako beldurrean, kontsul bakarra izendatu zuten. Boteretsua izan arren, mugak zituen karguak.\nZesar Vercingetorixen aurka borrokatzen ari zela, Ponpeiok Erromaren onurako lege andana onartu zuen, eta, aldi berean, \"Optimates\"-en alde jo zuela zalantzarik gabe erakutsi zuen. Lege batzuen bitartez, bazirudien Zesarren agintaldia bukatu bezain pronto haren kontra egingo zuela Ponpeiok.\nK.a. 51an, argi eta garbi adierazi zuen Zesarrek armaden gaineko kontrola utzi behar zuela kontsulatua nahi izatera. Horrela, Zesar defentsarik gabe geratzen zen etsaien aurrean. Zizeronek idatzi zuen bezala, Ponpeiok Zesarri beldur zion. Gerra saihestezina zen.\nGerra zibila eta hilketa.\nPonpeiok Zesar garaitzeko gai zela aldarrikatzen bazuen ere, Zesarrek Rubikon ibaia zeharkatu zuenean, Erromatik alde egin zuen Ponpeiok. Nolanahi ere, Estatuko altxorra Erroman utzi zuen, Saturnoren tenpluan, Zesarrek hartzera ausartuko ez zelakoan.\nItaliatik doi-doi ihes egin zuen Ponpeiok. Hala ere, konfiantza berreskuratu zuen Dirrakio hiriko setioren ostean, non Zesar gerra galtzear egon zen. Abagune hori aprobetxatu gabe, bi armadek berriro Farsaliako guduan borrokatu zuten, k.a. 48an. Bientzat gogorra bazen ere, Zesarrek erabakigarria izanen zen garaipena eskuratu zuen. Ponpeiarrek bizitza salbatzeko ihes egin behar izan zuten. Emazte eta Sexto Ponpeio semearekin Egiptora joan zen.\nPtolomeo XIII.aren aholkulariek Ponpeio hiltzea erabaki zuten. Izan ere, Zesar etortzekoa zen, eta egiptoarrek Zesarrekiko aliantza Ponpeiorena baino hobestu zuten. Irailaren 29an, Ponpeioren 58. urtebetetzean, bi adiskide ohik harrera eman zion txalupa batean. Hiltzaileak ziren. Txalupan Ptolomeo XIII.ari emanen zion hitzaldia prestatzen ari zela, sorbaldan sastatu zuten Ponpeio. Burua moztu ondoren, gorpua biluzik utzi zuten hondartzan. Filipok, Ponpeioren laguntzaileak, txalupako zurezko hileta-su batean erre zuen gorpua.\nIritsitakoan, Zesarrek Ponpeioren burua jaso zuen ongi etorriko opari. Hala ere, aliatu eta suhi ohia traizioz hilik ikusteak ez zuen Zesar poztu. Hori zela eta, Ptolomeo XIII.ak boterea galdu zuen. Haren ordez, Zesarrek Kleopatra arreba jarri zuen. Zesarrek alargunari Ponpeioren errautsak eta eraztuna eman zizkion, Italiara itzultzeko.\nK.a. 45ean, Zesarren aginduz, Ponpeio jainko bihurtu zuten. Ironikoki, K.a. 44an, Zesar Ponpeioren estatua baten azpian hil zuten. Zesarrek, hiltzen ari zela, Ponpeiori otoitz egin omen zion.\nPonpeioren monumentua Iru\u00f1ean.\nIru\u00f1ean Ponpeioren monumentu bat dago, Joan XXIII.aren plazan, Baionako etorbidearen hasieran. Eskultura-multzoak zortzi metro garai den zementu zuriko monolitoa da. Hego aldean, Iru\u00f1ea hiria aipatzen duen grabatu sinboliko bat dago. Ipar aldean burdina mailukatuan jorratutako gorputz-enborrak Ponpeio jenerala irudikatzen du. Erabilitako arte-hizkuntza figuratiboa da, eta badu zerikusia eskultura organizistarekin. Jos\u00e9 Antonio Eslaba Urra artista polifazetikoak. Iru\u00f1earen fundatzailea izan zen Ponpeio Gracori eskainitako monumentu honek Brancusi, Arp edo Mooreren organizismo eskultorikoaren eragina jaso zuen. Obra honetan, artistak ihes egin nahi du irudi klasikoa irudikatzetik, eta, aukeran, tradizioa eta modernitatea elkartu nahiago izan ditu."}
{"id": "8981", "revid": "679", "url": "https://eu.wikipedia.org/wiki?curid=8981", "title": "Trotski", "text": ""}
{"id": "8982", "revid": "679", "url": "https://eu.wikipedia.org/wiki?curid=8982", "title": "Lev Trotski", "text": ""}
{"id": "8983", "revid": "237", "url": "https://eu.wikipedia.org/wiki?curid=8983", "title": "Ukrainia", "text": ""}
{"id": "8984", "revid": "6950", "url": "https://eu.wikipedia.org/wiki?curid=8984", "title": "Nafarroako Unibertsitatea", "text": "Nafarroako Unibertsitatea egoitza nagusia Iru\u00f1ean (Nafarroa) duen unibertsitate pribatu bat da, izaera katoliko nabarmena duena. Bertan, 42 titulazio ofizial ikas daitezke. 2007-2008 ikasturtean Nafarroako Unibertsitatean 828 lanaldi osoko irakasle eta 1.049 zerbitzu-langile zeuden. 9.188 ikasle gradu-ikasketetan matrikulatuta zeuden. 4.302 gradu-ondoko ikasle zeuden. Alfonso S\u00e1nchez-Tabernero da bertako errektorea. Nafarroako Klinika Unibertsitarioa ere bere baitan hartzen du, urtean 150.000 gaixori harrera egiten diona. Madril eta Bartzelonan, negozio eskolak ditu eta Donostian, Ingeniaritzako Goi Eskola.\nHistoria.\n1952ean sortu zuen Jose Maria Escriva de Balaguer-ek, Opus Dei-ko sortzailea, \"Escuela de Derecho\" izeneko ikastetxea abian jarriz Iru\u00f1ean. Gerora, Iru\u00f1ean bertan, Filosofia eta Letretako Fakultatea sortuko zen eta 1958 urtean IESE enpresaritzarako ikastetxea Bartzelonan. 1960 urtean eman zion Aulki Santuak unibertsitate izaera.\nNafarroako Unibertsitatea eta euskara.\nNafarroako Unibertsitateak eskaintzen dituen tituluen artean Euskal Ikasketen Diploma izenekoa dago, euskara, historia eta Nafarroako zuzenbideari buruzko gaiak jorratzen dituena. 1963. urtean sortu zen Nafarroako Unibertsitatean euskal etnografia eta euskal kultura, euskalkien gaia lantzen zuen katedra. Oskillaso eta Jose Migel Barandiaran irakasle izan zirelarik. Bertako irakasgaien artean, Nafarroako historia eta arteri buruzko irakasgaiak ugari dira, Euskal Herriari buruzko erreferentzia oro bazterturik dagoela. Halaber, Euskal Hizkuntza eta Kultura Katedra ere badago unibertsitatean eta euskal kultura bultzatzen duen Abarrots Euskara Taldea ere bai.\nMuseoa.\n2015eko urtarrilaren 22an unibertsitate honetako campusean Nafarroako Unibertsitatea Museoa inauguratu zen, Rafael Moneo nafar arkitektoak diseinatua.\nGarraioa.\nAuzo honetan Eskualdeko Hiri Garraioaren 2 linea daude:"}
{"id": "8985", "revid": "237", "url": "https://eu.wikipedia.org/wiki?curid=8985", "title": "Octavio Augusto", "text": ""}
{"id": "8986", "revid": "237", "url": "https://eu.wikipedia.org/wiki?curid=8986", "title": "Augusto", "text": ""}
{"id": "8987", "revid": "1519", "url": "https://eu.wikipedia.org/wiki?curid=8987", "title": "Zesar", "text": ""}
{"id": "8988", "revid": "12654", "url": "https://eu.wikipedia.org/wiki?curid=8988", "title": "Greziar", "text": "Greziarrak (, ahoskatua) Grezian, Zipren, Anatolian eta beste eskualdetan jatorria duen talde etnikoa da. Diaspora zabala ere badute, mundu osoan komunitateak dituena.\nGreziar koloniak eta komunitateak historikoki Mediterraneoko bazter gehienetara zabaldu dira, greziarrak Egeo itsasoaren inguruan izanik. Greziera Brontze Arotik aurrera hitz egiten dute. XX. mendearen hasierara arte, greziarrak greziar penintsulan, Asia Txikiko mendebaldeko kostaldean, Ponton, Egipton, Zipren eta Konstantinoplan bizi ziren (hau da, Bizantziar Inperioaren eremua). Hala ere, Greziar-turkiar gerraren ondorioz, biztanleria-mugimendu handiak izan ziren eta greziar gehienak Grezian eta Zipren gelditu ziren.\nEgungo greziar gehienak Greziako Eliza Ortodoxoaren kideak dira. Greziarren eragina nabarmena izan da mendebaldeko kulturan.\nGreko-zipretarrak.\nZipre uharteko greziarrek jasotzen duten izena da."}
{"id": "8989", "revid": "336", "url": "https://eu.wikipedia.org/wiki?curid=8989", "title": "\u00baC", "text": ""}
{"id": "8990", "revid": "96586", "url": "https://eu.wikipedia.org/wiki?curid=8990", "title": "Celsius gradu", "text": "Celsius gradua edo gradu zentigraduak, \u00b0C ikurrarekin idazten dira. Anders Celsiusek sorturiko unitatea da bere tenperatura eskalarako. Unitate hau Nazioarteko Unitate Sisteman agertzen da eta nazioartean erabiliena da.\nUraren arabera eraikitzen da, 0 tenperatura izotz puntuan jarriz eta 100 gradu irakite-puntuan, biak atmosfera bateko presioan neurtuak. Bien artean dagoen aldea 100 zati ezberdinetan zatitzen da, eta haietako bakoitza Celsius gradu bat da.\nUnitateen arteko harremana.\nCelsuis gradu bat (1\u00a0\u00b0C) eta kelvin gradu bat (1 K) berdinak dira, lehena eta bigarrenaren definizioa bera baita baina kelvinak zero absolututik neurtzen baitira.\nHonela Kelvinetan dagoen tenperatura bat Celsiusetan emateko, edo alderantziz, honako ekuazioa egin behar da:\nFahrenheit graduetara pasatzeko Celsius tenperatura 1,8gatik biderkatu behar da (9/5) eta ondoren 32 gehitu.\nAlderantzizko operazioa egiteko:"}
{"id": "8992", "revid": "336", "url": "https://eu.wikipedia.org/wiki?curid=8992", "title": "Fahrenheit gradu", "text": "Fahrenheit gradua Gabriel Fahrenheitek proposaturiko tenperatura unitatea da. Erabilitako sistema Celsius graduetarako erabilitako bera da baina ura erabili ordez kloruro amonikoa erabiliz.\nFahrenheit eskalan uraren urtze puntua 32 gradutan dago eta irakitearena 212tan. 1,8 gradu Fahrenheit Celsuis gradu 1 da.\nEskala hau oraindik hainbat herri anglosaxoitan erabiltzen da, batez ere Estatu Batuetan\nErabilera zientifikorako Rankine eskala erabiltzen da, 0a zero absolutuan jarriz, Kelvin eta Celsiusen artean dagoen erlazio bera dagolerik bi hauen artean."}
{"id": "8993", "revid": "336", "url": "https://eu.wikipedia.org/wiki?curid=8993", "title": "\u00baF", "text": ""}
{"id": "8994", "revid": "336", "url": "https://eu.wikipedia.org/wiki?curid=8994", "title": "Fahrenheit", "text": ""}
{"id": "8997", "revid": "105290", "url": "https://eu.wikipedia.org/wiki?curid=8997", "title": "Rankine", "text": "Rankine tenperatura eskala Fahrenheit graduetatik eratorritako eskala bat da, zeinetan 0a zero absolutuan jarten den eta beraz ez duen balio negatiborik.\n0 gradu Rankine (0 \u00baR) -273,15 \u00b0C dira, edo 0 Kelvin. Bi Rankine graduren arteko ezberdintasuna Fahrenheiten artean dagoenaren berbera da.\nEskalaren asmatzailea William Rankine izan zen."}
{"id": "9004", "revid": "237", "url": "https://eu.wikipedia.org/wiki?curid=9004", "title": "Celsius", "text": ""}
{"id": "9006", "revid": "336", "url": "https://eu.wikipedia.org/wiki?curid=9006", "title": "Karibe itsasoa", "text": "Karibe itsasoa edo Antilletako itsasoa itsaso zabal bat da Ozeano Atlantiko tropikalean, Erdialdeko Amerikaren ekialdean eta Hego Amerikaren iparraldean kokatua, Karibeko plakaren gainazala estaliz. Antilletako itsasoa ere esaten zaio, arku labarraren hegoaldean eta mendebaldean dagoelako. Mexikoko Golkoarekin batera, Mediterraneo Itsaso amerikarra osatzen dute.\nIparraldean, Antilla Nagusiak -Kuba, La Espa\u00f1ola eta Puerto Rico- izenekoekin egiten du muga, eta hauek ditu mugakide: Kantzer tropiko hegoaldean, ekialdean Antilla Txikiekin, hegoaldean Venezuela, Kolonbia eta Panamarekin , eta mendebaldean Mexiko, Belice , Guatemalarekin , eta Hondurasekin.\nKaribe itsasoa munduko itsaso gazirik handienetako bat da, eta 2 763 800 km\u00b2 inguruko eremua du. Itsasoko punturik sakonena Kaiman uharteetako hobia da, Kuba eta Jamaika artean dagoena, itsas mailatik 7.686 metrora. Karibean hedadura handiena duen herrialdea, Venezuela da, ekialdetik mendebaldera hartzen duten 4208 km-ko kostarekin, uharte eta artxipelagoetatik igaroz. Karibeko kostaldeko lineak golko eta badia asko ditu: Samanako badia, Arrano badia, Venezuelako golkoa, Morrosquillorena, Darienena, Moskitoena eta Honduraskoa.\n\"Karibea\" Karibe itsasoak, bere uharteek eta itsaso honen inguruko kostaldeek osatzen duten eskualdea da.\nKaribe itsasoa Ozeano Barearekin komunikatzen da Panamako kanalaren bidez.\nKaribetarra esaten zaio itsaso horretatik gertu jaio edo bizi diren biztanleei (jentilizioaren desberdina).\nHistoria.\n\"Artikulu nagusia:\" Karibe itsasoaren historia\nAntilla uharteetako lehen biztanleak tainoak izan ziren. Tribu sedentarioa zen, izaera politeistako erlijio-sinesmenak zituena eta nekazari, arrantzale eta eltzegile onak zirelako nabarmentzen zena; arawak familiatik zetorren haien hizkuntza, eta duela 3.000 urte inguru Hego Amerikatik migratu zuten. Aurkikuntzaren unean, karibeak, beren trebezia zela eta, oribeak ziren nagusi, eta nabigatzaileak ziren. \nKolon La Espa\u00f1olara 1492an iritsi zen. Karibe itsasoa ur gorputz ezezaguna zen Europa eta Asiarentzat 1492ra arte, Kristobal Kolonek lehen aldiz Indiarako ibilbide bat aurkitu nahian nabigatu zuenean. Uharteen aurkikuntzaren ondoren, eremua berehala kolonizatu zuen mendebaldeko zibilizazioak, Europako merkataritza-ibilbideentzako toki komun eta pirateriarentzako erakargarri bihurtuz. Errege Katolikoek, 1495ean, aurkitu berri zituzten Indiei itsasontziak tripulatzeko baimena eman zieten, eta, horren ondorioz, ontzi asko Atlantikora jaurti ziren behar bezalako prestakuntzarik gabe, \"Itsasoko otsoek\" erraz harrapatuz. Karibeko kostaldean, garai hartan, merkataritza-azoka ospetsuenetako batzuk egiten ziren, Portobelokoa, esaterako.\nEspainiak aurkitu, okupatu eta gutxira, itsasoak Ingalaterrako eta Frantziako koroen arreta erakarri zuen, eskarmentu handiko itsasgizonak bidali baitzituzten lurraldeak konkistatzera, eta arrakastaz hartu zituzten Frantziarako Martinika eta Guadalupe uharteak, eta Ingalaterrarako Antigua eta Barbuda, Montserrat, Barbados eta Jamaika uharteak, hauek izanik Espainiako Inperioak Karibean galdu zituen jabetzarik garrantzitsuenak.\n1625ean, Dortoka uhartean base bat eratu zen, non bi nazionalitateetako kortsarioak eta bukaneroak elkartu ziren Espainiako kolonietatik zetozen ontziei erasotzeko.1656an beste piraten base ospetsu bat ezarri zen Jamaikako Port Royal portuan, 1692ko ekainaren 7an lurrikara baten ondorioz zati bat suntsitu zen arte. Eskualdean oso ezagunak eta beldurgarriak izan ziren, besteak beste, Morgan, El Olon\u00e9s eta Barbanegra piraten izen batzuk.\nKaribeko uretan 22 uharte-lurralde eta 12 herrialde daude, eta Kuba izan zen Espainiatik independizatu zen azken herrialdea 1898an. Urte horretan bertan, Puerto Rico Ameriketako Estatu Batuek gerrako sari gisa hartu zuten, eta estatubatuarren mende jarraitzen du gaur egun arte.\n1903an, Estatu Batuen esku-hartzearekin, Panama Kolonbiatik banandu zen eta Karibe itsasoa Ozeano Barearekin lotzen duen kanala eraiki zen. 1914ko abuztuaren 15ean inauguratu zen, baina Estatu Batuek administratu zuten 1999ko abenduaren 31ra arte.\n2001eko abenduaren 12an, Karibeko Estatuen Elkarteko kide diren herrialdeetako estatuburuak eta gobernuburuak Margarita uhartean (Venezuela) bildu ziren\nGeologia.\nKaribe itsasoa Karibeko plakan zehar dagoen itsasoa da. 160 eta 180 milioi urte bitarteko adina duela kalkulatzen da, eta haustura horizontal baten ondorioz sortu zen. Haustura horrek Pangea izeneko superkontinentea erdibitu zuen Mesozoikoko Aroan. Karibe itsasoaren azalera 5 arro ozeanikotan banatzen da, itsaspeko mendikate batzuek bereizita. Hego Amerikako plakak Karibeko ekialdeari egiten dion presioaren ondorioz, Antilla txikietako eskualdeak jarduera bolkaniko handia du.\nOzeano Atlantikoa Karibean sartzen da Antilla Txikien eta Birjina uharteen arteko Anegadako pasabidetik eta Kuba eta Haiti arteko Haizeen pasabidetik, zeina Estatu Batuen eta Panamako kanalaren arteko ibilbide garrantzitsua baita. Yucatango kanalak Mexikoko golkoarekin lotzen du Karibe itsasoa, Mexikoko Yucatan penintsularen eta Kubako uhartearen artean.\nPunturik sakonenak Kaiman uharteetako sakonunean daude (7.686 m). Hala eta guztiz ere, Karibe itsasoa nahiko sakona ez den itsasotzat hartzen da.\nKaribe itsasoko itsaspeko lurzoruak hobi ozeaniko bakarra du: Kaimango hobia, Puerto Ricoko hobia, hurbil badago ere, izen bereko uhartearen beste aldean baitago, Ozeano Atlantiko irekian; hala ere, biek lurrikarak izateko arrisku handian jartzen dute eremua. Itsaspeko lurrikarek uharteetan ondorio suntsitzaileak izan ditzaketen tsunamiak sortzeko mehatxua planteatzen dute. Datu historiko zientifikoek erakusten dutenez, azken 500 urteetan hamabi lurrikara gertatu dira eremu horretan, Richter-en eskalan 7,5etik gorako magnitudearekin.\nOzeanografia.\nIHO mugaketa.\nItsasoa mugatzeko nazioarteko agintari gorenak, Nazioarteko Erakunde Hidrografikoak (IHO), Karibeko itsasoa itsaso independentetzat hartzen du. Mundu mailako erreferentziazko argitalpenean, \u201cLimits of \"oceans\" and seas\u201d (1953ko 3. edizioa), 27 identifikazio-zenbakia esleitzen dio.\nEzaugarri ozeanografikoak.\nBatez beste, Karibe itsasoaren gazitasuna milako 35 eta 36 zatikoa da eta gainazaleko tenperatura 28\u00b0C-koa da, berriz, itsasoaren hondoan ura 4\u00b0C-ko tenperaturara iristen da. \nKaribeko korronteek Ozeano Atlantikotik ur kantitate handia eramaten dute Antilla Txikietako ekialdeko mendateetatik ipar-mendebalderantz, Mexikoko Golkotik Yucatango kanaletik irteteko. Batez beste, Karibera sartzen den azaleko uraren %15 eta 20 artean Orinoko eta Amazonas ibaien estuarioetako ur gezetatik dator, Karibeko korronteak ipar-mendebaldera eramanda. Bestalde, hilabete euritsuetan Orinokok isurtzen duen urak klorofila-kontzentrazio handiak sortzen ditu itsasoaren ekialdean. \nVenezuela, Kolonbia eta Nikaragua iparraldearen arteko eremuan erlojuaren norantzan biratzen den korronte zirkularra gertatzen da ia urte osoan zehar. Korronte hori eskualdeko prezipitazio handiek sortzen dute, eta horrek ere tenperatura murriztu dezake eta uraren gazitasuna eta dentsitatea areagotu dezake, urari elikagai batzuk emanez, hala nola nitrogenoa, fosforoa eta landareek erabiltzen dituzten beste batzuk. \nHidrografia.\nKaribe itsasoaren isurialde hidrografikoa munduko handienetakoa da. Bertara isurtzen den ibairik luzeena Magdalena da, Kolonbia Kolonbiako Mendigunetik 1.540km inguru zeharkatzen duena. Magdalenak, berriz, Cauca eta Cesar bezalako beste ibai batzuen emaria jasotzen du.\nKaribera isurtzen diren beste ibai batzuk hauek dira: Unare, Tuy, Tocuyo, Catatumbo eta Chama, Venezuelan; Rancher\u00eda, Sin\u00fa eta Atrato, Kolonbian; San San, Chagres (Panamako kanala) eta Changuinola, Panaman; Grande, Prinzapolca eta Huahua, Nikaraguan; San Juan, Nikaraguako hego-ekialdean, Cocibolca aintzira edo Nikaragua aintzira Karibarekin lotzen dituena; Coco, Honduras eta Nikaraguako mugan; Patuca, Sico, Agu\u00e1n eta Ul\u00faa, Hondurasen; Motagua eta Dulce, Guatemalan; Belize, Belizen; Sakona, Mexikon; Zuhurra, Kuban; Yaque del Sur, Ozama, Nizao, Haina, Chav\u00f3n eta Macor\u00eds, Dominikar Errepublikan; Beltza, Jamaikan; eta Grande de Patillas, Puerto Ricon.\nIbaien bokalean itsasorako sortzen diren estuarioek ekosistemak eta bizi-baldintza bereziak sortzen dituzte. Ingurune honetako oinarrizko baldintza ekologikoak hauek dira: urtean zehar aldatzen den gazitasuna, ur geza hornitzea, materia organikoz eta mantenugaiz kargatua, produktibitate biologikoan laguntzen dutenak eta ingurunea lainotzen duten sedimentuez kargatua, eta kostaldeko itsas uren eragina. Karibeko edozein estuariotakoak baino argiagoak eta ez hain emankorrak dira. \nMaracaiboko aintzira, Venezuelako Golkotik Karibera lotzen duena, Hego Amerikako aintzirarik handiena ere bada, 13 820 km\u00b2 -ko azalerarekin eta lurreko zaharrenetako bat da. \nKlima.\nKaribeko klimak Golkoko eta Humboldteko itsaslaster ozeanikoen eragina du. 29. Itsasoaren kokapen tropikalak ura tenperatura altu moderatuan mantentzen laguntzen du, urtean 21 eta 32,2 \u00b0 C artean (70 eta 90 \u00b0 F).\nKaribea mendebaldeko hemisferioko urakan batzuen sorlekua da. Karibeko urakanen denboraldia ekainetik abendura bitartean izaten da, eta indar handiagoz abuztutik irailera bitartean. Urtero, batez beste, 9 ekaitz tropikal inguru gertatzen dira eta 5 urakan-intentsitatera iristen dira. Afrikako mendebaldeko kostaldean garatzen diren aire-korronteek Ozeano Atlantikoan zehar egiten dute ibilbidea, horietako batzuk ekaitz tropikal bihurtzen dira eta Atlantikoko urakan ere bihur daitezke.\nUrakan suntsitzaileenen errekor historikoen artean honako hauek daude: San Calixto II urakana 1780an Antilla Txikietatik, Puerto Ricotik, Dominikar Errepublikatik eta, beharbada, La Floridatik igaro zen, 22.000-24.000 hildakoko saldoa utziz, eta Mitch urakana Kolonbiako Karibean sortu zen, 1998an, eta Erdialdeko Amerikatik penintsularaino igaro zen 11.000 eta 18 000 hildako artean utziz.\nFlora eta Fauna.\nKaribe itsasoko florak biodibertsitate handia du: uste denez, Karibeak 13.000 landare espezie ditu, eta horietako 6.500 baino gehiago endemikoak dira. \u00abaurki daitezkeen landare batzuk olibondoa da, batez ere Dominikar Errepublikan dagoena; kaimitoa, Karibe osoan hedatzen dena; guayakana, Jamaikako lore nazionala; Guatemalako Errepublika nazionala, Guatemalakoa eta Iberiakoa.\nHegoaldean, Panama eta Kolonbia artean, Karibe itsasoko kostaldeak planetako ekosistema biodibertsitate handienetako baten parte dira, Choc\u00f3 biogeografikoa.\nKaribeko fauna klima subtropikalaren ezaugarria da, batez ere itsas korronte beroen eragina duena, eta endemikoa da espezieen % 42rekin.Gutxi gorabehera 450 arrain-espezie daude, eta horien artean aipa daitezke barrakuda, bakana, beltzarana eta hainbat bihotz-familia. Halaber, 600 hegazti-espezie ere zenbatu dira, horietatik , 155 baso-ebaketak. Hegazti espezie gehienak migratzaileak dira, hala nola manglarreko kanarioa eta lertxun berdea.\n500 narrasti-espezie daude Karibean, eta horietatik % 94 endemikoak dira, hala nola iguana berdea, iguana urdina eta Kaiman Handia uharteko endemikoa.\nAnfibio endemikoen 170 espezie daude Karibean, eta ebaluazio anfibia globalaren txostenaren arabera, 2004an anfibioen % 80 baino gehiago Dominikar Errepublikan, Kuban eta Jamaikan zeuden mehatxupean, eta % 92 Haitin.\n90 ugaztun espezie daude Karibean, bertako ugaztunen artean izurdea, manatia, almikia (Antilletako endemikoa) eta saguzar espezie batzuk, eta balea konkorduna espezie migratzaile gisa..\nEkonomia eta giza jarduera.\nKaribe eskualdeak hazkunde nabarmena izan du giza jardueran kolonizazio garaitik. Itsasoa munduko olio-ekoizpeneko eremu handienetako bat da, gutxi gorabehera urteko 170 milioi tonarekin. Venezuelako Karibean petrolio eta gas naturaleko hobi garrantzitsuak daude, eta horiek egunero 3.081 milioi petrolio upel (2005) eta 29,7 mila milioi metro kubiko gas (2003) ekoiztea dakarte.\nArlo honetako giza jarduerak ere gorakada nabarmena izan du poluzioan; Osasunaren Erakunde Panamerikarrak 1993an egindako kalkuluen arabera, Erdialdeko Amerikako eta Karibeko uharteetako hondakinen % 10 baino ez dira behar bezala tratatuak.\nTurismo.\nKaribe itsasoa nazioarteko turismoaren mezetako bat da. Karibeko Turismoaren Erakundearen arabera, 12 milioi turista inguruk bisitatzen dute eskualdea urte osoan. Karibea munduko itsas bidaien helmuga nagusietako bat da.\u200b Besteak beste, Dominikar Errepublikako uhartea, Puerto Rico, Kuba, Jamaika, Aruba, Barbados, Birjina Uharteak, San Martin, Costa Rica, Hondurasko Badia Uharteak, Trinidad edo Venezuelako Margarita; Canc\u00fan, Puerto Aventuras, Playa del Carmen eta Cozumel hiriak dira gehien bisitatzen diren lekuak.\nKultura.\nKaribea pirateriarekin eta fantasiarekin zerikusia duten hainbat literatur lanen eta filmen inspirazio-eszenatokia da. Genero horretan Daniel Defoe eta Robert Louis Stevenson bezalako egileak nabarmentzen dira, besteak beste. Kariben geografikoki karakterizatuta dauden fikziozko filmen artean, Piratas del Caribe eta James Bonden film batzuk aipa daitezke.\nKaribeko eskualdea Karibeko musikaren zati bat egiten duten hainbat musika generoren sorlekua da, hala nola reggaea eta ska, Jamaikatik, merengetik eta Dominikar Errepublikako bachatatik etorriak; Trinidad eta Tobagoko kalipsoa; reggaetonak Panama eta Puerto Rico, boleroa, kubatarra eta Karibeko mendigunea dira, jatorriz Karibekoa edo Kubakoa, eta Kubakoa.\nKaribe itsasoaren eremuan hizkuntza ugari hitz egiten da, bertako kulturaren jatorri anitza dela eta. Aipagarrienen artean gaztelania (Mexiko, Kuba, Dominikar Errepublika, Puerto Rico eta Erdialdeko eta Hego Amerikako kostaldeak ), ingelesa (Jamaika Birjina Uharteak, Bahamak, Antigua eta Barbuda, Dominika, Granada), Frantsesa (Haiti (cr\u00e9ole), Guadalupe, Martinika, San Martin, San Bartolome), nederlandera (Bonaire (papiamento), Curazao (papiamento), Saba, San Eustaquio, San Martin eta Aruba)\nErlijio nagusia kristau katolikoa da (Dominikar Errepublika, Puerto Rico, Jamaika...) uharte batzuetan protestantismoa (Barbados), hinduismoa (adierazgarrienetakoa Trinidad eta Tobagon), anglikanismoa (Montserrat, San Vicente eta Granadinak), eta beste batzuetan santutegia (Kuba), budua (Haiti) eta rastafarismoa (adierazgarrienetakoa Jamaikan) praktikatzen dira."}
{"id": "9007", "revid": "336", "url": "https://eu.wikipedia.org/wiki?curid=9007", "title": "Ipar Marianak", "text": "Ipar Marianak edo Ipar Mariana uharteak, AEBekin bategite politikoa duen mankomunitate bat da, eta Ozeano Barearen iparraldean dago kokatuta. Mariana uharteetako iparraldeko 14 irlaz osatuta dago, Hawaii eta Filipinen artean. 477 km\u00b2ko azalera dute guztira.\nHistoria.\nUharte hauetara iritsi zen aurreneko europarra Magallanes izan zen, 1521ean Guamen. Uharte hauek Espainiako erregearentzat erreklamatu zituen.\nHispaniar-Amerikar gerratean galtzaile suertatu ostean, Espainiak Guam Estatu Batuei eman behar izan zion, 1898an, eta hurrengo urtean Marianako beste guztia Alemaniari salduz. Lehen Mundu Gerran galdu ostean, Japoniak hartu zituen irlak, baina Bigarren Mundu Gerran, Estatu Batuak egin zen irlen kontrolarekin 3 asteko borroka baten ostean.\n1970. urtean Mariana uharteek ez zuten independentzia eskatu, Estatu Batuekin lotura estutzea baizik. 1975. urtean Ipar Marianen mankomunitatea sortzen zuen ituna sinatu zen, Estatu Batuekin akordioan."}
{"id": "9008", "revid": "56334", "url": "https://eu.wikipedia.org/wiki?curid=9008", "title": "Niue", "text": "Niue (ingelesez) edo Niu\u0113 (niueraz) Ozeano Bareko uharte-nazio bat da, Polinesian kokatua. \"Polinesiako arroka\" ezizena ere ematen zaio. Bere auzokide guztiak ere polinesiarrak dira: Tonga hego-mendebaldean, Samoa ipar-mendebaldean eta Cook Uharteak hego-ekialdean. Bere metropolia den Zeelanda Berria, ordea, 2400 kmra dago.\nIndependentziatik hurbil dagoen autogobernua du, 1974tik elkargo libreko harremana baitu Zeelanda Berriarekin. Niuetarrak barneko politikari dagokion guztiaren jabe dira; kanpo harremanen gainean ere 1994tik NBEk arlo horretan duen independentzia onartu zion, nahiz eta praktikan askotan Zeelanda Berrian delegatzen duen. Estatuburua, bestalde, Elisabet II.a da.\n2003an Niue munduko lehen \"WiFi nazioa\" bilakatu zen, \"The Internet Users Society-Niue\" elkarteak haririk gabeko Interneterako zerbitzua eskaintzen baitu. Tabakorik gabeko munduko lehen herrialdea izan liteke, egin den proposamena aurrera ateratzekotan.\nGeografia.\nNiue munduko koral uharterik handienetakoa da. Ekuatore eta Kaprikornioko Tropikoaren artean, 480\u00a0km mendebaldera Tonga du, 930\u00a0km ekialdera Cook Uharteetako handiena den Rarotonga eta 2400\u00a0km hego-mendebaldera Auckland, Zeelanda Berriko hiririk handiena eta niuetar jatorriko biztanle ugari duena.\n261,46\u00a0km\u00b2 ditu. Topografiaren aldetik erdialdean goi-ordokia du, non uharteko punturik altuenak dauden (garaiena, izenik gabea, 68 mkoa da); kostaldetik barnealderantz 25 mko kareharrizko amildegiak daude. \"Alofiko terraza\" izena ematen zaion 500 mko zerrenda dago kostaldean; hiriburuaren izena badarama ere, kostalde osoan zehar dago. Koralezko barrera batek uhartea inguratzen du.\nNiueko itsas-eremua.\nOrain dela urte gutxi Niue eta alboko uhartedien itsasoko Eremu Ekonomiko Esklusiboa (EEE; hau da, lur zati bakoitzari bere inguruan dagokion itsasoaren esparrua) zehaztu egin da. Niuek bi lur zati besterik ez ditu, Niue bera eta Beveridge uharria, beraz, 370 kmko erradioko bi biribilen zentroak dira eta bere osotasunean 390.000\u00a0km\u00b2ko azalera du. Biribil hauek beste nazio batzuenekin topo egiten duten lekuetan, itsasoa lehian ari diren nazioen artean banatu egiten da.\nHori dela eta, Niueren EEEa mendebaldean Fijikoarekin, iparraldean Amerikar Samoarekin eta ekialdean Cook Uharteetakoarekin muga du. Hegoaldeko muga lehiarik gabea da eta nazioarteko urekin topatzen da.\nUharriak.\nNiue uharte nagusiaz gain, uharri bat dago bere itsas-eremuan eta noizbait beste batzuk daudelako testigantzak eman dira:\nUdalerriak.\nNiuen 14 \"herri\" daude; udalerrien funtzioak betetzen dituzte. Bakoitzak bere udalbatza izateaz gain, hautesbarrutia ere bada, eta Niueko Legebiltzarrera ordezkari bana bidaltzen dute. Alofi hiriburua Ipar Alofi eta Hego Alofiren artean banatuta dago.\nTaulan herriak, azalera, 2001eko biztanleria eta dentsitatea agertzen dira; herriak bi esparru historikotan banatuta daude, \"Motu\" eta \"Tafiti\".\nKlima.\nUharte-nazio honetan klima tropikala da nagusi eta batzuetan zikloi tropikal bortitzen eragina pairatu behar dute: 2004ko urtarrilean, Heta ekaitz tropikalak Niue astindu zuen; 2 pertsona hil ziren eta uhartean kalte oso handiak suertatu ziren. Besteak beste Lord Liverpool Hospital erabat suntsitu zuen. Hala ere, 2006an Niue Foou erietxe berria inauguratu zen.\nUrtean batez besteko 25\u00a0\u00b0Cko tenperatura dago. Euri sasoia abendutik martxoa artekoa izaten da.\nHistoria.\nNiueko lehen biztanle ezagunak 900. urtearen inguruan bertan kokatu ziren samoar jatorrikoak izan ziren. XVI. mendean bigarren immigrazio oldea gertatu zen, kasu horretan Tongatik.\nXVIII. mendea arte ez dirudi gobernu nazional baten funtzioa betetzen zuen egiturarik egon zenik. Buruzagiek (\"iki\") eta familiaburuek biztanleriaren sektore batzuen gaineko agintea zuten. 1700 aldean monarkiaren kontzeptua Samoa edo Tongatik inportatu zutela ematen du; harrezkero errege (\"patu-iki\") batzuek zuzendu dute uhartea.\nEuroparren presentzia Niuen 1774an hasi zen James Cook kapitainaren bisitarekin; \"Savage Island\" (\"Uharte basatia\") izena eman zion eta bertakoek ez zioten lurreratzen utzi. Aipatzeko moduko bigarren presentzia europarra 1846an hara heldu zen Londresko Misiolari Elkarteak egin zuen; ez zuten bat ere erraztasunik topatu, eta denbora luzez, presentzia iraunkorra izaten saiatu eta gero, Nukai Peniamina izeneko gaztea bahitu zuten, eta geroago, misiolari gisan itzuli zen uhartera. Herri askotan kristautasunaren sarreraren oso kontrako jarrera egon zen. Tui-toga (1875etik 1887ra errege) izan zen Niueko lehen agintari kristaua.\n1887an Fata-a-iki erregeak Viktoria I.a Erresuma Batukoari idatzi zion eta beste potentzia batek uhartea anexionatu baino lehen Niueren gaineko protektoratu bat ezartzeko eskatu zion. Lehen eskaera hori eta 1895eko bigarrena arrakastarik gabeak izan ziren, baina 1900ean Erresuma Batuak protektoratua antolatu zuen. Hala ere, hurrengo urtean Zeelanda Berriak anexionatu zuen; estatu horrek ekin zion Niue administratzeari, Britainiar Inperioaren izenean.\n1974an erreferendum bat egin zen; hiru aukera zuten: independentzia, autogobernua ala Zeelanda Berriko lurraldea izaten segitzea. Bigarrenak irabazi zuen eta Zeelanda Berriko legebiltzarrean urriaren 19an Niuerekiko elkargo librea arautzen duen legea onartu zen. 1974tik 1992an hil zen arte Robert Rex izan zen Niueko Lehen Ministroa.\nHamar urtez AEBekin eztabaidan aritu eta gero 1997ko maiatzean Niue eta Amerikar Samoaren arteko itsas muga zehazten duen ituna sinatu zen.\nPolitika.\nNiue Zeelanda Berriarekin elkargo librean lotutako lurraldea da, autogobernu maila oso handia duena; barne arazoetan niuetarrek erabakitzeko ahalmen osoa dute. Wellingtongo gobernuak zenbait konpetentzia gordetzen du kanpo aferetan, betiere Niuerekin kontsultatuta. 1974ko Niueko Konstituzioaren Legeak aginte betearazlea onartzen dio Erresuma Batuko erreginari, Zeelanda Berrikoa ere badelako eta baita estatu horretako gobernadore orokorrari ere. Konstituzioak, aldiz, egunerokotasunean botere hori Niueko Lehen Ministroak eta beste hiru ministrok osatzen duten kabineteak bereganatzen dutela zehazten du. Kabineteko kideak Niue Fono Ekepule (nazioko legebiltzar legegilea) osatzen dutenen artean aukeratzen dira. Legebiltzar horrek 3 urterako hautatutako 20 kide ditu, 6 nazio mailakoak eta 14 herri bakoitzean aukeratuak.\nBotere judiziala beste biekiko independentea da.\nKanpo harremanak.\nAzken urteotan kanpo harremanei dagokienez, gero eta ekimen gehiago izaten ari da. Wellingtonen irlan bulego diplomatikoa du eta Pacific Islands Forum (\"Ozeano Bareko Uharteetako Foruma\") zein nazioarteko beste erakunde batzuetako kidea da. Ez da NBEko kidea, baina erakunde horrekin lotutako zenbait agentziatan esku hartzen du: Itsasoaren Legeari buruzko Konbentzioa, Klima aldaketaz aritzen dena; Ottawako Ituna; eta Rarotongako Ituna. 1993ko urriaren 26tik UNESCOko kidea da.\n2007ko abenduaren 17an harreman diplomatikoak hasi zituen Txinako Herri Errepublikarekin. Zeelanda Berriarekiko eztabaida ekarri zuen horrek, beraien arteko itunean ez baita argi geratzen ea maila honetako harreman osoak garatzeko ahalmena eskuratu duen; gainera Wellingtonek eta Alofik Taiwango aferaz erakutsi duten jarrera ez da berbera izan.\nDemografia.\n1398 biztanle zituen 2007an, gehien-gehienak niuetar polinesiarrak; bizitza espektatiba 63 urtekoa da. Biztanle gehienak mendebaldeko kostaldean -Alofiren inguruan- eta ipar-mendebaldean bizi dira.\nImmigrazio handia.\nNiuetar jatorrikoak askoz ere gehiago dira kanpoan Niuen bertan baino; 2001eko Zeelanda Berriko erroldaren arabera, 20.100 niuetar bizi ziren han, batez ere Auckland eta haren eskualdean (bereziki Manukaun), beste komunitate polinesiar batzuekin (tokelauar, cooktar, samoartetaongarrak) gertatzen den gisa berean. Niueko gobernua ahalegintzen ari da lagun hauetako batzuk uhartera itzultzeko konbentzitzen, arrakastarik gabe (2007an 1630 biztanle zituen).\nAzken urteotan niuetar batzuk Australiara ere joan dira, han egoera ekonomiko hobea dagoelakoan.\nErlijioa.\nGehienbat kristaua: %75 protestanteak (\"Ekalesia Nieue\" eliza kongregazionalekoak hain zuzen ere), %10 Azken Egunetako Santuen Mugimenduaren jarraitzaileak, %7 katolikoak; %1,5 Bah\u00e1'\u00ed dira, munduko 19.a ehunekotan.\nhizkuntza ofizialak.\nNiuetar gehiago Zeelanda Berrian bizi direla, kezka handia sortu da azken urteotan belaunaldi gazteen hizkuntza galera dela eta; hizkuntzaren kontra britainiar eskolako irakasleek XX. mendean zehar erakutsitako jarrera ere aipagaia da.\nEkonomia.\nBere oinarri ekonomiko ahulak, murriztuz doan populazioak eta esportaziorako aukera txikiek Niue Zeelanda Berritik datorkion laguntzaren menpekoa bilakatzen dute. 2006-2007an Wellingtonek 8,7 milioi zeelandaberritar dolarreko diru laguntza bidali zuen. Diru kopuru hori 1990eko hamarkadatik murrizten ari dira; horren alternatibak bilatu nahi izan dituzte, adibidez offshore finantzekin, baina momentuz ekonomiaren dibertsifikazioa ez da oso handia. Bien bitartean Zeelanda Berrian bizi diren niuetarren diru-bidalketak garrantzi handikoak izan dira, baina azken urteetan gutxitu egin dira.\nMerkataritzako elkartrukatzeetarako Niueko kide nagusiak Zeelanda Berria, Australia, Japonia eta Fiji dira. Inportazioak esportazioak baino askoz gehiago dira.\n.nu interneteko domeinua ere irabaziak lortzeko bidea izan da, Europako zenbait lekutan oso erabilgarria delako; IANAren ekimenak batzuetan uhartean eztabaidatuak izan dira. Edozein kasutan, arlo horretan lortutakoari esker, 2003an Niue munduko lehen \"WiFi nazioa\" bilakatu zen.\nEnergia berriztagarrien arloan ere nazio txiki honen beharrak asetzeko aurrerapausoak eman dira, Europar Batasunaren laguntzaz; 2009ko uztailean eguzki panelen sistema bat ezarri zen. Panelak Niue High School Bigarren Hezkuntzako ikastetxean, Niue Power Corporation elkartearen bulegoetan eta Niue Foou erietxean daude.\nGarraioa.\nAsfaltatutako 120 bat km daude.\nAlofiko portuan itsasontzi txikiak baino ezin dira sartu; merkantziak eta bidaiariak ontzi txikiagoetara bidaltzen dituzte lurreratu ahal izateko.\nNiueko nazioarteko aireportua (\"Niue International Airport\" edo \"Hanan International Airport\") Alofiren hegoaldean dago. Air New Zealand da Niuerako hegalaldiak proposatzen dituen bakarra, astean behinekoa baino ez bada ere. Hain hegalaldi gutxi egotea arazoa da turismoaren garapenerako.\nHezkuntza.\nBost urterekin hasten den hamabi urteko derrigorrezko hezkuntza sistema dago. 2005ean ikasle-irakasle ratioa 8:1 zen, bai Lehen bai Bigarren Hezkuntzan.\nUnibertsitateari dagokionez Zeelanda Berrian, Australian edota Fijin segitzen da. Niue eskualde mailako\n\"University of the South Pacific\" delakoaren kidea da; bere campus nagusia Suvan (Fiji) dago eta unibertsitate honek adar oso txiki bat du Niuen bertan. Helduen alfabetatze maila %100 da.\nHedabideak.\nNiue Star (paperezko bakarra), Niue News (berriak online) eta Niue Economic Review astekariak daude; Niue Star elebiduna da (ingelesez eta niueraz), 800 ale ateratzen ditu eta egoitza lehen Alofin bazuen ere, orain Aucklanden du. Television Niue eta Radio Sunshine irrati-telebistak daude, Broadcasting Corporation of Niuek kudeatuta.\nKirolak.\nBertako herri kirolen artean tika (xabalinaren antzekoa) eta koko jaurtiketak zein andrazkoentzako boloak daude.\nHerri polinesiar askotan bezala, niuetarren kirol kutuna errugbia da eta gizon zein andrazkoek jokatzen dute. 2008an FORU Oceania Cup (\"Federation of Oceania Rugby Unions\") delakoa irabazi zuen.\nKirolzaletasun handia dagoenez, beste batzuk ere praktikatzen dira: netballa (andrazkoek baino ez), golfa (9 zuloko zelai bat dago Fonuakulan) edota futbola (lehen mailako ligak \"Niue Soccer Tournament\" izena du, 10 talderekin)."}
{"id": "9009", "revid": "119347", "url": "https://eu.wikipedia.org/wiki?curid=9009", "title": "Wallis eta Futuna", "text": "Wallis eta Futuna (fakauvea eta fakafutuna hizkuntzetan \"Uvea mo Futuna\", frantsesez ofizialki \"Wallis-et-Futuna\") bi uharteditan banatuta dauden jatorri bolkanikoko uharte batzuek osaturiko Polinesiako lurraldea da. Administratiboki Frantziaren menpeko itsasoz haraindiko kolektibitate (\"Collectivit\u00e9 d'outre-mer\", COM) edo elkartea da.\nOzeaniako uharte-nazio honetako auzokide guztiak polinesiarrak dira: Tuvalu ipar-mendebaldera, Rotuma mendebaldera, Fiji hego-mendebaldera, Tonga hego-ekialdera, Samoa ekialdera, Tokelau ipar-ekialdera eta urrunago iparralderantz Kiribatiko Rawaki edo Fenix uharteak ditu.\nGeografia.\nPolinesiako lurralde honetako uharteek 274 km\u00b2ko azalera okupatzen dute eta beren kostaldeak 129 kmkoak dira; geografikoki bi artxipelagotan banatuta daude:\nBi uhartedien artean 260 bat km daude.\nKlima.\nUharte hauetan klima beroa dago eta azarotik apirilera eurien sasoia izaten da; sasoi lehor eta freskoagoa maiatza eta urria artekoa izaten da. Urteko euri kopurua 2.500-3.000 mililitrokoa da eta batez besteko hezetasuna %80.\nHistoria.\nUharte hauetan bi herri polinesiar bizi dira; herri-mitologiaren eta ikerketa-lanen arabera Uvea edo Wallis uhartekoak Tongatik heldu ziren eta Futunakoak Samoatik.\nUharteetara heldu ziren lehen europarrak herbeheretarrak (Willem Schouten eta Jacob Le Maire 1616an Futunara) eta ingelesak (Samuel Wallis 1766an Uveara) izan ziren; ingelesek 'Uveari \"Wallis\" izena eman zioten, bidaiari kornuallestarraren omenez. Hala ere Frantzia izan zen lurralde hau kontrolatu zuen potentzia koloniala. 1788an heldu zen lehen frantsesa, Louis Antoine de Bougainville eta 1837an misiolariak heldu ondoren bertako erregeak zein biztanle gehienak katoliko bihurtu ziren.\n1842an erregeek Frantziaren babesa eskatu zuten, bertako biztanleen matxinada bati aurre egitearren; harrezkero uhartedian metropoliaren boterearekin batera, barne arazoetarako hiru erregeen eta egitura tradizionalen kontrol politiko-sozial ia erabatekoa da. 1887an Uveako erreginak hitzarmen bat sinatu zuen Frantziaren babesa ofizialki ezartzeko eta hurrengo urtean Sigave eta Aloko erregeek ere beste hitzarmen bat sinatu zuten.\n1917an Frantziak hiru erresuma tradizionalak anexionatu eta kolonia bihurtu zituen. Berezko egiturarik gabe, Kaledonia Berrian antolatutakoen menpe egon zen.\n1959an bertako biztanleek Frantziako itsasoz haraindiko lurraldea (\"Territoire d'outre-mer\", TOM) bihurtzeko bozkatu zuten eta beraz aparteko egitura politikoa sortu zen. TOM estatusa 1961etik 2003ra izan zuen.\nAdministrazioa.\n2003tik itsasoz haraindiko kolektibitatea da Wallis eta Futuna. Hala ere, ez du Frantziaren menpean dauden beste lurralde guztietan ohikoa den banaketa administratiboa segitzen, udalerririk ez baitago. Horren ordez hiru erresuma tradizionaletan banatuta dago:\n(1)\u00a0Lehen Mu'a izena zuena, barrutiak bezala.\nDemografia.\n2008ko datuen arabera biztanlerik gehien duen uhartea 'Uvea (Wallis, 9.207) da. Futunan 4238 zeuden eta Alofin ez dago biztanleria finkorik, edateko uraren eskasia dela medio. Herri nagusia hiriburua bera da, Mata-Utu (1.100 bat biztanle). Lurralde osoaren biztanleriak mende erdian 2008koan estreinakoz behera jo zuen: 2003an 14.944 eta 2008an 13.445 ziren.; beherakada barruti guztietan suertatu zen. Hona hemen biztanleriaren bilakaeraren taula:\nPolinesiar jatorrikoak %97,3 dira eta erlijioari dagokionez gehiengo handiz katolikoak dira nagusi.\nImmigrazioa Kanakiara.\nWallis eta Futunan jatorria dutenen artean, uharteetan daudenak Kanakiara (Kaledonia Berria) bizitzera joan direnak baino gutxiago dira. Noum\u00e9a Handia metropolitar gunearen iparraldeko udalerrietan kontzentratuta daude: Pa\u00eftan wallistar-futunarrak %30 dira eta Dumb\u00e9an %25.\nHizkuntzak.\nHizkuntza ofiziala frantsesa bada ere, bertakoek bi hizkuntza polinesiar desberdinez hitz egiten dute, fakauvea (Wallisen) eta fakafutuna (Futunan). Tongera eta samoerarengandik hurbil daude. Lekuko hizkuntzak ondo bizirik daude; hiztunen ehunekoak hauek dira: %58 ekialdeko uveera (wallisiera), %30,1 futunera, %10,8 frantsesa.\nPolitika.\nWallis eta Futunak 20 kideko Lurralde Legebiltzarra dute. Alderdi politikoei dagokienez, gehienetan eskuin frantseszaleak lortu du nagusitasuna, lehen RPR eta orain UMP, UDF-MoDemen laguntzaz. 1989 arte (PRGren sorrerarekin) ez zen bere burua ezkerrean kokatzen den alderdirik. Independentziazaleek oso eragin txikia dute, sistema politikoa aipatu eskuineko alderdien eta egitura tradizionalen konbinazioak sortutako jauntxokeriak gidatzen duelako. Aldiz, Kaledonia Berrian bizi direnen artean jarrera politiko anitzagoak topa daitezke: gehiengoa Kanakiako independentziaren kontrakoak dira (\"Union oc\u00e9anienne\", \"Rassemblement oc\u00e9anien dans la Cal\u00e9donie\"...Tokiko FNko kideen artean ere badaude wallistar jatorrikoak) baina \"Rassemblement d\u00e9mocratique oc\u00e9anien\" (RDO) alderdia FLNKS Askapen Nazionalerako Fronte Kanak eta Sozialistaren kidea da.\nBandera.\nWallis eta Futunak berezko bandera dute; ofiziala izan gabe, \"de facto\" koofiziala da: ekitaldi publiko ofizialetan erakutsia da eta itsasoz haraindiko lurraldeetan Frantziako banderen gaineko araudi orokorra ez da zertan ezarri."}
{"id": "9010", "revid": "336", "url": "https://eu.wikipedia.org/wiki?curid=9010", "title": "Km", "text": ""}
{"id": "9011", "revid": "65203", "url": "https://eu.wikipedia.org/wiki?curid=9011", "title": "R\u00e9aumur gradu", "text": "R\u00e9aumur graduak jada gutxi erabiltzen diren tenperatura unitateak dira Ren\u00e9 Antoine Ferchault de R\u00e9aumurrek proposaturikoa 1731an.\n0 R\u00e9aumurretan izozten da ura eta 80 R\u00e9aumurretan irakiten du."}
{"id": "9012", "revid": "69477", "url": "https://eu.wikipedia.org/wiki?curid=9012", "title": "\u00baRe", "text": ""}
{"id": "9013", "revid": "336", "url": "https://eu.wikipedia.org/wiki?curid=9013", "title": "\u00baRa", "text": ""}
{"id": "9014", "revid": "69477", "url": "https://eu.wikipedia.org/wiki?curid=9014", "title": "Reaumur", "text": ""}
{"id": "9017", "revid": "105290", "url": "https://eu.wikipedia.org/wiki?curid=9017", "title": "Dezimetro", "text": "Dezimetro bat metro baten hamarrena da, hau da dezimetro batek 10-1 metroko balioa du. Litroa dezimetroaren arabera definitzen da gaur egun, litro bat dezimetro kubiko bat (dm\u00b3) delako definizioz."}
{"id": "9018", "revid": "105290", "url": "https://eu.wikipedia.org/wiki?curid=9018", "title": "Dekametro", "text": "Dekametro bat metro baten hamarkoitza da, hau da dekametro batek 101 metroko balioa du. Nazioarteko Unitate Sisteman dauden atzizki guztiekin unitateak egin badaitezke ere (kasu honetan \"deka-\" erabilita) ez da oso neurri erabilia."}
{"id": "9019", "revid": "105290", "url": "https://eu.wikipedia.org/wiki?curid=9019", "title": "Hektometro", "text": "Hektometro bat metro baten ehunkoitza da, hau da hektometro batek 102 metroko balioa du. Hektometroaren nazioarteko sinboloa hm da."}
{"id": "9020", "revid": "105290", "url": "https://eu.wikipedia.org/wiki?curid=9020", "title": "Miriametro", "text": "Miriametro batek 104 metroren balioa du, hau da, 10.000 metro. Atletismoan korrika tarte hori egiteko froga dago. Gaur egun gizonen marka 26 minutu eta 17,53 segundukoa da."}
{"id": "9021", "revid": "119347", "url": "https://eu.wikipedia.org/wiki?curid=9021", "title": "Megametro", "text": "Megametro batek 106 metroko balioa du. Espainian adibidez, Sevilla eta Bartzelonako hirien arteko distantzia da gutxi gorabehera.\nBere sinboloa Mm da."}
{"id": "9022", "revid": "105290", "url": "https://eu.wikipedia.org/wiki?curid=9022", "title": "Gigametro", "text": "Gigametro batek 109 metro edo 106 kilometroko balioa du. Gigametro bat 1.000 megametroren baliokidea da. Astronomiako distantzietarako erabilgarria (adibidez, planeta baten distantzia bere izarrarekiko, ohikoagoa da Unitate Astronomiko distantzia erabiltzea edo milioi/bilioi kilometro modua.\nUnitate Astronomiko bat 149.6 gigametro dira."}
{"id": "9023", "revid": "512", "url": "https://eu.wikipedia.org/wiki?curid=9023", "title": "Terametro", "text": "Terametro (Tm edo T\u043c) batek 1012 metroko balioa du, euskaraz bilioi bat metro esango genukeena. Tamaina honen alderaketa egiteko Eguzkitik Saturnora dagoen distantzia 1,4 terametrokoa da, Uranora 2,8 Tm, Neptunora 4,4 Tm eta Plutoira 5,9 Tm.\nArgiak 55,59 minutu (ia ordu bat) behar du distantzia hau egiteko. Beraz terametroa ia-ia argi-ordu baten baliokidea da."}
{"id": "9024", "revid": "105290", "url": "https://eu.wikipedia.org/wiki?curid=9024", "title": "Petametro", "text": "Petametro batek 1015 metroko balioa du. Argiak, hutsean, gutxi gorabehera 38,5 egun ematen ditu distantzia hori egiteko."}
{"id": "9025", "revid": "119247", "url": "https://eu.wikipedia.org/wiki?curid=9025", "title": "Exametro", "text": "Exametroa (Em edo \u042d\u043c) Nazioarteko Unitate Sistemaren luzera unitatea da. 1018 metroko balioa du. Gutxi gora behera 100 argi urteren baliokidea da."}
{"id": "9026", "revid": "536", "url": "https://eu.wikipedia.org/wiki?curid=9026", "title": "Zettametro", "text": "Zettametro Nazioarteko Unitate Sistemako luzera-unitate bat da. Zettametro batek 1021 metroko (1.000.000.000.000.000.000.000) balioa du. Esne Bideak gutxi gorabehera zettametro bateko diametroa du."}
{"id": "9027", "revid": "336", "url": "https://eu.wikipedia.org/wiki?curid=9027", "title": "Yottametro", "text": ""}
{"id": "9028", "revid": "42539", "url": "https://eu.wikipedia.org/wiki?curid=9028", "title": "Mikrometro", "text": "Mikrometro izenburuak honako adiera ezberdinak eduki ditzake:"}
{"id": "9029", "revid": "512", "url": "https://eu.wikipedia.org/wiki?curid=9029", "title": "Nanometro", "text": "Nanometro bat metro baten mila milioiren bat da. Laburtzeko nm erabili ohi da.\nUhin-luzerak neurtzeko erabiltzen den unitatea da, batez ere espektro elektromagnetikoko tarte ikusgaian."}
{"id": "9030", "revid": "96586", "url": "https://eu.wikipedia.org/wiki?curid=9030", "title": "Angstrom", "text": "\u00c5ngstrom bat metro baten hamar mila milioiren bat da. \u00c5 letra erabili ohi da eta atomoen tamainen kalkulorako erabili ohi da.\nIzen hori Anders Jonas \u00c5ngstr\u00f6m (1814-1874) suediar fisikariaren ohorez jarri zitzaion."}
{"id": "9031", "revid": "512", "url": "https://eu.wikipedia.org/wiki?curid=9031", "title": "Pikometro", "text": "Pikometro bat (pm) sistema metrikoan luzera unitate bat da. Nazioareko Unitate Sistemako metro baten bilioirena da (1/1.000.000.000.000). Zientifikoki idazten denean 1\u00d710\u221212 bezala agertzen da. Ingenieritzan \"1 E\u221212 m\" gisa idazten da, edo 0,000000000001 m.\nMikrometro baten milioirena denez baztuetan mikromikron edo bikron izena ere ematen zaio. Angstrom baten ehunena da."}
{"id": "9032", "revid": "536", "url": "https://eu.wikipedia.org/wiki?curid=9032", "title": "Femtometro", "text": "Femtometro (fm) bat, \"Fermi\" bezala ere ezagutua, metro baten mila bilioiren bat da."}
{"id": "9033", "revid": "536", "url": "https://eu.wikipedia.org/wiki?curid=9033", "title": "Atometro", "text": "Atometro (am) bat metro baten zatikaria da:"}
{"id": "9034", "revid": "536", "url": "https://eu.wikipedia.org/wiki?curid=9034", "title": "Zeptometro", "text": "Zeptometroa \u2014ikurra: zm\u2014 metro baten zatikari bat da:"}
{"id": "9035", "revid": "336", "url": "https://eu.wikipedia.org/wiki?curid=9035", "title": "Joktometro", "text": ""}
{"id": "9036", "revid": "105290", "url": "https://eu.wikipedia.org/wiki?curid=9036", "title": "Bu", "text": "Bu (\u5206, \u3076) luzeera unitate bat da Japonian.\n\"bu\" bat \"sun\" baten hamarrena da, eta metro baten 1/330 da, edo 3,03 milimetro\n\"\u5206\" ren ahozkera \"fun\" (\u3075\u3093) eta ahozkera honekin fun unitateak ere izendatzen dira."}
{"id": "9037", "revid": "105290", "url": "https://eu.wikipedia.org/wiki?curid=9037", "title": "Sun", "text": "sun bat (\u5bf8) luzeera unitate bat da Japonian.\nSun bat shaku baten hamarrena da eta 1/33 metro balio du, hau da, 3,03 zentimetro. Sun bat hamar partetan zatitzen bada, horietako bakoitza \"bu\" bat da."}
{"id": "9038", "revid": "105290", "url": "https://eu.wikipedia.org/wiki?curid=9038", "title": "Shaku", "text": " luzera unitate bat da Japonian.\nShaku bat ken baten seirena da eta 10/33 metroren baliokidea da eta 30,3 zentimetro balio ditu. Shaku bat 10 sunetan zatitu daiteke. Zurgintzan gaur egun ere erabiltzen da shakua."}
{"id": "9039", "revid": "536", "url": "https://eu.wikipedia.org/wiki?curid=9039", "title": "Ken (luzera unitatea)", "text": "Ken bat (\u9593) luzeera unitate bat da Japonian.\nKen bat ch\u014d baten hirurogeirena da eta 20/11 metroren baliokidea da, hau da, 1,818 metro. Ken bat sei zatitan banatuta euretariko bakoitza Shaku bat da."}
{"id": "9040", "revid": "105290", "url": "https://eu.wikipedia.org/wiki?curid=9040", "title": "Cho", "text": "ch\u014d bat (\u753a) luzeera unitate bat da Japonian.\nCh\u014d bat ri baten hogeitan hamaseirena da. eta 1200/11 metroko balioa du, hau da, 109,091 metro. Cho bat 60 zatitan banatuta euretariko bakoitza ken bat izango da."}
{"id": "9041", "revid": "105290", "url": "https://eu.wikipedia.org/wiki?curid=9041", "title": "Ri", "text": "Ri bat (\u91cc) luzeera unitate bat da Japonian.\nRi batek 43.200/11 metroko balioa du, hau da, 3.927,273 metro. Ri bat 36 zatitan banatuta euretariko bakoitza ch\u014d bat izango da."}
{"id": "9042", "revid": "96586", "url": "https://eu.wikipedia.org/wiki?curid=9042", "title": "Parsec", "text": "Parsec bat (\"pc\") luzera unitate bat da astronomian erabilita. Izena ingelesetik dator \"parallax of one arc second\" (arku segundo baten paralaxia).\nLurraren orbitako erradioa da astronomoek paralaxia zehazteko erabiltzen den bereizketa basikoa. Paralaxia arku segundotan neurtzen da (60 arku segundo = minutu 1; 60 arku minutu = gradu 1). Paralaxia trigonometrikoan oinarritzen da, izarretara dagoen distantzia neurtzeko sistemarik zaharrena.\nIzar baten paralaxia arkuko segundo 1 bada, bere distantzia parsec bat izango da. Honela distantzia eta paralaxiaren arteko erlazioa defini daiteke:\nd parsec-etan dagoen distantzia da eta p paralaxia da arku segundotan.\n1 parsec = 3,26 argi-urte = 31 bilioi kilometro\nEguzkitik gertuen dagoen izarra hiru izarrez osaturiko Alpha Centauri sistema da eta bere paralaxia 0,76 arku segundokoa da, beraz 1,31 parsec-era dago eta 4,28 argi-urtera.\nDefinitzeko beste modu bat honako hau da: bi objekturen arteko distantzia euren artean unitate astronomiko bateko distantia badago eta arku segundo bateko aldea dutela ematen badu.\nBeraz:\n360\u00d760\u00d760/2 \u03c0 UA \u2248 2,0626480625\u00d7105 UA \u2248 3,08567758066631\u00d71016m \u2248 3,26 argi-urte."}
{"id": "9043", "revid": "237", "url": "https://eu.wikipedia.org/wiki?curid=9043", "title": "Ch\u014d", "text": ""}
{"id": "9045", "revid": "7388", "url": "https://eu.wikipedia.org/wiki?curid=9045", "title": "Gramo", "text": "Gramoa (sinboloa: g) masa unitatea da eta Nazioarteko Unitate Sistemaren definizoaren arabera, kilogramoren milarena da (1 g = 1 \u00d7 10\u22123 kg). Ontza bat 28,34952 gramo da.\nGramoa SIaren oinarrizko unitatea ez bada ere, kilogramoaren \u2014oinarrizko unitatearen\u2014 azpimultiploa da. Bestalde, SIan, masa unitateen artean SI aurrizkiak txertatzeko sustraia \"gramo\"a da eta ez \"kilogramo\"a. Hala ere, gramoa cgs neurketetarako sistema zaharragoaren oinarrizko unitatea da; sistema hori honezkero gutxitan erabiltzen da baina, edonola ere, gramoa arlo zientifikoetan funtsezko neurketa unitatea da mundu guztian.\nJatorrian, zentimetro kubiko bat ur destilaturen pisua zen gramoa, hori hotz-beroa 3,98 Celsius denean. Haren definizioa baina, metalezko gailu baten masa izatera igaro zen XIX. mendean."}
{"id": "9046", "revid": "54185", "url": "https://eu.wikipedia.org/wiki?curid=9046", "title": "Miligramo", "text": "Miligramo bat NUSeko masa unitatea da eta kilogramo baten milioiren bat da, edo berdina dena gramo baten milarena. Miligramoa erabiltzea nahiko ohikoa da kimikan, droga pisatzen, botikatan...\nmg laburtzen da."}
{"id": "9047", "revid": "512137", "url": "https://eu.wikipedia.org/wiki?curid=9047", "title": "Gr", "text": ""}
{"id": "9048", "revid": "105290", "url": "https://eu.wikipedia.org/wiki?curid=9048", "title": "Mikrogramo", "text": "Mikrogramo bat NUSeko masa unitatea da eta kilogramo baten mila milioiren bat da, edo berdina dena gramo baten milioirena. Hain neurri txikiak pisatzeko espektrofotometroa erabiltzen da.\n\u03bcg laburtzen da."}
{"id": "9049", "revid": "105290", "url": "https://eu.wikipedia.org/wiki?curid=9049", "title": "Nanogramo", "text": "Nanogramo bat NUSeko masa unitatea da eta kilogramo baten biloiren bat da, edo berdina dena gramo baten mila milioirena. Hain neurri txikiak pisatzeko espektrofotometroa erabiltzen da.\nng laburtzen da."}
{"id": "9050", "revid": "105290", "url": "https://eu.wikipedia.org/wiki?curid=9050", "title": "Pikogramo", "text": "Pikogramo bat NUSeko masa unitatea da eta kilogramo baten mila bilioiren bat da, edo berdina dena gramo baten bilioiren bat.\npg laburtzen da."}
{"id": "9051", "revid": "105290", "url": "https://eu.wikipedia.org/wiki?curid=9051", "title": "Femtogramo", "text": "Femtogramo bat NUSeko masa unitatea da eta kilogramo baten zatikia da:\nfg laburtzen da."}
{"id": "9052", "revid": "536", "url": "https://eu.wikipedia.org/wiki?curid=9052", "title": "Attogramo", "text": "Attogramo bat NUSeko masa unitatea da eta kilogramo baten zatikia da:\nag laburtzen da."}
{"id": "9053", "revid": "24122", "url": "https://eu.wikipedia.org/wiki?curid=9053", "title": "Masa unitate", "text": "Nazioarteko Unitate Sisteman kilogramoa da masa-unitatea. Kilogramoaren multiploak eta azpimultiploak izendatzeko hurrengo lerrotan agertzen diren SI aurrizkiak erabiltzen dira.\nHala eta guztiz ere, bada izen berezia duen multiplo bat, tona metrikoa (1.000 kilogramo, sinboloa: t); (bere izen ofiziala megagramo da, baina izen hori ia ez da erabiltzen) (ez da nahastu behar lurralde anglosaxoietan erabiltzen diren beste tona ez-metrikoekin)"}
{"id": "9054", "revid": "336", "url": "https://eu.wikipedia.org/wiki?curid=9054", "title": "Masa unitateak", "text": ""}
{"id": "9056", "revid": "137486", "url": "https://eu.wikipedia.org/wiki?curid=9056", "title": "Eskala kronoestratigrafiko", "text": "Eskala kronoestratigrafikoa lurrazaleko arroka guztien denbora-ordenamendua adierazten duen eskala globala da. Lurra sortu zenetik (orain dela 4.550 milioi urte) gaur egun arte, arrokak etengabe eratuz joan dira lurrazalean, eta arrokak dira, hain justu, igarotako denbora geologikoaren erregistro ia bakarra. Denbora geologikoa eta arroka-erregistroa kontzeptu desberdinak badira ere, erlazio zuzena dute.\nKronoestratigrafiaren helburua da, hain zuzen ere, lurrazaleko arroka guztien eraketaren denbora-ordenamendua ezartzea. Ordenamendu hori era grafikoan adierazten da eskala (edo taula) kronoestratigrafiko estandar globalaren bitartez, non arroka zaharrenak behean eta gazteenak goian agertzen diren. Eskala kronoestratigrafikoak arroken adin erlatiboa adierazten du, hots, zein den zaharragoa eta zein berriagoa, baina ez du zehazten arroken urte-kopurua (adin absolutua). Tradizionalki, arroken denbora-ordenamenduaren ezarpena estratigrafiaren oinarrizko bi printzipioren bitartez egin ohi da: geruzen gainjartzearen eta segida faunistikoaren printzipioak. Eskala eraikitzea estratigrafiaren eta geologiaren lorpen handienetakoa izan da, hain zuzen ere, arroka guztien erreferentea delako eta edozein tokitako arrokak kokatzeko aukera ematen duelako.\nUnitate kronoestratigrafiko eta geokronologikoak.\nEskala kronoestratigrafikoa zenbait mailatako unitate kronoestratigrafikoetan dago zatituta. Unitate kronoestratigrafikoa denbora-tarte zehatz batean eratutako arrokez osatutako gorputza da. Horrekin erlazionaturik unitate geokronologikoa dago, unitate kronoestratigrafiko bat eratu deneko denbora-tarte gisa definitu ohi dena. Beraz, unitate kronoestratigrafikoak arrokazkoak (estratigrafikoak) dira, eta horiei dagozkien unitate geokronologikoak, aldiz, denborazkoak (ez estratigrafikoak).\nUnitate kronoestratigrafikoen mugak arroketan erregistraturik dauden eta denboraren menpekoak diren gertakari global garrantzitsuetan kokatzen dira. Tradizionalki, unitateen arteko mugen ezarpena biziak (edo fosilen erregistroak) jazo dituen aldaketa bortitzetan (suntsipenak, bat-bateko dibertsifikazioa eta abar) oinarritu ohi da, nahiz eta arroken beste ezaugarrien (geokimikoak eta magnetikoak) bat-bateko aldaketak ere gero eta gehiago erabiltzen diren irizpide gisa. Garrantzi handieneko gertakariak unitate kronoestratigrafiko handienak (eontemak) mugatzeko erabili ohi dira, eta garrantzi txikiagoko gertakariak, maila baxuagoko unitateak mugatzeko. Kanbriarraurreko arroka-erregistroaren kasuan, ordea, ia fosil gabea izanik (Ediacararreko fauna izan ezik), unitate kronoestratigrafikoak mugatzeko erabilitako irizpideak nahierara definitutako zenbakizko adinak (urte-kopurua) dira. Unitate kronoestratigrafikoen arteko ukipenak munduan zeharreko adin bereko gainazalak (isokronak) dira idealki.\nEontema kategoria handieneko unitate kronoestratigrafikoa da. Hiru eontema bereizten dira: Arkearra, Proterozoikoa eta Fanerozoikoa. Proterozoiko eta Fanerozoikoaren arteko muga bat dator biziaren bat-bateko dibertsifikazio handiarekin eta izaki bizidun oskoldunen lehen agerpenarekin. Eontemak zenbait eratemaz osaturik daude. Fanerozoikoko hiru eratemen arteko mugak izaki bizidunen suntsipen masiboak erregistratzen dituzten gainazaletan kokatzen dira. Beren izenak garaiko biziaren itxura adierazten dute: Paleozoiko edo \u201cbizi zaharra\u201d, Mesozoiko edo \u201ctarteko bizia\u201d eta Zenozoiko edo \u201dbizi berria\u201d. Sistema kategoria baxuagoko hurrengo unitatea da. Sistemen arteko ukipenak eskala txikiagoko gertakari biologikoak (adibidez, izaki bizidunen suntsipenak edo lehen agerpenak) edota beste izaera batekoak (adibidez, geokimikoak) erregistraturik dauden gainazaletan kokatzen dira. Zenbait kasutan, sistemak azpisistematan zatitu eta supersistematan taldekatzen dira. Sistemak zenbait seriez, gehienetan hiru seriez, daude osaturik. Serie askok sistemaren izena hartzen dute, kokapenagatik dagokien izena aitzinean gehiturik; adibidez, Behe Jurasiko Seriea, Erdi Jurasiko Seriea eta Goi Jurasiko Seriea. Estaia unitate hierarkikoetatik txikiena da, eta hainbat kasutan azpiestaiatan zatiturik dago. Kronozonak \u2014ez-hierarkikoa den unitate kronoestratigrafikoa\u2014 tamaina txikiena izan ohi du, eta unitate estratigrafiko bat (lito-, bio- edo magnetoestratigrafiko) sortu deneko denbora-tartean eratutako arroka-gorputz gisa definitzen da. Beraz, kronozona baten mugak unitate estratigrafiko definitzailearen mugen adin berekoak dira. Adibidez, Exus albus kronozona Exus albus biozona eratu zeneko denbora-tartean eraturiko arroka oroz dago osatuta, biozonaren ezaugarri definitzaileak izan hala ez.\nEstratotipoa.\nUnitate estratigrafiko bat (lito-, bio-, krono- edo magnetoestratigrafiko) formalki definitzeko, urrats batzuk bete behar dira, horien artean, estratotipoa izendatzea eta ezaugarritzea. Estratotipoa unitate edo muga estratigrafiko baten ezaugarriak ongien erakusten duen ebakia da, hau da, erreferentziazkoa edo ereduzkoa dena. Horretaz gain, estratotipoak ere baldintza egokiak izan behar ditu aztertzeko, besteak beste, azaleramendua jarraitua eta hiato gabea izatea, bertaratzeko erraza eta azaleramendu babestua izatea.\nKronoestratigrafiaren kasuan, estratotipoak (edo kronoestratotipoak) ez dira unitateenak izaten, unitateen mugenak (muga-estratotipoak) baizik. Horren arrazoia zera da: azaleramenduetako geruza-segidak askotan ez dira igarotako denbora ororen erregistroa, etenguneak edo hiatoak (erregistrorik gabeko denbora-tarteak) izaten baitituzte beren baitan. Azaleratutako geruza-segida baten barneko erregistro-gabezia posible horiek saihestearren, unitateen mugak definitzen dira. Era horretan, beraz, unitate kronoestratigrafiko bat dagozkion bi mugen artean dagoen arroka oroz osatuta dagoela jotzen da. Kanbriarraurrearen kasuan, aitzitik, ez dago muga-estratotiporik, hain zuzen ere, mugen irizpide markatzaileak adin absolutu zehatzak direlako eta, beraz, ez dagoelako erreferentziazko ebakirik. Proposaturiko muga-estratotipo bat onartua izan dadin, nazioarteko oniritzia behar du. Estratigrafiaren Nazioarteko Batzordeak (ICS) eman behar du oniritzia, eta, ondoren, erakundearen aldizkari ofizialetan (\"Episodes\" eta \"Lethaia\") argitaratu behar dute.\nHistoria.\nLehen aipamenak.\nAntzinako Grezian Aristotelesek jada ikusi zuen arrokatan aurkitutako fosilak hondartzan aurkitutako izakien antzekoak zirela; ondorioztatu zuen lurraren eta itsasoaren posizioak denbora tarte luzeetan aldatu zirela. Leonardo da Vincik Aristotelesen pentsamolde bera zuen, interpretatuz fosil horiek antzinako bizitzaren arrastoak zirela.\nXI. mendeko Avizena geologoak eta XIII. mendeko Alberto Magno apezpikuak Aristotelesen teoria hedatu zuten, arroka bilatzen zuen fluido baten teoria sortuz. Avizenak ere denbora-geologikoaren oinarria den geruzen gainjartzearen printzipioa ere aipatu zuen, 1027ko liburu batean mendien sorrerari buruz hitz egiten ari zela. Shen Kuo txinatarrak ere XI. mendean \"denbora sakonaren\" kontzeptua aipatu zuen.\nPrintzipioen ezarpena.\nXVII. mendearen amaieran Nicholas Stenok hainbat printzipio ezarri zituen geologian denbora-eskala bat egiteko. Stenok esan zuen arroka geruzak (edo estratuak) segidan sortzen zirela, eta horietako bakoitzak denboraren \"zati\" bat errepresentatzen zuela. Gainezartzeko legea ere ezarri zuen, esaten duena edozein estratu beste baten azpian baldin badago, ziurrena dela bera baino zaharragoa izango dela. Stenoren printzipioa sinplea izanda ere, frogatzea oso korapilotsua izan zen. Stenoren ideiekin gaur egungo geologiako beste kontzeptu batzuk ere ezarri dira, adibdiez datazio erlatiboarena. XVIII. mendean zehar, geologoek honakoa ikusi zuten:\nAbraham Wernerrek XVIII. mendearen amaieran proposatu zuen uholde erraldoi batean sortu zirela arroka guztiak, neptunismo deitzen den teoria. James Huttonek bere \"Lurraren Teoria\" aurkezten zuenean 1785ean aldaketa nabarmena izan zen. Gaur egungo ikuspegitik, James Hutton da geologia modernoaren sortzailea. Bere proposamenean esan zuen Lurraren barnealdea beroa zela, eta honek arroka berriak sortzeko motor bat eratzen zuela: lurra higatzen zen airearengatik eta urarengatik eta itsasoan metatzen zen geruzak osatuz; ondoren, kontsolidatzen zen eta harri bihurtu, eta altxatuz lur berriak eratzen ziren. Teoria honi plutonismo deitu zitzaion, neptunismoaren aurka.\nDenbora geologikoaren eskalaren kontzeptua.\nEskala kronoestratigrafikoaren eraikuntzaren hastapenetan (XVIII. eta XIX. mendeetan) geologoek ez zuten modurik arroken adin absolutuak edo zenbakizkoak (urtetan neurtuak) zehazteko, nahiz eta denbora geologikoaren \"handitasuna\" sumatzen zuten. Erradioaktibitatearen aurkikuntzak XIX. mendearen amaieran eta datazio erradiometrikoen printzipioen garapenak XX. mendearen hasieran, ordea, aukera eman zuten lehenengo aldiz arroken adin absolutuak ezagutzeko eta, bide batez, Lurrak milioika urte zituela baieztatzeko. Denbora geologikoaren eskala unitate geokronologikoz dago osatuta, eta horiek unitate kronoestratigrafikoak eratu zireneko denbora-tarteak dira. Beraz, unitate geokronologikoen mugak zenbakizko adinak dira, eta unitate kronoestratigrafikoen mugen datazio absolutuak eginez lortzen dira. Unitate geokronologikoak (Eon, Era, Periodo, Epoka, Adin eta Kron), horien hierarkia eta unitate kronoestratigrafikoekin duten erlazioa aurreko taulan ageri dira.\nUnitate kronoestratigrafikoen mugen datazio absolutu gehienak teknika erradiometrikoetan dautza. Teknika horiek isotopo ezegonkorren desintegrazio erradioaktiboaren ezaugarrietan oinarritzen dira. Isotopo ezegonkorrak (jatorrizkoak) partikula atomikoak igorriz desintegratzen dira, eta egonkorragoak diren isotopoak (eratorriak) sortzen dituzte. Desintegrazio erradioaktiboa denboraren mendekoa denez, datazio erradiometrikoen oinarria da. Zenozoiko eta Mesozoikoko hainbat mugaren kasuetan, ordea, zenbakizko adinen kalkuluak geruza-segiden zikloetan oinarritu dira, non ziklo bakoitzak milaka urteko iraupen periodikoa duen. Erregistraturiko ziklo sedimentario horiek Lurraren parametro astronomikoen aldaketa ziklikoen (Milankovitch zikloak) emaitzak dira, eta periodikotasun ezaguna dute (21, 40, 100 eta 400 mila urte). Zenbakizko datazioa duen geruza batetik abiatuta, erregistraturiko zikloak zenbatuz jakin ahal dira beste mugen adin absolutuak.\nProposatutako Kanbriaurrearen eskala.\nICSaren 2012ko liburuan Kanbriaurrea nabarmen berrikusteko proposamen bat jasotzen da, onartutako eskala kronoestratigrafikoaren ondoan. Proposamen horretan Oxigenazio Handia bezalako gertakari garrantzitsuak jasotzen dira, beste batzuen artean, aurreko nomenklatura kronoestratigrafikoa mantentzen den bitartean denbora tarte berdinerako.\nEskalan:\nKonparatu gaur egungoarekin (ez dago eskalan):"}
{"id": "9058", "revid": "119347", "url": "https://eu.wikipedia.org/wiki?curid=9058", "title": "Tadao Ando", "text": "Tadao Ando (japonieraz \u5b89\u85e4\u5fe0\u96c4; \"And\u014d Tadao\") Japoniako arkitektoa da. Osakan jaioa 1941eko irailaren 13an, haren arkitekturaren ikuspegia erregionalismo kritikotzat jotzen da. Ez zuen arkitektura ikasketa ofizialik egin: kamioi gidari eta boxeolari lanak egin ondoren, Europa, Afrika eta AEB zehar bidaiatuz eta irakurriz hezkuntza burutu zuen.\nAgeriko in-situ konkretuarekin (hormigoia) egiten du lan batez ere eta oso ezaguna da japoniar kulturan hain maisuki erabiltzen den eskulangintza, detailearekiko begirunea, materialtasuna eta kontaketa espaziala nazioarteko arkitekturarekin bat egiteagatik. Bere proiektuetan Andok oraingo gizarteko materialismo kuntsumozalea baztertzen saiatzen da, beste eraikin askotan argi ikusten denez, sinpletasunez beteriko proiektuak eginez sentsazio baikorrak eragiten dituztenak. Hori lortzeko ura, argia eta irudi geometriko garbiak erabiltzen ditu batez ere, beti egungo materialak erabiliz. Japoniako herri askotako kaosari aurre egiteko modua da.\nJaponiako tradiziozko arkitekturak ez bezala, Andok barruko espazio itxiak sortzen ditu, ez irekiak. Hormak erabiltzen ditu espazio horien mugak sortzeko. Giza irizpideak jarraituz egiten du hori, jendeak espazio egoki eta erosotzat izan ditzan. Gainera, hormen erabilera horrekin inguruko merkatarien eraikinen beiraren monotonia saihesten du, hormak kalera itsatsiz eta barruan atseden gune isilak sortuz.\n1995 urtean Pritzker sari entzutetsua irabazi zuen eta jasotako 100.000$ 1995ko Kobeko lurrikarako umezurtzei eman zien osorik."}
{"id": "9061", "revid": "201", "url": "https://eu.wikipedia.org/wiki?curid=9061", "title": "Tadao ando", "text": ""}
{"id": "9062", "revid": "96586", "url": "https://eu.wikipedia.org/wiki?curid=9062", "title": "Tona", "text": "Tona Nazioarteko Unitate Sistemakoa (NUS) ez den masa unitate bat da, 1.000 kilogramoren baliokidea; hau da, Nazioarteko Unitate Sistemako megagramo baten baliokidea. Era berean, metro kubiko bat uren pisua da. Tm, T edo t ikurrekin adierazten da."}
{"id": "9063", "revid": "336", "url": "https://eu.wikipedia.org/wiki?curid=9063", "title": "Tonelada", "text": ""}
{"id": "9064", "revid": "336", "url": "https://eu.wikipedia.org/wiki?curid=9064", "title": "Tona ingelesa", "text": "Tona ingelesa sistema anglosaxoiko masa unitatea da eta tonel handi bati dagokio, zeinek 252 galoiko bolumena duen, hau da, 2016 libra ur dituen. Horrelako kupelek oraindik orain \"tun\" izena dute ingelesez.\nHala ere hiru balio ezberdinek dute izen bera:"}
{"id": "9065", "revid": "109565", "url": "https://eu.wikipedia.org/wiki?curid=9065", "title": "Erromatar Errepublika", "text": "Erromatar Errepublika (latinez \"Res Publica Romanorum\") K.a. 510etik Inperio bihurtu zen arteko Erromako eta Erromaren menpeko lurrak gobernatzeko sistema izan zen. Ez dago argi zein den Erromatar Inperioaren lehendabiziko urtea. Nolanahi ere, data ohikoena K.a. 27ko urtarrilaren 16a da, egun hartan Senatuak Octaviori \"Augusto\" titulua eman baitzion.\nK.a. V. mendean Erromatar Errepublikak bere boterea ezarri zuen Italiako penintsularen erdialdean. K.a. IV eta III. mendeetan italiar penintsula osoko potentzia nagusi bihurtu zen, han bizi ziren beste herriak menperatuz eta hegoaldean zeuden polis greziarrei aurre eginez. K.a. III. mende erdialdetik aurrera penintsulatik kanpoko lurraldeak menperatzen hasi zen. Mediterraneo itsasoko beste potentziak (Kartago eta Mazedonia) mendean hartu zituen. \nHurrengo urteetan, Mediterraneoko potentzia handiena bihurtuta, greziar polisak menperatu zituen. Pergamoko erresuma inperioan sartu zuten eta k.a. I. mendean Ekialde Hurbileko kostaldea ere konkistatu zuten, Seleukotar Inperioaren menpe zegoena. \nK.a. II. mendearen eta K.a. I. mendearen artean Erromak aldaketa politiko handiak jasan zituen. Izan ere, erromatarrentzat soilik zen egitura politikoa inperio berri batera egokitu behar izan zen. Garai hartan, magistraturak lortzeko konpetentzia handitu zen erromatar aristokraziaren artean. Horrek zatiketa handiak eragin zituen Errepublika barruan, eta hiru eragin zituen. Hauen ondorioz, Errepublika desagertu eta Erromatar Inperioa sortu zen. \nHistoria.\nK.a. 509an sortu zen errepublika Erroman, Tito Liviok zioenez, Tarkinio Superbo erregea bota zutenean. Junio Brutok, azken erregearen kontrako matxino nagusiak, urtero hautatzekoak ziren magistraturetan oinarritu zuen Errepublika. Magistratu garrantzitsuenak bi kontsulak ziren, zeinek armadaren gaineko boterea zeukaten. Hala ere, legeak eta politika orokorra Senatuarekin adostu behar izaten zituzten kontsulek. Hasiera batean, nobleziak edo patrizioek baino ezin zuten boterea izan, baina pixkana plebeioei edo jende arruntari kargu publikoen ateak zabaldu zitzaizkien.\nItaliako penintsulako gainerako herriak menderatu zituen Erromak poliki-poliki. Kolonien bidez, erromatarrek konkistak babesten eta segurtatzen zituzten. III. mendeko bigarren erdian, Kartagoren kontra borrokatu behar izan zuen Erromak, Lehenengo eta Bigarren Gerra Punikoan. Horren ondorioz, Sizilia Erromaren menpe geratu zen, bai eta Hispaniako ekialdeko eta hegoaldeko kostaldea ere. Mazedoniar Inperioa eta Seleukotar Inperioa garaitu ondoren, K.a. II. mendean, Mediterraneo itsasoko jabeak bilakatu ziren erromatarrak.\nGaraipenek eta horien aberastasunek aldaketa sakonak eragin zituzten Erromako gizartean barnan. Noblezia aberastu zen probintzien lepotik. Soldadu xumeek, ordea, urte asko eman behar izaten zuten etxetik kanpoko borroketan. Etxaldeak aurrera eraman ezinik, aberatsei gero eta mailegu gehiago eskatzen zieten. Honela, latifundioak eta esklabotza bultzatu zen.\nGerrek, merkatu berriek eta zerga bilketek behe mailako batzuk ere aberastu zituzten. Hauek \"equites\" izeneko klasea osatu zuten. Haren dirutza gorabehera, ez zuten inolako ahalmen politikorik, plebeioak ziren eta.\nNahigabea, beraz, nagusitu zen Erromako hainbat gizarte-klasetan barnan. Senatuak, halere, ez zuen inolako erreformarik onartu. K.a. II. mendearen bukaeran, egoera politikoa jasanezina bihurtu zen. Tiberio eta Gaio Grako anaiak patrizioen lursoro erraldoiak txiroen artean banatzen saiatu ziren, baina biak erail zituzten. Aldakuntza horiek bi talde sortu zituzten, aldekoa (\"Populares\") eta kontrakoa (\"Optimates\"). Bi talde horiek, Mario eta Sila haien buruan, K.a. I. mendearen hasieran aurrez aurre borrokatu zuten. Silaren diktadura sortu zen honela.\nK.a. I. mendearen erdialdean, Julio Zesarrek, Ponpeiok eta Krasok hitzarmen sekretua, Lehen Triunbiratua, osatu zuten, Errepublika haien menpe gera zedin. Nolanahi ere, jelosiak sortu ziren haien artean, eta borrokatzeari eman zioten berriz erromatarrek. Zesar, garaile aterata, diktadore bilakatu zen. Hala ere, K.a. 44an, bere laguntzaile batzuek, Brutok eta Kasiok besteak beste, Zesar hil zuten, Zesarrek monarkia berreskuratu nahi zuelakoan. Hiltzaileen kontra egiteko, Bigarren Triunbiratua osatu zuten zesartar garrantzitsuenek: Oktaviok, Lepidok eta Marko Antoniok. Berriro, nagusitasuna bilatu nahian, haien artean mendeko hirugarren gerra zibila piztu zen. K.a. 31n, Actium batailaren ostean, Oktavio Erromako buru bakarra bihurtu zen.\nGobernu sistema.\nSenatua.\nErromatar instituzioen artean, Senatuak eraginik handiena zeukan herritarren eguneroko bizitzaren gainean, dirua, administrazioa eta kanpoko politikarako xehetasunak haren menpe baitzeuden. Senatuari, boterea eta autoritatea aurrekari eta ohituretatik zetozkion, baita senatarien ospe handitik eta haien leinu zaharretik, Errepublikaren sorreraraino atzeratzen ahal baitzen zenbait kasutan (K.a. 506).\nSenatuak dekretuak ematen zituen, \"senatus consultum\" izenekoak. Ofizialki, magistratu bati emandako ahokuak ziren, baina gehienetan aintzat hartzen ziren. Senatuak arreta handiena kanpo harremanei ematen zien, gatazka militarrak eramatea bere eginkizuna ez bazen ere. Orobat, hiriko adminstrazio zibilaz arduratzen zen.\nSenatari bihurtzeko betekizunak honakoak ziren: 100.000 denario adinako lurrak izatea, jaiotzez patrizioa izatea eta gutxienez lehengo batean administrazioan aritu izana. Senatariek beraiek ematen zuten balekoa beste senatari bat onartzeko.\nMagistratuak.\nKontsulak goiko magistratuak ziren Erromako hierarkian. Gai zibiletan eta militarretan botere nagusia zuten. Erromako hirian, gobernuburuak ziren. Senatuan eta batzarretan mahaiburu ziren. Hiritik kanpo, kontsulek armada bana zeukaten beren mende. Kanpoan, haien boterea mugarik gabekoa zen ia.\nPretoreek lege zibilak aplikatzen zituzten, eta probintzietako armaden buruak ziren. Zentsoreek errolda egitea zuten betebehar. Edilen ardura Erromako hirian barneko aferak aurrera eramatea zen, hala nola joko publikoak ospatzea. Kuestoreek kontsulei laguntzen zieten Erroman, eta gobernatzaileei probintzietan.\nTribunoak plebeioen ordezkariak izanda, plebeioak babesten zituzten lege kontuetan, eta magistratuek hartutako erabakiak betatzeko eskubidea zeukaten. Tribunoak bereziki babestuak ziren. Botere horiek, halere, Erromako hirian baino ez ziren indarrean.\nGerrak zirela-eta, Erroma kinka benetan larrian zegoelarik, diktadore bat izendatzen ahal zen sei hilabeterako. Gobernu arrunta desegiten zen eta diktadoreak estatu osoa bere menpe izaten zuen. Agintaldi berezi hori bukatutakoan, gobernu arrunta berreskuratzen zen.\nHerritarren biltzarrak.\nBiltzarren bitartez, Erromako herriak zeukan azken hitza bere magistratuak hautatzeari dagokionez, baita legeak indarrean sartzeari, gerra edo bakea egiteari edo heriotza zigorra emateari dagokionez. Bi biltzar mota zeuden, \"comitia\" zeritzenak (batzordeak), herritar guztiak biltzen zituztenak, eta \"concilia\" zeritzenak (batzarrak), herritar multzo jakin batzuk biltzen zituztenak.\nHerritarrak antolatzen ziren zenturiak eta tribuak oinarri hartuta. Antolaketa mota bakoitzak bere biltzarra zeukan. \"Comitia Centuriata\" delakoan, herritarrak zenturien arabera biltzen ziren. Armaden gaineko botereak zituzten magistratuak (kontsulak eta pretoreak) hautatzen ziren haietan, baita zentsoreak ere. Gerra deklaratzea zeukan.\n\"Comitia Tributa\" delakoan, herritarrak tribuen arabera biltzen ziren. 35 tributan bananduta, kontsul bat zegoen buru. Kuestoreak, edileak eta tribuno militarrak hautatzen zituzten.\n\"Concilium Plebis\" delakoan, plebeioak biltzen ziren, patrizioak ez zirenak alegia. Bere magistratuak hautatzen zituzten: plebeko tribunoak eta plebeko edileak. Plebeko tribuno bat zen bilkurako burua. Lege ugari onesten zituen, eta apelazio ganbera ere bazen."}
{"id": "9066", "revid": "6327", "url": "https://eu.wikipedia.org/wiki?curid=9066", "title": "Iparraldeko Marianako Uharteak", "text": ""}
{"id": "9067", "revid": "34169", "url": "https://eu.wikipedia.org/wiki?curid=9067", "title": "Octavio", "text": ""}
{"id": "9068", "revid": "105290", "url": "https://eu.wikipedia.org/wiki?curid=9068", "title": "Erromatar Errepublika berantiar", "text": "Erromatar Errepublika berantiarra Erromatar Errepublikaren hondarreko aldia da, 100 azken urteak gutxi gorabehera, non Errepublika sistema moduan porrot egin zuen. Izan ere, ospe handiko pertsonaien arteko ika-mikek eta borrokek gerrez betatako mendea eragin zuten.\nErrepublika berantaren mugak ez dira oso argiak. Nolanahi ere, hasiera ohikoena k.a. 133 urtea da, Grako anaiek (Tiberio Grako eta Gaio Grako) \"Optimates\" izeneko noblezia zatiari, noblezia atzerakoienari hain zuzen ere, aurre egin ziotenean. Bukaera Erromatar Inperioaren sorrerak markatu zuen."}
{"id": "9069", "revid": "336", "url": "https://eu.wikipedia.org/wiki?curid=9069", "title": "Libra (masa unitatea)", "text": "Libra masa unitate bat da, erromatarren garaitik erabiltzen dena. Erromatar inperioa desagertu ondoren herri bakoitzak bere neurriak hartu zituen \"libra\" izendatuz.\nHau dela eta ehundaka urtetan zehar arazoak egon ziren libraren balioa zein zen jakiteko, herri ezberdinetan ezberdina baitzen. Antoine Lavoisierrek librak eta ontzak gramoengatik aldatzea proposatu zuen arazoarekin bukatzeko.\nGaur egun sistema metriko hamartarra da erabiliena munduan, herri anglosaxoietan izan ezik."}
{"id": "9070", "revid": "6327", "url": "https://eu.wikipedia.org/wiki?curid=9070", "title": "Avoirdupois libra", "text": ""}
{"id": "9071", "revid": "6327", "url": "https://eu.wikipedia.org/wiki?curid=9071", "title": "Troy libra", "text": ""}
{"id": "9072", "revid": "512", "url": "https://eu.wikipedia.org/wiki?curid=9072", "title": "Plutarko", "text": "Mestrio Plutarko (; Keronea, Beozia, egungo Grezia, K. o. 46 inguru - K. o. 120) antzinako historialari, biografoa eta saio-idazlea greziarra izan zen.\nBiografia.\nAristobulo jakintsuaren semea zen eta 20 urte bete zituenean Atenasa bidali zuen aitak matematika eta filosofia ikas zitzan. Atenasko aristotelikoen artean hezi zen, eta Asia Txikian barrena ibili zen; Alexandriara eta Erromara ere iritsi zen.\nBizitzako urterik gehienak, ordea, jaioterrian eman zituen. Kargu publikoak betetzeaz gainera, eskola ospetsu baten zuzendaria izan zen. Harreman estuak izan zituen, bestalde, Atenasko Platonen akademiarekin eta 95. urtetik aurrera Delfosen apaiz izan zen Apoloren tenpluan, eszeptizismoa eta ateismoa nagusi ziren garaian.\nLanak.\nPlutarkoren lanik garrantzitsuena eta ospetsuena \"Bizitza paraleloak\" izenekoa da. Biografia anitz parez pare kontatzen ditu, alde batean greziar batena, bestean erromatar batena jarririk. Bakoitzaren sarreran bizitza horien parekotasunak aztertzen ditu. Poeten eta filosofoen biografiak idatzi omen zituen, baina galdurik daude; 50 konparazio inguru gorde dira. Liburuan politikoak eta militarrak ageri dira, denak historikoak, lehenengo biak izan ezik (Teseo eta Romulo, mitoaren arlokoak). Biografia paralelo horietako batzuk hauexek dira: Perikles eta Fabio Maximo, Koriolano eta Alzibiades, Demostenes eta Zizeron, Dion eta Bruto, Alexandro eta Julio Zesar, Agesilao eta Ponpeio. Plutarkoren ikuspegian, historia gizon handien ekintzen bidez egiten da; ez dira gertakizunak gizon handien bultzatzaile, alderantziz baizik. Lan horretan, Polibio, Tito Livio, Tuzidides, Salustio edo Homero aipatzen ditu Plutarkok.\nSaiakera eta hitzaldi moduko testu anitz idatzi zituen, \"Moralak\" izeneko liburuan bilduak. Arlo anitzez mintzo da bertan: filosofiaz, erlijioaz, izadi jakintzaz, kritikaz, moralaz, arkeologiaz. Platonen filosofiaren oinarria agertzen du liburu horretan. Pizkunde garaiko humanistek ezagutarazi zuten Plutarkok eragin handia izan zuen William Shakespeare eta Michel de Montaignerengan, besteak beste.\nLan euskaratuak.\n\"Bizitza paraleloak\" lanaren \"Alexandro / Zesar\" atala euskaratu zuen Jesus Maria Arrojeriak, Klasikoak bilduman UPV/EHUk argitaratuta.."}
{"id": "9073", "revid": "34182", "url": "https://eu.wikipedia.org/wiki?curid=9073", "title": "Plutarco", "text": ""}
{"id": "9074", "revid": "15795", "url": "https://eu.wikipedia.org/wiki?curid=9074", "title": "Garaia geologikoak", "text": ""}
{"id": "9077", "revid": "499", "url": "https://eu.wikipedia.org/wiki?curid=9077", "title": "MSF", "text": ""}
{"id": "9079", "revid": "58701", "url": "https://eu.wikipedia.org/wiki?curid=9079", "title": "Cristobal Balentziaga", "text": "Cristobal Balentziaga Eizagirre (Getaria, Gipuzkoa, 1895eko urtarrilaren 21a \u2013 X\u00e0bia, Alacant 1972ko martxoaren 24a), nazioartean Balenciaga erdal grafiaz ezagunagoa, jostuna eta moda diseinatzailea izan zen, mundu zabalean ospetsua, Balenciaga moda-etxearen sortzailea. Maisuen artean maisu, goi-joskintzaren artearen sortzailetzat jotzen dute, eta ondorengo diseinatzaileengan eragin handia izan du.\n2011ko ekainaren 7an, Getaria udalerrian Balentziagari eskainitako Cristobal Balenciaga museoa inauguratu zuten. Gainera, Cristobal Balentziagaren jaiotetxean plaka oroigarria ipini zuten.\nBizitza.\nHaurtzaroa.\nGetarian jaio zen, Aldamar kaleko 10. zenbakiko etxean (garai hartan, kaleak Zacayo izena zuen), familia umil eta katoliko batean. Aita, Jose Balentziaga Basurto, arrantzalea zen; eta ama, berriz, Martina Eizagirre Enbil, jostuna. Bost anai-arreba izan ziren, hiru neska eta bi mutil, eta Kristobal bostetan gazteena.\nBalentziaga homosexuala zen, baina ez zuen inoiz bere sexualitatearen berri jendaurrean eman. Luzaroen bikotekide izan zuena Vladzio Jaworowski d'Attainville franko-errusiarra izan zen; Balentziagari finantzatzen lagundu zion hastapenetan. 1948an d'Attainville hil zenean, Balentziaga hain zegoen lur jota, negozioa ixtea pentsatu ere egin zuen.\nTxikitatik jostun ogibidean aritzea izan zen bere ametsa, eta orduak igarotzen zituen zirriborroak marraztuz eta, jostorratza eskuan, garaiko diseinuak imitatzen (hasieran bere amaren laguntzaz).\n1907an Donostiako \"New England\" izeneko jostundegian lanean hasi zen aprendiz moduan. 13 urte besterik ez zituenean, Getarian udak pasatzen zituen Casa Torreseko markesaren \u2014Belgikako erregina Fabiola izango zenaren ama\u2014 janzki dotoreak begiratzen omen zituen liluraturik. Markesa unkituta geratu zen gaztetxoak moda ikasteko zuen grinaz eta erronka berezia aurkeztea erabaki zuen. Bere soineko esklusiboetako baten oihala eman zion eta kopiatu eta bere trebezia erakuts zezan eskatu zion. Emaitzak erabat liluratu zuen markesa eta, ordutik aurrera, bere mezenas izan zen.\nArrakasta.\nJostungintzan trebakuntza lortu ondoren Donostiako \"Au Louvre\" izeneko denda batera aldatu zen eta jostun gisa hasi zen lanean emakumeentzako jantzigintza sailean.\n1917an Balentziagak denda bat ireki zuen Donostian Bergara kalea eta Askatasunaren hiribidearen kantoian \"C. Balenciaga\" izenarekin. Balentziaga Parisera joaten zen urtean bi aldiz, otsailean eta abuztuan eta moda firma ezagunetako janzkiak erosten zituen ondoren Donostiako bezeroei aurkezteko.\n1918an \"Balenciaga y Compa\u00f1\u00eda\" sozietatea sortu zen, Benita eta Daniela Lizasoain ahizpen diru aportazioarekin.\nSozietateak sei urte iraun zuen eta Balentziagarentzat ospe handiko urteak izan ziren. Ohiko bezeroen artean Casa Torreseko markesa azaltzen da, baina ez da aipatzen laguntza ekonomikorik eman zionik, nahiz eta zenbait iturritan horrela azaldu.\n1924an sozietatea amaitu zen eta Balentziaga Askatasunaren hiribideko 2. zenbakiko lehen solairuan finkatu zen.\nBalentziagak familiaren laguntza izan zuen bere bizitza osoan. Donostian amarekin bizi izan zen eta bere arreba Agustina, hau ere ama bezala jostuna, dendetako arduraduna izan zen. 1919an Juan anaia, elkartu zitzaien, enpresaren kudeaketaz arduratuko zena.\n1920ko hamarkada oso oparoa izan zen Balentziagarentzat eta Donostiako udatiarren artean ospea lortu zuen. 1927an Okendo kaleko 10. zenbakiko lehen solairuan bigarren denda ireki zuen \"Eisa Costura\" izenekoa. \"Eisa\" izena, amaren Eizagirre abizenetik sortu zuen.\nEspainiako Errege Familiak eta aristokraziak oso gogoko zituen bere diseinuak, baina Espainiako Gerra Zibila hasi zenean, bere dendak itxi beharrean izan zen eta Parisera joan zen bizitzera. 1937ko abuztuan, lantegia ireki zuen George V.a etorbidean.\n2 urte geroago, sorbalda erorien lerro berritzailea aurkeztu zuen, gerri pintzaduna eta aldaka biribilak erakusten zituena. 50. hamarkadan lortuko zuen arrakasta gehiena eta bere kreatibitateak ospe handia lortuko du. Diorrek 1947an aurkeztuko duen \"look\"-a aurreikusiz, urte batzuk geroago, emakumearen silueta berria sortuko du, zaku soineko abangoardista oso, hiru laurdeneko mahuka, baloi gonak, gerri altuak, eta hain famatuak bilakatuko euritako gardenak sortuz, Hauek denak, botoi handiekin apaindurik.\nDiseinatzaile gehienek zirriborroak egiten zituzten, baina ez zuten beraiek josten. Cristobalen kasuan, jostun aparta zen eta ehunak maneiatzen artista. Coco Chanelen hitzetan:\nEhun astunak zituen gogoko, eskuz brodatuak, harriz edo pitxiz hornituak.\nNabarmentzen dira: soineko beltzak, leporik edo botoirik gabeko beroki koadratuak, beso japoniarrak, soineko-tunikak, euri-kapusai gardenak.\nEdozein ehun zen soineko bat egiteko aitzakia; berak egin zezakeen, ia moztu gabe, josturarik apenas ez, di-da batean. Bolumen eta forma harrigarriak ematen trebezia aparta zuen. Bukaera perfektua izaten zuten bere lanek, eskultura baten pareko eta botoiak eta puntadak ez zen ia ikusten. Zorrotza erabat, gustura ez bazegoen, berehala desmuntatuko zuen soineko osoa. Diseinu bakarrak sortzen zituen bere bezeroentzat, probatu beharrik gabe. Marlene Dietrichek berak esan zuen Balentziagak bere neurriak ondo baino hobeto ezagutzen zituela eta hark eginiko soinekoek ez zutela zuzendu beharrik izan.\nOso gustuko zituen Espainiako margolariak, Velazquez edo Goya.\nModan eta goi mailako gizartean, erreferentea izan zen, ez diseinuagatik bakarrik, baita bere karakter isil eta lan metodo zorrotz eta diskretuagatik ere. Aurrez konkretatutako zitaz hartzen zituen bezeroak eta desfile pribatuak antolatu ohi zizkien. Ez zitzaion jendetza gustatzen eta bere bizitza pribatua ondo gorde zuen. Azkeneko agerraldia Coco Chanelen lurperaketan egin zuen, 1971n.\n1968an, 50 urtez lan egin eta gero, erretiroa hartu zuen.\n1972ko martxoaren 24an, Carmen Mart\u00ednez Bordi\u00faren eta Cadizeko dukearen ezkontzarako soinekoa egin ondoren, hil zen Valentzian. \"Balenciaga\" firmak aurrera jarraitu zuen, perfumerian eta osagaietan bereziki. Kolaboratzaileen artean, gero bere firma propioak izango zituzten Andr\u00e9 Courr\u00e9ges, Emmanuel Ungaro, Rabanne edo Hubert Givenchy konta ditzakegu. Azken honek horrela esan zuen:"}
{"id": "9080", "revid": "119347", "url": "https://eu.wikipedia.org/wiki?curid=9080", "title": "Concorde", "text": "Concordea komertzialki ustiatutako hegazkin supersoniko bat izan zen. BAC eta A\u00e9rospatiale enpresa europarrek eraiki zuten. Bigarren hegazkin supersoniko komertziala izan zen, lehena Tupolev Tu-144a izan baitzen. Frantzia eta Erresuma Batua Concordea sortzeko elkartu ziren modu berean, Boeing enpresak ere bere hegazkin supersonikoaren proiektua egin zuen, baina ez zen inoiz eraiki, Richard Nixon presidenteak ez baitzuen baimenik eman.\n2003. urteaz geroztik, Concordea ez da erabiltzen hegazkin komertzial moduan.\nHistoria.\n1960 urteetan, Erresuma Batuko BAC eta Frantziako A\u00e9rospatiale enpresek hegazkin supersoniko bat garatzeko akordioa izenpetu zuten. Geroago, proiektuaren gastuak emendatu zirenez, bi gobernuek proiektua bukatzeko dirua jarri zuten; horrela, Concorde izena hartu zuen."}
{"id": "9081", "revid": "15795", "url": "https://eu.wikipedia.org/wiki?curid=9081", "title": "Astronomo", "text": ""}
{"id": "9082", "revid": "201", "url": "https://eu.wikipedia.org/wiki?curid=9082", "title": "Frank O. Gehry", "text": ""}
{"id": "9083", "revid": "119347", "url": "https://eu.wikipedia.org/wiki?curid=9083", "title": "Frank Gehry", "text": "Frank Owen Gehry, Frank Owen Goldberg izenez jaioa, (Toronto, Kanada, 1929ko otsailaren 28a -) arkitektoa da, eskultura itxurako arkitektura proiektatzeagatik ezaguna. Haren egitura kurbo eta bihurrituak, askotan metal islatzailez estaliak, oso ezagunak egin dira Euskal Herrian Bilboko Guggenheim Museoa eraiki zuenetik eta amaitu berri duen Eltziegoko \"Marqu\u00e9s de Riscal\" upategiengatik.\nKanadako Toronton jaioa familia judu baten senean, Gehry Kaliforniara joan zen 17 urte zituela, eta bertan Los Angeles hirian ikasi eta arkitektura ikasketak egin zituen. Gero, hirigintza ikasi zuen Harvardeko Diseinu Eskolan. Estatu Batuetako herritar bihurtu zen eta orain Los Angelesen bizi da. Azken urte hauetan, Gehry hedabideetako ikono bihurtu da, haren eraikinak, bere etxe pribatua barne, mundu guztiko turisten jomuga bihurtuz.\nGehryren estiloa Modernismo berantiarretik eratorria da, dekonstruktibistatzat joz haren egituren bihurritasun eta mugimenduak. Modernismo goiztiarra ez bezala, dekonstruktibismoak ez du adierazten gizarte ideia zehatzik (abiadura edo formen unibertsaltasuna kasu) eta ez du islatzen Modernismoaren axioma nagusia: formak funtzioa jarraitzen du. Dekonstruktibismoa, Gehryk asko garatu eta findu duena, Santa Monicako Arkitektura Eskola izenarekin ere ezagutzen da.\n2005ean haren laguna Sidney Pollack zine-zuzendariak \"Sketches of Frank Gehry\" izeneko dokumentala egin zuen.\nIruditegia.\nHurrengo irudiak Gehryren eraikinenak dira."}
{"id": "9084", "revid": "26894", "url": "https://eu.wikipedia.org/wiki?curid=9084", "title": "Ezker Batua", "text": ""}
{"id": "9086", "revid": "96586", "url": "https://eu.wikipedia.org/wiki?curid=9086", "title": "Le Corbusier", "text": "Le Corbusier, berezko izenez Charles Edouard Jeanneret (La Chaux-de-Fonds, 1887ko urriaren 6a \u2013 Roquebrune-Cap-Martin, 1965eko abuztuaren 27a) suitzar-frantziar arkitekto, hirigile, arkitektura-teoriko eta margolaria izan zen. Ezaguna egin zen Nazioarteko Estiloa edo Mugimendu Modernoaren sortzaileetako bat izan zelako, Ludwig Mies van der Rohe, Walter Gropius eta Theo van Doesburg arkitektoekin batera. Askoren ustez, XX. mendeko arkitektorik garrantzitsuena izan zen.\nNazioarteko Arkitektura Eskola delakoaren partaidea izan zen. \"L\u00b4Espirit Nouveau\" aldizkaria argitaratu zuen Am\u00e9d\u00e9e Ozenfantekin batera eta bertan adierazi zuen berrikuntzetarako bere gogoa. Bere lanetan funtzionalismo modernoa eta espresionismoa bateratu zituen. Eraikuntza geometrikoak egin zituen, eta oinezkoentzat toki bereziak gorde zituen berak urbanizatutako hirietan, landareei eta espazio irekiei nagusitasuna emanez beti. Arkitektura modernoa eraberritu duten arkitekto nagusietakoa izan da.\nBizitza.\nLa Chaux-de-Fonds herrian jaio zen, Suitza frankofonoan. Aitak erloju kutxak lakatzen zituen jaioterrian eta amak musika- eta piano-eskolak ematen zituen. 1900ean, irarlan-ikasketak hasi zituen La Chaux-de-Fonds-eko arte-eskolan. Bertako irakasle batek margolaritza eta, geroago, arkitektura ikas zezan bultzatu zuen. 1905ean, bere lehen eraikina proiektatu zuen, arte-eskolako kide batentzako banakako etxebizitza.\n1908an, Auguste Perret arkitektoaren agentzian hasi zen lanean; Perret aitzindaria zen hormigoi armatuaren erabileran. 1910ean, Berlinera joan zen Peter Behrensen agentzian lan egitera; Ludwig Mies van der Rohe eta Walter Gropius arkitektoak ezagutu zituen bertan. 1911. urte osoan bidaia luzeak egin zituen; Viena, Errumania eta batez ere Mediterraneo inguruko herrialdeak -Turkia, Grezia eta Italia- bisitatu zituen, eta biziki markatu zuen hango herri-arkitektura zuriak. 1914an, Dom-Ino Etxea proiektatu zuen: betoi armatuzko egitura bat, erabateko burujabetza ziurtatzen zuena eta kopuru handitan eraiki zitekeena.\n1919an \"L'Esprit Nouveau\" aldizkaria sortu zuen, Am\u00e9d\u00e9e Ozenfant margolariarekin eta Paul Derm\u00e9e poetarekin batera. 28 zenbaki argitaratu zituen 1920 eta 1925 urteen bitartean. Bertan, purismo izeneko estetika joera formulatu zuten.\nKubismoa gainditzeko ahaleginetan, purismoak nolabaiteko ordena aldarrikatu zuen berriro, eredu \"klasikoetara\" itzultzea, alegia. Le Corbusierrek eta Ozenfantek estetika arau berriak plazaratu zituzten. Dadaismoa ez bezala, zeinak modernotasuna historiaren ukatze teorikoarekin lotzen baitzuen, \"L'Esprit Nouveau\" ordena historiko baten barruan sartu zen, Cezanne eta kubismoa abiapuntutzat harturik. Arkitekturan bolumen bakunak erabiltzea proposatu zuen, industriarako egin zituen hainbat proiektutan (itsasontziak, hegazkinak, automobilak) igartzen den bezala, eta \u201cbizitzeko makina\u201d gisa definitu zuen etxebizitza. Etxe bateko bolumenek, oreka formala ez ezik -horretarako, Le Corbusierrek \u201currezko epaia\u201d eta \u201cmodulor\u201d izeneko neurri unibertsala erabili zituen-, geometriako forma bakunen muina eta garbitasuna bilatu behar zuten.\n1922an, Pierre Jeanneret lehengusuarekin batera, arkitektura estudioa ireki zuen Parisko S\u00e8vres kaleko 35. zenbakian; hil arte bertan lan egin zuen. 1920ko hamarkada horretan hainbat jardueratan aritu zen, hala nola margolaritzan, saiakeren idazketan eta, jakina, arkitekturan. Garai hartan eraikitako banakako etxebizitza batzuk arkitektura arrazionalistaren ikono bihurtu ziren: Citrohan etxea (1920-1922), Roche-Jeanneret etxeak (1924, Paris), Stein etxea (1927, Garches); eta Ville Savoye (1929-1931, Poissy). Ville Savoyen argi eta garbi antzematen dira arkitektura funtzionalista definitzen duten elementuak: paretak, euskarri izan ordez, espazioa ixten edo irekitzen duten elementu bilakatu dira; fatxada guztian daude leihoak; etxe oina libre dago eta estalkia laua da.\nBaina Le Corbusierren interesa ez zen etxebizitzetara mugatu, baizik eta hiri osoa eraldatzen saiatu zen. 1922an hiri idealaren lehenengo proiektua egin zuen: hiru beharrizan nagusien arabera (zirkulazioa, lan egitea eta bizitzea) egituratu zuen hiru milioi biztanleko hiri modernoa (Ville Radieuse). Erdigunerako etxe orratz garaiak proposatu zituen, kanporaxeago sei pisuko etxeak, eta ingurumarian \u201cimmeuble-ville\u201d izeneko etxebizitzak. Sare ortogonal bat da proiektuaren oinarria. Le Corbusierrek arrazionalizazioa aplikatu zuen bai trafikoa ordenatzeko (oinezkoak eta ibilgailuak), bai eraikinak eta espazio berdeak antolatzeko. Hirigintza eredu horrek aplikazio asko izan zituen: Voisin plana, Parisen (1925); Obus plana, Aljerren (1931); Macia plana, Bartzelonan (1932); eta Buenos Aires, Montevideo eta S\u00e3o Paulokoak, besteak beste.\n\u201cImmeuble-ville\u201d eredua, berriz, Le Corbusierrek 1943-1952 bitartean Marseillarako egin zuen \u201cUnit\u00e9 d\u00b4Habitation\u201d izeneko proiektuan aplikatu zen. Eraikin kolektiboa eta burujabea da. 1600 pertsona hartzen ditu, 337 etxebizitzetan (23 etxebizitza mota daude, txikienetik hasi eta zortzi umeko familia hartzen dueneraino). Eraikinaren banoan \u201cdenda kale\u201d bat ere badago, 25 metroko garaieran. Eraikin burujabe gisa proiektatu zenez, jatetxea eta bilera aretoa ditu eta, eraikinaren gaineko aldean, gimnasioa, solariuma, haurtzaindegia, antzoki estali gabea eta igerilekua.\nArkitekturaren bost oinarriak.\n1926an azaldu bezala, Le Corbusierrentzat arkitektura modernoa hurrengo bost puntutan oinarritu behar zen:"}
{"id": "9087", "revid": "9343242", "url": "https://eu.wikipedia.org/wiki?curid=9087", "title": "Disko trinko (CD)", "text": "Disko trinkoa edo disko konpaktua, ingelesezko CD siglez ezagunagoa, datuak gordetzeko euskarria da, Philips konpainiak, Sony konpainiaren laguntzaz, musika formatu digitalean gordetzeko asmoz sortua eta lehenengo aldiz 1982an merkaturatua. 12 cm-ko diametroko disko zirkularra da, erdian zulo bat eta 1,2 mm-ko sakonera duena. 80 minutuko audioa edo 700 MB datu gorde ditzake. Mini-CDek 8 cm dituzte, eta sinpleak eta kontrolatzaileak banatzeko erabiltzen dira 24 minutuko audioa edo 210 MBko datuak gordeta.\nCD teknologia, hasieran, audiorako erabili zen, eta ondoren hedatu, eta egokitu zen datuak (CD-ROM), bideoak (VCD eta SVCD), etxeko grabazioak (CD-R eta CD-RW) eta datu mistoak (CD-i, Photo CD eta CD EXTRA) biltegiratzeko. Bideojokoen kontsoletan, kartutxoak ordezkatzeko ere erabiltzen hasi zen, eta PlayStationen kasua izan zen arrakastatsuena.\nDisko trinkoak ospea du egungo munduan, bereziki Asian: hor, bere arrakastak bere horretan segitzen du. 2007an sortu zenetik, mundu osoan 200.000 milioi ale saldu dira. Hala ere, disko trinkoak beste banaketa digital eta biltegiratze mota batzuekin osatzen dira, hala nola USB memoriak, SD txartelak, disko gogorrak, hodeiko biltegiratzea eta egoera solidoko unitateak. 2000. urtean gailurra jo zuenetik, CDren salmentek % 50 inguru egin dute behera.\nHistoria.\nDisko trinkoa laserdiscaren bilakaera naturala da. Prototipoak Philipsek eta Sonyk garatu zituzten, lehenik modu independentean eta ondoren, elkarrekin. 1980ko ekainean, industriara aurkeztu zen, eta mundu osoko 40 konpainia atxiki zitzaizkion produktu berriari erreproduzitzaileak eta diskoak ekoizteko lizentziak eskuratuz.\nAudio digitaleko disko optikoen prototipoak.\n1974an, Phillipseko Korporazio Teknologikoaren barruan audio-industriako taldearen zuzendari Lou Ottensek zazpi pertsonako proiektu-talde bat sortzeko ekimena aurkeztu zuen binilozko disko handi eta hauskorrek baino soinu-kalitate hobeagoko 20 cm-ko diametroa duen audio optikoko disko bat garatzeko. 1974ko martxoan, audio-taldearen bilera batean, Philipseko ikerketa-laborategiko bi ingeniarik 20 cm-ko disko optikoan formatu digital bat erabiltzea gomendatu zuten, akatsak zuzentzeko kode bat gehitu baitzekiokeen. Audio digital optikoko disko txiki bat eta erreproduzitzaile txiki bat sortzeko, taldeko zuzendariek ez zuten laborategi bat sortzea erabaki 1977ra arte. \u00abDisko trinko\u00bb lokuzioa aukeratu zen Philipsen beste produktu batekin bat etorriz, kasete trinkoarekin. 20 cm-ko tamaina originalaren ordez, disko trinko horren diametroa 11,5 cm-koa zen, kasete trinko baten diagonalaren tamaina baitzen.\nBitartean, Sonyk 1976ko irailean, audio digital optikoko disko bat jendaurrean lehen aldiz erakutsi zuen. Geroago, 1978ko irailean, konpainiak audio digital optikoko disko bat erakutsi zuen 150 minutuko erreprodukzio-denborarekin, 44.056 Hz-eko audio-seinaleen laginketa-abiadurarekin grabatua, 16 biteko bereizmen lineala eta gurutzatze-elkartuaren erroreen zuzenketa-kodearekin; geroago, 1980an, Compact Discen formatuan ezarriko ziren zehaztapenen antzekoak.\nLankidetza eta estandarizazioa.\nGeroago, 1979an, Sonyk eta Philipsek, elkarrekin, ingeniari talde bat sortu zuten audio digitaleko disko berri bat diseinatzeko. Kees Schouhamer Immink eta Toshitada Doi buru zirela, ikerketak laserraren teknologia eta bi enpresek modu independentean hasitako disko optikoa bultzatu zuen. Esperimentazio eta eztabaida urte baten ondoren, lantaldeak CD-DA estandarraren Liburu Gorria ekoitzi zuen. 1980an argitaratu zen lehen aldiz eta, 1987an, Nazioarteko Batzorde Elektroteknikoak formalki onartu zuen nazioarteko estandar gisa. Zenbait zuzenketa egin eta gero, 1996an, arauaren parte izaten hasi zen.\nPhilipsek manufaktura orokorrean lagundu zuen, LaserDiscen teknologian oinarrituta, zortzitik hamalaura bitarteko modulazioa (EFM ingelesezko sigletan) sartzeko. Horrek urraduren eta hatz-marken aurkako nolabaiteko erresistentzia eskaintzen zien; Sonyk, bitartean, CIRC erroreen zuzenketa-metodoari ekin zion.\nKonpaktuen historiak, lantaldeko kide ohi batek kontatuta, erabaki tekniko ugariei buruzko aurrekariak ematen ditu, laginketa-maiztasuna, erreprodukzio-denbora eta diskoaren diametroa barne. Lantaldea lau edo zortzi lagunen artean zegoen osatua, baina, Philipsen arabera, disko trinkoa \u00abtalde gisa lan egiten zuen talde handi batek asmatu zuen, taldean\u00bb.\nMerkaturatzea.\n1981ean, Herbert von Karajan orkestra-zuzendariak, disko trinkoen balioaz konbentzituta, Salzburgoko Jaialdian sustatu zituen, eta une horretatik aurrera hasi zen haren arrakasta. Europan, disko trinkoetan grabatutako lehen izenburuak hauek izan ziren: Richard Straussen Alpeetako sinfonia, Claudio Arrau piano-jotzaile txiletarrak interpretatutako Fr\u00e9d\u00e9ric Chopinen balsak eta ABBAren \"The Visitors\" albuma. 1983an, CBSk (egun, Sony Music) Estatu Batuetan egindako lehen disko trinkoa ekoitzi zuen, Billy Joelen album bat. Disko trinkoen ekoizpena Estatu Batuetan eta Alemanian kontzentratu zen hainbat urtez, eta handik zabaltzen ziren mundu osora.\n1982ko urrian hasi ziren Sony eta Philips disko trinkoa merkaturatzen. 1984an, informatikaren mundura atera ziren, eta 650 MB (74 min.) biltegiratzea ahalbidetzen zuen eta, 1990eko hamarkadaren amaieran, 700 MB (80 min.) gordetzeko aukera\nFuntzionamendua.\nCD baten lan egiteko era berez oso sinplea da. Laser argi bat jaurtitzen da diskoaren gainazaleraren aurka eta diodo bat arduratzen da erreflektatutako argia aztertzeaz. Islatutako argia altua edo baxua izango da eta irakurketa egin ondoren PUZari zerokoak edo batekoak itzultzen dizkio. Oso txikia izateak egitura hori guzti berezia egiten du.\nHasieran, CDaren grabaketa lantegian egin behar da, disko maisu batean, laser oso ahaltsu batez, bertan informazioa gordetzen duten zuloak egiteko. Disko maisua molde bat egiteko erabiltzen da: kopia guztiak egiteko erabiliko da.\nCDaren oinarrizko osagaia 1,2 mm-ko sakonerako polikarbonatozko pieza zirkular bat da. Moldea erabiliz, pieza hartan zuloak \u201ckopiatzen\u201d dira, ez laser bidez, presio bidez baizik. Zulatutako eskualdeak \"pit\" dira eta zulatu gabeak, \"land\". Zulaketaren ondoren, polikarbonatozko pieza hori soilik 125 nm zabalerako aluminiozko pieza batez estaltzen da. Horren gainean, akrilikozko pieza garden bat jartzen da, babesteko. Azkenik, akrilikoaren gainean etiketa bat jartzen zaio.\nCDa irakurtzean, \"land\" eta \"pit\" horiek 0 eta 1era pasa behar dira, ordenagailuak uler ditzan. Horretarako, oinarrizkoa da CD irakurgailuetako laser argia. Laser argi hori potentzia baxuko argi infragorria da eta CDaren azpiko aldera zuzentzen da. Argiak polikarbonatozko geruza zeharkatzen du eta aluminiozko geruzaren aurka talka egiten du. Argiak putzu bat (\"pit\") aurkitu badu, islatutako argia oso txikia da. Bestalde, \"land\" batekin topo egiten badu argi asko islatutako da. Argi hori diodo batek aztertzen du, eta jasotako argi kopuruaren arabera, oso erraz jakin dezake \"land\" edo \"pit\" batera zuzendu den.\n\"Land\"ak eta \"pit\"ak ez dira zuzenean 0 eta 1-era pasatzen. Hau da, \"land\" batek ez du 0 balio logikoa ezta \"pit\"ak 1-ekoa ere: \"land\" batek aurreko egoera logikoa mantentzen du eta \"pit\" batek, irauli. Horrela, CD batean egin behar diren zuloak minimizatzea lortzen da, grabaketa prozesua azkartuz.\nCDak pista bakarra du, kiribilean, CDaren erdialdetik kanpoalderaino. Kiribila hain da estua (0,5 \u03bcm), ezen zuzen batean jarriko balitz, 5 km-ko luzera izango bailuke. Gainera, itzuli bakoitza eta aurrekoaren arteko distantzia ere oso txikia da: 1,6 \u03bcm. Horrek argi uzten du CD batean sar daitekeen informazio andana. \nInformazioa dentsitate lineal konstantean gordetzen da, hots, kiribilaren luzera bera hartuta, bai erdian bai kanpoan, bit kopuru bera dago. Horren eraginez, diskoaren erdialdean informazio gutxiago dago kanpoaldean baino, erdialdea kiribilaren itzuliaren distantzia txikiagoa delako. CDa irakurtzean, aitzitik, datuen gainetik laserrak abiadura berean iragan behar du. Horren ondorioz, irakurgailuak biratzeko abiadura aldatu behar du, segundo bakoitzean beti bit kopuru bera irakurtzeko. Abiadura altuagoa da erdialdean (500 RPM) kanpoaldean baino (200 RPM).\nMotak.\nCD-ROM.\nCD-ROMa datuak eta programak biltzeko CDaren aldaera teknologikoa da. CD-ROM batek 870 MB-eraino informazio gorde dezake, nahiz eta gaur egun arruntenak 700 MB-ekoak diren. Entzuteko CD batekiko alde nabarmenena bertan datuak biltegiratzeko moduan dago. Datuen eskualdea CD-ROM batean sektoretan banatuta dago eta sektore bakoitzak informazio mota berdina gordetzen du. Sektore bakoitza 2352 bytekoa da eta honela banatzen da:\nHala ere, erabiltzaileak ez ditu sektoreak erabiltzen, hauek baina abstraktuagoak diren eta giza ulermenetik gertuago dauden fitxategiekin lan egiten du. Fitxategiak erabiltzeko estandarrak finkatuta daude eta erabiliena ISO 9660 da. Bertan, fitxategiak nola sailkatu behar diren eta zein ezaugarri izan behar dituzten zehazten da.\nCD-R.\nCDak datu handiak gordetzeko euskarri aproposa dira baina interesa galduko lukete fabrikan bakarrik grabatu ahalko balira. Horregatik, CD-R direlakoak (\"Compact Disc Recordable\" edo CD grabagarria) sortu ziren. Horrela, CD-R bat etxeko PCtik bertatik grabatu daiteke, baina behin idatzitakoan, ez daiteke ezer ezaba. Hori dela eta, WORM (\"Write Once, Read Multiple\") motakoak direla ere esaten da.\nDiskoan dauden datua ezabatu ezin daitekeen arren, bertan aldi anitzetan gorde daitezke datuak. Horrela, erabiltzaileak nahi dituen datuak saio batean gordetzen ditu eta gehiago sartu ditzake ondorengo saioetan.\nCD-R bakoitzak aurretik grabatutako espiral bat dauka, baina ez dago aluminioz osatuta, pigmentu zehargarri batez, baizik, geruza islatzaile batez inguratua. Idazteko laserrak osagai horren aurka talka egiten duenean, hau berotu eta koloregabetu egiten du. Irakurtzerako garaian, argiak geruza zehargarria iragaten du eta geruza islatzailearen islatzen da. Argiaren itzuleran, koloregabetutako eskualde batean baldin badago argiak nahiko intentsitate galtzen du eta bestela oso intentsitate gutxi galtzen du. Modu horretan, putzuak (\"pit\"), koloregabetutako eskualdeak, eta eskualde lauak (\"land\"), erre gabeko guneak, simulatzen dira. Irakurketan gertatzen diren argi aldaketak fabrikan egindako CDetan gertatzen direnen oso antzekoak direnez, CD-ROM irakurgailu arruntetatik oso erraz erabili daiteke, inongo arazorik gabe.\nCD-RW.\nGordetako informazioa ezabatu ahal izateko eta berriro bertan idatzi ahal izateko sortu ziren CD-RW (CD re-writable, edo behin eta berriz graba daitezkeen CDak). Espirala osatzen duen substantzia berezi batean oinarritzen da. Sustantzia horrek fase aldaketak jasaten ditu. Hau da, berezko egoeran \u2014kristalinoan, alegia\u2014 argia islatzen du. Berotzen bada (laserraren bitartez) sustantzia egoera amorfo batera pasatzen da eta ez du argirik islatzen, modu horretara \"pit\"-ak simulatuz. Baina CD-RWaren berezitasuna honakoa da; sustantzia hori bigarren tenperatura batera (altuagoa) berotzen bada eta hozten utzi, honek egoera kristalinoa berreskuratzen du. Horrela, berriro bertan grabatzeko aukera emanaz. Prozesu hau askotan (milaka alditan) errepikatu ondoren, sustantzia honek bere propietateak galtzen ditu. Hots, sustantziak egoeraz ez aldatzeko joera erakusten du, erroreak agertu daitezkeelarik. Errore hauek asko izatera iristen direnean, disko hau ezingo da gehiago erabili.\nDisko trinko unitatea.\nIrakurgailua.\nCD irakurgailua, CD erreproduzitzailea ere deitua, gailu optikoa da, eta audioko, bideoko, datuetako eta abarretako CDak erreproduzitzeko gai da disko horietan dagoen informazioa irakurtzeko laser bat erabiliz.\nDisko trinkoen irakurgailuak osagai hauek ditu:\nIrakurketa buruak CD bat irakurtzeko jarraitzen dituen urratsak:\nSalneurria.\nCDak banaka eta multzoan saltzen dira. Banaka saltzen direnean, kaxarekin etorri ohi dira. Multzoan badatoz, ordea, kaxarekin edo gabe eros daitezke, bobina batzuetan. Bobina horiek 25 edo 50 diskotakoak izaten dira, eta merkeago saltzen dira.\nAbantailak eta eragozpenak.\nAbantailak.\nMerkea. Euskarri hau, duen adina dela eta, oso zabaldua dago, eta beraz, edozein ordenagailuk onartzen du. Aproposak dira datu iraunkorrak mantentzeko.\nEragozpenak.\nIdazteko motelak dira, prozesu eta software bereziak behar dira. CD-R eta CD-RW motako diskoak hauskorragoak dira: argiak eta tenperatura altuek izorratu ditzakete, kolpe fisikoek ere bai. CD-RW ezabatzerako garaian dena batera ezabatu behar da."}
{"id": "9089", "revid": "15795", "url": "https://eu.wikipedia.org/wiki?curid=9089", "title": "CD", "text": ""}
{"id": "9090", "revid": "15795", "url": "https://eu.wikipedia.org/wiki?curid=9090", "title": "Compact disc", "text": ""}
{"id": "9091", "revid": "336", "url": "https://eu.wikipedia.org/wiki?curid=9091", "title": "Galego", "text": ""}
{"id": "9092", "revid": "15795", "url": "https://eu.wikipedia.org/wiki?curid=9092", "title": "Diska Konpaktu", "text": ""}
{"id": "9095", "revid": "105290", "url": "https://eu.wikipedia.org/wiki?curid=9095", "title": "Pit (cd)", "text": "Pit bat, Compact Disc batean egiten den zulo mikroskopikoetako bakoitza da. Gutxieneko luzera bat du -0.83 mikrometro-.\nAurreko egoera logikoa aldatzen du. Hau da, \"0\"-a baldin badu aurretik \"1\"a itzultzen du, eta alderantziz. Teknika hau\ndisko batean egin beharreko zuloak gutxitzeko erabiltzen da.\nZulatu gabe gelditzen den eremuari \"land\" (lautada) deitzen zaio eta aurreko egoera logikoa gordetzen du."}
{"id": "9096", "revid": "371", "url": "https://eu.wikipedia.org/wiki?curid=9096", "title": "Land (cd)", "text": ""}
{"id": "9097", "revid": "96586", "url": "https://eu.wikipedia.org/wiki?curid=9097", "title": "Bit", "text": "Bita, informatikako oinarrizko unitatea da. Bit batek \"0\" edo \"1\" egoera logikoa izan dezake; askotan 0-ari \"gezur\" egoera eta 1-ari \"egia\" egokitzen zaizkie, nahiz eta batzuetan alderantziz ere izaten den. Oinarrizko eragiketa logikoak egin daitezke: NOT, AND, OR, NAND, NOR eta XOR. Haien bitartez, multzokatuz, zenbakiak (osoak nahiz errealak), karaktereak eta konplexuagoak diren datu egiturak ere adieraz daitezke.\nDefinizioa.\nBita Binary digit-en akronimoa da (digitu bitarra). Bit bat sistema bitarreko digitu bat da.\nZenbakitzeko sistema arruntean hamar digitu erabiltzen ditugun bitartean, sistema bitarrean bi soilik erabiltzen dira, 0 eta 1. Hots, bit batek 0 edo 1 balio har dezake.\nBit bat errazago ulertzeko pentsa dezakegu bonbila bat dela, eta hau, piztuta edo itzalita egon daitekeela.\nHalaber, beste gauza asko adieraz ditzake digitu batek: egia edo gezurra, iparra edo hegoa, irekita edo itxita, ongi edo gaizki, etab. Guk adierazi nahi duguna. Nahikoa da egoeratako bati \"0\" eta besteari \"1\" bat esleitzea. Adib: itzalita (0) eta piztuta (1).\nBit-en konbinazioak.\nBit batekin bi balio bakarrik adieraz ditzakegu, normalean 0 eta 1 adierazten dituzte. Informazio gehiago adierazteko gailu digital batean, bit kopuru haundiagoa behar dugu. Bi bit erabiliko bagenitu lau konbinazioak edukiko genituzke:\nLau konbinazio hauekin lau balio desberdin adierazi ditzakegu, adibidez, urdina, berdea, gorria eta magenta koloreak.\nBit segidak erabiltzean edozein balio kodifika dezakegu, zenbakiak, hitzak eta irudiak. Lau bitek \"nibble\" bat sortzen dute eta 24 = 16 balio desberdin adieraz ditzake, zortzi bitek zortzikote bat (edo byte bat) sortu eta 28 = 256 balio desberdin arte adieraz ditzake. Orokorki, n biteko sortarekin 2n balio desberdin arte adieraz ditzakegu."}
{"id": "9099", "revid": "121040", "url": "https://eu.wikipedia.org/wiki?curid=9099", "title": "Byte", "text": "Byte bat (B ikurraz adierazten dena) ordenagailuetan datuak gordetzeko erabili ohi den unitatea da, gordetzen duen datu motarekiko independentea. Normalean 8 bitek osatutako multzoa izaten da, kasu hauetan zortzikote ere deitzen da.\nByte bat ordenagailu batek lan egin dezakeen informazio neurri txikiena da. Batez ere biltegiratze sistema batek duen gaitasuna adierazteko erabiltzen da. 2 bytek osatutako multzoari hitz deritzo (ingelesez, \"word\"), eta 4 bytek osatutakoari hitz bikoitz (ingelesez, \"double word\").\nByte baten tamaina hardwarearen menpe egon da historikoki, eta azken hamarkadak arte ez da behin betiko estandarrik egon. 1 eta 48 bit arteko tamainak erabili izan dira byte bat definitzeko. 6 eta 9 biteko byteak ugari erabiltzen ziren 60. hamarkadan. Gaur egungo \"de facto\" estandarra 8 biteko tamainako bytea da, 0 eta 255 arteko balioak adieraziz. \nJatorria eta Etimologia.\nTermino hau ingelesa da, \"binary term\" adierazpenetik dator eta informatika eta telekomunikazioetan erabili ohi da. Ordenagailu zahar batzuek 6, 7 edo 9 biteko bytekin lan egiten zuten. Honenbestez, izen hau hautatu zen 8 biteko byte batek (28 = 256 balio posible) informazio kopuru nahikoa gordetzen zuela erabaki zelako. \nByte hitza Werner Buchholzek erabili zuen lehen aldiz 1956. urtean, IBM Stretch konputagailu diseinu fasean. Konputagailu honek helbideratze luzera aldakorra zuen, aginduan beran bytearen tamainarekin. Ingelesezko \"bite\" hitzaren nahitaezko berridazketa da, bit hitzarekin ez nahasteko.\n1960aren hasieran, AT&amp;Tk telefonia digitala sartu zuen distantzia luzeko enborreko lineetan. Horiek 8 biteko \u03bc-law kodetzea erabili zuten. Inbertsio handi horrek 8 biteko datu-transmisioaren kostuak murrizteko konpromisoa hartu zuen.\nByte ugariko unitateak.\nSistema bat baino gehiago dago bytean oinarritutako unitate multiploak definitzeko. Sistema batzuk 10en berreketetan oinarritzen dira, Nazioarteko Unitate Sistemari (SI) jarraituz. Sistema horrek, adibidez, 'kilo 'aurrizkia 1000 (103) bezala definitzen du; beste sistema batzuk 2ren berreketetan oinarritzen dira. Sistema hauen nomenklaturak nahasmena du. 10en berreketetan oinarritutako sistemak, SI aurrizki estandarrak (kilo, mega, giga...) eta dagozkien sinboloak (k, M, G...) erabiltzen dituzte. Hala ere, 2ren berreketetan oinarritutako sistemek aurrizki bitarrak (kibi, mebi, gibi...) eta dagozkien sinboloak (Ki, Mi, Gi...) erabil ditzakete edo K, M eta G aurrizkiak erabil ditzakete, anbiguotasuna sortuz M edo G aurrizkiak erabiltzen direnean.\nDefinizioen arteko gatazkak.\nMemoriak arkitektura bitarra du, eta memoria unitateak definitzea 2ren berreketetan oinarritzea praktikoagoa da. Multiplo bitarretarako 'kilo' aurrezenbakia erabiltzea komenigarritzat jo zen, 1.024 (210) gutxi gorabehera 1.000 baita. Definizio hori oso erabilia izan zen informatika pertsonalaren lehen hamarkadetan, adibidez 368,640 byteko Tandon biltegiratzeko gailu bat \"360 KB\" gisa iragartzen zen, 1024-byte konbentzioa segituz. Baina ez zen konbentzio unibertsal bat, 1000-byteko konbentzioa ere erabiltzen zen, adibidez, 109,375 byteko Shugart SA-400 diskete bat '110 Kbyte' gisa iragarriz. Bien arteko konbinazioak erabiliz ere iragartzen ziren diskete ezberdinak, benetako biltegiratze ahalmena ez zehaztuz.\nUnitate hauek estandarizatu gabe egoteak anbiguotasun handia sor lezake gailuen benetako biltegiratze ahalmenarekiko, eta iragarki engainagarriak ekarri ahal ditu. Unitate hamartar eta bitarren arteko ezberdintasuna handitzen doa kapazidadea handitzen doan bitartean. \n1995ean, Kimika Puruaren eta Aplikatuaren Nazioarteko Batasuneko Nomenklatura eta Sinboloen Sail arteko Batzordea (IUPAC) anbiguotasun hori konpontzen saiatu zen aurrizki bitarren multzo bat proposatuz, 1024-ren berreturak erabiliz. Hauek 'kibi'(210 byte ), 'mebi'(220 byte) eta 'gibi' (230)byte aurrizkiak barneratzen ditu.\n1998ko abenduan, IUPACek proposatutako aurrezenbakiak erabiliz (kibi, mebi, gibi eta abar) aukeratu NBEk erabilera eta definizio horiek 1024ko berreketak zalantzarik gabe denotatuko zituen. Hala, kibibyte bat (1 KiB) 10241 byte = 1024 byte da, mebibyte bat (1 MiB) 10242 byte = 1.048.576 byte, eta abar. Bitartean, interpretazio dezimalek 1000-ren berreketak denotatuko zituen. \nErabilera komunak.\nProgramazioko lengoaia askok byte datu-motak definitzen dituzte.\nC eta C++ programazio-lengoaiek honela definitzen dute bytea: \"datuak biltegiratzeko unitate helbideragarria, behar bezain handia, inguruko oinarrizko karaktere-multzoko edozein kide mantentzeko\" (C arauaren 3.6 klausula). \nJavaren jatorrizko datuen byte mota zortzi bit gisa definitzen da. Sinatutako datu-mota bat da, \u2013128 eta 127 balio tartekoa.\n.NET programazio-lengoaiek, hala nola C#, bytea sinatu gabeko mota gisa definitzen dute, eta sbytea (signed byte), berriz, sinatutako datu-mota gisa, 0 - 255 eta -128 - 127 balioekin, hurrenez hurren.\nAdierazpena.\nByte bat modu ezberdinetan adieraz daiteke:"}
{"id": "9100", "revid": "1659", "url": "https://eu.wikipedia.org/wiki?curid=9100", "title": "RFID", "text": "RFID (Radio Frequency IDentification siglak, euskaraz irrati-frekuentzia bidezko identifikazioa) urruneko datuen berreskurapen eta bilketan oinarritzen den metodo bat da, etiketak edota RFID tags deritzon dispositiboak erabiltzen dituena. RFID etiketa bat, dispositibo txiki bat da, pegatina baten antzekoa, produktu bati itsatsi edo txertatu daitekeena, ala nola pertsona edota animaliei. RFID etiketa hauek antena batzuk dituzte, RFID igorle-hartzaile batetik bidalitako irrati-frekuentzia bidezko eskaerak jaso eta erantzutea ahalbidetzen dutenak. Etiketa pasiboak ez dute barne sostengu elektrikorik edota elikadura-iturririk behar, aldiz aktiboek bai.\nHistoria.\n Sekzio honek neutraltasuna handitzeko saiakerak behar ditu.\nAditzera emanda, ezaguna den lehen dispositiboa espioitza tresna bezala L\u00e9on Theremin-ek sortua izan zela errusiar gobernuarentzat 1945an. Baina hau ez da kasua. Theremin-en dispositiboa ez zen identifikazio etiketa bat, baizik eta entzute sekretu pasiboko dispositibo bat. Iturburu baten arabera RFID-n erabiltzen den teknologia, 20ko hamarkada hasieratik existitzen da (nahiz eta iturburu berak ezartzen du RFID sistemak 60ko hamarkada bukaeratik aurrera existitzen direla).\nPareko teknologia bat, IFF transpondedorea, Britaniarrek asmatu zuten 1939-an eta ohitura hutsez erabilia izan zen bigarren mundu gudan aliatuengatik, bai lagunen eta baita arerioen hegazkinak identifikatzeko.\nRFID-ri buruzko beste lan goiztiar bat, 1948an Harry Stockman-en \u201c islatutako energia bidezko komunikazioa \u201d izena zuen artikulua da. (IRE agiriak, pp1196-1204, 1948ko urria). Stockman zera iragarri zuen \u201c garapen eta inbestigazioan aintzat hartzeko lana, islatutako energiaren komunikazioak dituen oinarrizko arazoak baino lehen konpondu behar direla, eta baita aplikazio baliagarrien eremua aztertu baino lehen \u201d. Hogeita hamar urteko aurrerakuntzak behar izan ziren hamaika eremu ezberdinetan, RFID errealitate bihurtu aurretik.\nRFID etiketa motak.\nRFID etiketak, aktiboak, erdi-aktiboak(=erdi-pasiboak) edo pasiboak izan daitezke.\nRFID etiketa pasiboak ez dute beren elikadura-iturria. Irrati-frekuentziaren eskaner seinaleak antenan eragindako korronte elektriko minimoak etiketak duen CMOS zirkuitu integratuari nahiko energia hornitzen dio eta ondorioz hau erantzun bat bidaltzeko gai da. Energia eta kostuaren ardura dela medio, RFID etiketa pasibo baten erantzuna nahitaez laburra da, normalean identifikazio zenbaki soila (GUID). Berezko elikadura-iturri ezak dispositiboa nahiko txikia izatea ahalbidetzen du: azal azpian sartu daitezkeen eta merkatuan eskuragarri dauden produktuak existitzen dira. Etiketa pasibo hauek, praktikan duten irakurketa distantzia 10 milimetro ingurutik 6 metroetara doaz, beti ere Tag antenaren tamaina eta irakurgailuak egikaritzen duen frekuentzia eta potentziaren arabera. 2005ean, komertzialki erabilgarri zegoen era honetako dispositiborik txikienak 0.4 milimetro x 0.4 milimetro neurtzen zituen eta paperezko horri bat baino mehegoa zen; beraz dispositibo hauek ia guztiz ikusezinak dira.\nRFID etiketa erdi-pasiboak, etiketa pasiboen oso antzekoak dira, hauek bateria txiki bat gehituta dutela izan ezik. Bateria honek etiketaren zirkuitu integratuari etengabeko sostengua ematen dio. Gainera, datorren seinalearengandik potentzia bildu beharko lukeen antenaren diseinua ekiditen da. Horrexegatik dituzten antena hauek optimizatuak izan daitezke backscattering seinalearentzat. Etiketa erdi-pasibo hauek azkarrago erantzuten dute, beraz etiketa pasiboekin alderatuz indartsuagoak dira irakurketa eremuan.\nBestalde, RFID etiketa aktiboak, energia iturri bat eduki behar dute, horrexegatik etiketa pasiboen alboan neurri handiagoak eta baita memoria handiagoak dituzte, ala nola, igorle-hartzaileak bidalitako informazio gehigarria biltegiratzeko ahalmena. Gaur egun, aurki dezakegun etiketa aktibo txikienak txanpon baten tamaina du gutxi gora bera. Etiketa aktibo ugarik 10 metrotako distantzia praktikoak dituzte eta urte askotako bateria iraupena dute.\nEtiketa pasiboak ekoizteko askoz ere merkeagoak direnez eta ez dutenez bateriarik behar, existitzen diren RFID etiketa gehienak mota pasibokoak dira. 2004an, etiketa hauen prezioa 0.40$ zen eskaera handietan. RFID markadun unibertsala produktu indibidualetan komertzialki bideragarria izango da bolumen handiekin, urteko 10.000 milioiko unitateekin, produkzioaren kostua 0.05$ eramanaz ekoizle baten arabera. Gaur egungo RFID zirkuitu integratuko txipen eskaria ez dago kostua jasateko moduan. Inbestigazioko konpainia independenteetako analistak esaterako, Gartner and Forrester Research bat etortzen dira 0.10$ baino gutxiagoko kostua, 6 \u2013 8 urte barru lortu daitekeela, honek epe laburrera RFID etiketa pasiboen eskaintza zabal bat eragoztea suposatzen duelarik. Beste analista batzuen esanetan aldiz prezio hauek 10 \u2013 15 urte barru lortu dira.\nNahiz eta etiketa pasiboen kostua aktiboen aldean abantaila nagusi bat izan, beste hainbat faktorek, hala nola zehaztasuna, funtzionamendua bai ur edo metalen ingurunean eta baita fidagarritasunak, etiketa aktiboen erabilera guztiz arrunta izatea eragin dute gaur egun.\nLau etiketa ezberdin daude maneiuan. Beraien irrati-frekuentziaren arabera mailakatzen dira: frekuentzi baxuko etiketak ( 125 eta 134.5 kilohertz artean), frekuentzia altuko etiketak ( 13.56 megahertz), UHF etiketak edo frekuentzia oso altukoak (868 megahertzetatik 956 tara), eta mikrouhin etiketak (2.45 gigahertz). UHF etiketak ezin dira modu globalean erabiliak izan, ez baitago beraien erabilerarako erabateko erregulaziorik.\nHala ere badira kontaktu gabeko txip txartelak eta transpondedore bezalako dispositiboak, antzeko funtzioa eskaintzen dutenak.\nRFID sistema.\nRFID sistema bat, hainbat osagaiez eratua izan daiteke: etiketak, etiketa irakurgailuak, etiketa programatzaile estazioak, zirkulazio irakurgailuak, antolaketa ekipamenduak, eta etiketen inbentarioen wands-ak. Segurtasuna bi modutan maneia daiteke. Segurtasun portuak ILSri buruz galde dezakete beraien segurtasun egoera zehaztuz edo etiketak segurtasun bit bat eduki dezake, maila altuan edo baxuan ipiniko dena bai zirkulazioaren ondorioz edota auto-egiaztapenen irakurgailu estazioengatik. RFID sistema baten helburua, etiketa izeneko dispositibo eramangarri baten bitartez datuak transmititzea da, non RFID irakurgailu batean irakurria den eta aplikazio jakin baten beharren arabera prozesatua. Etiketak igorritako datuak, kokapenari edo identifikazioari buruzko informazioa eman dezakete, baita etiketarekin markatutako produktuaren espezifikazioak, hala nola, salneurria, kolorea, erosketa data ... RFID sistemaren erabilera, lorpide eta jarraipen bezalako aplikazioetan, 80ko hamarkadan hasi ziren erabiltzen lehen aldiz. Laster nabarmendu zen sistema hau objektu mugikorrei jarraitzeko zuen ahalmena dela eta.\nGaur egungo erabilera.\nFrekuentzia baxuko RFID etiketak, animalien identifikaziorako, garagardo upelen jarraipenerako, eta automobiletako lapurren aurkako giltza bezala erabiltzea oso arrunta da. Batzuetan txip txikietan maskotei txertatzen zaie, galdu ezkero beraien jabeei itzuliak izan daitezen. Estatu batuetan, bi RFID frekuentzia erabiltzen dira: 125 kHz (jatorrizko estandarra) eta 134.5 kHz ( nazioarteko estandarra).Frekuentzia altuko RFID etiketak biblioteketan liburuen jarraipenean, pallet jarraipenean, eraikuntzen sarrera kontrolatuetan, airebide ekipaien jarraipenean eta jantziak bezala objektuen jarraipenean erabiltzen dira besteak beste. Frekuentzia altuko etiketa hauen zabaldutako erabilpen bat intsignien identifikatzean datza, lehen erabiltzen ziren banda magnetikoen ordez. Nahikoa litzateke intsignia hau irakurgailu batera hurbiltzea eramailea kautotzeko.\nUHF motako RFID etiketen erabilera, komertzialki pallets-en eta ontzien jarraipenean eta bidalpenean ibiltzen diren atoi eta kamioien jarraipenean erabilpen da batik bat.\nMikrouhin motako RFID etiketak aldiz, gama altuko autoen atzipen kontrolean erabiltzen dira.\nAutobide batzuk, esaterako Kaliforniako FasTrak, Illinoiseko I-Pass sistemak, edota Philippines South Luzon Expressway E-Pass-ek RFID etiketak erabiltzen dituzte ordainleku elektronikoaren diru-biltzea egiteko. Etiketa hauek autoak pasa ahala irakurriak dira; eta irakurketan lortzen diren datuak aurre-ordaindutako ordainleku bateko kontu batetik deskontatuak dira. Sistema honek ordainlekuko kabinak sortzen dituzten trafiko ilarak gutxitzen dituzte.\nSentsore sismikoak bezalakoak RFID transmisore-hartzaileak erabiliz irakurri ahal dira, urruneko datu bilketa izugarri erraztuaz.\n2003ko urtarrilean, Michelinek aditzera eman zuen RFID transmisore-hartzaile delakoak pneumatikoetan txertatzeko saiakerekin hasiak zirela. Behin 18 hilabetetako saiaketa denboraldia amaituta, fabrikatzailea RFID teknologia duten pneumatikoak eskaintzen hasiko da automobil egileei. Bere helburu nagusia, United States Transportation, Recall, Enhancement, Accountability and Documentation Act (TREAD Act)rekiko konplimenduan dauden pneumatikoen jarraipena egitea da.\nIntegratutako RFID txipak dituzten txartelak diru elektroniko bezala erabiltzea oso hedatua dago, esaterako Hong-Kongeko Octopus txartela eta herbehereetan garraio publiko ordainketan eta txikizkako salmentan.\n2004 urtea hasita, erabilgarri dago jada \u201cgiltza adimentsu \u201d bat Toyota Prius eta Lexus-en modelo batzuetan erabiltzeko. Giltza honek RFID aktiboko zirkuitu bat darama, eta horrela automobilak daraman sentsoreak metro batera giltzaren presentziaz ohartaraztea zilegitzen du. Gidariak autoa ireki eta martxan jar dezake giltza bere patrikan edo diru-zorroan duelarik.\n2004ko abuztuan, Ohioko errehabilitazio eta zuzentze sailak(ODRH) , 415.000 dolarretako kontratua onartu zuen Alanco Technologies-ekin, segimenduan oinarritzen zen teknologiarekin entseguak egiteko. Presoek erloju baten antzeko transmisore batzuk daramatzate eskumuturrean, eta hauek kentzeko saiakeraren bat egiten badute presondegiko ordenagailu batera alarma moduan bidali dezakete abisua. Proiektu hau ez da estatu batuetako presondegietan segimenduan erabiltzen diren txipen garapenean murgilduta dagoen lehena. Michigan, Kalifornia, eta Illinoisetako instalazioek erabiltzen dute dagoeneko teknologia hau.\nRFIDri buruzko aginduak.\nWal-Mart eta Estatu Batuetako defentsa sailak baldintza batzuk argitaratu dituzte ekoizleentzat non, horniketa katearen gestioa hobetzeko garraioan RFID etiketa hauek erabiltzea den. Bi erakunde hauen tamaina dela eta RFIDri buruzko aginduak zirrara eragin du munduko milaka konpainiatan. Sarritan data muga zabaldu egin behar izan da, ekoizle askok RFID sistema hauek inplementatzeko dituzten arazoak medio. Praktikan, irakurketa arraskatsuen kopurua 80% dago gaur egun, produktuek eragindako irrati uhinen indargabetzeak eta paketatzearen ondorioz. Hemendik gutxira aurreikusia dago konpainia txikiak ere beraien garraioetan RFID etiketak erabiltzeko gai izango direla.\n2005 urtarrila ez geroztik, Wal-Mart konpainiak beren 100 hornitzaile nagusiei bidalketa guztietan RFID etiketak eramatea behartu ditu. Baldintza betetzeko, ekoizleek RFID kodifikatzaile/inprimailuak erabiltzen dituzte kaxak etiketatzeko eta Wal-Marten EPC etiketak behar dituzten palletak etiketatzeko. Etiketa adimentsu hauek, etiketaren material barruan RFID bat daramate, eta barra kodea eta bestelako informazioa inprimaturik etiketaren kanpoan ikusgai.\nRFID &amp; inventory problems\nGiza inplanteak.\nTxertatu daitezkeen RFID txipak, hasiera batean animaliak etiketatuak izateko diseinatuak eta erabiliak izan dira baina gizakian ere erabiltzea hausnartzen ari dira. Digital Solutions-ek bere txipa proposatzen du, \"unique under-the-skin format\" (azal-azpiko formatu bakarra) delakoa, identitatearen usurpazioaren kontrako soluzio gisa, eraikuntza baterako sarrera segurua bezala, ordenagailu batera atzipena, mediku txostenen biltegiratzea, bahiketen kontra, eta beste hainbat erabilpenetarako. Beste sentsoreekin konbinatuz gorputzeko funtzioak kontrolatzeko, Digital Angel dispositiboak gaixoei gainbegiratze jarraitua eskaini ahalko lioke. Bartzelonako (Espainia) Baja Beach Club-ek txertatu daitezkeen Veritxip delakoak erabiltzen ditu bere VIP bezeroak identifikatzeko eta hauek edariak ordaintzeko ere erabili dezaketelarik. Mexiko Hiria departamenduko poliziak bere 170 ofizialei Veritxip hau txertatu die, poliziaren datu baseak atzi ditzaten eta segimendu bat egiteko bahituak izan badira.\nAmal Graafstra izeneko Washingtoneko enpresari gizon batek RFID txip bat txertatu zuen bere ezker eskuan. Txip honek 12 mmko luzera eta 2 milimetroko diametroa zuen, eta bere eragin eremua bi hazbetekoa zen (50 milimetro). Txertaketa kirurgilari plastiko batek burutu zuen, baino ez zen mediku honek izenik argitu. Graafstrari txertaketa honekin zer lortu nahi zuen galdetu zitzaionean zera erantzun zuen: neure berezko softwarea idazten ari naiz, eta neure materia soldatzen, benetan hori da nire nahia. .. Azken instantzia bezala uste dut benetako giltza gabeko sarrerak, zifratze hobeko sistema duen txip bat txertatzea eskatuko duela; orain honelako gauzak testuinguru pertsonal batean bakarrik ikusten ditut.\nAplikazio potentzialak.\nRFID etiketa hauek, UPC edo EAN motako barra kodearen alternatiba bezala ikusten dira, etiketa hauek barra kodearen aldean abantaila garrantzitsu dezente dituzte eta. Beharbada ez dute bere osotasunean barra kodea ordezkatuko batez ere etiketa hauek duten kostua ikusta bestearen aldean. Kostu baxuko artikulu batzuentzat agian etiketa bakarra izatearen garrantzia gehiegizkoa da, baino alderdi on batzuk ere izan ditzake esaterako inbentario bat egitean eskaintzen duen abantaila.\nBaita ere onartu behar da, merkatuko artikulu bakoitzari egiten zaion segimenduak ematen dituen datuak biltegiratzeak terabyteak suposatuko lituzkeela. Litekeena da merkantzien segimendua pallet mailan egitea RFID etiketak erabiliaz, eta artikulu mailan produktu bakar bezala, artikuluko barra kode bakarraren ordez.\nRFID kodeak hain dira luzeak, non RFID etiketa batek barra kode bakarra eduki dezake, aldiz gaur egungo UPC kodeak, kode bakar batean oinarritzen dira mota bateko produktu batentzat. RFID etiketek duten bakartasunak adierazten du produktu bati segimendu indibidual bat egin diezaiokeela leku batetik bestera mugitzen den bitartean, kontsumitzailearen esku geratzen den arte. Honek konpainia askori lagun diezaiokete lapurreta eta produktuak jasan dezakeen bestelako galerei aurre egiten. RFID teknologia hau ere salmenta puntutik biltegiko egiaztapenak egiteko erabiltzea ondo dator eta horrela barra-kodean oinarritutako sistema automatiko bidezko kaxa baten enkargua ordezkatzea.\nHala eta guztiz ere oraingoz honek ez dirudi posible gaur egungo etiketen kostua nabarmenki gutxitu ezean. RFID etiketetan erabili zezakeen tintari buruzko ikerketa lan bat aurrera doa, honek kostuen gutxitzea suposatuko zuelarik. Baina honen fruitua ikusi arte urte batzuk faltako dira oraindik.\nGen 2.\nEPCglobal izeneko erakunde bat, nazioarteko estandar baten lanean ari, horniketa katean edozein artikuluren identifikatzean RFID eta EPCren erabilerarako, edozein industri konpainiarentzat eta munduko edozein tokitan. Erakunde honen kontseilu gorenak honakoen ordezkariak ditu: EAN International, Uniform Code Council, The Gillette Company, Procter &amp; Gamble, Wal-Mart, Hewlett-Packard, Johnson &amp; Johnson, Checkpoint Systems eta Auto-ID Labs.\nRFID sistema batzuk estandar alternatiboak erabiltzen dituzte ISO 18000-6 sailkapenean oinarrituta.\nEPCglobalen gen 2 estandarra, 2004ko abenduan onartua izan zen, eta baliteke RFID etiketen estandarren bizkarrezur muina izatea hemendik aurrera. Hau Intremecen euste bat eta gero onartua izan zen, estandar honek konpainia honen RFIDrekin erlazionatutako patenteak urratuko zituen posibilitatearengatik. Estandar honek patenteei ez ziela inolako eraginik egiten erabaki zen, baizik eta agian beharrezkoa litzatekeela Intermec-i eskubideak ordaintzea, etiketak modu berezi batean irakurtzen baziren. EPC Gen2 \u201cEPCglobal UHF Generation 2\u201d ren laburdura da.\nGaixoen identifikazioa.\n2004ko uztailean Food and Drug Administration (sendagai eta janarien administrazioak) delakoak ikerketa lan bati ekiteko helburua zutela argitaratu zuen; bertan ea ospitaleak RFID sistemak erabil ditzaketen beraien gaixoen identifikaziorako, eta baita mediku txostenak irakurtzeko baimenenak eman pertsonal nabarmenduen aldetik aztertuko zuten.\nIn vitro ernalketa burutzen duten kliniketan, obulu eta espermaren arteko nahasketarik gerta ez dadin RFID etiketen erabilera ere hausnartzen ari dira. Gainera FDAk orain gutxi onartu zuen estatu batuetan lehen RFID txipen txertatzea gizakian.\nVeriChipen 134.2kHzko RFID txipak, Applied Digital Solutions Inc-en ordezkatzailea, mediku informazioa eramateko gai da eta bizitzak salbatzeaz gain medikuek egin ditzaketen errore edo sor ditzaketen kalteak mugatuko lituzke, konpainia honen ustetan. FDAren aldeko onarpena inbertitzaileekin telefono bidezko konferentzia batean eman zen argitara. Beste proposamen bat, etxebizitzetan erabiltzea izan da, esate baterako, hozkailu batek barruan daramatzan elikagaien iraungitze data ezagutzeko gai izatea, baina oraingoz ez da prototipo sinple batzuetan besterik garatu.\nTrafikoaren segimendua eta kokatzea.\nProposatzen den beste RFID sistemen erabilpen bat, errepidetako trafiko seinale adimentsuetan da (Road Beacon System edo RBS). RFID transpondedoreak zoladura azpian lurperatzean oinarritzen da (irrati-balizak) eta, ibilgailuak daramaten irakurgailu batek seinale ezberdinak irakurtzen eta ahots mezuen bidez itzultzen dizkio gidariari edo baita ikuste proiekzio baten bidez adierazi HUD (\"Heads-up Display\") delakoarekin. Sateliteetan oinarritutako sistemekin alderatuz, hauen abantailetako bat zera da, irrati-baliza hauek ez dutela sistema digital mapaturik behar, trafiko seinalearen sinboloa eta beraien posizioa beraien kabuz ematen baitute. RFID irrati-baliza hauek oso egokiak dira bai tunel eta barnealdeetan erabiltzeko satelite sistemen osagarri bezala, eta baita pertsona itsuen gida bezala.\nArautze eta estandarizazioa.\nEz dago inolako korporazio publiko orokorrik RFIDin erabiltzen diren frekuentziak gobernatzen dituenik. Hasiera batean herrialde bakoitzak bere erregelak ezar ditzake. RFID frekuentzien esleipena kudeatzen duten korporazioak honakoak dira:\nFrekuentzia baxuko RFID etiketak (LF: 125 - 134 kHz eta 140 - 148.5 kHz) eta frekuentzia altukoak (HF: 13.56 MHz) lizentzia gabe erabil daitezke era orokor batean. Aldiz frekuentzia ultra-altuak (UHF: 868 - 928 MHz) ezin dira era orokor batean erabili, estandar orokorrik ez baitago. Iparramerikan, frekuentzia oso altuak erabil daitezke lizentziarik gabe, baina frekuentziak 908 eta 928 MHz-koak dira, hala ere badira murrizketak transmisio energian. Europan frekuentzia oso altuak 865.6 \u2013 867.6 MHz, kontutan hartzeko daude oraindik. Lizentzi gabeko erabilpena 869.40 \u2013 869.65 MHz-etara murrizten da, eta honek ere energi transmisioan murrizketak ditu. UHF estandar iparramerikarra (908-928MHz) ez dago Frantzian onartua, bere banda militarrak oztopatzen baititu. Txina eta Japonian esaterako, ez dago frekuentzia oso altueratarako arautzerik. Frekuentzia altu hauetako aplikazio bakoitzak bere lizentzia behar du herrialde hauetan eta autoritate lokalei eskatu behar zaie aldez aurretik, atzera botea izan daiteke eskaera. Australian eta Zeelanda Berrian aldiz, heina 918 \u2013 926MHztan dago eta bere erabilpena lizentziarik gabea da, baina hemen ere energia transmisioan murrizketak daude.\nBadira arautze gehigarri gehiago, osasunarekin eta ingurugiro baldintzekin erlazioa dutenak. Esate baterako Europan, Waste Electrical and Electronic Equipment (alferrikakoak diren ekipo elektriko eta elektronikoak) delakoaren erregulazioak, ez du onartzen RFID etiketak baztertzea. Honek zera esan nahi du, RFID etiketa duten kartoizko kaxek esaterako, hauek zakarretara bota aurretik etiketak kenduak izan behar direla. Osasunarekin erlazionatutako erregulazioak ere badira, ikus eremu elektromagnetikoak.\nRFID teknologiarekin erlazionaturik garatu diren estandar batzuen adibideak hauexek dira:\nEztabaida.\n\"Nola sentituko zinateke, egun batean ohartuko bazina zure barruko arropak zu aurkitzen zaren lekua zehazten duela?\"\nRFID teknologiaren erabilerak hainbat eztabaida sortu ditu eta baita hainbat produktuei boikota eragin. RFID teknologia pribatutasunaren arloan kezkagarria izatea sortarazten duten lau arrazoi nagusiak honakoak dira:\nRFID etiketen inguruko buruhauste gehienak, etiketa daramaten produktuak erosi eta etxera eraman eta gero ere oraindik funtzionatzen jarraitzen dutela da. Eta hau zaintza eta zelatan erabilia izan daiteke, eta noski beste hainbat helburu zitalekin, etiketak hasiera batean zuen helburu nagusitik urrun, horniketa katean inbentario funtziotik hain zuzen ere. Nahiz eta distantzia laburreko RFID etiketak erabiltzea den intentzioa, etiketa hauek atzituak izan daitezke irismen handiko antena bat duen edozein pertsonengandik eta horrela etxe batean dagoen edukia distantzia batera atzematea posible litzateke. Hein motzeko eskaneatuak ere zalantzazkoak dira, atzematen diren produktu guztiak datu base batean azaltzen dira pertsona batek irakurgailu bat pasatzen duen bakoitzean, edo asmo txarrez jokatzen bada, adibidez, eskuko eskaner eramangarri bat erabiliaz lapurreta bat burutzeko, biktima potentzial kopurua lortu daiteke momentuko ebaluaketa bat burutuz. RFID serie zenbaki iraunkorrekin, artikuluek pertsona bati buruzko ezusteko informazioa eskaini dezakete, nahiz eta artikulua nolabait ezabatua izan, hau da, berriro saltzen diren artikuluak edo oparitzen direnak, pertsona baten sare soziala erakutsi dezakete.\nPribatutasunarekin erlazionatutako beste arazo bat singulation (talken aurkako) erako protokoloaren sostenguaren ondorioa da. Etiketa irakurgailu batek bereari dagozkion etiketa guztiak zerrenda ditzakeen arrazoi da hau, hauek irakurgailuan beraien artean oztopatu gabe. Protokolo honen bertsiorik ohikoenaren egiturak, etiketaren serie zenbakiak dituen bit guztiak azkena ezik eavesdropping pasiboarengatik ondorioztatu daitezke, irakurgailuaren protokoloaren zatiari dagokionez. Arrazoi honengatik, RFID etiketa bat irakurgailu batetik gertu badago,distantzia honetan entzuna izan daitekeen seinalea guztiz garrantzi gabekoa da. Garrantzia duena irismen handiko irakurgailu batek atzitu ditzakeen seinaleen distantzia da. Distantziarekiko, zein motakoa den eta irakurgailua dagoen distantziarekiko independenteki, kasu berezi batean, irakurgailu batzuk energia irteera maximo(4 W) bat dute hamar kilometrotara heldu litekeena.\nPasaporteak.\nHerrialde askok proposatu dute RFID dispositibo hauen erabilpena pasaporte berrietan, horrela eraginkortasuna hobetuko delarik datu biometrikoak irakurtzen dituzten makinetan.\nBruce Schneier segurtasun adituak proposamenak eta gero zera esan zuen: mehatxu zuzen bat da bai segurtasun pertsonalerako eta baita pribatutasunarentzat. Hitz gutxitan esateko, ideia txar bat da.\u201d RFID txertaturik daukaten pasaporteak, eramailea bakarrik identifikatzen dute, eta hausnartzen ari ziren proposamenean datu pertsonalak bertan sartzea ageri zen.\nHonen orain aipatu diren RFID teknologiaren gehiegizko erabilerak erraztuko lituzke, eta barneratu beharreko datuen kopurua handitu ahal izango zen, esaterako pertsona baten nazionalitatearen irakurketan oinarritutako abusuak. Baita aireportu batean, eraso bat burutu lezake, helburu gisa atzerriko herrialde aberatsetatik datozen pertsonak, edo terrorista batek diseinatuko ahalko luke bonba bat, non herrialde zehatz bateko pertsonen ondoan dagoenen funtziona dezakeena.\nEstatu batuetako estatu departamentuak, hasiera batean alde batetara baztertu zituen hipotesi hauek, txipak 10 cm distantziara bakarrik irakur zitezkeela pentsatzen baitzuten; baina segurtasun profesionalen 2.400 komentario kritiko eta gero, eta pasaporteak 10 metrotara irakur zitezkeela gailu berezi batekin frogatu eta gero, 2005ko maiatzean proposamena aztertzen ari dira.\nPakistango pasaporteen autoritateak, RFID etiketak dituzten pasaporteak igortzen ari da.\nGidabaimenak.\nEstatu batuetako Virginia estatuan, RFID bezalako etiketak gida baimenetan aplikatzea pentsatu da, horrela poliziak edo bestelako ofizialek egiten dituzten egiaztapenak azkarragoak izango direla eta. Virginiako batzar nagusiaren ustetan, etiketa hauek erabiltzeak nortasun agiri faltsuak lortzea zailtzen du. Lehen aldiz, 2002ko Driver's License Modernization Act-en presentatu zuten, baino ez zen aldarrikatua izan, hala ere 2004ean oraindik aintzakotzat hartzen ari ziren.\nIdeia guzti hau, Irailaren 11ean gertatutako atentatuan parte hartu zuten aireko pirata batzuk, Virginiako gida baimen faltsuak zituztelako bultzatu zen. Hala eta guztiz ere, American Civil Liberties Union ek esan zuen nahiz eta arrisku bat izan pribatutasunaren eta askatasunarentzat, RFIDen proposamenak ez luke eragotziko terroristen helburua, zeren eta gainean zeramaten dokumentazioa faltsua baliagarria zen, faltsua zena, dokumentazioa lortzeko erabili zituzten identifikazioak ziren. Beraz sistemaren ahulezia ez da dokumentuak balioztatzean, baizik eta dokumentu horiek lortzeko identitatea egiaztatzea.\nProposamen aldetik, etiketan ez zen erabiltzaileren identifikadore zenbaki bat besterik gordeta egongo datu base batean, eta bertara baimendutako pertsonalengatik bakarrik ikusgai. Eta identifikadore faltsuak gainetik kentzeko, nahikoa litzateke txartela aluminiozko paperez estaltzearen nahiko da.\nPiztiaren seinalea?\nEztabaida sortu da kristau komunitatearen aldetik, RFID etiketak direla eta; hauen ustez etiketa honek piztiaren marka irudikatu dezake errebelazioen liburuan aipatzen den bezala. Gai hau eskatologia eta dispentsatze arloan interesa duten kristauak aztertzen dute. Aldez aurretik ere iradoki izan da kreditu txartela edo UPC kodeak bezalako identifikadoreak piztiaren seinale izan zitezkeela.\nFaraday blindaiak, RFIDren aurre-neurri bezala.\nFaraday kaiola bat, irrati-frekuentzia seinaleak eremu batera sartu edo ateratzea ekiditeko erabiltzen dira, RF blindatze baten antzera.\nRFID dispositibo bat Faradayen blindatze batez inguratuko bagenu, sartze eta irtete seinaleak oso indargabetuak edukiko lituzke, erabiltezinak bihur zitezkeen punturaino.\nFaraday blindatze erraz bat, aluminiozko paper bilgarri bat litzateke. Eragingarriagoa izan litekeen beste bat, objektua kobrezko laukizuzen batean ipintzea, nahiz eta aluminiozko paperak helburu gehienetarako balio izango lukeen. Txertatuko RFID bat, honelako bilgarri batekin neutralizatzea zailagoa da, baino aluminiozko paper estalki sinple batek, seinaleen eremu elektriko ahultzea lortu zuen.\nRFID bat etengabe neutralizatzeko, RFIDren ondoko korronte elektriko alterno indartsu bat beharko litzateke, etiketa gainkargatu eta elektronika suntsituko zuena. Kasu batzuetan, RFIDren konposaketa dela eta, indar handiko iman batek bobinaren mekanika hautsi ahalko zuen edo txiparen konexioa bobinan eragindako indar mekanikoarengatik. RFIDren teknologiaren garapena dela medio, beharrezkoan izan daitezke beste metodo edo sistema batzuk.\n134 kHz eta 125 kHz etiketak eremu magnetiko batez elkartuta daude eta ez eremu elektriko batez. Faradayen kaiolak eremu elektromagnetikoaren osagai elektrikoa soilik blindatzen duenez, aluminiozko papez bilgarriak ez du inolako eraginik. Baina aldiz edozein blindatze magnetikok, esate baterako altzairu do burdinazko horri fin bat, etiketaren antenaren bobina estaliaz eragina izango luke."}
{"id": "9107", "revid": "96586", "url": "https://eu.wikipedia.org/wiki?curid=9107", "title": "Zaha Hadid", "text": "Zaha Hadid ( \"Zah\u0101 \u1e24ad\u012bd\"; Bagdad, 1950eko urriaren 31 \u2014 Miami, 2016ko martxoaren 31) irakiar jatorriko arkitekto britainiar dekonstruktibista izan zen. Ordenagailuek eta informatika programek ematen duten aukera berriez ahalbidetzen da bere arkitektura hein handi batean, azalera eta egitura bihurrituz sortzen diren espazio berriak sortuz.\nEuskal Herrian ezaguna egin da Durangoko Euskotrenen geltokia eraikitzeko lehiaketa irabazi eta Bilboko Zorrotzaurre auzoaren hirigintza plana\negin zuelako.\nBiografia laburra.\nBagdaden jaioa (Irak), matematika ikasi zuen Beiruteko amerikar unibertsitatean Londresera arkitektura ikastera joan baino lehen. Titulua lortu eta gero, bere irakasle izandako Rem Koolhaas arkitekto holandarraren Office for Metropolitan Architecture (OMA) estudioan lan egin zuen. 1979an Londresen kokatutako bere arkitektura agentzia ireki zuen. 1980 hamarkadan Architectural Association-en irakasle izan zen.\n2004 urtean Pritzker saria jaso zuen, emakume bati emandako lehena.\nLan garrantzitsuenak.\nHadiden lan asko eta asko kontzeptualak izan dira, baian hauek dira eginadako lan batzuk:\nZaha Hadiden sari asko eraiki gabeko proiektuei izan dira: The Peak Club Hong Kong hirian (1983) eta Cardiff Bay Opera House Galesen (1994)."}
{"id": "9108", "revid": "237", "url": "https://eu.wikipedia.org/wiki?curid=9108", "title": "Aas\u00e1x hizkuntza", "text": ""}
{"id": "9109", "revid": "336", "url": "https://eu.wikipedia.org/wiki?curid=9109", "title": "Gibraltar", "text": "Gibraltar Iberiar penintsulako hegoaldeko Erresuma Batuko Itsasoaz haraindiko britainiar lurralde bat da, Europa eta Afrika, Mediterraneoa eta Atlantikoa banatzen dituen Gibraltarko itsasartearen iparraldean kokaturik, Espainiaren eta Marokoren artean, Ozeano Atlantikoa eta Mediterranear itsasoa batzen diren lekuan. Turismo eta finantza hiria bihurtu da. Nazioarteko portua eta itsas base militarra ere da.\nHistoria.\nAntzina \"Calpe\" izena zuen eta Herkulesen Zutabeetako bat zen. Tariqen soldadoek hartu zuten eta, tarte gutxi batzuetan izan ezik, bertan segitu zuten 1462 arte. Espainiarrek hartu zuten eta ondoren, Espainiako Erregetzarako gerran, ingelesek (1704); Utrechteko Itunak (1713) ingelesen eskubideak bermatu zituen. Base militar moduan erabili zen bi mundu gerretan. Espainiak beti beretzat eskatu du eta Nazio Batuen Erakundeak 1969a baino lehen uzteko agindu zion Erresuma Batuari, baina bertan egindako erreferendum batek (1967), ezezkoa eman zion Espainiako izateari."}
{"id": "9111", "revid": "237", "url": "https://eu.wikipedia.org/wiki?curid=9111", "title": "Iberiar Penintsula", "text": ""}
{"id": "9115", "revid": "58701", "url": "https://eu.wikipedia.org/wiki?curid=9115", "title": "Jose Manuel Aizpurua", "text": "Jose Manuel Aizpurua Azketa (Donostia, 1902- \"ibidem.\" 1936ko irailaren 6a) arkitekto eta argazkilari donostiarra zen, ezaguna Donostiako Klub Nautikoa eraikin arrazionalista proiektatu eta garaiko arkitektura eta arte ideia berritzaileak zabaldu zituelako.\nBiografia.\nGaztaroa.\nDonostian jaio eta Madrilen egin zituen ikasketak 1921-1927 artean; bertako \"Residencia de estudiantes\"en ezagutu zituen Federico Garcia Lorca, Luis Bu\u00f1uel eta Salvador Dali.\nAbangoardiako arkitekto eta artista.\nJoaqu\u00edn Labaienekin batera, 1929an Donostiako Klub Nautikoa diseinatu zuen, Europako eraikin arrazionalista goiztiar eta garrantzitsuenetakotzat jotzen dena, hain zuzen. Orduko Kasino Handiaren ondoan kokatua (oraingo Udaletxea), haren itxura garbiak, zuritasunak eta itsas munduko formak erabiliz, berehala lotzen dute garaiko makinismo eta Le Corbusier arkitektoaren pentsamolde abangoardistekin.\nIdeia berritzaile horiek zabaldu nahian, 1930. urtean abangoardiarako garrantzi berezia izandako erakusketa bat antolatu zen Kursaalean, Gipuzkoako Ateneoak antolatuta: \"Arkitektura eta pintura modernoen erakusketa\". Ateneoak antolatu arren, Aizpurua eta Labaien izan ziren haren babesle nagusiak, baita Mercadal eta Txurruka ere. Erakusketa horretan, GATEPAC (\"Grupo de Artistas y Tecnicos Espa\u00f1oles para el Progreso de la Arquitectura Contemporanea\") sortu zen 1930 amaieran, Iparraldeko Taldea izena hartuz. GATEPAC taldeak Espainiako Arkitekturaren garapena zuen helburu, Kataluniako GATCPAC (\"Grup d'Arquitectes i T\u00e8cnics Catalans per el Progr\u00e9s de l'Arquitectura Contempor\u00e0nia\") delakoaren urratsei jarraiki.\nHeriotza.\nAizpuruak 1930ko hamarkadan ideia faxistekin bat egin zuen, eta Espainiako Falangearen sortzaile eta kide nabarmena izan zen 1933an, baita Jose Antonio Primo de Riveraren laguna ere. Espainiako Gerra Zibilean, Loiolako kuarteleko setioa amaituta, Ondarretara atxilotu eta, epaiketa militarraren ondoren, Donostian bertan fusilatu zuten irailaren 6an."}
{"id": "9117", "revid": "336", "url": "https://eu.wikipedia.org/wiki?curid=9117", "title": "Herakles", "text": "Herakles (antzinako grezieraz \u1f29\u03c1\u03b1\u03ba\u03bb\u1fc6\u03c2 \"H\u00earakl\u00eas\", \"Heraren aintza\") greziar mitologiako heroi erdi-jainkotiar bat zen, Zeusen semea eta bere indar ezohikoagatik ezaguna. Bere bertsio erromatarra Herkules da. Berari buruz kontatzen diren historia ugarietan ezagunenak bere hamabi lanak dira.\nHeraklesen bizitza Hera Zeusen emazteak zion gorrotoak baldintzatu zuen. Zeusek emakume batekin izandako harremantetatik jaio zen Herakles, eta horrek Herari bere senarraren fideltasun eza gogorazten zion. Izena (\"H\u00earakl\u00eas\", \"Heraren aintza\") Hera eztitzekotan ipini zitzaion.\nHeraklesek errege izan behar zuen berez, baina Herak bere amari erditzea eragotzi zionez, lehenago jaio zen bere lehengusu Euristeo izan zen koroatua beraren ordez.\nHamabi lanak.\nJada heldua zela, Herak eragindako zoroaldi batean, bere bi seme eta bi iloba hil zituen. Krimen honen penitentzia gisa, Euristeoren aginduetara jartzeko agindu zitzaion. Honek bere hamabi lan famatuak egitera behartu zuen.\nIdazle guztiek ez dute ordena bera ematen. Hona hemen Apolodorok (2.5.1-2.5.12) emandako hamabi lanen ordena:"}
{"id": "9118", "revid": "336", "url": "https://eu.wikipedia.org/wiki?curid=9118", "title": "Herkules", "text": "Herkules Herakles greziar heroiaren erromatar izena da, Jupiter eta Alkmenaren semea zena. Mitologia klasikoan, bere indarra eta abenturek ospea eman zioten Herkulesi.\nErromatarrek Heraklesen ikonografia eta mitoak onartu zituenean izena aldatu zuten eta ondorengo mendebaldeko kultura izena jatorrikoa baino ospetsuago bilakatu zen.\nErromatar kondairak.\nCacorekin borroka.\nHerkulesi buruzko erromatar kondairak Geriongo azienda lapurtzeko Mendebaldeko Mediterraneora egin zuen bidaiarekin lotuta daude, haren \u00abhamabi lan\u00bb ezagunetako batekin. Itzultzean, Tiber-en ondoan atseden hartzen ari zela, Vulcanoren seme Caco izeneko heroi lokalak abelburu batzuk lapurtu zizkion eta bere haitzulora eraman zituen. Herkules konturatu zenean, lapurtutako azienda bilatu zuen eta animaliak mugitzera behartu zituen, \"Cacak\", \"Cacoren\" arrebak, Herkulesi esan zion non zeuden. Orduan, Herkulesek eta Cacok borroka bat hasi zuten, non Cacok bere hiru buruen sua eta kea baitzituen, baina Herkulesek bere mazoarekin hil zuen. Beste tradizio baten arabera, Caco haitzuloan sartu zen sarrera arrokaz estalita, eta Herkulesek haitzuloko sabaiko arrokak erauzi behar izan zituen sartu eta ito ahal izateko.\nFauno.\nBona Dea, Fauno ere deitua, misterio sakratuak ospatzen ari zela, iturri sakratuan edateko eskatu zion Herkulesek, Cacoren aurkako borrokaren ondoren nekatuta. Honek uko egin zion, iturri horretara emakumeak bakarrik sartzen zirelako. Herkulesek, errepresalia gisa, emakumeak bere santutegirako sarbidetik kanpo utzi zituen.\nBestelako mitoak.\nHerkules eta Caco kondairak ere zerikusia izan du beste tradizio batzuekin: horietako batean, Fauno erregeak jasotzen zuen Herkules. Jainkoak atzerritarrak hiltzen zituen, baina Herkulesekin saiatu zenean, berak hil zuen. Beste kondaira batek dio Evandrok jaso zuela Herkules, eta, Carmenak, haren amak, aldarea egin zion heroiari, \"Aldare Magno\" izenaz ezaguna.\nHerkules toponimian.\nMundu osoan toki asko Herkulesen bizitokiak moduan azaldu dira eta toponimo arrunta da bere izena, orokorrean handitasunarekin lotuta, esaterako:"}
{"id": "9119", "revid": "336", "url": "https://eu.wikipedia.org/wiki?curid=9119", "title": "Hera", "text": "Greziar mitologian Hera () Zeusen arreba eta emaztea zen. Ezkontzaren jainkosa ere bazen.\nErromatar mitologian Junon zuen baliokidea. Hasieran behia eta gero pauma ikurrak zituen. Rea eta Kronos bere gurasoak ziren. Jeloskor eta mendekaria, Zeus bere senarraren aurka ez ezik, Pelias bezalako hilkorren aurka ere aritu zuen. Parisek bere gorrotoa lortu zuen, Afrodita jainkosarik ederren hautatzeagatik.\nGurtza.\nK.a. 801. urtean, lehen tenplu estalia jainkosa honi egin zitzaion, Samos uhartean. Hereo santutegia geroago egin zen eta greziar tenpluen artean handienetakoa da. Geroago, Rekok, K.a. 570 eta 560 bitartean tenplu berri bat eraiki zuen. Hau, Polikrates-ek egindako beste tenplu bategatik ordekatua izan zen, K.a. 540 eta 530. urte bitartean. Tenplu batean 155 kolumnetako baso bat zegoen.\nVIII eta VII. mendeetako ezkaintzak aurkitu dira. Gehienak, Armenia, Babilonia, Persia, Asiria eta Egiptokoak ziren. Olinpiako lehen tenplua Heras jainkosari egindakoa zen. VI eta V. mendeetan egindako bi tenplu handienetakoak berari egin zizkioten Paestum-ean.\nSamos-en aparte, jainkosa garrantzitsua zen beste leku batzuetan.\nBeozian, Herarentzat Dedala festak egiten ziren urte batzuen buruan.\nMitologia.\nJaiotza.\nHeras, Rea eta Kronos jainkoen alaba zen eta jaio zenean bere aita jan zuen honen erreinua ez hartzeko (profezia baten esanetan). Metis kronosi edabe bat eman zion jandako seme-alabak (5 guztira) berrahoratzeko.\nSemeak.\nZeusekin ezkondu zen eta Ares (gudaren jainkoa), Hebe (gaztetasunaren jainkosa), Ilitia (jaiotzaren jainkosa), Hefesto (errementari jainkoa) eta zihurrenik, Enio (guden jainkosa, hirien suntziketaren erantzulea) ere bai.\nHera, Heraklesen etsai bezala.\nHera, Heraklesen amaordea eta etsaia izan zen."}
{"id": "9120", "revid": "15795", "url": "https://eu.wikipedia.org/wiki?curid=9120", "title": "CD-ROM", "text": ""}
{"id": "9121", "revid": "56334", "url": "https://eu.wikipedia.org/wiki?curid=9121", "title": "Atoloi", "text": "Atoloia eraztun itxurako koralezko uhartea da, ozeano tropikaletan kokatzen dena. Erdian dagoen aintzira bat inguratzen duen koralezko uharriz osatua daude, urperatutako sumendi baten ertzeko kare deposituetan oinarritzen direnak. Atoloi barneko aintzirak hauek ur gezakoak edo gazikoak izan daitezke.\nGehienak Ozeano Barean daude, hainbat uhartedi osatuz, baina Indiako Ozeanoan ere batzuk daude. Itsasoaren mailatik gora altuera txikia dutenez, klima aldaketak nabarmen eragingo diela pentsatzen da eta asko urperatuta geratzeko mehatxupean daude. Bestalde, atoloi txikietan bizimodua oso zaila da eta populatu gabe daude. Hori dela eta, XX. mendean bonba nuklearren proba ugari egin zituzten inguruetan.\nEtimologia eta definizioa.\n\"Atollo\" hitza divehizko \"atholhu\" ( \u0787\u07a6\u078c\u07ae\u0785\u07aa ) hitzetik dator, Maldivetako hizkuntza indo-ariarretik. \nEuropako hizkuntzetan 1625etik erabiltzen bada ere, Charles Darwinek izena ezagutarazi zuen. Horrela definitu zuen: \"Uharteen arteko azpimultzo berezi bat da, haren ezaugarri nagusia koralezko uharri organiko bat izatean datza\". Fairbridgek (1950) \"erdian aintzira bat duen uharri zirkularra\" gisa definitu zuen.\nGaur egun horrela definitzen da atoloia: \"sintzira bat inguratzen duen eraztun itxurako uharria da, uharria baino altuagoa den muinorik ez duena, ez bada uharrizkoa edo uharriaren hondarrez eratutakoa\".\nAtoloiaren eraketa.\nDarwinek azaldu zuen 1842an Ozeano Bareko koralezko atoloien eraketa \"The Structure and Distribution of Coral Reefs\" liburuan. Horretarako 1831-1836 artean HMS Beagle itsasontzian egindako bidaian hartutako oharrak erabili zituen. Bidaia hartan hainbat latitudetako uharte bolkaniko eta atoloi ugari aztertu zituen eta konturatu zen poloetatik gertu ur azpiko mendi lauak (guiot) agertzen zirela eta ekuatore aldean, berriz, atoloiak. Horrek argi erakusten du koralek tropiko arteko ur epelak behar dituztela, garapen egokia izateko. \nDarwinek esan zuen uharte bolkanikoa jeisten doan heinean inguruan koralezko uharria hazten ari dela, harik eta sumendia erabat desagertu eta koralezko uharria itsas mailara iristen den arte. Esandakoa frogatu nahian Bora Bora eta Cook uharteetako Aitutaki aipatu zituen. Gaur egungo teoriak hein handi batean Darwinek esandakoa mantentzen du.\nHonela gertatzen da atoloiaren eraketa:\nAtoloien kokapena, tamaina eta ezaugarriak.\nAtoloi multzoak.\nLurra planetan 440 atoloi inguru zenbatu dira. Gehienak Ozeano Bareko eremu tropikalean kokatzen dira eta atoloi uhartedietan kontzentratzen dira. Multzo aipagarrienak honako hauek dira; Karolinak, Koral itsasoko uharteak, Marshall Uharteak, Tuamotu uharteak, Kiribati, Tokelau eta Tuvalu. Hauekin batera aipatzekoak dira Indiako ozeanoko Txagos uhartedia, Lakadiveak, Maldivak eta Seychelleetako kanpoaldeko uharteak. Ozeano Atlantikoan ez dago atoloi multzo handirik: bakarrak Nikaraguatik gertu dauden baina Kolonbiari dagozkion zortzi atoloi txiki dira.\nAtoloien kokapena eta tamaina.\nKoralezko uharriak eratzen dituzten bizidunek ur tropikal eta azpitropikal epelak behar dituzte. Atoloi iparraldetarrena Kure da, 28\u00b025\u2032 N, eta hegoaldetarrenak Elizabeth uharria (29\u00b057\u2032 S) eta Middleton uharria (29\u00b027\u2032 S) dira.\nMunduko atoloi handiena, azalerari dagokionez, Txagoseko Banku Handia da. 12.642 km2-ko azalera du baina horietatik 4'5 km2 baino ez du osatzen itsas mailatik gora dagoen uharri estuak.\nAtoloi altxatuak.\nAtoloiek ez dute 5 metrotik gorako altuerarik, baina batzuetan gertatzen da indar tektonikoek atoloia altxatzea. Altuena Lifou da (Kaledonia Berria): 104 metroko altuera hartu du eta 1.146 km2-ko azalera.\nMehatxuak.\nAtoloiek hainbat mehatxu dituzte: nabarmenena klima aldaketak eragindako itsasoaren maila igotzea da. Altuera txikikoak direnez, asko urperatuta geraitzeko mehatxupean daude eta biztanleek ezin izanen dute bertan bizitzen segitu. Maldivak, Kiribati, Tuvalu eta beste hainbat estatu erabat urpera litezke hurrengo hamarkadetan. Arrisku horri aurre egiteko, Klima Aldaketarekiko Atoloi Baxuen Nazioarteko Elkartea (CANCC) sortu da.\nBeste alde batetik, atoloi multzo handiak isolaturik eta populatu gabe daude eta herrialde garatuenek proba nuklearrak egiteko aukeratu dituzte. Estatu Batuek lehen hidrogeno bonba Bikini atoloian lehertarazi zuten: horretarako, biztanleak Rongerik atoloira eraman zituzten. 1947 eta 1962 artean, AEBek ehun leherketa nuklear inguru egin zituzten horrelako atoloietan. Frantziak ere Mururoa eta Fangataufa atoloietan 193 proba nuklear egin zituen 1966 eta 1996 artean: haien ondorioz, Mururoa atoloia erortzen ari dela onartu behar izan zuen Macron presidenteak."}
{"id": "9122", "revid": "336", "url": "https://eu.wikipedia.org/wiki?curid=9122", "title": "Tebas (Grezia)", "text": "Tebas (, \"Th\u00edva\", ahoskatua; , \"Th\u0113bai\", ahoskatua) Greziako hiria da, Atenastik 48 kilometro ipar-mendebaldera dagoena, Kiteron mendikatearen iparraldean, Beoziaren hegoaldeko muturrean. Grezia klasikoko hiririk garrantzitsuenetakoa izan zen. 1853ko eta 1893ko lurrikaren ondorioz, berriro eraiki behar izan zuten. 2011n, 36.477 biztanle zituen udalerriak, eta 22.883 hiriak.\nHistoria.\nGreziar mitologiaren arabera, Europaren anaia Kadmok sortu zuen, eta \"Kadmea\" izena eman zion hiriari. Brontze Arorako eraikia zen, eta K. a. 1450-1400 urteetan merkataritza eta kultura harremanak izan zituen Kretarekin. Argos hiriarekin lehian egon zen eta Troiako Gerra baino lehenago, K. a. 1200 aldean, suntsitu egin zuten. \nK. a. V. mendean, Beoziako hiri nagusi bihurtu zen, eta garai hartan Atenasko hiriaren aurka altxatu zen, horretarako persiarrekin hitzarturik. K. a. 479an, atenastarrak nagusitu ziren Plateako guduan, baina bi urte geroago tebastarrak izan ziren garaile Koronean. K. a. 404an, Peloponesoko gerra amaitu zenean, Espartaren aurkako borroka hasi zuten, baina K. a. 386an Beoziako Ligari irabazi zioten haiek, eta lau urte geroago Kadmeaz, Tebasko gotorlekuaz, jabetu ziren. \nK. a. 379an, Pelopidas eta Epaminondas tebastar jeneralek Kadmea hartu zuten espartarren aurkako matxinada antolatu zuten. K. a. 371n, Epaminondasek espartarrak garaitu zituen Leuktran, eta hamar urtez Greziako estatu nagusia izan zen Tebas. \nEpaminondasek Peloponeso konkistatu bazuen ere, K. a. 362ko Mantineako guduan bizia galdu zuen, eta harrezkero hiriak nagusitasuna galdu zuen. Greziako hirien gainbeherak mazedoniarren konkista erraztu zuen, eta K. a. 338an galdu zuten haien aurkako gerra, Keroneako guduan. K.a. 336an, berriz, Alexandro Handiak mazedoniarren aurkako beste matxinada bat zapuztu zuen, eta ia erabat suntsitu zuen Tebas hiria. K. a. 316. urtean Kasandrok berriro eraiki zuen, eta K. a. 197an erromatarrek konkistatu zuten. \n1379an, Nafarroako konpainiak Simon Atumano artzapezpikuaren laguntzarekin hiria hartu zuen. Erdi Aroan inbasio asko izan ziren eta, 1435-1829 bitartean turkiarren mende egon ondoren, lurrikara izugarri batek berriro ere suntsitu zuen. Hondakinen artean aipagarriak dira harresiak, Kadmoren jauregia eta Apoloren tenplua."}
{"id": "9124", "revid": "336", "url": "https://eu.wikipedia.org/wiki?curid=9124", "title": "Esparta", "text": "Esparta (dorieraz \u03a3\u03c0\u03ac\u03c1\u03c4\u03b1, atikoz \u03a3\u03c0\u03c1\u03b1\u03c4\u03b7, \"Spart\u0113\") edo Lazedemonia (grezieraz: \u039b\u03b1\u03ba\u03b5\u03b4\u03b1\u03b9\u03bc\u03bf\u03bd\u03af\u03b1) Antzinako Greziako hiri estatu bat zen, Peloponesoko penintsularen hegoaldean, Lakoniako lurraldean, Eurotas ibaiaren ertzean, Egeo itsasotik 40 km-ra. Lakoniako hiriburua izan zen, eta greziar polis garrantzitsuenetarikoa, Atenasekin eta Tebasekin batera.\nHastapenak.\nMizenastar garaian, akaiarrak bizi izan ziren Lakonian, eta Homeroren elezaharrean Menelao zen Espartako erregea. K.a. IX. mendean sortu zuten doriarrek Espartako hiria, Lakonian zituzten lau herrigune bateratu ondoren. Hasieratik gutiziatu zituzten espartarrek Meseniako lur emankorrak; gerra luze baten ondorioz, nagusitu ziren lurralde hartan (K.a. 735-715), eta meseniarrak esklabo bihurtu zituzten.\nK.a. VII. mendearen erdialdean, gerretan menderatutako herrien bizkar bizi zen aristokrazia militar baten inguruan antolatu zen Espartako estatua, eta horrela egituratu zen antzinateko gizarte mota berezienetako bat.\nEspartako gizarte eredua.\nBetiko gorde nahi izan zen gizarte molde baten babesa eskaintzen zuten Espartako erakundeek (Likurgok taxutuak, espartarren beren esanetan): espartarren artean ez zen klase bereizketarik, denak berdinak ziren legeen aurrean (grekoz \"homoioi\"). Militarrak ziren, eta mendekoek eginiko lanez bizi ziren. Ilotek (grekoz \"heil\u00f4toi)\" edo estatuko esklaboek lantzen zituzten ordokietako lurrak, eta urteko zerga ordaindu behar izaten zieten espartarrei. Demografia kontrolatzearren, sakaila lazgarriak egiten zituzten espartarrek iloten artean.\nUgariago ziren periekoak (grekoz \"perioikoi\") edo mendian eta kostaldean bizi zirenak. Merkatariak eta langileak ziren (espartarrek ezin zuten inola ere horrelako lanetan jardun), nolabaiteko autonomia zuten beren herrietan, baina zergak ordaindu behar izaten zituzten eta ez zuten inolako politika eskubiderik Espartan.\nErregetzari, aristokraziaren gobernuari eta errepublikari dagozkion egiturak biltzen zituen Espartako konstituzio edo lege nagusiak. Ekonomian, oligarkia bat gailentzen zen beste guztien artetik. Bi errege zituzten espartarrek \"(diarkia),\" baina eginkizun militar eta erlijiozkoetara mugatzen ziren gehienetan. Zaharren Kontseiluaren (grekoz \"gerusia\") esku zegoen aginte politikoa. Bi erregeek eta 60 urtetik gorako hogeita zortzi gizonek osatzen zuten kontseilua. Bost begirale nagusi (grekoz \"ephoros\") hautatzen zituen urtero Zaharren Kontseiluak, herri bizitza, gazteen heziketa eta hiritarren eta erregeen portaera zaintzearren. 30 urtetik gorako hiritar guztiek osatzen zuten Herri Batzarra (grekoz \"apella\"), baina ez zuen inolako indarrik: begirale nagusiak eta Kontseilu Zaharreko batzordekideak baizik ez zitezkeen bertan mintza. Ahozko onarpen-multzoen ozentasuna neurtutakoan hartzen ziren erabakiak.\nEspartako gizarte militarrean erabat ezabatzen zuen estatuak gizabanakoa. Jaioberria zaharren kontseiluko kideen aurrera eramaten zuten gurasoek: eri edo elbarri sumatzen bazuten mendi malkarretatik behera amiltzen zuten. Zazpi urte zituela hartzen zuen estatuak haurra, eta hogei urte bete arte zailtzen zuten hiri eta armadako ohitura gogorren arabera. Hogei eta hogeita hamar urteen bitartean, guda lanetan jarduten zuen gazteak, \"kriptia\" izeneko proba bat gainditu ondoren: hiritik kanpo bizi behar zuen gazteak bi urtez, basa-piztien legera, eta nahi bezainbat ilota hil zitzakeen. Mutilen antzeko heziketa jasotzen zuten neskek.\nEzkontza nahitaezkoa zen espartarren artean, baita guda garaian ere. Hirurogei urte bete arte, hiritar guztiek egon behar zuten borrokarako prest eta aldiro aldiro egin behar izaten zituzten jardun militarrak. Mahai berera biltzen ziren hiritarrak otorduak egiteko; salda beltza (odoletan egositako eltzekaria) zuten jangaia, urria eta berbera beti, jendea umetan lapurretara bultzatzearren. Lapurrak ez zuen inoren mesprezurik jasotzen; bai, ordea, zigor fisiko bat, lapurretan harrapatzen bazuten.\nMusikari, dantzari eta abeslari trebeak ziren. K.a. VII. mendean, koru liriko handiak zituzten, eta Alkman, Tirteo, Terpandro eta Thaletas doriar musika maisua, besteak beste, hartu zituzten tarteko.\nEspartarrak, greziarren artean nagusi.\nK.a. VI. mendearen erdialdean iraungi zen distira hura guztia. Kilon begiralearen garaian (K.a. 556), egoera hura gogortu zuen Espartako oligarkiak: gizarte mailako bilakaera oro geldiarazi, itsas harreman guztiak eten, eta xenofobia areagotu zen. Arkadia eta Argos menderatu ondoren, Antzinako Greziako indar militar nagusia bilakatu zen Esparta k. a. VI. mendearen bukaeran, Peloponesoko hiriek osaturiko batasuna bere mendean zuela. Ondorengo urteetan, handia izan zen Espartaren eragin militarra Grezia osoan. Hala ere, sorgor besteen arazoen aurrean, bazter xamar geratu ziren espartarrak greziarren eta persiarren arteko gerretan (Mediar Gerrak).\nK.a. 464-458. urteetan, Meseniako iloten matxinada bat zapaldu zuten espartarrek, Atenasek lagunduta. Ondorengo urteetan, ordea, Atenasko inperialismoaren aurka jokatu zuen Espartak: Beozia, Etolia eta beste hainbat hirirekin batu ondoren, Atenasko armada garaitu zuten espartarrek Peloponesoko Gerran (K.a. 431-404). Garaipen horri esker, hirietako oligarkia gobernuak indartu ziren Grezian, Espartak hala nahita.\nAtenas, Korinto, Tebas eta Argosko hiriek osaturiko armada garaitu ondoren (Koroneako gudua, K.a. 394), Greziako beste hirien artetik gailendu zen Espartako hiria. Persiarrekin lorturiko bake hitzarmenak (Antalkidasen bakea, K.a. 384) sendotu zuen espartarren nagusigoa.\nGainbehera.\nK.a. 369an, Tebasko hiriak, Epaminondas gidari, espartarrak menderatu eta betiko galdu zen Espartako nagusigo militarra (Leuktrako eta Mantineako guduak, K.a. 371 eta 370. urteetan). Arkadiako hirien federakuntzak eta Meseniako hiri askatu berriak zokoratu zuten Esparta, Lakoniako gainerako hirietatik bazter utzita. Espartak ez zuen mazedoniarren aurkako borrokan parte hartu.\nK.a. V. mendean hasi eta garaipen militarrei esker atzeratu zen gainbehera, erabatekoa izan zen K.a. III. mendean. Espartako gizarte egitura berdinzalea guztiz apurtua zen harrezkero: ehunka gutxi batzuk baizik ez ziren espartar familiak, lurren banaketak berdinen arteko klase bereizketa nabariak salatzen zituen, eta hiri sistema ustelduta zegoen. Agis IV.a (K.a. 240. urtean hila) eta Kleomene III.a (K.a. 236-219) erregeek Likurgoren legeak berrezarri nahi izan zituzten, baina alferrik: begiraleak aurka izan zituzten beti, eta lurrak ez ziren berdintasunez banatu. Kanpo politikan, bestalde, muzin egin zion Espartak Greziako batasunari eta erromatarrekin bat egin zuen Akaiar Ligaren kontra.\nSellasiako gudua galdu ondoren (K.a. 222), Makanidas eta Nabis tiranoen mende egon zen Esparta. K.a. 192. urtean etoliarrak sartu ziren Espartan; Filopoimenek Akaiar Ligan sartu zuen. Erromaren mendean geratu ondoren, hiri askeei zegozkien eskubideak jaso zituen K.a. 146. urtean.\nBarbaroek bipildu zuten Erromatar Inperioaren azkeneko urteetan, eta 1249. urtean, Mistrako hiria sortu zenean, utzi zuten Espartako hiria azkeneko biztanleek. 1834. urtean jaso zen Esparta hiri modernoa, antzinako Espartaren hegoaldean."}
{"id": "9125", "revid": "21098", "url": "https://eu.wikipedia.org/wiki?curid=9125", "title": "Polis", "text": "Polis (antzinako grezieraz: \u03c0\u03cc\u03bb\u03b9\u03c2, p\u00f3lis, \u00abcivitas\u00bb), pluralean poleis (\u03c0\u03cc\u03bb\u03b5\u03b9\u03c2), Antzinako Greziako hiri-estatuak izendatzeko erabiltzen den hitza da. Polis hiriari eta inguruko lurraldeari deitzen zitzaion. Polisa izan zen Greziar Zibilizazioa zabaltzeko oinarrizko egitura.\nPolisak aldi anizkunak ezagutuko ditu, baina bere hasieretatik \u201chasiera, sorrera handia, markatzen du; harengatik, bizitza sozialagatik eta gizonen arteko erlazioengatik forma berria lortzen dute\". VII mendetik aurrera hiri-itxura bat agertzen da zeinetan guztia plaza baten inguruan gauzatzen da bizitza, agora deitu zutena. Gertaera eztabaidatzeko eta elkarteari axola zaizkion zereginak komunean erabakitzeko izan zen espazioa pribatuen kontra zegoen espazioa da. Hirian, banako paregabeak ezin du arautu komunaren esfera horretako deneko ezer.\nJatorria.\nPolisak Mizenastar zibilizazioa erori ondoren, Antzinako Greziaren historian Aro Iluna ezagututako mendean (k.a.1100-k.a.800) sortu ziren, baina ez zen izan Aro Arkaikora arte non sortu, eratu eta finkatu ziren polis gehienak. Urte horietan populazio taldeak eta guneak biltzeko sinezismo (\u03c3\u03c5\u03bd\u03bf\u03b9\u03ba\u03b9\u03c3\u03bc\u00f3\u03c2, \u00abetxeak biltzea\u00bb edo \u00abelkarrekin bizitzea\u00bb) izeneko prozesu bat eman zen. K.a. VII. menderako nekazari guneen eta hiri-guneen arteko lotura egina zegoen; hau izango zen polisen ezaugarri garrantzitsua.\nOro har, hiri batek eta elikadura ziurtatzen zuen inguruko lurraldeak osaturiko estatu burujabea zen polisa. Independenteak eta funtzionamendu autonomoa zuten, gainera, bakoitzak bere gobernu-sistema, legeak, armada, itsasontziak eta itsas portua zuten. Eraketa molde hau Mesopotamiako hirietan agertu zen, eta gero ohikoa gertatu zen Ekialde Hurbilean eta Mediterraneo aldean: Sumer, Fenizia, Siria, Zipre, Kreta. Etruriarrena eta lehen erromatarrena ere izan zen. Hiri antolaketa honen eredua eta garapena, Antzinako Greziari dagozkio.\nIzan ere, Grezian ehunka batzuk izan ziren; halako estatu txikien ugalketaren arrazoia izadia, mendiek eta itsasoak mugaturiko lurraldeak, eta tribu zein erlijio zatiketak dira.\nPolisen ezaugarriak.\nAskatasun eta autonomia politiko handia zuten eta ez zegoen hiriaren eta nekazal-guneen arteko liskarrik. Hiritarrik gehienak nekazaritzaren etekinetik bizitzen ziren. Polisak Antzinako Greziako ente politiko, sozial eta ekonomikoak ziren, erromatar inperioaren aurrerapenaren aurretik. Nahiz eta hizkuntza, erlijio, kultura eta arraza bera eduki, ezin izan zuten estatu bateratu bat osatu eta lehiakortasun handia zegoen polisen artean. Kristo aurretik, \"VII.mendean\" hauek baserri inguruneak urbanizazioekin elkartzen saiatzen hasi ziren.\nPolis guztiek ohiko ezaugarriak aurkezten dituzte:\nEgitura.\nHiri horietako gehienen historia eta konstituzioa zatika besterik ez da ezagutzen; hala, askotan, greziarren historiak Atenas, Esparta eta beste polis gutxi batzuei buruzko datuak biltzen ditu. Greziako polisak K. a. VIII. mendean agertu ziren. Hiriak punturik garaienean eraikitako gotorlekuak (\u1f00\u03ba\u03c1\u03cc\u03c0\u03bf\u03bb\u03b9\u03c2, \"akropoli\"), merkatu plazak (\u1f00\u03b3\u03bf\u03c1\u03ac, \"agora\") eta bizitegiek (\u1f04\u03c3\u03c4\u03c5, \"asty\") osaturik zegoen. Hiriaren inguruan nekazal lursailen eraztun bat egoten zen (\u03c7\u03ce\u03c1\u03b1, \"chora\") eta bertan polis bakoitzak behar zuena landatzen zen.\nBeraz, polis barruan, atal hauek zeuden:\nPolis bakoitzak bere ingurua kontrolatzen zuen eta ekonomikoki autarkiko izaten saiatzen zen (\u03b1\u1f50\u03c4\u03ac\u03c1\u03ba\u03b5\u03b9\u03b1, \"autarkeia\"), hau da, bere behar guztiak asetzeko gai izatea. Independentzia hori benetako ideala zen, beste inoren menpe ez egotea alegia. Izan ere, polisen arteko aliantzak ohikoak ziren: \"anfiction\u00eda\", \u03b1\u03bc\u03c6\u03b9\u03ba\u03c4\u03b9\u03bf\u03bd\u03af\u03b1, \u00abelkarrekin eraiki\u00bb; \"simaqu\u00eda\", \u03c3\u03c5\u03bc\u03bc\u03b1\u03c7\u03af\u03b1, \u00abelkarrekin borrokatu\u00bb, \"koin\u00f3n\" \u03ba\u03bf\u03b9\u03bd\u03cc\u03bd, \u00abelkarren\u00bb, \u00abliga\u00bb.\nGizarte egitura.\nGizarte ikuspuntutik, polisen hiru talde bereizi egiten ziren:\nGaraian emakumeek hiritarrak ez ziren eta, ondorioz, eskubiderik ez zuten.\nGizonentzat haien polisekin identifikazioa oso garrantzitsua zen. Horregatik, hiritik kanporatzea, ostrazismoa, zigor handienetariko bat zen.\nEgitura politikoa.\nKlasiko deituriko garaian \u2013monarkia eta tirania gobernu moten ondoren\u2013 polisen helduaroa iritsi zen eta demokrazia garatu zen (Atenasen bereziki). Polis guztiek beren konstituzioa (\"politeia\") eta legeak (\"nomoi\") zituzten. Hiritarrak politikaz ez arduratzea gaitzetsia zen, eta Atenasen batzarrean (\"ekklesia\"), kontseiluan (\"boule\") eta epaitegietan (\"heliaia\") esku hartzen zuten.\nUrbanismoa.\nHiri-estatal grekoak, polisak plano ortogonala zuen. Herritarrak biltzen ziren eraikuntza eta leku publikoak zituzten, non demokrazia organizatu zen eta filosofia sortu zen. Leku hauek tenpluak, agora, batzuetan estalia zeuden merkatuak (Estoa). Beharrezkoa izan zen ere administrazio eta aisialdirako eraikuntzak sortzea, antzoki eta agerlekuak. Kale guztiak zabalera berdina izan behar zuten, eta lanen banaketa zentzuzko irizpideetan oinarritu behar zen.\nPolisaren garapena.\nEdozein sistemaren antzera aldaketak jasan zituen Antzinako Greziak, aldaketa hauek osatzen zituzten garai bereizgarriak Polisaren administrazioak bereizten zuen.\nGarai Klasikoa.\nGarai klasikoa Joniar matxinada(k.a 499) eta Alexandro III.a Mazedoniakoaren(Alexandro Handia) erregealdiaren(k.a 336- k.a 323) artean garatu zen, laburki azalduta V eta IV.mendeen artean.\nPolisaren egitura arkaikoa non sinezismoaren (\"synoikism\u00f3s\", \u03c3\u03c5\u03bd\u03bf\u03b9\u03ba\u03b9\u03c3\u03bc\u00f3\u03c2, \u00abetxeak elkartu\u00bb o \u00abelkar-bizi\u00bb) bitartez erdigunea eta landa gunearen bateratzeak polisa eratzen zuen Greziar kulturaren sakabanatze urteak ziren k.a VI.mendearen erdialderaino. Sistema honen krisi sozio-politikoa konpontzeko, klase baxuagoko matxinatuen eskaerei erantzuten saiatu ziren berdintasunaren aldeko neurriak hartuz. Horretarako ez-ohiko magistratuak(\"nomothetas\": \u2018legegile') aukeratu ziren lege berriak idatzi eta bitartekotza aferak egin zitzaten.\nKonponbide honek eragin ezberdinak izan zituen polis bakoitzean oinarrizko egitura sozialaren,tamainaren,oparotasunaren arabera; Atenasen, ordura arte eman ez zen sistema politiko bat garatzeko bidea ireki zen: Demokrazia.\nOparotasun garai hau laster ezarri zen aurrez-aurre desagerpenera eramango zuen krisiarekin.\nMediar gerran(k.a 499-449) Pertsiarren aurkako garaipenak ez zuen independentzia osoa eraman greziarrenera baizik eta Atenasek zuzenduriko Delosko ligaren hegemoniara, aurkari zuen Espartaren Peloponesoko ligak zalantzan jarritakoa. Bi liga hauen arteko liskarrek Peloponesoko gerran amaitu zuten, Greziar gizartearen tamalerako,Korzirioen indar ekonomiko eta militarra zela eta Espertarrek ez zuten guztiz argi gerra hastea aldiz beraz gerra hau bilatzen zuten Korintioek momentua bilatu behar izan zuten Peloponesoko liga nahasteko Atenasen aurkako gerran.\nAzken gerrek eratutako ezegonkortasuna baserriaren huste eta hiriaren gainpopulazioak(exodoak eta gerratik eramandako morroiek eragina) ekonomiaren eta bizitza politikoaren gainbehera eratu zuten Mazedoniako erreinuaren domeinua Filipo II.a Mazedoniakoaren gidapean Korintoko liga sortuz.\nGarai Helenistikoa.\n Alexandro Handiaren heriotzatik(k.a 323) Erromaren anexio prozesura(k.a 146) arteko urteek osatzen dute.Greziar polisen,Alexandro III.arengatiko, independentziaren galerak Greziar gizartean ezinegona sortu zuen;aldiz, garai arkaikoan kolonialismoaren eta Mediar gerren antzera, Alexandroren konkistek atzerrian lortutako altxorrek eramandako onurak lasaitu zuen.Gainera, Alexandrori esker, Greziar kultura(momenturako Heleniar kultura) mundu berrian zehar hedatu zuen.Aldiz, hedapena zela eta lurralde greko-hizlariak mundu helenistikoaren erdigunea izateari utzi zioten Alexandria(Egipton) eta Antiokia(Sirian) hirien eraikuntzarekin.\nAlexandro Handiaren heriotzaren ostean, haren generalek(diakodoak) eta hauen semeek(epigonoak) inperioa zatitu zuten, hau elkarturik mantentzeko saiakera guztiek porrot egin baitzuten.Horrela istilu eta zenbait gerra ondoren monarkia helenistikoak sortu ziren:Seleukotar dinastia, Seleuko generala, Asia txikia,Mesopotamia eta Pertsia; Antigonikar dinastia, Antigono generala, Mazedonia eta Grezia; Ptolomeotar dinastia(lagide), Ptolomeo generala, Egipto eta Palestina.\nAlexandria bilakatu zen kultura helenistikoaren erdigunea eta j\u00f3nico-\u00e1tico, Atenasen garai klasikora arte hitz egiten zen Grezieraren adarra eraldatu zen Koin\u00e9 bilakatu arte(guztiontzako komuna) herri helenizatu guztien hizkuntza bilakatu zena.\nGarai Erromatarra.\nGrezia Erromatarra II.mendean Erromak Greziar lurraldeak(beste askorekin batera) anexionatzen dituenetik Erromatar inperioaren gainbeherara arteko garaian ematen da.Erreinu helenistiko guztiak bereganatu zituen Egipto izanki azkenekoa eta beranduago bertan dagoen Alexandria ezarriko zuen Ekialdeko Erromatar inperioaren hiriburutzat.\nOrdurako erromatarrek mediterraneo osoko lurralde guztiak hartu zituen probintzi izena emanez eta Greziaren(eta sistema hau bereganatu zuten herri helenistikoen) kasuan polis ereduko sistema politikoa mantendu zen eskualdearen kudeaketa errazteko.Horregatik esan ohi da Erromatar inperioak ez zuela Greziaren independentzia gehiegi gutxitu, honek berdintsu jarraitu zuen erromatar inperioaren amaiera ondoren agerturiko garai kristaua hasi arte.\nPolis monarkikoa eta polis aristokratikoa.\nPolis bakoitzak buruzagi militar baten menpe zeuden, \u201cel basileo\u201d (\u03b2\u03b1\u03c3\u03b9\u03bb\u03b5\u03cd\u03c2, \u00aberregea\u00bb). Kasu gehienetan botere erlijiosoa eta judiziala erabiltzen zuten. Polisen gobernu monarkikoa, oligarkiengaitik aldatu egin ziren, non botere politikoa asanbladen esku geratu ziren. Bertan erabaki politikoak aberats eta boteretsu familiek hartzen zituzten: \u201clos eupatridas\u201d (guraso onenoak).\nAsanblada hauek, magistraru kopuru zehatz bat aukeratzen zuten \u201ceupatridas\u201d-en artean. Aukeratutako hauek \u201carcontes\u201d zuten izena eta haien betebeharra armada, itsas armada eta kontu erlijiosoak zuzentzea zen.\nBeste herritar klase multzoa, haien egoera hobetzeko egindako eskaerak edo exijentziak oligarkiaren boterea hondatzea eragin zuten. Era berean, polisek jauntxoek sufritutakoaren lekuko izan ziren. Hauek oligarkiekin amaitzeko, boterea hartu eta gobernu populistak eta era berean, absolutistak martxak jarri zituzten.\nAristokrazia boterea gizartearen klase gorenen esku dagoen erregimena da eta bertan politika (aristokrazia \u00abonenen gobernua\u00bb) eta ekonomia erabakitzen zutenak \u201caristoi\u201d (\u00abonenak\u00bb) izena zuten."}
{"id": "9127", "revid": "880", "url": "https://eu.wikipedia.org/wiki?curid=9127", "title": "Simon Bolibar", "text": ""}
{"id": "9128", "revid": "6327", "url": "https://eu.wikipedia.org/wiki?curid=9128", "title": "Simon Bolivar", "text": ""}
{"id": "9129", "revid": "34461", "url": "https://eu.wikipedia.org/wiki?curid=9129", "title": "Oktavio Augusto", "text": ""}
{"id": "9132", "revid": "90204", "url": "https://eu.wikipedia.org/wiki?curid=9132", "title": "Marko Lizinio Kraso", "text": "\"Artikulu hau politikari eta jeneralari buruzkoa da; beste esanahietarako, ikus \u00abMarko\u00bb.\"\nMarko Lizinio Kraso (; - K.a. 53) Erromatar Errepublikako jeneral eta politikaria izan zen. Ondare itzela pilatu zuen bere bizialdian; Antzinako Erromako gizonik aberatsena izan zela jotzen da, eta gizadiaren historia osoko aberatsenetako bat ere bai (\"dives\" hitzak \u00ababeratsa\u00bb esan nahi du).\nEspartakoren matxinadaren zapuztailea izan zen. Ponpeio eta Zesarrekin batera Lehen Triunbiratua osatu zuen. Hiru triunbiratuetatik, berak lortu zuen ospe gutxien. Haren handinahia, berriz, ez zen beste biena baino txikiagoa. Hala ere, ez zeukan haien ahalmen estrategikoa ezta haien xarma ere. Pertsiarren kontrako Carrhaeko gudua Erromaren porrot handienetako bat izan zen. Kraso bertan hil zen. Haren heriotzak Ponpeio eta Zesarren arteko tirabirak bizkortu zituen eta, hein batean, Gerra Zibilaren kausa bat izan zen."}
{"id": "9133", "revid": "119347", "url": "https://eu.wikipedia.org/wiki?curid=9133", "title": "X izpi", "text": "X izpiak terminoa energia altuko erradiazio elektromagnetikoaren forma bati dagokio. Hauetako gehiengoaren uhin-luzerak 0,01 eta 10 nanometroen artekoak dira, eta dagozkien energiak 124 eV eta 145 keV tartean daude. Espektro elektromagnetikoan argi ultramore eta gamma izpien artean daude kokatuta, azken hauek energetikoenak izanda. Giza begiarentzat ikusezinak diren arren, gorputz opakuak zeharkatzeko gai dira, horregatik asko erabiltzen dira apurtutako hezurren erradiografiak lortzeko, edota bularreko minbiziak bilatzeko mamografietan. Bestalde, kristalografia arloan ere maiz erabiltzen dira, materialen barne-egituraren ezaugarriak aztertzeko. Herrialde askotan Roentgen erradiazio bezala dira ezagunak, Wilhelm Conrad R\u00f6ntgen zientzialari alemaniarrak aurkitu baitzituen 1895ean.\nHistoria eta aitzinamendua urteetan zehar.\nR\u00f6ntgen aurretiko behaketa eta ikerketak.\n1895 urtean aurkitu aurretik, X izpiak gasez betetako deskarga-hodi esperimentalek igortzen zuten erradiazio ezezagun mota bat baino ez ziren. Hemeretzigarren mendearen bigarren erdian, izpi katodikoak aztertzen zituen zientzialari talde batek behatu zuen lehen aldiz hodiok askatzen zuten erradiazioa; eta esperimentu eta behaketa ugari behar izan zituzten zer ziren ondorioztatzera heldu ziren arte.\nX izpiak \u2013jakin gabe \u2013\u00a0 ekoitzi zituen lehen zientzialaria William Morgan fisikaria izan zen. 1785ean Zientzia Naturalaren Aurrerapenerako Londresko Errege Elkartera (Royal Society of London) artikulu bat bidali zuen, partzialki ebakuatutako beirazko hodi baten zehar korronte elektrikoa pasaraztean gertatzen zena azalduz. Lan hau beranduago izan zuten aztergai Humphry Davy eta ondo ezagutzen dugun bere laguntzaile Michael Faraday-k.\nUrteek aurrera egin ahala zientzialari hagitz aritu ziren erradiazio honen atzetik, esperimentalki batez ere, 1895ean R\u00f6ntgenek aurkitu zituela iragarri eta argiaren teoria elektromagnetikoarekin lotu zituen arte. Aipatzekoa da, hala ere, R\u00f6ntgenek ez zuela benetako X izpiekin jardun.\nBestalde, Nikola Tesla ere aritu zen energia erradiatzaile hau ikertzeko lanetan, urtebete lehenago bere laborategian Crookes-en hodien esperimentuarekin zerikusia zuen hondatutako film batekin jardun ostean. R\u00f6ntgenek identifikatu ondoren, Teslak ere bere X izpi irudiak sortzeari ekin zion, potentzial-diferentzia altuak eta hodiak erabiliz.\nR\u00f6ntgenen aurkikuntza.\nAurkitu zituen urte berean, esku artean zerabilen erradiazioari buruzko laborategiko txostena idazteari ekin zion R\u00f6ntgenek. \u201cX\u201d deitu zien izpioi, berarentzat ere oraindik ezezagunak zirelako; eta izen horri eutsi diote egun arte, nahiz eta Europako herrialde askotan oraindik \u201cR\u00f6entgen izpi\u201d deritzen.\u00a0 R\u00f6ntgenek Fisika arloan saritutako lehenengo Nobela lortu zuen aurkikuntza honi esker.\nBadira R\u00f6ntgen aurkikuntzaren aitzindari izan ez zela diotenak, bere laguntzaileek laborategiko ohar eta lanak erre omen baitzituzten zendu zenean. Edonola ere, bere biografoek baiezkoari eusten diote; hauen esanetan, zientzialaria izpi katodikoekin lanean ari zen Crookes-en hodi batekin, bario platinozianidaz igurtzitako pantaila fluoreszente bat erabiliz. Pantailatik metro batera distira berde bat begiztatu zuen, eta honi esker, erabilitako hoditik izpi ikusezin batzuek inguruko objektuak zeharkatzen zituztela eta pantailan distira sortzen zutela ikusi zuen. Honen ostean, izpi ezezagunokin buru-belarri hasi zen lanean, bi hilabeteren buruan artikulua argitaratu zuen arte.\nX izpiak bere emaztearen eskuaren argazki bat ateratzeko erabili zituen R\u00f6ntgenek, eta hauxe izan zen izpiok erabiliz egindako lehenengo argazkia edo erradiografia. Bere emazteak, argazkia ikusitakoan, \u201cNire heriotza ikusi dut\u201d esan omen zuen.\nFisika arloko beste aurkikuntza askoren gisa, aurkikuntza honek asko harritu zituen garaiko zientzialariak. R\u00f6ntgenen biografo baten esanetan, 1896an soilik, 49 saiakera eta 1044 artikulu argitaratu ziren X izpiei buruz; haietako asko izpion eta okultismoaren arteko loturak egiteko izan baziren ere.\nAurrerapenak erradiologian.\nAurkikuntzaren berri eman bezain laster, R\u00f6ntgen Europako mediku ugarirekin jarri zen harremanetan, aurkitu berri zuen erradiazioa medikuntzarako ere baliagarria izango zelakoan.\nXede klinikoekin bi aste baino gutxiagoren buruan erabili ziren lehenengoz X izpiak, 1896ko urtarrilaren 11n; Birminghameko John-Hall Edwards medikuak laguntzaile baten eskuan sartutako orratz bat erradiografiatu zuenean. Hall Edwards izan zen, urte bereko otsailaren 14an, ebakuntza batean X izpiak lehenengo aldiz erabili zituen aurrena, beste behin.\nHurrengo urteetan mediku asko izan ziren X izpiak animalia eta intsektuekin erabili zituztenak, izpiok hobeto ulertzeko asmotan. Osasunerako kaltegarriak zirelako ondorioa atera zuten, eta hau nabarmendu egin zen izpiokin jardun zuten zientzialari batzuk gaixotzen eta hiltzen hasi zirenean, hala nola Clarence Madison Dally, Thomas Edisonen beira-putzegileetako bat.\nAurkitutako arriskuak.\nZientzialarien artean izandako hedapenaren ostean, geroago eta ikerlari gehiagok jasan zituzten ile-galera, erredurak eta zauri larriagoak X izpiekin jardutearen ondorioz.\u00a0 1896ko otsailean, Vanderbilt laborategiko William Lofland Dudley eta John Danielek buruan tiro egin zioten ume bat jaso zuten. Bere buruko bala bilatzeari ekin aurretik, Dudley boluntario aurkeztu zen izpiokin esperimentu bat burutzeko, \u201cbere ohiko zientziarenganako grinarekin\u201d. Bikoteak Dudley-en burezurraren erradiografia bat egin zuen (ordubeteko esposizioarekin) eta 21 egunen buruan 5 cm-ko diametroko soilgune batetaz ohartu ziren.\nUrte bereko abuztuan, Columbia College-ko Dr. HD. Hawks-ek erredura larriak jasan zituen eskuan eta bularrean X izpiekin egindako erakustaldi baten ostean. Honen berri eman zioten Electrical Review aldizkariari eta beste hainbat ikerlarik erredurak jasan zituztela jakinarazi zuten, beranduago. Garaiko sendagileen artean X izpiek horrelako eraginik izan zezaketen ala ez inguruan eztabaida bizia izan zen; izan ere, asko ziren X izpien esposizioak osasunean inolako eraginik ez zutela ziotenak. 1905eko abuztuaten 3an, San Frantzisko, Kaliforniako Elizabeth Fleischman X izpien aitzindari estatubatuarra zendu zen, izpiokin jardun osteko konplikazioak zirela eta.\nArestian aipatutako Hall-Edwardsek minbizia garatu zuen X izpiekin lanean pasatu zuen denbora guztiaren ostean (orduan, minbizia mota honi \"X izpi dermatitis\" zeritzoten), eta X izpien arriskuei buruzko hainbat artikulu argitaratu zituen. 1908an ezkerreko besoa moztu zioten ukondoraino, eta beranduxeago, eskuineko eskuko lau atzamar. 1926an hil zen, eta bere ezkerreko eskua Birminghameko unibertsitatean dago erakusgai. \nHogeigarren mendetik haratago.\nX izpiak oso arrakastatsuak izan ziren mende osoan zehar, zituzten erabilera eta aplikazioak ugaritzen hasi baitziren. Aitzindariek egin zuten bezala, zetozen urteetako zientzialariek Crookes-en hodiekin eta deskarga hodiekin lanean jarraitu zuten, eta aipatzekoak dira bai medikuntzaren eta bai fisika esperimentalaren arloan egindako zenbait aurrerakuntza: 1906an Charles Barkla-k gasek X izpiak sakabana zitzaketela deskubritu zuen (gasen dispertsio fenomenoak), eta Nobel saria eskuratu zuen honi esker 1917an; eta 1914an Marie Curie fisikari poloniarrak auto erradiologikoak garatu zituen Lehen Mundu Gerran zauritutako soldaduak bizkorrago artatuak izan zitezen.\n1920 eta 1950 bitartean garatu ziren X izpi makinak, helburu komertzialekin batez ere; eta 1950eko hamarkadan garatu zen X izpi mikroskopioa.\nHogeigarren mendearen bigarren erdian bultzada handia izan zuten X izpiak beren onerako erabili zituzten alorrek, hala nola astronomiak (behatokietan, esaterako, unibertsoan ekoizten diren X izpien tarteko erradiazioa biltzeko), eta armadak.\nEnergia-tarteak.\nX izpi indartsu eta ahulak.\nFotoi-energia altua duten X izpiak (5-10 keV baino gehiagokoak) X izpi indartsuak deitzen dira; energia baxuagokoak (eta ondorioz uhin-luzera handiagoa dutenak), aldiz, X izpi ahulak dira. Haien barneratze-gaitasuna dela eta, X izpi indartsuak maiz erabiltzen dira objektuen barnealdeen argazkiak ateratzeko, hala nola erradiologian edo aireportuetako segurtasunean. X izpien uhin-luzerak atomoaren tamainaren antzekoak direnez, asko erabiltzen dira kristalen estrukturak aztertzeko ere, X izpien kristalografia dela medio. Bestalde, aireak erraz xurgatzen ditu X izpi ahulak . \nGamma izpiak.\nEz dago inolako adostasunik X izpiak eta gamma izpiak desberdintzeari dagokionez. Ohikoena da modu honetan bereiztea bi erradiazio hauek: X izpiak elektroiek igortzen dituzte, eta gamma izpiak nukleo atomiko batek. Definizio honek zenbait arazo ditu, beste prozesu batzuek ere sor ditzaketelako honelako energia altuko fotoiak, edo batzuetan ez delako prozesu hori ezagutzen. Ohiko alternatiba bat da bi erradiazio hauek haien uhin-luzeraren arabera (edota maiztasun edo fotoi-energiaren arabera) ezberdintzea, uhin-luzera arbitrario batetik behera (10-11 m edo 0.1 \u00c5) gamma izpiak direla kontsideratuz. Askotan termino bat edo bestea erabiltzen da arrazoi historikoengatik, erabilitako neurketa-teknikaren ondorioz edo haien erabilerak direla eta. Adibidez, medikuntza eta industria-helburuekin sortutako gamma izpiak, 6-20 MeV tartekoak, X izpitzat har daitezke testuinguru honetan. \nPropietateak.\nX izpien fotoiek atomoak ionizatzeko eta lotura molekularrak apurtzeko beste energia\u00a0daramate. Honengatik, X izpiak erradiazio ionizatzaileen barruan daude eta, ondorioz, izaki bizidunon ehunentzako kaltegarriak dira. Erradiazio oso altuko dosi bat jasoz gero denbora tarte laburrean, erradiazio gaixotasun bat sor daiteke, eta erradiazioa ahula izanez gero, minbizia izateko probabilitatea igotzen da. Medikuntzaren ikuspuntutik, orokorrean minbizia izateko arriskua askoz txikiagoa da X izpien bidezko miaketaren onurekin alderatuta, eta horregatik dira X izpi bidezko erradiografiak hain ohikoak oraindik. Erradiazio honen ionizazio-ahalmena maiz erabiltzen da minbiziaren tratamenduan, zelula gaiztoak hiltzeko erradioterapiaren bitartez. \u00a0\nX izpi indartsuak objektu nahiko lodiak zeharkatzeko gai dira, gehiegi xurgatu edo sakabanatuak izan barik. Honengatik, askotan erabiltzen dira objektu opakuen irudiak ateratzeko. Honen aplikazio nagusiak erradiografian eta aireportuetako segurtasunean ikusten dira, baina honelako teknikak oso garrantzitsuak dira industria edo ikerkuntzan ere. Barneratze-sakonera zenbait magnitude-ordenatan aldatzen da X izpien espektroan zehar, eta honi esker, fotoien energia nahi den helbururako zehatz daiteke, sakonera eta irudi-kontraste aproposak lortuz. \nX izpiek argi ikusgaiak baino uhin-luzera askoz laburragoak dituztenez, mikroskopio arrunt batekin ikus daitezkeenak baino tamaina askoz txikiagoak ikusi ahal dira haiekin. Propietate hau X izpien mikroskopian erabiltzen da, kalitate handiko irudiak lortzeko, baita kristalografian ere, kristalen atomoen posizioak zehazteko. \nIkusgaitasuna.\nX izpiak orokorrean giza begiarentzat ikusezinak badira ere, posible da ikustea baldintza berezi batzuetan. R\u00f6ntgen-en 1895ko aurkikuntzatik denbora gutxira, Brandes fisikariak begian sortutakoa zirudien distira urdinxka-gris bat ikusi zuela esan zuen X izpi hodiekin lanean aritu ostean. Hau entzundakoan, R\u00f6ntgen-ek berak ere distira hori ikusi zuela esan zuen, eta behin baino gertatu ez zitzaionez, erabilitako X izpi hodiaren akatsen baten ondorio bezala baztertu zuela saiakera hori. \nGeroxeago konturatu zen ustezko akastun hodi hori zela distira ikusgaia ekoizteko behar beste energia zeukan bakarra, eta esperimentua errepikatu zuen. Gaur egun ez da gizakien X izpiak ikusteko gaitasunaz hitz egiten, agian, izpiok ikusteko esperimentuak berarekin duen erradiazio ionizatzaile esposizioa ekiditeko asmoz. \u00a0\nOraindik ez dakigu begiaren zein mekanismo zehatzek eragiten duen ikusgaitasun hau: ohiko irudi detekzioa izan liteke (erretinako errodopsina molekulen kitzikapenagatik), erretinako nerbio zelulen zuzeneko kitzikapena, ala izpion zeharkako detekzio moduren bat, besteak beste. \nBestelako baldintzetan X izpiak ikustea ezinezkoa den arren, posible da aireko molekulen ionizazioa ikuskatzea erabilitako izpiaren intentsitatea behar bezain altua bada, X izpien eragina behatzeko zeharkako modu batean. Halako intentsitate altuaren adibide bat Europar Sinkrotroi Erradiazio Laborategiko \u201cwiggler\u201d edo oszilatzailea da, Alpe frantziarretan. \nMateriarekiko elkarrekintza.\nX izpiek materiarekin dituzten elkarrekintzak hiru motatakoak dira: efektu fotoelektrikoa, Compton efektua eta Rayleigh efektua. Interakzio hauen indarra X izpien energia eta materiaren konposizioaren araberakoa da. Normalean materialaren propietate fisikoak ez dira oso garrantzitsuak, X izpien fotoien energiak lotura kimikoenak baino askoz handiagoak direlako. Efektu fotoelektrikoa (edo xurgapen fotoelektrikoa) elkarrekintza mekanismo nagusia da X izpien erradiazio ahulean, baita erradiazio indartsuaren energia baxuenetan ere. Energia altuenetan, aldiz, Compton efektua da nagusi. \nEfektu fotoelektrikoa.\nXurgatutako fotoi batek bere energia guztia ematen dio berarekin eragiten duen elektroiari. Honela, elektroi horren atomoa ionizatu egiten da fotoelektroi bat emitituz, zeina bere bidean beste atomo batzuk ionizatzeko gai den. Kanpoko beste elektroi batek elektroi-posizioaren hutsunea bete eta X izpi edo Auger-elektroi bat emitituko du. Efektu hauek oinarrizko detekzioak egiteko erabil daitezke, X izpien espektroskopia edo Auger elektroien espektroskopiaren bitartez. \nXurgapen fotoelektrikoa gertatzeko probabilitatea masa unitateko \"Z\"3/\"E\"3 adierazpenarekiko proportzionala da gutxi gorabehera, non Z atomo-zenbakia eta E fotoi erasotzailearen energia diren. Arau hau ez da baliagarria atomo baten barne elektroien lotura-energietatik gertu, aldaketa bortitzak agertzen direlako elkarrekintza probabilitatean. Hala ere, energia baxuko fotoi eta atomo-zenbaki handiko atomoentzako ohikoena xurgapen-koefiziente altuak dira.\nCompton efektua.\nCompton efektua elkarrekintza nagusia da X izpi eta ehun bigunen artean, irudi medikoen arloan. Efektu hau dispertsio inelastiko mota bat da, X izpien fotoi eta kanpo geruzetako elektroiaren artean. Fotoiaren energiaren zati bat elektroiaren dispertsioan erabiltzen da, eta honen eraginez atomoa ionizatu egiten da, eta X izpiaren uhin-luzera handitu. Sakabanatutako fotoia edozein norabidetan atera daiteke, baina probabilitaterik handiena hasierako norabidearen antzeko batek izango du, bereziki energia altuko X izpientzat. Dispertsio-angelu ezberdinentzako probabilitateak Klein-Nishina formularen bidez kalkulatzen dira, eta transferitutako energia sakabanatze-angelutik zuzenean lor daiteke, energiaren eta momentuaren kontserbazioak erabiliz. \nRayleigh efektua.\nRayleigh efektua dispertsio elastikoko mekanismo nagusia da X izpietan. Efektu hau hurbilpen ona da ingurune ezberdinetan argiaren sakabanaketa nola gertatzen den azaltzeko, dispertsio-partikulek tamaina txikia duten kasuan. Honek, adibidez, zerua\u00a0urdina zergatik den azaltzen du: gure atmosferak gehiago sakabanatzen dituelako uhin-luzera laburreko erradiazioak (argi urdina) luzeak baino (gorria). \nX izpien ekoizpena.\nBehar beste energiadun kargatutako partikulek (elektroiek edo ioiek) material bat jotzen duten bakoitzean X izpiak ekoizten dira. \nX izpiak X izpi hodi deritzenetan ekoitz daitezke. Hodiotan potentzial diferentzia handien bidez katodo bero batetik elektroiak askatzen eta azeleratzen dira abiadura handiak lortzen dituzten arte. Elektroiek metalezko beste xafla baten, anodoaren, aurka talka egiten dute X izpiak ekoitziz. Metalezko xafla hauek osatzeko materialik erabilienak tungstenoa, renioa eta molibdenoa dira medikuntzan; eta kristalografian, aldiz, kobrea eta kobaltoa. Energiaren kontserbazioaren legetik, badakigu ekoitzitako X izpi fotoiaren energia maximoa azeleratutako elektroiaren energiak mugatutakoa dela: partikulak izango duen energia zinetiko maximoa elektroiaren kargaren eta hodian zeharreko potentzial-diferentziaren arteko biderketarekin bat etorriko da. Hortaz, hodian ezarritako potentzial-diferentzia 100 kV bada, elektroiak izan ahalko duen energia zinetiko maximoa 100 keV izango da. \nElektroiak anodora heltzen direnean X izpiak bi prozesu atomikoren ondorioz sor daitezke: \n1. X izpi karakteristikoen igorpena (edo X izpi elektrolumineszentzia): elektroiak behar beste energia badu, metalezko xaflako atomo baten beste elektroi bat kanpora dezake bere aurka talka egiten duenean. Modu honetan, energia altuagoko elektroiak orbital altuagoetatik jaits daitezke hutsune hori betetzera, X izpi fotoiak igorriz; eta maiztasun diskretu gutxi batzuetako X izpi deritzogun igorpen espektroa osatuz. \n2. Bremsstrahlung: fenomeno hau elektroien dispertsioaren ondorioz sortutako erradiazioan oinarritzen da. Kasu honetan X izpiek espektro jarraitua osatzen dute, eta izpien maiztasuna talka egiten duten elektroien energiak mugatua dago. \nX izpiak ekoizteko modu bi hauek ez dira batere eraginkorrak, energiaren % 99 bero moduan xahutzen baita. Izpi hauen ekoizpenerako geroago eta gehiago erabiltzen den modu bat partikula-azeleragailuetako sinkrotroi erradiazioa da, zeinak, arestian aipatutako bi moduekin konparaturik, askoz ere magnitude-ordena handiagoetan ekoizten baititu X izpiak. \nDetektagailuak.\nX izpien detektagailuak forma eta funtzio askotakoak dira, euren helburuaren arabera. Irudi-detektagailuak (erradiografietarako erabiltzen direnak, adibidez), hasiera batean argazki-plaketan oinarritzen ziren, eta gero argazki-filmetan. Gaur egun, detektagailu digitalekin ordezkatzen dira gehienbat, hala nola irudi-plakekin eta panel lauko detektagailuekin. Erradiaziotik babesteko, ionizazio-ganberak erabili ohi dira esposizio zuzenaren arriskua ebaluatzeko; eta dosimetroak, aldiz, pertsona batek izan duen erradiazio-dosia neurtzeko. X izpien espektroak uhin-luzerazko espektrometroekin edota energiaren sakabanatzea erabiltzen duten espektrometroen bidez neur daitezke. X izpien difrakzioaren aplikazioetarako (X izpien kristalografia, adibidez), asko erabiltzen dira fotoiak zenbatzeko detektagailu hibridoak.\nNeurketa unitateak eta esposizioa.\nEsposizio deritzo X izpien ionizazio kapazitate neurriari:\nHala ere, erradiazio ionizatzaileak materiarengan (bereziki izaki bizidunen ehunetan) duen eragina lotuago dago hauetan jarritako energia kantitatearekin sortutako kargarekin baino. Xurgatutako energia neurri honi xurgaturiko dosia deritzogu: \nDosi baliokidea erradiazioak giza ehunean duen eragina da.\u00a0X izpien kasuan xurgatutako dosiarekin bat dator. \nErabilera medikoa.\nR\u00f6ntgenek X izpiak hezur-egiturak identifikatzeko erabil daitezkeela aurkitu zuenetik, asko erabiltzen dira irudi medikoen arloan. Lehen erabilera medikoa gai honi buruzko artikulua argitaratu eta hilabetera izan zen, Erresuma Batuan egindako ebakuntza batean; eta 2010era arte, irudi medikoen bost bilioi azterketa burutu ziren mundu osoan. 2006an,\u00a0irudi medikoen bidezko erradiazioarekiko esposizioa erradiazio ionizatzailearekiko esposizio osoaren % 50 izan zen Estatu Batuetan.\nProiekzio-erradiografiak.\nErradiografia proiektiboa, X izpien erradiazioa erabiliz bi dimentsioko irudiak sortzean datza. Hezurrek kaltzio-kontzentrazio handia dute eta elementu honek nahiko zenbaki atomiko handia duenez (Z = 20), hezurrek modu eraginkorrean xurgatzen dituzte X izpiak. Honen ondorioz detektagailura hezurren itzalean iristen diren X izpien kopurua murrizten da, eta argi eta garbi ikusten dira erradiografian. Halaber, birikak eta hauen barruan harrapatutako gasa oso ongi bereizten dira, ehunarekin alderatuta xurgapen txikiagoa dagoelako; ehun moten arteko desberdintasunak, aldiz, zailagoak dira ikusteko.\nProiekzio-erradiografiak baliagarriak dira hezur-sistemaren patologiak detektatzeko, bai eta ehun bigunetan gaixotasun-prozesu batzuk detektatzeko ere. Adibide nabarmen batzuk izan daitezke, hain arrunta den toraxeko erradiografia, biriketako gaixotasunak (pneumonia, birikako minbizia edo birikako edema) identifikatzeko erabil daitekeena; eta, erradiografia abdominala, hesteetako buxadura, aire askea (errai-zulaketetik) eta likido askea (aszitisean) detekta ditzakeena. Gainera, X izpiak behazun-kalkuluak (oso gutxitan izaten direnak erradiopakuak) edo giltzurrun-kalkuluak (sarritan, baina ez beti, ikus daitezkeenak) detektatzeko ere erabil daitezke. Erradiografia sinple tradizionalak ez dira hain erabilgarriak ehun bigunen irudiak lortzeko, hala nola, garunarenak edo muskuluenak. Era berean proiekzio-erradiografiak asko erabiltzen dira inplante ortopedikoen arloan; adibidez, belaun-, aldaka- edo sorbalda-inplanteen inguruko hezurrarekiko kokapena ebaluatzeko. Hori bi dimentsiotan ebalua daiteke erradiografia sinpleetatik abiatuta, edo hiru dimentsiotan \u201c2D-tik 3D-rako erregistroa\u201d izeneko teknika erabiltzen bada. Teknika honek, ustez, erradiografia sinpleetatik inplantearen posizioa ebaluatzearekin lotutako proiekzio-akatsak deuseztatzen ditu.\nOrobat hortz-erradiografia ahoko arazo arrunten diagnostikoan erabiltzen da, txantxarretan, esaterako.\nDiagnostiko medikoaren aplikazioetan, energia baxuko X izpiak (ahulak) erabiltzea ekiditen da, gorputzak erabat xurgatzen baititu, erradiazio-dosia handituz irudiaren eraketari lagundu gabe. Beraz, X izpien iragazki deritzon metalezko orri mehe bat, askotan aluminiozkoa, jarri ohi da X izpien hodiaren leihoaren gainean, espektroaren energia baxuko zatia xurgatzeko. Teknika honi sortaren gogortzea esaten zaio, espektroaren erdigunea energia altuagoko X izpietara lekualdatzen baitu.\nSistema kardiobaskularraren irudi bat sortzeko, arteriak eta zainak barne (angiografia), intereseko eskualde anatomikoaren hasierako irudi bat hartzen da. Eskualde bereko bigarren irudi bat hartzen da, eremu horretako odol-hodietan iododun kontraste-agente bat injektatu eta gero. Ondoren, bi irudi hauek digitalki alderatzen dira, odol-hodiak delineatzen dituen iododun kontrastea bakarrik utziz. Erradiologoak edo zirujauak irudi anatomiko normalekin alderatzen du lortutako irudia, odol-hodian kalterik edo buxadurarik dagoen zehazteko.\nOrdenagailu bidezko tomografia.\nOrdenagailu bidezko tomografia (OTA) irudi medikoen modalitate bat da, non tomogramak edo gorputzaren eremu espezifikoen ebaketak lortzen diren hainbat norabidetan hartutako X izpien irudi multzo handi batetik abiatuta. Zeharkako irudi hauek gorputz barruko hiru dimentsioko irudi bakarrean konbina daitezke, hainbat medikuntza-disziplinatan helburu diagnostiko eta terapeutikoekin erabiltzeko.\nFluoroskopia.\nFluoroskopia medikuek edo erradioterapeutek erabiltzen duten irudi-teknika arrunt bat da, fluoroskopio baten bidez denbora errealean mugitzen diren irudiak lortzeko balio duena. Fluoroskopio bat X izpien iturri batek eta pantaila fluoreszente batek osatzen dute, eta pazientea haien artean jartzen da. Hala ere, fluoroskopio modernoek pantaila X izpien irudi-intensifikatzaile eta CCD bideo-kamera banatara akoplatzen dute, irudiak monitore batean grabatzeko eta erreproduzitzeko. Metodo honetarako kontraste-material bat erabil daiteke, hala nola bihotzeko kateterismoa (arteria koronarioen buxadurak aztertzeko) eta barioaren irensketa (hestegorriko eta irensteko nahasmenduak aztertzeko).\nErradioterapia.\nX izpiak tratamendu bezala erabiltzeari erradioterapia esaten zaio, eta neurri handi batean minbiziaren tratamendurako erabiltzen da (zainketa aringarria barne). Irudiak lortzeko bakarrik erabiltzen direnak baino erradiazio-dosi altuagoak behar dira. Energia baxuko X izpi sortak azaleko minbiziak tratatzeko erabiltzen dira, eta energia altuko sortak, berriz, gorputz barruko minbiziak tratatzeko (hala nola garunekoa, biriketakoa, prostatakoa eta bularrekoa).\nEfektu kaltegarriak.\nDiagnostiko klinikoetarako X izpi esposizioak minbizia eta garapen arazo arriskua areagotzen ditu pazienteengan. Bai Munduko Osasun Erakundearen minbiziaren ikerkuntzarako nazioarteko agentziak eta bai Estatu Batuetako gobernuak X izpiak kartzinogeno bezala sailkatu ditu, eta gutxi gorabehera egungo Estatu Batuetako minbizia kasuen % 0,4 tomografien ondoriozkoa dela estimatzen da. \nEz dago esperimentalki ez epidemiologikoki frogaturik erradiazioarentzat muga dosi bat dagoenik, hau da, X izpiekiko esposizioa beti da kaltegarria neurri handiago edo txikiago batean. Minbizia jasateko arriskua 1100 mGy-rekiko esposizioan has daiteke, esaterako. Bizitzan zehar egindako erradiografia gehigarriek pertsona estandarrak 75 urte betetzean minbizia izateko probabilitatea % 0,6 eta % 3 artean areago dezaketela estimatzen da. Gorputzak xurgatutako erradiazio kantitatea erradiografia motaren eta gorputzeko atalaren menpekoa bada ere, tomografiek eta fluoroskopiek gainerako erradiografiek baino erradiazio kantitate handiagoak ematen dizkiote giza gorputzari. \nX izpiak are kaltegarriagoak dira umekientzat, horregatik ekiditen dira erradiografiak haurdun dauden pazienteekin. Orokorrean ultrasoinu bidezko prozedurak erabiltzen dira kasuotan, erradiaziorik ez darabiltenez gero; baina muturreko kasu batzuetan, erradiografiak onura gehiago izango baditu kalteak baino, egiten dira erradiografiak. Erradiazio honekiko gehiegizko esposizioak fetuari ez ezik, amaren ugaltze-organoei ere egin diezaieke kalte. \nArrisku hori perspektiban ikusteko, bularreko erradiografia arrunt batek pertsona bat ingurugiroko 10 eguneko esposizioaren baliokidearen eraginpean jarriko luke, eta hortzetako erradiografia batek egun batekoarenean. Tomografia batek, aldiz, 2-3 urteko ingurugiroko erradiazioaren eragina izango luke pazientearen gorputzean, eta 4-5 urte arteko esposizioarena bularrean soilik. Estatistikei jarraituz, Estatu Batuetako biztanle batek % 40ko probabilitateaz gara dezake minbizia bere bizitzan, ingurugirotik jasotako erradiazioaren eraginez soilik. \nBuruan egindako tomografia bakar batek pazienteari 40 urtez jasoko lukeen ingurugiroko erradiazioaren baliokidea emango lioke, % 19 eta % 32 arteko neurketa-erroreaz eskaneo metodoaren arabera. \nHortz-erradiografiei dagokienez, xurgatutako erradiazio dosia asko aldatzen da baliaturiko prozeduraren eta teknologiaren (filmazkoa ala digitala) arabera. Hortzetako X izpi argazki bakar batek 0,5 eta 4 mrem arteko esposiziopean jar dezake gizaki bat. Aho osoko erradiografia batek, aldiz, 6 (argazki digitalaren kasuan) eta 18 (orri mehearen kasuan) mrem -rainoko esposizioa ekar dezake."}
{"id": "9136", "revid": "98220", "url": "https://eu.wikipedia.org/wiki?curid=9136", "title": "Mario", "text": " Shigeru Miyamotok Nintendo enpresarako sortutako bideo-joko pertsonaia bat da. Bideo-jokoez gain telesail zein filmetan ere agertu da, eta Nintendoren ikur enblematikoa da, historiako bideo-joko pertsonaiarik ezagunenetako bat delarik gaur egun. Bere anaia Luigirekin batera, eta batzuetan bakarrik, hainbat jokotan agertu da historian zehar.\nHasiera batean Mario Jumpman deitu zuten (\"salto gizona\") eta \"Donkey Kong\" bideo-jokoan agertu zen 1981ean. 1983an izena aldatu zioten, Mario jarrita, Nintendok AEBn zuten bulegoaren jabearen omenez, Mario Segale.\nHasiera batean bi dimentsioko plataforma bideo-joko pertsonaia bazen ere, \"Super Mario Bros.\", \"Super Mario Land\", \"Super Mario World\", Super Mario Maker, Super Mario Run, eta; baina hiru dimentsioko hainbat joko ditu, adibidez \"Super Mario 64\", Super Mario Sunshine, Super Mario Galaxy, Super Mario Odyssey, ea. Plataforma anitzetan agertu den beste joko batzuetako protagonista da ere, plataforma jolasak izan gabe: \"Mario Kart\", \"Mario Party\", \"Paper Mario\" edo \"Super Smash Bros.\" gisa."}
{"id": "9137", "revid": "237", "url": "https://eu.wikipedia.org/wiki?curid=9137", "title": "Kraso", "text": ""}
{"id": "9140", "revid": "119347", "url": "https://eu.wikipedia.org/wiki?curid=9140", "title": "Ahetze", "text": "Ahetze Lapurdiko mendebaldeko udalerri bat da, Lapurdi Erdialdean kokatua, Uhabia ibaiaren ezkerraldean. . urtean biztanle zituen. Turismoa eta laborantza dira ekonomia jarduera nagusiak.\nGeografia.\nIngurune naturala.\nUhabia ibaia eta Zirikolatzeko erreka igarotzen dira udalerritik, azken horren zenbait ibaiadarrekin batera: Amisolako erreka, Uroneko erreka eta Besaingo erreka.\nHistoria.\nErdi Aroan, Donejakue bidearen kostaldeko bidea egiten zenbiltzan erromesak, Ahetzetik igarotzen ziren. Ondoren bi aukera zituzten: edota Ibarrundik jarraitu, Sarako Ospitale Zaharrera heldu arte; edota Azkaineko Done Jakue kaperatik pasatu, Ibardin lepoa zeharkatu eta Berara joan.\nDemografia.\nXIX. mende osoan eta XX. mendearen hasieran 500 biztanle inguruko herria izan zen Ahetze, baina 1960ko hamarkadatik aurrera hazkunde handia izan zuen, eta 2010eko hamarkadan ia 2.000 biztanleen mailara iritsi zen. \nEkonomia.\nHil bakoitzaren hirugarren igandean ospatzen da antzinatekoen merkatua, jende asko erakarri ohi duena. Bestalde, herriko ekonomiaren oinarria laborantza den arren azkenaldian herriaren itxura aldatzen hasi da, Lapurdiko kostaldetik hurbil dagoen etxebizitzen eskaera dela medio, zenbait etxegintza proiektu baitira abian.\nKultura.\nEuskara.\nAhetzen Uztaritze inguruko euskara mintzatzen da, erdiguneko nafar-lapurtarra.\nOndasun nabarmenak.\nSan Martin eliza.\nDonejakue bidean kokatua, San Martin eliza XVII. mendekoa da. Aipatzekoak dira erretaula, Done Jakueren zurezko estatua eta XVI. mendeko prozesio gurutze ederra. Gurutze honek, ezkil txikiz hornitua dagoen aldetik, Pierre de Lancre inkisitorearen haserrea piztu zuen 1609 urteko sorginkeria prozesuan, Deabruaren lana ikusten baitzuen bertan. Herriko armarrian lehoiak daraman gurutzea da berau.\nOstalapia baserria.\nBaserri eder hau Done Jakue bideko erromesen ostatua zen, baita ere getariar eta bidartarren babesleku, pirata eta itsaslapurrek kostako bi herri hauek erasotzen zituztenean. Inguruetan harritzarrak ikus daitezke, antzina harresiko zati izandakoak."}
{"id": "9141", "revid": "56334", "url": "https://eu.wikipedia.org/wiki?curid=9141", "title": "Mikronesia", "text": "Mikronesia uhartedia edo artxipelagoa Ozeaniako Ozeano Bareko hiru eskualde nagusietako bat da, Melanesia eta Polinesiarekin batera. Filipinetako uharteetatik ekialdera dago, ekuatorearen eta Kantzerko tropikoaren artean.\nBanaketa administratiboa.\nLurralde hau ehunka uhartez dago osatuta, eta, politikoki, honako herrialde hauetan banatuta dago:\nGeografia.\n2.000tik gora uharte daude Mikronesian. 3.130 km2 dira guztira.\nUharte horietako asko jatorri bolkanikokoak dira, itsasbazter malkartsukoak, eta besteak, berriz, koralezkoak dira.\nLandaredia ugaria da; mangladiak, oihan tropikalak eta txaradiak dira nagusi.\nKlima bero hezea da: 2.500 mm euri eta 27-29\u00a0\u00b0C arteko tenperatura urtean.\nBiztanleak.\nKultura- eta hizkuntza-aniztasuna da uharteetako ezaugarri nagusietako bat. hitz egiten dira uharte gehienetan, elkarren artean ulertezinak direnak; uharte batzuetan Polinesiako hizkuntzak mintzatzen dira. Guztietan ingelesa erabiltzen da bigarren hizkuntza gisa.\nUharte txikietako biztanleak uharte handietara joan ohi dira, bizitzeko baldintza hobeen bila. Biztanle gehien dituzten uharteak Mikronesiako Estatu Federatuak osatzen dituztenak eta Mariana uharteak dira.\nEkonomia.\nMikronesiako biztanleen ohiko lanbideak nekazaritza eta arrantza dira. Kokoa, ogi-arbola, mandioka, batata, platanoa eta fruitu tropikalak lantzen dira, batez ere; zenbait tokitan, kakaoa, arroza eta artoa ere lantzen hasi dira. Abere-hazkuntzan, zerriak eta oiloak dira garrantzitsuenak. Itsasketan iaioak dira, baina baliabide urriak darabiltzate.\nBestalde, Belau uhartean basoa eta Naurun fosfato-meak ustiatzen dira, eta Guamen petrolio-findegiak daude.\nUharte askotan korala erabiltzen da zementugintzarako, baina, horiez bestera, toki gehienetan, industria nagusiak elikagaiak (koko, kopra eta olioa, arrainak), txalupagintza eta eskulangintza dira. Kiribatin ehundegiak ere badira.\nTurismoa da irabazpide nagusietako bat, gero eta garrantzi handiagoa duena.\nHistoria.\nEspainiarren kolonizazioa.\nEspainiarrak 1668. urtean Mikronesiara iritsi zirenean, hango biztanleak palafito-etxeetan bizi ziren, erreka, aintzira eta itsasertzean antolatutako herrixketan. Nabigatzaile bikainak ziren. Leinu gehienek amarengandik jasotzen zituzten ondasunak herentzian, eta gizonek emazte bat baino gehiago izan zezaketen. Erlijioari dagokionez, politeistak ziren. Garai hartako arte-aztarnarik ia ez dago, baina dantzak, abestiak eta kirolak gaurdaino gorde dira.\nXIX. mendearen amaiera eta XX. mendea.\n1885-1889 bitartean, Espainiak Alemaniari saldu zizkion uharteak.\n1914an japoniarrek hartu zituzten, eta Bigarren Mundu Gerraren ondoren, Nazio Batuen aginduz, uharte batzuk Estatu Batuen mendean geratu ziren. Estatu Batuetako itsas armadaren zazpi urteko administrazioaren ondoren, Estatu Batuek izendatutako goi-komisario baten gobernupean geratu ziren uharteak, eta biztanleei tokian tokiko gobernariak hautatzeko eskubidea eman zitzaien.\n1946tik 1958ra Estatu Batuek bonba atomikoak leherrarazi zituzten Bikini eta Eniwetok atoloietan, eta han bizi zen jendea beste uharte batzuetara eraman zuten.\n1978an Mikronesiako Biltzarrak konstituzio bat onartu zuen, eta uharteak lau barrutitan banatu ziren. Kosrae, Ponape, Truk eta Yap uharteek konstituzioa onartu eta Mikronesiako Estatu Federatuak osatu zituzten. Iparraldeko Mariana uharteek konstituzioari uko egin zioten, eta Estatu Batuen mende jarraitzea erabaki zuten. Marshall uharteek beren konstituzioa onartu zuten 1979an, eta Belau errepublika burujabe bihurtu zen 1980an. Bestalde, Guam uhartea Estatu Batuen mende dago 1898az geroztik; Nauru-k 1968an erdietsi zuen burujabetasuna eta Gilbert uharteek, Kiribati deituraz, 1979an."}
{"id": "9143", "revid": "336", "url": "https://eu.wikipedia.org/wiki?curid=9143", "title": "Uztaritzeko kantonamendua", "text": "Uztaritzeko kantonamendua Lapurdiko administrazio zatiketa edo eskualdea da, hiriburu Uztaritze duena. Lapurdiko erdialdean dago. 2011n 24.828 biztanle zituen.\nErrobi eta Urdazuri ibaiek igarotzen dute. Kantonamenduko euskara nafar-lapurtera da. Laborantza eta abere hazkuntza dira ekonomia jarduera nagusiak. Turismoa gero eta indar handiagoa hartzen ari da eta, ondorioz, gero eta azpiegitura hobea eskaintzen zaio udatiarrari (hotelak, kanpinak, dendak). Uztaritzeko kantonamenduko herrietako jende asko joaten da Angelu-Miarritze-Baionako industriagune eta administrazioguneetara lanera."}
{"id": "9145", "revid": "58701", "url": "https://eu.wikipedia.org/wiki?curid=9145", "title": "Kleopatra", "text": "Kleopatra \u2014izen bereko beste emakume batzuekin ez nahasteko, adituek Kleopatra VII.a Filopator deitzen diote\u2014 (K.a. 69 - K.a. 30) Egiptoko erregina izan zen, Ptolomeo leinuko azkena.\nBiografia.\nPtolomeo XII.aren alaba, ama ordea ezezaguna da, ustez, Kleopatra VI.a izan daiteke (Kleopatra V.a izenarekin ere ezaguna). Ptolomeo XII.a ezaguna zen jaigiroan aritzeagatik, Auletes ezizena jaso zuen horregatik (txirularia). Alejandriako hiritarrek bota egin zuten eta inperioa bere emaztearen esku geratu zen, hau hiltzean bere alabaren eskutan, Berenice, Kleopatraren ahizpa.\nBere anaia eta senar Ptolomeo XIII.arekin batera izan zen Egiptoko buru. Anaiaren aldekoak Kleopatra hiltzen saiatu ondoren, gerra zibila piztu zen. Julio Zesarrek Kleopatraren alde jo zuen, eta Ptolomeo garaitutakoan, Egiptoko gobernari bakarra bihurtu zuen Kleopatra. Zesarren hilketaren ostean, Marko Antoniorekin aliatu zen.\nZesar Augustok (Zesarren oinordekoa eta Marko Antonioren aurkaria) Erromaren botere militar osoa eraman zuen Egiptora. Actiumgo guduan, Zesar Augustok Marko Antonio menderatu zuen eta Kleopatrak bere buruaz beste egin zuen K.a. 30eko abuztuaren 12an.\nDio Cassius, Erromako historialariak, Kleopratraren gorpua eta Marko Antoniorena embaltzamatu zituztela eta Plutarkoren hitzetan, Oktavioren aginduz biak batera hilobiratu zituzten. Hala ere, egun, Arkeologoek ez dakite non dagoen bere hilobia. Izan ere, Alexandria urpean dago. 1992an, Franck Goddio eta \"European Institute of Underwater Archaeology\" delakoa, bilaketan aritu ziren baina arrakasta gutxirekin.\nKathleen Martinez-en ustetan ordea, Kleopatraren gorputza \"Taposiris Magna\" delakoan egon daiteke, bere aburuz, Kleopatra Isis-en irudiarekin asko harremandu zenez bera gurtzetako lekuren batean hilobiratua izan liteke.\nArbasoak.\nKleopatraren zuhaitz genealogikoa:"}
{"id": "9146", "revid": "360", "url": "https://eu.wikipedia.org/wiki?curid=9146", "title": "Oktavio", "text": ""}
{"id": "9147", "revid": "15795", "url": "https://eu.wikipedia.org/wiki?curid=9147", "title": "Kleopatra VII", "text": ""}
{"id": "9148", "revid": "1545", "url": "https://eu.wikipedia.org/wiki?curid=9148", "title": "Kleopatra (argipena)", "text": "Kleopatra emakume izena da. Gehienbat, K.a. 69 \u2013 K.a. 30. urteen artean Egiptoko erregina izan zen Kleopatra izendatzeko erabiltzen da. Gainera, erabilera hauek ditu:"}
{"id": "9149", "revid": "2048", "url": "https://eu.wikipedia.org/wiki?curid=9149", "title": "Ainhoa", "text": "Ainhoa Lapurdiko hegoaldeko udalerri bat da, Pirinioen mendebaldean eta Lapurdi Garaia eskualdean kokatua, Nafarroa Garaiarekiko mugan.\nXareta elkartea osatzen du udalerriak, Sara, Urdazubi eta Zugarramurdi herriekin batera.\nIzena.\nUdalerriaren izena historian zehar honako grafiez idatzia izan da: \"Aynoa\" (1238), \"Aynho\" (1243), \"Aignoa\" eta \"Aynoa\" (1249), \"Haynou\" eta \"Anhoe\" (1289), \"Nostre-Done d'Ainhoe\" (1511, Baionako Santa Klara abadiako tituluak), \"A\u00f1oa\" (1650, Guiena, Gaskonia eta inguruko Herrialdearen Gobernu Generalaren mapa), \"Anhoue\" (1684, Baionako diozesiaren izendapenak), \"Mendiarte\" (1793), \"Ainhone\" (1793), \"Ainhoue\" (1801, Legeen txostena), \"Ainhoue\" edota \"Ainhoa\" (1863, Biarno-Euskal Herriko hiztegi topografikoa) eta XIX. mendean \"Ainhoa\".\nBrigitte Jobb\u00e9-Duvalen ustez udalerriaren izena euskarazko \"aino\" hitzetik etor liteke: hitz horrek \"ahuntz\" esan nahi omen du. \nBaina Orotariko Euskal Hiztegian \"aino\" hitza dokumentatuta dago, eta beste esanahi batzuekin agertzen da. Alde batetik \"aino\" hitza txilarra adierazteko erabili izan da, eta bestetik, onddo bat (\"Puccinia graminis\") izendatzeko.\nGeografia.\nIngurune naturala.\nUrdazuri ibaia udalerritik igarotzen da, bere zenbait ibaiadarrekin batera: Larreko erreka (eta bertara isurtzen diren Haitzaberriko erreka, Erdiko erreka eta Farendeiko erreka) eta Opalazioko erreka.\nHerria.\nPilotalekua eta hilerria \u2014bizitza eta heriotza\u2014 herrigunearen erdi\u2011erdian daude.\nAinhoako eliza eraikin handia da: kanpandorrearen oinarria karratua du, gorago oktogono\u2011forman, eta goi\u2011goian orratza dauka. Galeria landuak ditu, bertako ohituraren arabera, eta Errenazimentuko erretaula eta absidea zirrimargotuta daude (asmoa ona bide zen, baina ez zuten asmatu).\nHilerrian taula\u2011formako hilarri interesgarriak daude. Haietako bat 1685ekoa da eta hauxe jartzen du:\nAl\u00addapa piko samarra badu ere, Atsulai mendian, Ainhoa inguruko ibarra mendean hartuta, Arantzetako Ama Birjinaren kapera dago, Gipuzkoako zaindaria eta Arantzazuko santutegikoaren irudiaren erreplika.\nHari ere esaten diote Ainhoako Ama Birjina. Ermitatik gertu trikuharri bat dago. Bistak zoragarriak dira. Ainhoako baserri\u2011gunean XVII. mendeko etxeak daude, fatxada aurreratuak eta habe horizontal zizel\u00adkatuak dituztenak. Esate baterako, Ithurria etxea 1636koa da. Koloreei erreparatuta, \"rouge basque\" gailentzen da: gorri motela, diskretua, dotorea...\nHistoria.\nXIII. mendea.\nAinhoa Urdazubiko priore-etxeak sortu zuen bikario gisa XIII. mendean. Ingalaterra eta Nafarroako erresumaren arteko guden ondoren, parrokiako lurrak bi erresumen arteko lur banatugabeak bihurtu ziren.\nXVII. mendea.\nHogeita Hamar Urteko Gerraren (1618-1648) ondorioz, Ainhoa suntsiturik geratu zen; dena dela, horren ondoren, berreraiki zen.\nXVIII. mendea.\n1724. urtean, Donazaharre (1685), Mugerre eta Hiriburu (1696) herrietako matxinadei jarraiki, gatzaren gaineko zerga berrien aurka altxatu ziren ainhoarrak, geroago, 1726. urtean, \"50. zerga\" deituko zitzaionaren aurka Lapurdi osoan zabaldu ziren altxamenduen aitzindari gisa .\n1790. urteko martxoaren 4ko legeak administrazio mota berria ekarri zuen Ipar Euskal Herrira: kantonamenduak eta barrutiak sortzeaz gain, hainbat herritako izenak aldatu ziren, Frantziako Iraultzaren izpiritua hobeki adierazteko, omen. Ainhoak \"Mendiarte\" izena hartu zuen. Indarkeria giro handi batean, 1794ko otsailetik hara, herritarrek errepresio gogorra pairatu zuten, zerbitzu militarrari uko egin zioten gazteak Baztanera eta Bortzirietara ihes egiten zutela eta. Asko deportaziora behartu zituzten.\nEkonomia.\nUdalerriko ekonomiaren oinarria laborantza eta basogintza dira. Udalerriak dituen 1619 hektareetatik, 500 basoak dira. Ezpeletako piperraren sor-markaren barruan dago kokaturik udalerria. Dena dela, turismoa gero eta garrantzia handiagoa hartzen ari da, \"Frantziako herri politenetariko bat\" (\"L'un des plus beaux villages de France\") izendatu baitzuen \"Les Plus Beaux Villages de France\" elkarteak.\nDemografia.\nAinhoako populazioak goia jo zuen XIX. mendearen erdialdean, ia 900 biztanle izatera iritsi zenean. 1960ko harmarkadan behea jo zuen, 500 biztanlerekin, baina ordutik berriro goranzko joera txikia hartu zuen.\nKultura.\nEuskara.\nAinhoak berezko mintzaira du, Sara-Ainhoa ingurukoa hain zuzen. Nafar-lapurtarraren aldaera da."}
{"id": "9150", "revid": "336", "url": "https://eu.wikipedia.org/wiki?curid=9150", "title": "Ezpeletako kantonamendua", "text": "Ezpeletako kantonamendua Lapurdiko administrazio zatiketa edo eskualdea da, hiriburu Ezpeleta duena. 2011n 15.949 biztanle zituen."}
{"id": "9151", "revid": "448", "url": "https://eu.wikipedia.org/wiki?curid=9151", "title": "Angelu (argipena)", "text": "Angelu hitzak zenbait adiera du:"}
