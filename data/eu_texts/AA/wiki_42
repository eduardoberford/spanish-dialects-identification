{"id": "42589", "revid": "119347", "url": "https://eu.wikipedia.org/wiki?curid=42589", "title": "Amaraun sare", "text": "Amaraun sarea edo amaraun topologiako sarea sare topologia mota bat da. Bertan, adabegi bakoitza adabegi bati edo gehiagoei zuzenean konektatuta dago. Honela adabegi batetik beste adabegi batera mezua garraiatzeko ibilbide desberdinak daude. Amaraun sare batean estazioek erabat konektatuta egongo balira komunikazioan ez litzateke etenik egongo. Adabegi nagusiek (zerbitzariak) beste zerbitzariekin bere konexioak dituzte.\nFuntzionamendua.\nAmaraun sareko topologian estazioak bata bestearekin konektatuta daude bide batetik edo bestetik, gainerako sare topologiek ez bezala. Amaraun sarean ibilbide desberdinak daude helburura heltzeko. Ezaugarri honek bide erredundanteak ahalbidetzen ditu. Beraz bide bat hondatzen bada beste batetik bideratuko da datu-trafikoa.\nTopologia honek ez du behar sareko estazio nagusirik edo zerbitzaririk. Estazio bateren hutsegiteak ez dakar sarea hondatzea.\nAmaraun sareak berez leheneratzen dira. Konexio batek edo nodo batek huts egin arren sarea funtzionatzen jarraitzen du, eroritako lekutik komunikazioa igarotzea saihesten delako. Ondorioz amaraun sarea fidagarri bihurtzen da.\nKableri handia behar delako sare garestiak bilakatzen dira. Wireless sareak amaraun sarea osatzen dute kablearen kosturik gabe, kableatutako sareen aurrean abantaila delarik.\nAmaraun topologia eta beste topologia bat uztartzean topologia hibridoa eratzen da. Hedapen zabaleko sareek amaraun topologia dute, Internet esaterako."}
{"id": "42590", "revid": "58701", "url": "https://eu.wikipedia.org/wiki?curid=42590", "title": "Ostiral Santuko Hitzarmena", "text": "Ostiral Santuko Hitzarmena edo Belfasteko Hitzarmena, bakanago Stormonteko Hitzarmena ere deitua, () Ipar Irlandako bake prozesuan mugarri garrantzitsua izan da, Belfasten 1998ko apirilaren 10ean (Ostiral Santuan) Erresuma Batuko zein Hego Irlandako gobernuek sinatua, eta Ipar Irlandako alderdi politiko nugusi gehienek (DUP kenduta) berretsia. Hego eta Ipar Irlandako hautesleek ere berretsi zuten 1998ko maiatzaren 23an egindako bi erreferendumetan.\nProtagonista nagusiak.\nBai akordioaren aurreko negoziazioetan eta baita sinatzeko orduan ere, hauek izan ziren protagonista nagusiak:\nOnartzeko erreferendumak.\n1998ko maiatzean, Hitzarmenaren inguruan erreferendum ezberdinak egin ziren:\nHauek izan ziren emaitzak:\nOndorioak.\nUrteak aurrera, Hitzarmenak nolabaiteko arrakasta izan zuela esan daiteke, bakea eta egonkortasuna ekarri baitzuen.\n2005eko uztailaren 28an, Behin-behineko Irlandako Armada Errepublikarrak su-etena iragarri zuen. 2008ko irailaren 3an, IRA ofizialki deseginda zegoela kontsideratu zen, Arma Kontseilua ez baitzebilen operatibo eta ez zegoen antolatzeko gaitasunik zuen lider talde bat."}
{"id": "42591", "revid": "360", "url": "https://eu.wikipedia.org/wiki?curid=42591", "title": "Belfast Hitzarmena", "text": ""}
{"id": "42594", "revid": "360", "url": "https://eu.wikipedia.org/wiki?curid=42594", "title": "Ferm\u00edn Muguruza", "text": ""}
{"id": "42596", "revid": "59723", "url": "https://eu.wikipedia.org/wiki?curid=42596", "title": "Luis Luziano Bonaparte", "text": "Luis Luziano Bonaparte Bleschamp \u2014\u2014 edo Bonaparte printzea (Worcestershire, Ingalaterra, 1813ko urtarrilaren 4a \u2013 Fano, Marche, Italia, 1891ko azaroaren 3a) euskal hizkuntzalari frantsesa izan zen. Napoleon Bonaparteren iloba zen.\nLuis Luziano Bonaparteren lanek euskalaritzaren historian berebiziko garrantzia dute, euskalkien lehen sailkapen zientifikoa egiten lehena izan baitzen: \"Carte des sept provinces basques\", 1863an. Euskal Herrira bost aldiz etorri zen, 1856tik 1869ra. Euskal herrialde guztietako berriemaileak baliatu zituen. Lan-metodotzat, berriemaile horiei Bibliako pasarte ezagunak toki jakin bateko euskaran jartzeko eskatzen zien, eta barreiatuta zeuden eskuizkribu zaharrak bildu eta aztertu zituen. Bere sailkatze-lanean, hiru multzo handitan zortzi dialekto, hogeita bost azpidialekto eta berrogeita hamar barietate bereizi zituen.\nBizitza.\nNapoleon I.aren iloba zen, Lucienen semea. Ingalaterran jaio zen, aita han gatibu zegoela, eta Waterlooko guduaren ostean Elizaren Estatuetako herri batera aldatu zen familiarekin (1815). 1833an Florentziako Maria Anna Cecchirekin ezkondu zen. Europan eta Estatu Batuetan izan ondoren, kimika, mineralogia eta, geroago, hizkuntzalaritza ikasketei ekin zien. 1847an hizkuntzalaritzari buruz argitara eman zuen lehen liburuan euskara hartu zuen gai nagusi, eta 1848an politika munduan sartu zen, bere lehengusu Luis Bonaparte Frantziako enperadore zelarik. 1850ean emaztearengandik banandu eta 1852an, senatari zela, lehengusuak printze egin eta urteko 130.000 liberako saria eman zion.\nOxfordeko Unibertsitateko irakasle zela, Anton Abadiarekin harremanetan jarri zen Londresen (1855-1856), eta horren ondorioz hasi ziren Bonaparteren euskarari buruzko lanak. 1856-1869 bitarteko urteetan egin zituen ibilaldien eta bere baitara bildu zituen laguntzaileen lan ugarien emaitza dira euskarari eskaini zizkion lan nagusiok: \"Langue basque et langue finnoise\" (1862), \"Curiosidades e\u00faskaras\" (1866), \"Le Verbe Basque en tableaux\" (1869), \"Deux Cartes des sept Provinces Basques\" (1869), \"\u00c9tudes sur les trois dialectes basques des vall\u00e9es d\u2019Aezcoa, de Salazar et de Roncal\u2026\" (1872), \"Observations sur le basque de Fontarabie, d\u2019Irun\u2026\" (1877), \"Observaciones sobre el vascuence de Navarra\" (1881), eta abar. Bonaparte printzearen lana ezinbestekoa da egun euskal dialektoak ezagutu nahi dituen edonorentzat.\nBerak mugatu zituen euskalkiak lehenbizikoz, zortziok bereiziz: \nbaita eta haien azpieuskalkiak ere. \nHalaber, berak egin zituen euskararen lehen mapak, euskalkiak kontuan hartuz, 1868. urtean euskararen hedapena norainokoa zen erakusgarri. Honela adierazi zuen Luis Villasantek: \u00abPrintzearen eskariz egindako lanetako askok helburu zientifiko hutsa zuten, alegia, halako azpieuskalki baten hizkera zehatz-mehatz ikasi ahal izateko elementuak ematekoa. Hau da, zientzi helburu eta irizpideekin egindako lanak ziren, ez literatur helburu eta irizpideekin\u00bb. Argitara eman zituen kristau ikasbideek, Biblia zatiek eta Biblia osoek (Duvoisinen \"Bible saindua edo testament zahar eta berria\" bereziki), dokumentazio gaitza eskaini zuten ordu arte gisa horretako materialik ez zuten euskalarientzat, bertako nahiz kanpokoentzat.\nItzulpen horietatik gehienak, eta bestelako lanen bat, Euskaltzaindiak berrargitaratu zituen haren mendeurrenean (1991). Baliozko pertsonez inguratzen jakin izan zuen, laguntzaile bikainak izan baitzituen: Joan Piarres Duvoisin aduanetako lapurtar kapitaina (lapurtera aztertzeko), Fray Jose Antonio Uriarte (bizkaiera eta gipuzkerarako), Klaudio Otaegi zegamarra (gipuzkera eta goi-nafarrerarako), Mariano Mendigatxa eta Prudentzio Hualde bidankozetarrak (erronkarierarako), Emmanuel Intxauspe zuberotar kalonjea (zubererarako), Salaberri Ibarlakoa (behe-nafarrerarako), B. Etxenike (Baztango euskararako), Pedro Jose Samper apaiza (zaraitzuerarako), aita Ibarnegarai.\nIngalaterran bizi zela, urteko diru saririk gabe geratu zen Frantzian III. Errepublika aldarrikatu zenean. 1881ean alargundu eta Klementzia Richard Grandmontaigne, Klaudio Otaegiren koinata atarraztarrarekin ezkondu zen bigarrengoz. 1883. urtean Gladstoneren gobernuak urteko 250.000 liberako diru saria eskaini zion, ingelesaren dialektoei buruzko bere ikerketak buka zitzan.\nHil ondoren, haren liburutegi osoa Chicagoko Newberry Library erakundeak erosi zuen. Euskal gaiei eta beste hainbat gairi buruzko eskuizkribuak R. M. Azkuek erosi zituen Bizkaiko, Gipuzkoako, Nafarroako eta Arabako diputazioentzat, eta haietan daude gorderik."}
{"id": "42598", "revid": "105290", "url": "https://eu.wikipedia.org/wiki?curid=42598", "title": "Uhin-luzera", "text": "Uhin-luzera uhin baten periodikotasun espaziala da, edo beste era batera esanda: uhin batean bibrazio-egoera berean dauden ondoz ondoko bi punturen arteko distantzia minimoa da. Normalean, lambda (\u03bb) hizki grekoarekin izendatzen da.\nErlazioa maiztasunarekin.\n\"\u03bb\" uhin-luzerak \"\u03bd\" maiztasunarekiko (denbora jakin batean aurki daitekeen tontor kopurua)alderantzizko proportzionala den erlazioa du. Uhin-luzera uhinaren hedapen-abiadura eta uhinaren maiztasunaren arteko zatiduraren berdina da. Uhin elektromagnetikoen kasuan, hedapen-abiadura hau \"c\" argiaren abiadura da. Erlazioa honela adierazten da:\nnon\nPartikulen uhin-luzera kuantikoa.\nLouis de Brogliek aurresan zuen, momentu linealdun partikula orok bere uhin-funtzio kuantikoarekin lotuta dagoen uhin-luzera duela, de Broglieren uhin-luzera deitua:\nnon"}
{"id": "42599", "revid": "535", "url": "https://eu.wikipedia.org/wiki?curid=42599", "title": "De Broglieren uhin-luzera", "text": ""}
{"id": "42600", "revid": "535", "url": "https://eu.wikipedia.org/wiki?curid=42600", "title": "Uhin luzera", "text": ""}
{"id": "42603", "revid": "65203", "url": "https://eu.wikipedia.org/wiki?curid=42603", "title": "Kalinga Saria", "text": "Zientziaren sustapenaren aldeko Kalinga saria UNESCOk ematen duen sari bat da, ideia zientifikoak publiko zabalari adierazi edota azaltzen dituzten pertsonen lana aitortzen duena. 1952an sortua izan zen, Bijoyanand Patnaik-ren -Indiako Kalinga Fundazioaren fundatzaile eta presidente- diru laguntza baten ostean.\nUrtero ematen den sari honen hartzaileak talentu handia erakutsi behar izan du zientzia eta teknologia jende xeheari adierazteko orduan, bai idazle, editore, telebista edota zinema zuzendari, irrati esatari edo hitzaldi emaile moduan. Saria zientzia eta teknologiaren garrantzia azpimarratzeko, jendearen ongizatea bultzatzeko, herri desberdinen ondare kulturala aberasteko eta gizadiak izan litzakeen arazoei aurre egin ahal izateko (betiere ikuspuntu zientifiko-teknologiko batetik). Iraganeko irabazle asko zientzialariak izan dira, beste batzuk kazetaritza edo hezkuntza moduko esparruetatik etorri direlarik.\nKide den estatu bakoitzak hautagai bakar bat izendatu behar du, UNESCOrako komisio nazionalaren bidez, zientziaren hedapenerako edo zientzia idazle edo kazetarien elkarteen gomendioak aintzat hartuta. Hautagai indibidualak ez dira onartzen.\nSariduna, UNESCOko zuzendari orokorrak aukeratzen du, berak aukeratutako lau pertsonako aholku talde batek lagunduta. Horietatik hiru kide munduko herri desberdinetakoak dira, berdintasun geografikoan oinarrituta aukeratzen direnak; laugarrena, Kalinga fundazioak eginiko gomendioaren arabera aukeratzen da.\nKalinga saria munduko zientziaren egunean banatzen da urte bakoitietan eta New Delhin urte bikoitietan. Sariaren araudiak dioen bezala, irabazleak 2000 libra esterlina eta UNESCOren Albert Einstein zilarrezko domina jasotzen ditu. Sariaren 50. urteaurrena ospatzeko, 2001. urtetik aurrera irabazleak Ruchi Ram Sahni aulkia jasotzen du Indiako Gobernuaren eskutik eta bi edo lau astetan Indian zehar bidaiatzen du gobernuaren gonbidatu bezala.\nSaria zientziaren nazioarteko egunean banatzen denean, irabazleak egun hori ospatzen den hirira joan behar du UNESCOren gonbidatu moduan eta, zientziaren nazioarteko eguna New Delhin ospatzen denean, Kalinga fundazioak irabazlea Indian zehar hitzaldiak emateko bidaia desberdinak ordaintzen dizkio.\nZientziaren sustapenaren aldeko Kalinga saria UNESCOren \"Zientziaren analisi eta politikaren atalak\" administratuta dago.\nEstatistika batzuk.\nSaria 22 herrialde desberdinetako 60 personari eman zaie\nIkus daitekeenez, zerrendako lehen lau herrialdeek sari guztien %47a eskuratu dute."}
{"id": "42604", "revid": "512", "url": "https://eu.wikipedia.org/wiki?curid=42604", "title": "Abarrots Altolagirre Inda", "text": "Abarrots Altolagirre Inda (Hondarribia, Gipuzkoa, 1971ko urriaren 13a) komiki-marrazkilari eta gidoilaria da.\nTMEO, Geu Gasteiz eta C\u00e1\u00f1amo aldizkarietan parte hartzen du, \"Los Euskalorros\", \"El Ch\u00e9 de barra\" eta \"El bar Perico\"ren historioak egiten besteak beste. TMEOrekin \"Tres sin raya\" bilduma argitaratu zuen beste bi komiki-marrazkilariekin. Gainera \"Planeta fumeta\" liburua argitaratu zuen eta horren ondoren \"Los Euskalorros: liando pollos\" liburua."}
{"id": "42605", "revid": "6327", "url": "https://eu.wikipedia.org/wiki?curid=42605", "title": "Abarrots", "text": ""}
{"id": "42606", "revid": "98220", "url": "https://eu.wikipedia.org/wiki?curid=42606", "title": "Santiago Orue", "text": "Santiago Orue (Gasteiz, 1964) komiki-marrazkilari eta gidoilaria da.\nEl Jueves eta TMEOn marrazteaz gain, beste aldizkari batzuetan ere marrazten du noizbehinka. TMEOrekin bi bilduma kaleratu ditu: \"Seamos Objetivos\" eta \"El maravilloso mundo de S.Orue\". Antzerki-gidoilaria da ere, \"Se empieza por los porros\" eta \"Hablar es de bobos\" antzezlanak sortu ditu.\nBere lanetan alderdi politiko guztiak kritikatu izan ditu, eskuineko jendea, ezkerrekoa, eliza eta abar."}
{"id": "42607", "revid": "323089", "url": "https://eu.wikipedia.org/wiki?curid=42607", "title": "Santi Orue", "text": ""}
{"id": "42608", "revid": "119247", "url": "https://eu.wikipedia.org/wiki?curid=42608", "title": "Pisu", "text": "Fisikan, pisua magnitude bektorial bat da, gorputz masikoek jasaten duten indar bati dagokiona, grabitate eraginkorraren eraginez sortua, eta hortaz, jatorri grabitazionala eta inertziala duena. Lurreko tokiko\u00a0 erreferentzia-sisteman, hauexek dira bi jatorriok: batetik, Newtonen grabitazio unibertsalaren araberako grabitazio-indarra (grabitazio-masari dagokiona), eta bestetik, sistema ez-inertzialaren biraketari dagokion inertzia-indarra (indar zentrifugoa deritzona).\nZehatz hitz eginda, pisu kontzeptuak soilik hartzen ditu bi efektu horiek (grabitazionala eta inertziala), eta ez Lurreko neurketetan kontuan hartu beharreko beste indar batzuk. Adibidez, ez du kontuan hartzen gu inguratzen gaituen airearen eragina, Arkimedes-en bultzada sortzen duena ; ez eta Lurrean geldi ez dagoen bestelako sistema ez-inertzial bateko inertzia-indarrak.\nGorputz osoaren pisua gorputzaren grabitate-zentroan dago aplikaturik dago, eta gorputza geldi dagoenean, orekan, gorputzean eragiten ari diren gainerako indar guztien erresultantearen berdina da moduluz, eta haren aurkako noranzkoa du. Pisua magnitude bektoriala da, eta beraren norabidea tokiko bertikala definitzen du.\nNazioarteko SI sisteman, pisu-unitatea \"newton\" izenekoa da (formula_1 sinboloa). Hauxe da newton baten balioa oinarrizko unitateen bidez emana: formula_2\nPisua eta masa, bi magnitude fisiko desberdin.\nEguneroko hizkuntzan, \"pisua\" \"masa\" hitzaren sinonimo moduan hartu ohi da. Baina Mekanikaren erabilpen modernoan, pisua eta masa kontzeptu arras desberdinak dira: masa materiaren propietate intrintseko bat da; pisua, ordea, grabitazioaren eta inertzia-indarren ondorioz materian eragina duen \"indar\" bat da. Hortaz, gorputz jakinaren masa konstantea da, baina gorputz berberaren pisua aldatu egiten da inguruko baldintzen arabera (zein toki edo sistematan dagoen arabera).\nHala ere, desberdintasun horren onarpena historikoki nahiko gertakari berria da; eta eguneroko egoera askotan \"pisu\" hitzak erabilia izaten jarraitzen du, \"masa\" hitza erabili beharko litzatekeenean. Esate baterako, \u00ab\"kutxa horrek kilogramo bat pisatzen du\"\u00bb edo \u00ab\"makina horren pisua hamar kilogramokoa da\"\u00bb esaten dugu, nahiz eta kilogramoa masaren unitatea izan.\nMasaren eta pisuaren arteko desberdintasuna ez da garrantzitsua helburu praktiko batzuetan, hurbilketa bat eginez grabitatearen azelerazioaren balioa konstantetzat hartzen baitugu Lurraren gainazal osoan. Hain zuzen, eremu grabitatorio konstante batean, gorputz batean eragiten duen indarra (pisua) bere masaren proportzionala da. Horrek esan nahi du ezen formula_3 objektuak formula_4 objektua baino hamar aldiz handiagoko pisua badu, orduan formula_3 objektuaren masa beti izango dela formula_4 objektuaren masa baino hamar aldiz handiagoa. Hortik ondoriozta daiteke gorputz baten masa bere pisuaren bidez neur daitekeela, zeharka.\nZenbait arko zientifikotan, \"pisu\" terminoa \"masa\" terminoaren ordez erabiltzea ohikoa da oraindik ere; esaterako, kimikaren arloan ohikoak dira \"\"pisu atomiko\" eta \"pisu molekular\"\" terminoak, \"masa atomiko\" edo \"masa molekularra\" erabili ordez.\nMasaren eta pisuaren arteko desberdintasuna agerikoa bihurtzen da objektuak eremu grabitatorio desberdinetan neurtzen direnean, Lurraren gainazaletik kanpo gertatzen den moduan. Esaterako, Ilargiaren gainazalean, grabitatearen balioa Lurraren gainazalekoaren seirena da, gutxi gorabehera. Ilargian, kilogramo bateko masak kilogramo bateko masa izaten jarraituko du (masa objektuaren propietate intrintsekoa delako) baina, grabitatearen ondorioz, beherantz pairatuko duen grabitatearen indarra (pisua) Lurraren gainazalean pairatuko lukeenaren seirena baino ez da izango.\n\"Pisu\" terminoaren definizioa.\nFisikan erabiltzen den \"pisu\" terminoaren definiziorako, Pisuen eta Neurrien Nazioarteko Bulegoak emaniko erabakietan oinarrituko gara. Estandarizaziorako erakunde honen izen ofiziala Bureau international des poids et mesures da, frantsesez, eta BIPM siglaz ezagutzen da eta\nErakundea 1875eko maiatzaren 20an sortu zenetik gaur egun arte, berrogeita hamaika estatuk sinatu dute \"Metroaren Konbentzioa\" deritzon itunaren ondoriotzat. Egoitza S\u00e8vresen (Frantzia) du, eta estraterritorialitate estatusa du.\nDefinizio ofiziala.\nJadanik 1901ean, BIPMek deklarazio ofizial bat egin zuen, pisu eta masa kontzeptuak bereiziz. Honelaxe zioen Hirugarren Batzar Orokorraren (1901) erabakiak:\nDefinizio ofizial horretan argi geratzen da bi magnitude oso desberdin direla masa (magnitude eskalarra) eta pisua (magnitude bektoriala), nahiz eta elkarrekin erlazionaturik dauden fisikaren legeen bitartez.\nPisu magnitudearen definizio esperimentala orekako egoeran.\nLurreko toki jakin bateko erreferentzia-sisteman (alegia, biraka dabilen sistema ez-inertzial batean) dagoen behatzaileak oreka mekanikoan dagoen formula_8 masadun gorputz jakin baten behatzean neurtuko duen pisua da gorputzari eragiten ari zaion grabitatearen azelerazio eraginkorrak sortzen dion indarra. Indar hori da, definizioz, gorputzari eragiten dioten bestelako indar guztiak orekatzen dituena Lurreko erreferentzia-sisteman.\nDefinizio horri esker, oso erraza da tokiko pisua neurtzea, dinamometro baten muturrean gorputza esekita jarriz. \"Berun-hariak\" (\"berun\" edo \"plomua\" ere esaten zaio) definitzen du tokiko bertikalaren norabidea, eta bertan bi indarrek eragiten dute gorputzean, hots, sokaren \"tentsioa\"k (formula_9) eta tokiko grabitate eraginkorrak sortutako \"pisua\"k (formula_10); eta bi indar horiek elkar orekatzen dute: formula_11. Nolanahi ere, grabitate eraginkorra honako bi indar hauen batura dela azpimarratu behar da: Lurraren erakarpen grabitatorioa (formula_12) eta Lurraren biraketaren ondoriozko inertzia-indarra (formula_13 indar zentrifugoa). Horrela definituriko pisuari tokiko pisu eraginkorra edo \u201c\"benetako pisua\"\u201d esan ohi zaio.\nPisuaren unitateak.\nPisuaren eta masaren unitateek historia nahaspilatua korapilatsua izan zuten hasieran, XX. mendearen bukaera aldean Pisu eta Neurrien Nazioarteko Bulegoak bi magnitudeen arteko desberdintasunak argi zehaztu zuen arte. Gaur egun, lan zientifiko gehienetan, bi magnitude fisiko hauek nazioarteko SI sistemako unitateetan neurtzen dira. Baina pisuaren kasuan bestelako sistemak ere erabiltzen dira praktikan.\nNazioarteko SI unitate-sistema.\nSistema honetan, masa-unitatea kilogramoa (formula_14 sinboloa) da, zazpi oinarrizko unitateetako bat. Pisua, aldiz, magnitude eratorria da, eta indarra denez, indar-unitatetan neurtzen da. Unitate horri newton deritzo eta formula_1 sinboloaz adierazten da. SI sistemako oinarrizko unitateen bidez adierazirik, newtonak balio hau du: formula_16.\nUnitate-sistema hau legala edo hobetsia da estatu gehienetan, salbu Birmanian eta Amerikako Estatu Batuetan (AEB). Horregatik, argitalpen zientifikoetan, proiektu teknikoetan, makinen espezifikazioetan eta abarretan sistema honetako pisu-unitateak erabiltzen dira.\nUnitateen Sistema Teknikoa.\nDuela gutxi arte, teknologia mekanikoaren arloan ohikoa izan da sistema hau erabiltzea. SI sistemarekin duen desberdintasun nagusia pisu-unitateari (edo indar-unitateari) dagokiona da. Hain zuzen, pisua neurtzeko \"kilogramo-indar\" (formula_17 sinboloa) edo \"kilopond\" (formula_18 sinboloa) deritzon unitatea erabiltzen da.\nDefinizioz, kilopond bat Lurreko grabitate estandarrak kilogramo bateko (formula_19) masadun gorputzari egiten dion indarra da; bestela esanda, kilogramo-indarra lurrazalean kilogramo bateko masak duen pisua da. Baliokidetza hau du SI sistemako unitatearekin. formula_20.\nEgoera berezietan, \"itxurazko pisua\" neurtzen da.\nAurreko atalean \"pisu eraginkorra\" definitzean kontuan izan dugu objektua Lurreko puntu finkoan eta orekan zegoela beraren pisua neurtzean. Nolanahi dela, neurketa egitean gorputza egoera berezietan higitzen dagoenean, kontuan hartu behar dira bestelako indarrak ere, eta orduan bestelako kontzeptu bat eduki behar dugu kontuan, \u201c\"itxurazko pisua\"\u201d deritzona. Hori gertatzen da, besteak beste, objektua fluido baten barnean dagoenean edo azeleratzen ari den ibilgailu batean dagoenean. \u00a0\nPisu-sentsazioa.\nPisu-sentsazioa barne-belarriko sistema bestibularreko fluidoek egindako indarraren ondoriozkoa da. Nolanahi den, sentitzen dugun pisu-sentsazioa ez da soilik beheranzko indar grabitatorioari dagokiona, baizik eta zoluak egiten digun indar normalari dagokiona. Indar horrek aurre egiten dio pisuari, eta objektuak zoluan hondoratzea saihesten duen indarra da. Indar normal hau da \"itxurazko pisua\" eta zoluan jarritako balantza baten bidez neurtua dena.\nGeldi dagoen gorputz batean, indar normalak Lurraren tokiko pisu eraginkorra orekatzen du, eta horregatik, itxurazko pisua \"benetako pisua\"ren berdina da. Baina, muturreko beste kasu batean, indar hori eragingo lukeen gainazalen batekiko kontakturik ez badago, ez dago itxurazko pisu horren sentsaziorik. Hain zuzen ere, kasu hori lurrazaletik goragoko \"erorketa aske\"an gertatzen da. Egoera berezi horretan, parakaidistek eta orbitan dauden astronautek \"pisu-gabezia\" moduko sentsazioa dute, grabitaterik ez balego bezala, nahiz eta euren gorputzak grabitatearen eraginpean egon. Itxurazko pisurik ez edukitzeari \"mikrograbitate\" ere deitzen zaio.\nArkimedesen bultzada kontuan hartu behar denean.\nUrpean (edo beste fluido baten barnean) eta orekan dagoen objektu bat pisatuko bagenu, kontuan eduki beharko genuke Arkimedesen goranzko bultzadaren eragina, zeren bultzada horrek tokiko pisu eraginkorraren aurka egingo bailuke. Ondorioz, objektuaren pisua neurtzean, beraren \"itxurazko pisua\" lortuko genuke, tokiko pisu eraginkorraren desberdina izango litzatekeena.\nIzatez, objektu solido astunak dinamometroaz pisatzean, arbuiatu egiten dugu aireak sorturiko Arkimedesen bultzada, airearen dentsitatea objektuarena baino baino askoz txikiagoa delako. Baina, globo edo baloi aerostatikoen kasuan globoen dentsitatea airearena baino txikiagoa izatean, globoak gorantz egiten du itxurazko pisua negatiboa balitz bezala.\nLurrean azelerazioz higitzen diren sistemen kasuan.\nLurreko sistemarekiko azelerazioz higitzen den erreferentzia-sistema edo ibilgailu baten barruan objektuak pisatzean, kontuan hartu behar dira azelerazio horri dagokion inertzia-indarra. Horixe gertatzen da, adibidez, igogailu baten barnean geure pisua neurtzean.\nIgogailuak goranzko formula_21 azelerazioa duenean, dinamometroak (hankapean daukagun pisu-neurgailuak), beheranzko formula_22 tokiko pisu eraginkorraz gain, kontuan hartuko du beheranzko formula_23 inertzia-indarra. Ondorioz dinamometroak neurtzen duen indar normalaren modulua formula_24 izango da. Neurgailuak adierazitako pisu hori \"itxurazko pisua\" da, eta egoera horretan \"benetako pisua\" baino handiagoa da, alboko irudian ikus daitekeen bezala.\nAldiz, igogailuak beheranzko formula_21 azelerazioa duenean, dinamometroak beheranzko formula_22 tokiko pisu eraginkorraz gain, kontuan hartuko du goranzko formula_23 inertzia-indarra. Ondorioz, egoera horretan dinamometroak neurtutako indar normalaren modulua formula_28 izango da. Hau da, beheranzko azelerazioa izatean, itxurazo pisua pisu eraginkorra baino txikiagoa da.\nGrabitaterik ezeko egoeran dauden gorputzak.\nAstronautek esperimentatzen duten\u00a0 grabitaterik ezeko egoera orbitan dagoen satelitea erorketa libreko egoeran egotearen ondorioa da. Egoera horretan, inertzia-indarrek etengabe anulatzen dute haien benetako pisua, berez formula_29-ko altitudean lurrazalean baino formula_30 txikiagoa dena. Ondorioz, itxurazko pisua nulua izanik, grabitaterik ezaren sentsazioa sortzen da.\nAntzeko egoera sor daiteke fluido baten barruan Arkimedesen bultzada grabitate eraginkorraren berdina izatean. Hain zuzen ere, oreka-egoera hori erabili ohi da astronautak entrenatzeko. Horretarako igeritoki batean urperatzen dira eskafandra eta guzti, eta bertan Arkimedesen bultzadak suspentsioan iraunarazten ditu maniobrak lantzeko. Dena den, egoera horretan, oreka kontrolatzen duen barne-belarriak ez du Arkimedesen bultzada zuzenean jasotzen, eta entrenatzen ari diren astronautek gai dira goi eta behea bereizteko, espazioan daudenean ez bezala. \u00a0\nEguzki-sistemako planetetako grabitatearen azelerazioa.\nOndoko taulan, masa bereko objektuak eguzki-sistemako astroetan daukan pisu erlatiboa adierazten da, erreferentziatzat Lurrean daukan pisu eraginkorra harturik. Hirugarren zutabean bakoitzari dagokion grabitatearen azelerazioa adierazten da.\u00a0\nPisuaren aldaketa altueraren arabera.\nLurreko puntu bateko grabitatearen azelerazioak Lurraren zentrorako distantziaren funtzioa denez, beraren balioa tokiko altueraren arabera aldatzen da, zenbat eta gorago distantzia handiagoa. Ondorioz, erakarpen grabitatorioa txikiagoa izango da; beraz, zenbat eta altuera handiagoa, hainbat eta \"pisu\" txikiagoa. Lehenengo hurbilketa batean, honelaxe adieraz dezakegu tokiko grabitatearen balioa:formula_31non \nPisuaren aldaketa latitudearen arabera.\nAurreko atalean toki bereko altuera desberdinetan pisua nola aldatzen den aipatu ondoren, atal honetan tokiko latitudeak pisuan duen eragina aipatuko dugu. Izan ere, dakigunez, Lurraren forma ez da erabat esferikoa, elipsoideren forma baitu, ekuatoreak zabalagoa (erradio handiagoa) eta poloetan txapaldua (erradio txikiagoa). Bestalde, biraketa-higiduraren ondoriozko indar zentrifugoa handiagoa da ekuatorean beste latitudeetan baino; eta poloetan nulua da, biraketa-ardatzean baitaude. Alboko taulan argi agertzen dira bi efektu horiek.\nLatitudearen efektu horrez gain, zehaztasuna lortzeko, bestelako aldaketa lokalak ere eduki behar dira kontuan, hala nola lurrazpiko materialen dentsitatearen ondoriozkoa. Horiek guztiak GRACE satelitetik neurtu dira eta alboko irudi animatuan ikus daitezke. Kolore gorrian adierazita dauden eskualdeetan grabitatearen azelerazioa pisu teorikoari dagokiona baino handiagoak da, eta kolore urdinekoetan, txikiagoa. Dena den, bi koloreetako eskualdeen arteko aldaketa oso txikia da, formula_38 tamainakoa.\nPisuaren neurketa.\nPisua normalean dinamometro izenaz ezaguturiko tresnekin neurtzen da. Dinamometroa malguki batez osatuta egon daitezke edo sistema hidrauliko edo pneumatiko batez. Alboko irudian malgukidun dinamometro baten eskema dago adierazita. Beheko kakotik masa bat esekitzean, objektuaren pisuaren eraginez malgukia luzatu egiten da. Malgukia elastikotasun-mugen arteko egoeran dagoenean, malgukiaren luzapena pisuaren proportzionala da; gauzak horrela, dinamometroan grabaturik dagoen eskala batez neur daiteke objektuaren pisua. Hau da, tresna hauekin objektuen pisua neur daiteke zuzenean; baina, helburua masa neurtzea denean, kalkulu txiki bat egin behar da.\nMasaren neurketa dinamometroaren bidez.\nEsan bezala, dinamometroak objektuaren masari dagokion pisua neurtzen du. Dena dela, objektuaren masaren eta pisuaren arteko proportzionaltasuna kontuan izanik, objektuaren masa zein den kalkula dezakegu.\nBi magnitude horien balioen arteko bihurketa egiteko, Newtonen bigarren legea erabiltzen da: formula_39. Kasu honetan, kontuan hartu beharreko indarra tokiko pisu eraginkorra (formula_40) izango da, eta azelerazioa tokiko grabitatearena (formula_41); alegia, formula_10 izango da. Eta pisua eta grabitatearen azelerazioa norabide berekoak izanik, moduluak kontuan harturik, hauxe izango da masaren balioa:\nformula_43\nFormula hori aplikatzean, beharrezkoa da sistema bereko unitateak erabiltzea. Hortaz, SI sistemako unitateak erabiliz, masa kilogramotan emango dugu (formula_14) eta pisua, newtonetan (formula_1). Bestalde, grabitatearen azelerazioak formula_46 balio du. Beraz, hauxe izango da kilogramo bateko masa duen objektuari dagokion pisua:\nformula_47Edo alderantziz esanda, newton bateko pisua (formula_48) daukan objektuak kilogramo bateko (formula_19) masa du.\nHorrek esan nahi du ezen edozein objekturen kasuan masa kilogramotan ezagutuz gero, beraren pisua newtonetan kalkulatzeko nahikoa dela balioa formula_50 zenbakiaz biderkatzea, eta alderantziz, objektuaren pisua newtonetan zein den jakinda, aski dela balio hori formula_50 zenbakiaz zatitzea objektuaren masa kilogramotan zein den lortzeko.\nHala ere, goian azaldu den bezala grabitatearen balioa ez da guztiz berdina Lurreko puntu guztietan. Beraz, zehaztasun handia behar denean, metodo honek ez du balio masa neurtzeko eta zehaztasun handiko pisu-neurgailuak kalibraturik egon behar du erabilia izango den lekuan.\nGizakien \"pisua\" eta gorputz-masaren indizea.\nHizkera arruntean, pertsonen pisuaz hitz egiten da, masa hitza erabili ordez. Batez beste, haur jaioberriak hiruzpalau kilogramo izan ohi ditu (hizkera arruntean 3-4 kilogramoko \"pisua\" duela esan ohi da. Urtebetean formula_52 izan ditzake.\nGorputz-masaren indizeak (formula_53) gizakien masaren eta altueraren arteko erlazioa adierazten du. GMIaren balioa era konetan kalkulatzen da:formula_54non formula_55 masa (pisua, hizkera arruntean) den (kilogramotan adierazia) eta pertsonaren altuera (metrotan adierazia).\nAlboko irudian grafikoki erakusten da balioen arteko erlazioa."}
{"id": "42609", "revid": "59621", "url": "https://eu.wikipedia.org/wiki?curid=42609", "title": "Ebro", "text": "Ebro Espainiako iparraldean sortu (Fontibre, Reinosa, Kantabria) eta, Errioxa, Hego Euskal Herria (Araba eta Nafarroa Garaiko hegoaldea), Aragoi eta Katalunia hegoaldea zeharkatu ondoren, Ampostatik hurbil (Tarragona) Mediterraneoan itsasoratzen den ibaia da. Ahoan Ebroren Delta eratzen du.\nIberiar penintsulako bigarren ibaia da luzeran, 910 km, Tajoren ondoren. Mediterraneoko isuri aldeko ibaien artean bigarren luzeena da, Niloren ondoren. Arro (86.100 km\u00b2) eta emari (483 m\u00b3/s Tortosan) handienak dituen Espainiako ibaia da. Euskal Herriko muga naturala osatzen du hegoaldetik; 207 km betetzen ditu Euskal Herriko hego-mendebal eta hegoaldean, 100 Araban (Errioxa eta Gaztelarekiko muga) eta 107 Nafarroan (Errioxa eta Aragoirekiko muga). Euskal Herriko Mediterraneo aldera jotzen duten ibai guztiek Ebron isurtzen dute ura.\nIzena.\nIbaiaren izena grezieraz \u0388\u03b2\u03c1\u03bf\u03c2 zen eta latinez \"Iberus\". Askotan \"Hiberus\" forman ere ageri da idazle latindarretan, Livio, Plinio edo Julio Zesarrek horrela aipatzen dute.\nErdi aroan, Arabiarrek \"Abroh\" edo \"Ibro\" moduan aipatzen zuten. Erdi aroko kronika kristauetan, ibaiak molde ugariz idazten zen, \"(H)Ebro, (H)Iberum, Ibero, Iberis, Hiberim,(H)Iberi...\" \"Ebro\" forman 917an ageri da lehenengoz idatzirik, beste forma anitzen artean. XII. mendean hasten da gaur egungo forma zabaltzen.\nIzenaren jatorriari buruz, ez da batere argia. Baztertu ez diren hipotesiak honakoak dira, besteak beste:\nGeografia.\nIbilbidea.\nEbroren iturburua Hermandad de Campoo de Suso udalerrian (Kantabria) dagoen Fontibre (latinez: \"Fontes Hiberis\", \u00abEbroren iturria\u00bb) zela uste zen; gaur egun, ordea, sorburua Hijar ibaian kokatzen da, 1.980 metrora. Goi ibilguan estua da, eta bertan egin da Ebroko urtegia (450 milioi m\u00b3). Gero Burgosko lurretan zabaldu egiten da, Zaragozaraino. Ondoren, Behe-Aragoiko ordoki idorrak gainditzen ditu eta Kataluniako kostaldeko mendien artetik barneratu ondoren, estutu egiten da berriro, Fayon eta Tortosa artean. Ampostatik aurrera, zenbait beso ireki eta ibai delta zabal bat osatzen du (320 km\u00b2ko azalera, 30 km luze). Tarragonako itsasertzean dagoen delta honek bi isuri nagusi ditu: Gola del Norte eta Gola del Sur deiturikoak, eta bien erdian dago Buda uhartea. Bertan daude Espainiako arroz-sail handienak. 1983. urtetik natura parkea da.\nFontibretik aurrera, ezker aldetik jasotzen du, Kantauriar mendikatean, Euskal Herriko mendietan eta Pirinioetan sorturiko adarren ura (H\u00edjar, Nela eta Oca, Kantabrian eta Gaztelan; Omezillo, Baias, Zadorra eta Jugalez, Araban; Linares-Odr\u00f3n, Ega eta Arga-Aragoi, Nafarroan; G\u00e1llego eta Segre-Cinca sistema, Aragoin), eta Iberiar sisteman jaiotako adarrena eskuin aldetik (Najerilla, Iregua eta Tir\u00f3n, Errioxan; Alhama eta Queiles, Nafarroan; Jalon, Huerva, Mart\u00edn, Guadalope eta Matarra\u00f1a, Aragoin).\nKantabria, Gaztela-Leon, Euskal Autonomia Erkidegoa, Errioxa, Nafarroa Garaia, Aragoi eta Katalunia zeharkatzen ditu. Araba eta Burgos artean, muga naturala da. Zeharkatzen dituen hiri nagusiak Reinosa, Miranda Ebro, Haro, Logro\u00f1o, Calahorra, Alfaro, Tutera, Alag\u00f3n, Zaragoza, Caspe, Mequinenza, Riba-roja d'Ebre, Tortosa, Amposta, Sant Jaume d'Enveja eta Deltebre dira.\nEbro itsasoratzean delta bat sortzen du, eta bertan korrontea bi adar nagusitan banatzen da, itsasora heldu aurretik. Delta horren zati bat Ebroren Deltako natur Parkearen barnean da eta babesgune naturala da. Gainontzekoa nekazaritza eta herriguneak dira.\nEbro ibaiaren batez besteko emaria 483 m\u00b3/segundokoa bada ere, ur kopuru horrek gorabehera handiak izan ohi ditu, zeharkatzen dituen lurraldeetako idorteak handiak direlako. Ebro ibaiaren ura lurrak ureztatzeko (Tausteko ubidea, Tutera-Cabanillas eta Zaragoza artean, 19,8 km Nafarroan barrena; Aragoiko Ubide Inperiala, Tuterako Bokalea eta Pina de Ebro artean, 90 km guztira, 18,5 km Nafarroan barrena) eta energia elektrikoaren ustiakuntzarako (Ebro, Mequinenza eta Ribarrojako urtegiak) erabiltzen da.\nIbaiadar nagusiak.\nEzkerretik\nEskuinetik\nHidrometria.\nEbroren emaria 1912-1993 bitartean neurtua izan zen Tortosan (itsasoratu baino 70 km lehenago). Gune horretan, drainatutako eremuak 82.841 km\u00b2 ditu, arro osoaren %\u00a096,2. Urteko batez besteko emaria 483 m\u00b3 segundokoa da. Emari handiena martxoan du (738,8 m\u00b3/s), eta txikiena abuztuan (147,6 m\u00b3/s). Beti ere, 1960ko hamarkadatik aurrera eraiki ziren urtegiek erabat aldatu dute emarien erregimena.\nEbroren batez besteko emariak (m\u00b3/s), Tortosan neurtuak\nIbai emaritsua da, baina gorabehera handiak izaten ditu urtean zehar. Udan, lehorte gogorrak direla eta, haren emaria oso urria izaten da; udaberrian, berriz, Pirinioetako elurren urtzea dela eta, haren emariak puntu gorena izaten du, horren adibidea, lehorte garaian Tortosan (Ebroren Deltan) 32 m\u00b3/sko emaria dugu, eta uholde garaian, berriz, 10.000 m\u00b3/s baino gehiago.\nHauek dira Zaragozan, XIX. mende amaieratik aurrera, izan diren uholde handienak:\nEmariaren aldaketa aldakorraz gain, aipatu beharrekoa da ibaiaren emaria jeisten ari dela hamarkadaz hamarkada. Urtegien erabilerak ura nekazaritzarako gehiago erabiltzeko aukera eman du, baina, jakina, ibaiaren berezko emaria apaldu du.\nHorrek kezka eragin du ibaiaren emari ekologikoa betetzen ote den. Gaur egungoa emariaren muga 3150 hm\u00b3/urte da, baina 9600 hm\u00b3/urteko emarira igotzea proposatu dute.\nHistoria.\nSorrera.\nDuela 37 milioi urte inguru, ebro inguruko urak atlantikora zihoazen. Iberiar plaka eurasiaren kontra lotu zenean, Pirinioak eta horrekin batera kantauriar kostaldeko mendiak sortu ziren iparraldean (Euskal Herriko arkua eta kantauriar mendikatea), eta Iberiar sistema hegoaldean. Hori gertatzean urek ez zuten aterabiderik topatu, eta denbora luzez laku eta aintzira gune izan zen gaur ebroko bailara deitzen duguna, miozenoan zehar. Gaur egun ere ikus daitezke garai horretako aztarnak, Ebroren haranean dauden gatzagetan, edo Bardean.\nMetatutako sedimentuek erakusten dutenez, miozenoaren bukaeran lakuek ekialderantz egin zuten gainezka, eta erosioak bere lana egin zuen, Ebroko arroa sortuz. Itsasora iristean, ibaiak zekartzan sedimentuek Ebroren delta sorrarazi zuten.\nGizakia Ebron.\nPaleolitiko erdialdetik (duela 80.000-30.000 urte) gizatalde nomadak Ebro inguruan bizi zirela salatzen dute aztarna arkeologikoek. Neolitikoan aztarnak ugaritu egiten dira, sedentarizazioaren agerpenarekin.\nEbroko lurrak ez dira bereziki aberatsak izan nekazaritzarako, baina uraren presentziak eta ibaiak eskaintzen zituen garraio aukerak jendea erakarri du bertan kokatzera. Badirudi duela milioi bat urte jadanik gizakiak zebiltzala Ebro inguruetan. Feniziarrak eta gero erromatarrak penintsulara heldu zirenean, hamaikatxo talde zeuden Ebro haranean finkaturik: baskoiak, autrigoiak, zeltak, zeltiberiarrak eta iberiarrak.\nVI. mendeko Avieno historialari latinoaren arabera, Ebro (latinez: \"Hiberus\") baskoien lurralde barneko ibaia zen. Haren ertzetan zeuden Calahorra, Vareia, Alfaro eta Cascante, hiri baskoiak garai hartan. Avieno eta Plinioren arabera, Ebro ibaian kargaontziak ibiltzen ziren Tortosatik Tuteraraino. Badakigu XIII., XIV. eta XV. mendeetan nabigagarria zela ibaia eta bere horretan iraun zuen ibaiak Erdi Aroan, ura lurretan erabiltzeko xedean han eta hemen urtegiak eraikitzen hasi ziren arte.\nMendeetan zehar, euskaldunen lurraldeak Ebrotik hegoalderantz zabaldu baziren ere, XIII.-XIV. mendetik aurrera, Ebro ibaia bihurtu zen, oro har, Arabaren eta Nafarroaren hegoaldeko muga. Historian zehar, Ebro ibaiaz beheiti bideratu zuen Nafarroa ekialdeko (Erronkariko almadiak) eta hegoaldeko (Erriberako ubideak) jendeak Aragoirekiko eta, batez ere, Zaragozarekiko garraioa.\nXVIII. mendetik aurrera, Ebro ibaia Kantauri itsasoarekin lotzeko hainbat proiektu aurkeztu zen Euskal Herrian, euskal eremuko hegoaldea eta iparraldearen arteko harremanak estutzearren. Proiektu horien eduki politikoak, Euskal Herria batzeak alegia, susmoak sortu zituen, Madrilgo gortean batez ere, eta ez ziren inoiz onik atera.\nXIX. mendean gertaturiko kolera izurriteak bereziki kolpatu zuen Ebroko harana.\nXX. mendearen hasieran Ebroko gudua izan zen historiako puntu nabarmenetako bat, gerra zibilean zehar. Guda honetan Errepublikarren galerek alde nazionalaren garaipena finkatu zuen. Bestalde, XX. mendean zehar Ebroko urak ustiatzeko hainbat urtegi egin ziren. Azken urteetan eztabaida piztu da Ebroko uren erabilerari buruz, bertako urak beste tokietara mugitu eta erabiltzeko planak direla eta. Ura baliabide preziatua izateaz gain, kezka ekologikoak sortu ditu, uraren ustiapenak bertako fauna eta floran eragin kaltegarria duelakoan. Gainera, uraren erabilera dela eta sedimentu kopurua gutxitzen ari da, eta Ebroren delta murrizten.\nAzpiegiturak.\nUrtegiak.\nEbron hainbat urtegi daude horietako asko 1950eko eta 1960ko hamarkadetan eraikiak. Garrantzitsuenak honakoak dira:\nAipatutakoez gain badira ekoizpen hidroelektrikorako eta ureztatzeko erabiltzen diren hainbat urtegi txiki, 1 hm\u00b3 inguruko edukiera dutenak.\nEbron ez badaude ere, bere arroan badira beste urtegi handi batzuk, ibai hauetan banaturik:\nUbideak.\nEbron badira kanal edo ubideetan aipagarri zenbait, Aragoiko ubide inperiala, Aragoi eta Kataluniako ubidea eta Urgelleko ubidea, adibidez.\nBestalde, urak beste ibaietara eramateko sistemak ere badaude, haietako batzuk nahiko polemikoak izan direnak.\nEkoizpen elektrikoa.\nEbro ibarrean 457 jauzi hidroelektriko daude, eta instalatutako potentzia 3.894,5 MWkoa da. Denen artean 38.000 hm\u00b3 ur erabiltzen dute urtean, 9.400 GWh inguruko ekoizpena lortzeko. Indarretxe garrantzitsuenak ezkerraldeko ibaiadarretan -batez ere, Segren eta honen adarretan (Cinca, \u00c9sera, Noguera Pallaresa eta Noguera Ribagor\u00e7ana)- eta Ebro Behereko urtegi-sisteman (Mequinenza\u2013Ribarroja\u2013Flix) daude."}
{"id": "42611", "revid": "617", "url": "https://eu.wikipedia.org/wiki?curid=42611", "title": "Ebro ibaia", "text": ""}
{"id": "42612", "revid": "336", "url": "https://eu.wikipedia.org/wiki?curid=42612", "title": "HDLC", "text": "HDLC protokoloa, datu loturentzako ISOk definitutako arau internazional bat da. Datu loturan full-duplex komunikazioa modu gardenean gauzatzen du. HDLC helburu orokorreko arau bat denez, sare konfigurazio ezberdinetan erabili ahal izango da.\nEstazio motak.\nHDLCk hiru estazio mota bereizten ditu:\nKonfigurazio motak.\nLotura mailan eman daitezkeen konfigurazio motak bi taldetan sailkatzen dira:\nOperazio motak.\nKonfigurazioaren arabera, hiru Datu Transferentzia Modu edo Operazio Mota bereizten dira:\nTramen egitura eta motak.\nHDLCn, bitak trametan taldekatzen dira. Trama horiek egitura estandarra dute, ondoko irudian agertzen den modukoa:\nBit sekuentzia bakun bat da, zehazki 01111110 edo 7Eh. Bere eginkizuna Hartzailea sinkronizatzea da. Estazio guztiak sekuentzia hori bilatzen ari dira etengabe. Trama baten hasiera adierazten du, amaieran jartzen den sekuentziak, hurrengo tramaren hasiera adierazten duelarik. Elkarren segidan doazen bi tramen artean, flag hauetariko hainbat transmiti daitezke.\nBit sekuentzia hori, tramaren beste eremuetan ere agertu daiteke. Hori ekiditeko, sekuentzia flagetatik kanpo bit sekuentzia hau gertatzen den bakoitzean, modu transparentean bidaltzen da, hau da, igorleak, bost 1eko jarraian bidaltzen dituela konturatzen denean, 0ko bat sartzen du ondoren. Hartzaileak berriz, bost 1eko jarraian jasotzen dituenean, hurrengo bita 0 den egiaztatuko du. Hala bada, igorleak sartu du eta ez du kontuan hartzen. Ez bada, eta hurrengoa 1 bada, flag bat jaso du, trama mugatzen duena. Teknika honi \"bit stuffing\" deitzen zaio.\nEremu honen luzera 8 bitetakoa da normalean, baina byte multiplo ezberdinetara hedatu daiteke. Modu hedatuan, helbidea osatzen duten byte guztietako esangura gutxieneko bita 0 izango da, azkenekoan izan ezik. Azken horretan, 1 izango da bit hori, byte hori helbidearen azken bytea dela adieraziz.\nBit guztiak 1 dituen helbideari \"broadcast\" deitzen zaio, eta 1. Mailako Estazioak konektaturiko 2. Mailako Estazio guztiei trama bat bidaltzeko erabiltzen du.\nBit guztiak 0 dituen helbidea testak egiteko erabilzen da.\nEremu honek, tramaren funtzio eta helburua adierazten ditu. Hiru trama mota bereizten dira HDLCn:\n1._ Trama ez zenbakituak (U): Loturarako konexioa, NRM, ARM eta ABM modu ezberdinetan ezarri eta askatzeko erabiltzen da.\nP bita 1 balioaz bidaltzen bada, Hartzaileak trama hori erantzun trama batekin egiaztatu behar duela adierazten da. \"Final\" bita 1 balioaz bidaltzean, Polling bita 1 balioaz zuen agindu trama erantzuten da.\nM bitek U tramak adierazten duten agindu edo erantzunaren kodea osatzen dute. Kode horiekin Loturaren konexioa zein modutan ezarri nahi den, ezarpen hori onartzen den... adierazten da.\n2._ Informazio tramak (I): Informazio erreala edo datuak garraiatzen dituzte. I mota honetako tramen fluxu kontrola egiteko informazioa eramaten dute.\nN(S) eremuak bidaltzen den I tramaren sekuentzia zenbakia adierazten du.\nN(R) eremuak, trama honen helburu den estaziotik jasotzen den hurrengo I tramak, zein sekuentzia zenbaki izatea espero duen adierazten du.\n3._ Gainbegirazte tramak (S): Fluxu eta errore kontrolerako erabiltzen dira.\nBi S bit daude. Horien arabera 4 S Trama ezberdin bereizten dira:\n RR (00): Tramak jasotzeko prest dagoela adierazten du.\n RNR (10): Trama gehiago ezin dituela jaso adierazten du.\n REJ (01): N(R) sekuentzia zenbakitik aurreko I tramak berriz bidaltzea eskatzen du.\n SREJ(11): N(R) trama berriz bidaltzeko eskatzen du.\nNRM eta ARM moduetan, RR eta RNR erabiltzen dira bakarrik. ABM moduan, guztiak erabil daitezke.\nBeste estaziora transmititu beharreko informazioa dago eremu honetan. I Trametan bakarrik erabiltzen da eremu hau. Ez du luzera finkorik.\nSortzaile Polinomio deiturikoaren arteko hondarra adierazten du. HDLCn erabiltzen den sortzaile polinomioa, CCITTk gomendatutako bat da."}
{"id": "42614", "revid": "535", "url": "https://eu.wikipedia.org/wiki?curid=42614", "title": "Maria Sklodowska-Curie", "text": ""}
{"id": "42615", "revid": "1545", "url": "https://eu.wikipedia.org/wiki?curid=42615", "title": "Gdynia", "text": "Gdynia (polonieraz ahoskatua; ; ) Poloniako udalerria da, 252.000 biztanle dituena. Portu garrantzitsua du, Gdanskeko mendebaldeko badian, Versaillesko hitzarmenaren bidez Pomeranian sortu zen pasabidearen muturrean.\nKultura, jakintza, industria eta merkataritza hiria da. Ontziolak ere badira.\nHistoria.\nArrantzale herritxo batean eraiki zen (558 biztanle 1919an) 1924-1939 bitarteko urteetan. Gaur egun Poloniako portu artifizialik handiena da."}
{"id": "42616", "revid": "44278", "url": "https://eu.wikipedia.org/wiki?curid=42616", "title": "Gatzarrieta", "text": "Gatzarrieta Bizkaiko mendia da, 1182 metro ditu eta Gorbeiako mendilerroan kokatuta dagoena.\n\"Aldabe\" izenaz ere ezaguna da, nahiz eta \"Aldabe\", berez, Arrabatik Egiri\u00f1aora dagoen igarobidearen izena den.\nArraba eta Egiri\u00f1ao banatzen dituen gailur esanguratsuena da. Izan ere, nahiz eta altuera baxua eduki, bakarrik dagoenez, inguruko paisaia eta tontorrak miresteko begiratoki zoragarria da."}
{"id": "42617", "revid": "336", "url": "https://eu.wikipedia.org/wiki?curid=42617", "title": "Barazar", "text": "Barazar Bizkaian kokaturik dagoen mendatea da. Bide honek Arratia bailarako Zeanuri herria eta Ubide herriak lotzen ditu.\nEzaugarriak.\nMendatea Zeanuriko herria igarota hasten da. Bizkaia eta Araba lotzen zituen bide nagusia izan zen AP-68 autobidearen eraikitzearen aurretik. N-240 errepidean dago eta kamioi ugariren igarobidea da. Kamioi handienak Barazarko mendatetik igarotzen dira, Urkiolako mendateko errepidearen ezaugarriengatik bertatik kamioi handiek igarotzeko duten debekua dela eta."}
{"id": "42621", "revid": "201", "url": "https://eu.wikipedia.org/wiki?curid=42621", "title": "Mikhail Sergeievitx Gorbatxov", "text": ""}
{"id": "42624", "revid": "8928248", "url": "https://eu.wikipedia.org/wiki?curid=42624", "title": "IBEX 35", "text": "IBEX 35 Espainiako burtsan kotizatzen duten balorerik garrantzitsuenak biltzen dituen burtsako indizea da. Indizea egitearen ardura, Bolsas y Mercados Espa\u00f1oles BME, enpresak dauka, eta burtsako bestelako baloreak biltzen dituzten indize ezberdinak antolatzen ditu. Ibex 35 indizea 1992ko urtarrilaren 14ean sortu zen.\nHistoria.\n1989an Ibex 35 indizearen aitzinekoa izan zen FIEX 35 indizea sortu zen, 3.000 puntuko hasierako balioarekin. 1992an burtsak indizea erostea erabaki zuen etorkizunen merkatuko MEFF 30 indizearekin batera. Horrela, 1992ko urtarrilaren 14ean Ibex 35 indize berria sortu zen. Indizearen hasierako kapitalizazioa, 1992. urtean, 51.382 milioi eurokoa izan zen. 2006. urtearen amaierarako kopuru hori 586.500 milioi eurora hazia zen.\n1992 eta 1993 urteetan burtsak krisialdia bizi izan zuen, Golkoko Gerrak eta horrek sorturiko ezegonkortasun ekonomikoak Ibex 35aren %20ko jaitsiera eragin zuten. Horrela, indizearen mailarik baxuena 1992ko urriaren 5an eskuratu zen, 1.873,6 puntu. Baina beheraldi hartatik osatu eta 1990eko hamarkadan zehar, burtsak goraldia ezagutu zuen. 1998. urtearen lehen erdian, Ibex 35ak 10.000 puntuko balioa gainditu zuen eta urte hartako uztailean Ibex 35a 10.987 puntura iritsi zen.\nOndoren asian sorturiko krisialdi ekonomikoak eta berau Latinoameriara zabaltzeko beldurrek, beherantz eraman zuen indizea berriz ere. 1998ko udazkenean Ibex 35a 7.000 puntura jaitsia zen. Internet eta teknologia berriek burtsan agerpena egin eta gero, mota horretako balore asko irten zen burtsara, NASDAQ bezalako merkatuetan gertatu bezala. Horrek, goraldi berri bat sortu zuen burtsan, Ibex 35ak 1998 maila gainditu eta 2000. urteko martxoan 13.000 puntuen atean geratu zen 12.950 puntuko maila eskuratuz.\nInternet eta teknologia berrien sektoreko baloreek izandako gorakada erortze bilakatu zen 2000. urtetik aurrera. 2001eko irailaren 11kako atentatuek erortze hori areagotu baino ez zuten egin. Ibex 35ak bere historian bizi izandako jaitsierarik handiena garai hontan gertatu zen, jaitsiera bukatu zenerako 2003ko martxoan, Ibex 35a %60 inguru eroria zen. Interneteko balore batzuen jaitsiera are handiagoa izan zen, Terraren akzioak esaterako %90 baino gehiago jaitsi ziren hiru urteko tartean.\nIbex 35a gaur egun.\nGaur egun indizeak duen osaketa 1992ean zuenarekin zerikusi gutxi dauka. Lau edo bost balore handienak kenduta, Telefonica, BBVA, Banco Santander edo Repsol, indizea osatzen zuten balore ertain eta txiki gehienak desberdinak dira gaur egun. Enpresa horietako batzuk desagertuak dira honezkero, bai beste enpresa batzuek erosi zituztelako, edota burtsan kotizatzeari utzi ziotelako.\nIndizearen kalkulua.\nIndizearen eguneroko aldaketak kalkulatzeko, osatzen duten 35 enpresen kapitalizazioa (enpresa bakoitzaren kapitala osatzen duten akzioak bider enpresa bakoitzaren akzioek duten prezioa), eta enpresa horrek burtsara jaulkitako akzioen ehunekoa erabiltzen dira. Horrela, enpresa batek kapitalizazio handia badu ere, burtsan dauden akzioen ehunekoa txikia bada, indizean duen garrantzia txikiagoa izango da.\nKalkuluan formula hau erabiliko litzateke: Ibex 35(t) = Ibex 35(t - 1) \u00d7 \u03a3 Kapi(t) / [ \u03a3 Kapi(t - 1) \u00b1 J ] baloreak honakoak direlarik:\nIbex 35a osatzen duten baloreak.\nIbex 35a izenak dioen moduan 35 enpresek osatzen dute. Indizearen partaideak denboran zehar aldatuz doaz, akzioen prezioen gorabehera eta bestelako faktoreen arabera. Indizeko partaideak erabakitzen dituen Batzorde tekniko bat dago. Batzorde hori bi alditan biltzen da urtero, ekainean eta abenduan. Bilera horietan erabakitako aldaketak uztailaren 1ean eta urtarrilaren 1ean eramaten dira aurrera. Dena den, bilerak ez du zertan indizean aldaketarik ekarri behar.\nEz-ohiko gertaerek bilera gehiago egitea eragin dezakete, esaterako enpresa batek ez baditu betetzen indizea osatzeko baldintzak. Ez-ohiko gertaera horiek partaide baten behin-behienko baztertzea (adibidez, enpresa hori erosteko eskaintza bat dagoenean, eta kotizazioaren ohiko jokabidea aldatua izan daitekeenean), edota iraunkorra, erosketa hori bukatu denean eta enpresak jada Ibex 35ean jarraitzeko akzio gutxiegi dituenean gertatzen dira.\n2007ko urtarrilaren 2ra, indizea honako baloreek osatzen dute:"}
{"id": "42627", "revid": "1519", "url": "https://eu.wikipedia.org/wiki?curid=42627", "title": "Imanol Murua (argipena)", "text": "Imanol Murua pertsona ezberdinen izena da:"}
{"id": "42628", "revid": "105290", "url": "https://eu.wikipedia.org/wiki?curid=42628", "title": "Merkatu Berria", "text": "Merkatu Berria, \"Nuevo Mercado\" gaztelaniaz, Espainiako burtsako teknologia berrietako balorerik garrantzitsuenak biltzen dituen burtsako indizea da. Indizea egitearen ardura, Bolsas y Mercados Espa\u00f1oles BME, enpresak dauka.\nHistoria.\n1999. urtetik aurrera internet eta teknologi berrietako baloreak \"modan\" jarri ziren nazioarteko balore burtsetan. NASDAQ merkatuan lehenik eta Europa eta munduko gainerantzeko burtsetan ondoren, teknologia berrien inguruko hainbat enpresen akzioek gorakada itzela bizi izan zuten. Testuinguru hartan Espainiako Merkatu Berria sortu zen 2000. urteko apirilean, 10.000 puntuetako oinarriarekin.\nOndorengo hilabeteetan indizeak izan zuen jokabidea ezin txarragoa izan zen, Espainiako Merkatu Berriaren hasierak internet eta teknologia berrietako baloreen beheraldiarekin batera etorri baitzen. Beheraldiak 2002. urteko azarorarte luzatu zen. Orduan Merkatu Berria 1.311,20 puntuetako gutxiengo maila eskuratu zuen, 2000. urteko balioa baino %86 gutxiago. Ordutik, mota horretako merkatuek eta nazioarteko burtsek orokorrean berreskuratze prozesua hasi zuten, eta 2006. urteko bukaeran Merkatu Berria 3.700 puntu ingurura igo zen, hasierako 10.000 puntuetatik oso urrutik oraindik.\nMerkatu Berria osatzen duten baloreak.\nEspainiako teknologia berrien balore merkatua txikia da oso, 2007. urtearen hasieran 11 konpainiek bakarrik osatzen zuten merkatua. Mota horretako munduko burtsarik garrantzitsuena den NASDAQ merkatuak 3.700 enpresa inguru biltzen ditu.\n2007ko urtarrilaren 2ra, indizea honako baloreek osatzen dute:\nPartaide ohiak.\nJada Merkatu Berrian kotizatzen ez duten enpresak:"}
{"id": "42629", "revid": "8960158", "url": "https://eu.wikipedia.org/wiki?curid=42629", "title": "Imanol Murua Arregi", "text": "Imanol Murua Arregi (Zarautz, 1935eko ekainaren 3a - Donostia, 2008ko maiatzaren 17a) euskal idazle, irakasle, kazetaria eta politikari gipuzkoarra izan zen.\nBiografia.\nZarauzko Lanbide Eskolan irakasle izan zen 27 urtez. Hezkuntza utzi eta, 1974an Zarauzko zinegotzi hasi zen EAJko zerredetan aurkeztua. Beranduago, 1977tik 1979ra bertako alkatea izan zen; lehendabiziko udal hauteskunde demokratikoetan alkategai aurkeztu baitzen EAJrekin eta alkate hautatua izan zen. 1983tik 1984ra alkatetza, Eusko Legebiltzarrean legebiltzarkide eta Gipuzkoako Foru Aldundiko kultura diputatu lanak aldi berean egin zituen. Murua, EAJren zatiketan parte hartu zuen eta Eusko Alkartasunaren sortzaileetako bat izan zen. 1985tik 1991ra bitartean Gipuzkoako Ahaldun nagusia izan zen Eusko Alkartasunarekin. 1995etik 1999ra arte Zarauzko alkate izan zen hirugarrenez Eusko Alkartasunarekin, baina Zarauzko gazteak soldaduskara joateko udalerriko gazteei buruzko zerrendak Espainiako armadari ez emateagatik epaitu eta gaitasungabetu zuten. Politika utzi eta gero, hainbat komunikabidetan agerraldiak egiten zituen.\n2008ko maiatzaren 17an, minbizi bat jasan eta gero, Donostia Ospitalean zendu zen. Bere herrikideek eta Euskal Herriko politika nahiz kulturako hainbat lagunek azken agurra eman zioten Zarauzko Santa Maria parrokian."}
{"id": "42630", "revid": "336", "url": "https://eu.wikipedia.org/wiki?curid=42630", "title": "David Hilbert", "text": "David Hilbert (K\u00f6nigsberg, Ekialdeko Prusia, 1862ko urtarrilaren 23a - G\u00f6ttingen, Alemania, 1943ko otsailaren 14a) matematikari alemaniar bat izan zen, XIX. mendeko amaierako eta XX. hasierako garrantzitsuenetakotzat jotzen dena. Hainbat ideia sortu eta garatuz irabazi zuen bere izena, hala nola inbarianteen teoria, Hilberten axioma eta Hilberten espazioaren nozioa, analisi funtzionalaren oinarrietako bat. Hilbertek eta bere lana ikasi zutenek mekanika kuantikorako eta erlatibitate orokorrerako beharrezkoa zen egitura matematikoaren zati garrantzitsuak atera zituzten. Frogapen matematikaren eta logika matematikoaren sortzaileetako bat izan zen, baita matematika eta metamatematika ezberdintasunarena ere. 1900ean kaleratu zuen problema sorta batek XX. mendeko ikerketa matematikoaren zati handi baten nondik norakoa ezarri zuen: haren garrantziaren adibidea da."}
{"id": "42633", "revid": "10891", "url": "https://eu.wikipedia.org/wiki?curid=42633", "title": "Ole R\u00f8mer", "text": "Ole Christensen R\u00f8mer (1644ko irailaren 25a, Kopenhage - 1710eko irailaren 19a) astronomo daniar bat izan zen. 1672an Frantziara joan zen, non sortu berri zen Parisko Zientzia Akademian sartu zen, Franziak zientzia munduan lehen potentzia bihurtzeko helburu zuen proiektua, Christian Huygens, Jean Picard eta Giovanni Cassinik parte hartu zutelarik.\nLana.\nR\u00f8merrek y Giovanni Cassini Jupiterren sateliteari egindako lehen behaketak (1676an) desberdintza bat erakutsi zuen, bi jakintsuek argiaren segidako zabaltzeari egotzi ziotena. Cassinik zuzena zen ideia hau baztertu zuen, baina ez R\u00f8merrek. Lente meridianoaren eta mikrometroaren asmakuntza ere egotzi daiteke R\u00f8merri."}
{"id": "42634", "revid": "56334", "url": "https://eu.wikipedia.org/wiki?curid=42634", "title": "ARP", "text": "ARP protokoloa ingelesez, Address Resolution Protocol-aren siglak dira.\nSare geruzako ARP protokoloa IP helbide bati dagokion MAC helbidea (helbide fisikoa) aurkitzeaz arduratzen da, IP helbidetik abiatuz. ARPk IP helbideari ahalbidetzen dio sare teknologiatik (helbide fisikoetatik) independente izatea.\nARP-ren helburua.\nARP protokoloak paper garrantzitsu bat du TCP/IP mailako protokolo guztietan, helbide fisikoa ezagutzeko aukera ematen baitu, IP helbidetik abiatuta. Horregatik, Helbide Bereizmen Protokoloa (ARP ingelesez, Address Resolution Protocol) esaten zaio.\nSarera konektaturiko sistema bakoitzak 48 biteko identifikazio zenbaki bat du. Hori zenbaki bakar bat da; ez daude bi zenbaki berdin munduan. Fabrikan zehazten da zenbaki hori, sare txartela egiterako garaian. Halaber, Interneteko komunikazioetan ez da helbide fisiko hori erabiltzen (sistemen helbideak aldatu beharko liratekeelako sare txartelaren interfazea aldatzerakoan), ICANN organismoak esleitutako helbide logiko bat baizik: IP helbidea.\nHelbide fisikoak helbide logikoetara konekta daitezen, ARP protokoloak sareko sistemei galdetzen die, eta gero bilaketa taula bat sortzen du cache memoria batean, helbide fisiko eta logikoen artean. Horri ARP taula deritzo.\nSistema bat beste batekin komunikatu behar denean, ARP taula kontsultatzen du. Helburuko helbidea taulan ez badago, ARP protokoloak sareko eskaera bidaltzen du. Sareko sistema guztiek helbide hori euren helbidearekin konparatzen dute. Kasuren batean bi helbideak bat badatoz, sistema horrek ARP-ari erantzungo dio, eta sistema horren helbideak taulan gordeko dira. Momentu horretatik aurrera, komunikazioa bidera daiteke.\nMezuaren egitura.\nARP-k mezu sinple formatu bat erabiltzen du, zeinak helbide bereizmen eskaera edo erantzun bat daraman. ARP mezuaren tamaina, IP helbidearen tamainaren araberakoa (normalean IPv4) eta hardware motaren araberakoa da.\nMezuaren goiburukoak mota zehazten du, baita helbide bakoitzaren luzera ere. Goiburukoa operazioaren kodearekin (1 eskaerarako eta 2 erantzunerako) betetzen da.\nARP mezu baten egitura ondoko taula honetan erakusten da, kontuan hartuz hau IPv4-rako dela. Kasu honetan, mezuak 48 biteko atalak ditu jatorrizko eta helburuko helbide fisikoentzat, eta 32 biteko atalak, helbide horiei dagozkien IP helbideentzat. ARP mezuak, kasu honetan, 28 byte ditu. Ethertype-a ARP mezuentzat 0x0806 da.\nHardware mota (HTYPE)\nAtal honek sare protokolo mota zehazten du. Adibidez: Ethernet 1 da.\nProtokolo mota (PTYPE)\nAtal honek sare barneko protokoloa zehazten du, zeinentzat ARP eskaera bidaltzen den. IPv4rako, honek 0x0800 balioa du.\nHelbide fisikoaren luzera (HLEN)\nHelbide fisiko baten luzera bytetan. Ethernet helbideena 6 byte da.\nProtokoloaren luzera (PLEN)\nPTYPE atalean zehaztutako protokoloaren arabera zehaztutako helbideen luzera bytetan. IPv4 helbideetan tamaina 4 byte da.\nOperazioa\nBidaltzailea egiten ari den operazioa zehazten du: 1 eskaerarako (ARP request) eta 2 erantzunerako (ARP reply).\nBidaltzailearen helbide fisikoa (SHA)\nMezua bidali duen sistemaren helbide fisikoa.\nBidaltzailearen protokolo helbidea (SPA)\nMezua bidali duenaren sarearteko helbidea (IP).\nHelburuaren helbide fisikoa (THA)\nMezuaren helburuko sistemaren helbide fisikoa. Eskaeretan (ARP request) atal hau ez da kontutan hartzen.\nHelburuaren protokolo helbidea (TPA)\nMezua jaso behar duenaren sarearteko helbidea (IP)."}
{"id": "42635", "revid": "119347", "url": "https://eu.wikipedia.org/wiki?curid=42635", "title": "RARP", "text": "RARP protokoloa (Reverse Address Resolution Protocol\n) lotura geruzako helbideak (helbide fisiko) IP helbideekin lotzen ditu.\nFuntzionamendua.\nSareko estazioak abiaraztean bere IPa ezagutzen ez dutenean, RARP protokoloa erabiltzen dute bere IP helbidea ebazteko. Arazo hau diskorik gabeko lan-estazioetan gertatzen da, batez ere. RARP zerbitzari bat izatea beharrezkoa da.\nMakina batek bere IPa ezagutu nahi duenean bere helbide fisikoa duen RARP eskaera bidaltzen du. RARP zerbitzariak eskaera jaso eta bere taula arakatuz gero, helbide fisikoari dagokion IP helbidearekin erantzungo dio.\nRARP protokoloa TCP/IP produktuetan ia ez da sartzen ARP ez bezala."}
{"id": "42636", "revid": "119347", "url": "https://eu.wikipedia.org/wiki?curid=42636", "title": "Bootstrap Protocol", "text": "Bootstrap Protocol (Bootstrap protokoloa) edo BOOTP-ek sistema eragilea kargatu baino lehen DHCP zerbitzari batetik IP helbide bat lortzea ahalbidetzen du. TCP/IP-ren protokoloa da. BOOTP prozesuan pasabidearen IP-a, azpisarearen IP helbidea eta izen-zerbitzarien IP helbideak ere ebatzi ahal dira ere.\nRARP protokoloaren helburu bera du baina UDP datu-paketeak erabiltzen ditu."}
{"id": "42637", "revid": "20536", "url": "https://eu.wikipedia.org/wiki?curid=42637", "title": "ICMP", "text": "ICMP (ingelesezko siglaren azalpena: ) TCP/IP ereduko protokolo bat da, RFC 792an definitua. Protokolo honetan, mezuak kontrolerako edo erreparaziotarako erabiltzen dira, eta IP mailako operazioetan gertatzen diren erroreei erantzun bezala sortzen dira (RFC 1122an azaltzen den bezala). ICMP errore mezu hauek iturburuko IP helbidera zuzentzen dira. Router bat edo host bat erabilgarri ez daudela jakinarazten diote igorleari.\nICMP protokoloa, ordea, ez da TCP edo UDP protokoloak bezala erabiltzen normalean, ICMP ez delako zuzenean sareko erabiltzaile aplikazioetan erabiltzen. Honen salbuespen dira ping eta traceroute, echo ICMP mezuak bidaltzen baitituzte hauek (eta bueltan echo reply mezuak), host bat atzigarri dagoen ala ez zehazteko, datagramen joan-etorrien denbora neurtzeko, eta host horretaraino dauden bideratzaile kopurua zehazteko.\nEdozein mezuren bidalketaren tartean dauden makina guztiek, hau da, mezua birbidaltzen duten tarteko router guztiek datagramaren TTL (bizitzeko de denbora: \u201cTime To Live\u201d) balioari bat kentzen diote. Honela, TTLa 0 baliora iristen denean, mezua baztertuko da eta ICMP mezu bat bidaliko zaio mezu baztertuaren igorleari, denbora agortu dela esanez.\nICMP segmentuaren egitura.\nICMP goiburukoa IPv4 goiburukoaren ondoren hasten da, eta dagokion IP protokolo zenbakia \u20181\u2019 da. ICMP pakete guztiek 8 byteko goiburukoa dute, eta datuen atalaren luzera aldakorra da. Goiburukoaren lehen 4 byte-ek formatu finkoa dute. Azken 4 byte-ek, ordea, ICMP pakete zehatz horren mota eta kodearen araberakoak dira. Hona hemen 8 byte horien formatua:\nMota: ICMP mota, begiratu Kontrol mezuak atala.\nKodea: ICMP azpi-mota, begiratu Kontrol mezuak atala.\nChecksum-a: Erroreak atzemateko datuak. ICMP goiburukotik eta datuetatik kalkulatzen da. RFC 1071ean zehazten da algoritmo hau.\nGoiburukoaren gainontzekoa: Lau byte-eko tamaina du, baina benetan erabilitakoa alda daiteke ICMP mota eta kodearen arabera.\nICMP errore mezuek errorea sortu zuen mezuaren IPv4 goiburuko osoa dute, eta baita haren datuen lehen zortzi byte-ak ere. ICMP mezua, IPv4 mezu berri baten barruan enkapsulatzen da."}
{"id": "42642", "revid": "336", "url": "https://eu.wikipedia.org/wiki?curid=42642", "title": "Etruria", "text": "Etruria (grezierazko eta latinezko testuetan Tirrenia, \"Tyrrhenia\") Italia erdialdeko eskualde bat zen, gaurko Toskana, Lazio, Emilia-Romagna eta Umbria hartzen zituena. Bertan garatu zen zibilizazio etruskoa, Antzinako Erromaren aitzindaria.\nEtruskoak herri misteriotsu bat izan ziren, bere nukleo historikoa Toskana eskualdean zegoelarik. Grekoek \u03a4\u03c5\u03c1\u03c3\u03b7\u03bd\u03bf\u03af (\"tyrsenoi\") edo \u03a4\u03c5\u03c1\u03c1\u03b7\u03bd\u03bf\u03af (\"tyrrhenoi\") deitzen zituzten, eta erromatarrek \"etruscii\". Beraiek euren buruei \"rasena\" edo \"ra\u0161na\" deitzen zieten. Toskanatik hegoaldera zabaldu ziren, Lazio eta Campania eskualdeetara, non kolonia grekoekin tupust egin zuten; iparraldetik Po ibaiaren inguruko harana okupatu zuten, gaur egungo Lombardian.\nItsas potentzia garrantzitsua izan ziren mendebaldeko Mediterraneo itsasoan, Sardinia eta Korsikan finkatu zirelarik. K.a. V. mendetik aurrera beraien boterea gainbehera hasi zen, zelten, greziarren eta Kartagoren erasoak batera nozitu zituztelako batik bat. Ahultze honi eta estatu bateratu baten ezari esker (etruskoek erdi mailako hirien konfederazio ahul bat osatzen zuten soilik) erromatarrek betiko garaitu zituzten. Erromatarren aitzindari eta antzinako Greziaren oinordekotzat jotzen da zibilizazio hau. Bere goi mailako kultura eta teknika militarrei esker, herri hau italiar penintsulako ipar eta zentroko jaun eta jabe izan zen K.a. VIII. mendetik Erromaren sorrera arte (lehen erromatar erregeak etruskoak izan ziren). K.a. 40 urte inguruan, Etruriak independentzia galdu zuen eta Erromatar Inperioaren probintzia bihurtu zen."}
{"id": "42645", "revid": "201", "url": "https://eu.wikipedia.org/wiki?curid=42645", "title": "Zibilizazio etrusko", "text": ""}
{"id": "42646", "revid": "75584", "url": "https://eu.wikipedia.org/wiki?curid=42646", "title": "Noticias de \u00c1lava", "text": "Diario de Noticias de \u00c1lava egunkariak Gasteizen dauka egoitza nagusia eta 2005eko apirilaren 14an kaleratu zuen lehen alea. Noticias Taldea hedabide taldearen parte da. Talde hau Deia egunkariak, Noticias de Gipuzkoa egunkariak, Diario de Noticias de Navarra egunkariak, eta Onda Vasca Irratiak osatzen dute. Hamaika Telebista-n ere parte hartzen du taldeak. Noticias Taldea 2006an sortu zen eta Bilbon dauka bere egoitza nagusia.\nHistoria.\n\"Noticias de \u00c1lavar\"en lehen alea 2004ko azaroaren 10ean kaleratu zen, eta orduz geroztik 1000 ale baino gehiago saltzen dituzte egunero Araba guztian zehar. 1994an sortu zen \"Diario de Noticias de Navarra\" egunkaria eredu bezala hartuz sortu ziren \"Noticias de Gipuzkoa\" eta \"Noticias de \u00c1lava\" egunkariak. Egunkariak, paperezko edizioaz gain, edizio digitala ere badauka eta 2009tik aurrera bertan kaleratzen dira egunkari fisikoan kaleratzen diren artikulu batzuk. Egunkaria Araba osoan banatzen da.\nEdukien azalpena.\nInformazioa orotarikoa da, arlo asko lantzen ditu, baina gehienbat Arabari eta Euskal Autonomia Erkidegoari gertutik eragiten dieten kontuez idazten du. Egunkaria gazteleraz eta euskaraz idatzita dago, baina albiste eta atal gehienak gazteleraz daude.\nOnline edizioko egunkarian 12 atal daude guztira: \nEgunkariaren edizio fisikoan, aldiz, beste era batean antolatuta daude 13 sailak:\nEnpresa eta zuzendaritza.\n\"Noticias de Alava\"-ren enpresa argitaratzailea Ediciones Izoria S.L. da. Noticias Taldeko beste enpresak hauek dira: Editorial Iparraguirre, S.A. (Deia), Zeroa Multimedia S.L. (Diario de Noticias de Navarra) eta Ediciones Urgull SL dira.\n\"Noticias de \u00c1lava-\"ko \"z\"uzendaria, Marta Mart\u00edn, 2020ko azaroan izendatu zuten Miren Iba\u00f1ezen kargua ordezkatuz. Horrez gain, egunkari honek zuzendaritza lan talde handi bat dauka bere atzean: zuzendaritzari atxikiak: C\u00e9sar Mart\u00edn eta Miren Ib\u00e1\u00f1ez dira. Beste aldetik,\u00a0atalburuak honako hauek dira: Carlos Gonz\u00e1lez, Oscar San Mart\u00edn, Borja Mallo (Itxiera) eta \u00c1lex Larretxi. Horrez gain, enpresa argitaratzaileak hainbat zuzendari ditu: zuzendari nagusia Roberto Ortiz de Urbina da, 2006an izendatua; garapen zuzendaria Juan Carlos Cotelo da; zuzendari komertziala Amelia Sancho De la Garza da; eta, azkenik, finantza zuzendaria, Francisco Javier Prieto.\nNegozio eredua.\n2022an, \"Noticias de \u00c1lava\" egunkari fisikoak 1,7\u20ac balio du aste barruan eta bere prezioa larunbatean 2,1\u20ackoa da. Bestalde, igandean bere prezioa 2,6\u20ackoa da. Hori bai, egunkariaren webguneko notiziak dohainik daude eskuragarri, eta bertan egunkari fisikoko albiste batzuk argitaratzen dira. \n\"Noticias de \u00c1lava\"ko webgunean egunkariaren harpidedun bilakatzeko aukera dago eta egunkari fisikoa eskuratzeko hainbat aukera daude. Aukerak denboran ordenatuta daude, urte sasoi desberdinetan (hilabete bat, hiruhileko bat, sehileko bat eta urte oso bat) eta asteko egun desberdinetan antolatuta (astelehenetik igandera, astelehenetik larunbatera, astelehenetik ostiralera, 6 eguneko bazkidetza, egun guztiak larunbata ez ezik eta bakarrik asteburua). \nHorrez gain, publizitatea erabiltzen dute dirua irabazteko. Prezioek aldaera asko dituzte, kontuan hartu behar delako, iragarkia argitaratuko den asteko eguna, tamaina, orrialdea eta kolorez edo zuri beltzean argitaratuko den. Baina, adibidez aste barruan zehar koloretan eta orrialde bakoiti batean argitaratutako orrialde osoko iragarki batek 5.437\u20ac\u00a0 balio du.\nHedapena.\nEgunkari fisikoaren salmenten kopuru ofizialak ez dauden arren, egunkari digitalak jauzi kualitatiboa eman du joan den martxoan bere webgunera sartzen diren erabiltzaile bakarren kopuruan. OJD audientzia neurtzaileak eta Google Analytics-ek 2022ko martxoaren 1etik 31ra egindako txostenaren arabera, \"Noticias de \u00c1lava\" egunkariaren edizio digitalak 86.570 nabigatzaile bakar lortu zituen egunero batez beste. Martxoan zehar webguneak ehun mila erabiltzaile bakar baino gehiago izan zituen hamar aldiz, martxoaren 3an errekorra lortuz 158.006 erabiltzaile bakarrekin. Martxoan bertan milioi bat nabigatzaile bakar gainditu ziren guztira."}
{"id": "42647", "revid": "105290", "url": "https://eu.wikipedia.org/wiki?curid=42647", "title": "Kuartzoarenita", "text": "Kuartzoarenita %95a kuartzoz osatutako arroka sedimentario bat da. Klimaren enbatekiko oso arroka gogorra da eta higadura gertatzen denean sedimentu gisa metatzen da. Kuartzoarenitak, beraz, beste arroka sedimentario batzuen higaduraren ondoren sortzen diren arroka berriak dira, birziklaketan beste mineral batzuk desagertzen baitira."}
{"id": "42648", "revid": "9245689", "url": "https://eu.wikipedia.org/wiki?curid=42648", "title": "Radio Vitoria", "text": "Radio Vitoria Gasteizko irrati katea da, Araba osorako emititzen duen arren. Emisioa ia osorik gaztelaniaz egiten dute.\n1934 inguruan sortuta, 1982tik EITB taldekoa da. 2000. urtean aldaketa sakonak eduki zituen irratiak, tartean egoitza nagusiaren leku-aldatzea. Ordutik, unibertsitate-gunean dago, Domingo Martinez de Aragon kalean.\nEntzuteko.\n2013an Anplitude Modulatuaz emititzeari utzi zion. Egun FM zein Internet bidez entzun daiteke."}
{"id": "42649", "revid": "336", "url": "https://eu.wikipedia.org/wiki?curid=42649", "title": "Dolomita", "text": "Dolomita arroka sedimentario ez detritiko baten izena da eta baita berau sortzen duen mineralarena. Batzuetan magnesio kareharri izena ematen zaio.\nEtimologia.\nIzena Deodat Gratet de Dolomieuk 1791an lehen aldiz deskribatu zuelako Dolomitetan ematen zaio. Aurretik 1768an Lineok deskribatu zuela pentsatzen da eta 1778an \"usain txarreko harria\" izena eman zion Belsazar Hacquet naturalista austriarrak.\nEzaugarriak.\nDolomita arroka batez ere dolomita mineralaz osatua dago. Honek (CaMg(CO3)2) formula du. Arroka hau normalean kareharriaren eraldaketa kimikoz osatua dago.\nDolomita mineral moduan sistema trigonalean edo erronboedrikoan kristalizatzen du. Kolore txuri, gris edo arroa duten kristalak sortzen dira, normalean masiboak. Kaltzitaren ezaugarri antzekoak ditu, baina ez da erraz disolbatzen azido klorhidrikoan. Mohs eskalan 3,5-4 bitarteko gogortasuna du eta 2,85eko grabitate espezifikoa. Errefrakzio indizea n\u03c9 = 1,679 - 1,681 eta n\u03b5 = 1,500eko balia du.\nDolomita eta burdinadun ankeritaren artean soluzio solido bat dago. Burdina dagoenean kolore horixka edo marroixka izaten du. Manganesoa agertzen da MnO forman %3an gutxi gorabehera. Manganeso eduki handia dagoenean arrosa izaten da eta kutnohorita mineralarekin soluzio solidoa sortzen da. Beruna eta zinka ere ager daitezke magnesioaren ordez.\nErabilerak.\nMagnesio oxidoaren eta magnesioaren beraren iturri nagusietako bat da dolomita. Material errefraktari gisa ere erabiltzen da, tenperatura altuetan ere bere ezaugarriak mantentzeko gai baita. Azkenik keramika eta margo zuriak ekoizteko erabiltzen da, bai eta beira sortzeko ere.\nLurzoruetan pH-aren buffer lana egiteko ere gehitzen da dolomita hautsa, bai eta akuarioetako uraren pHa neutralizatzeko ere."}
{"id": "42650", "revid": "219", "url": "https://eu.wikipedia.org/wiki?curid=42650", "title": "Boinas La Encartada museoa", "text": "Boinas La Encartada museoa Balmasedan dagoen industria iraultzari buruzko museoa da, Pe\u00f1ueco auzoan. Museoa 2007ko urtarrilaren 10ean ireki zituen ateak \"\"Boinas La Encartada Museoa\"-k,\" fabrikako antzinako eraikinean hain zuzen ere.\nGaur egun, museoaren izena \"La Encartada Fabrika-Museoa\" da eta bertan Industria Iraultzako produkzio prozesu osoa ezagutu daiteke.\nLa Encartada, S.A. enpresa 1892.urtean sortu zen eta 1992.urte arte lanean jarraitu izan zuen. 100 urte honetan ekoizpen guztiak erabili izan zuen lehengaia artilea izan zen, eta ekoiztutako produkturik ezagunena txapela izan zen.\nEzaugarriak.\n\"La Encartada fabrika-museoa\" ehun urtetik gorako kokagunea da, eta, 1892. urtean sortu zutenetik harik eta 1992. urtean itxi zuten arte, artilezko puntu-lanak egiten zituzten bertan, txapela produkturik ezagunena izan zelarik. \"La Encartada,\" adibide bereizgarria da benetan Bizkaiko industria-sarean.\nBatetik, artilezko ehungintzaren industria-sektoreak zeresan txikia dauka lurraldean, baina aitzindaria izan zen industriaren aroko aurrerapen teknikoak ezartzeko orduan. Bestetik, are interesgarriagoa da, bere sorreratik bertatik ezer gutxi aldatu delako. Izan ere, bere kokaguneak, langile-koloniak, plentinen eta barren sistemak eta makinek iraultza industrialaren hasierara garamatzate. Honek, gaur egun, museoa bisitatuz Industria Iraultzaren garaietara bidaia egiteko aukera ematen digularik.\nOndareari begira interes handia daukanez, multzoa hamarkada batean zehar zaharberritu da, euskal ehungintzaren adierazgarri den museoa sortzeko."}
{"id": "42651", "revid": "9079186", "url": "https://eu.wikipedia.org/wiki?curid=42651", "title": "Almudena Cid", "text": "Almudena Cid Tostado (Gasteiz, Araba, 1980ko ekainaren 15a) gimnasta ohia eta modeloa da. 2008ko Olinpiar Jokoetan parte hartu ondoren, bere ibilbide profesionalari agur esan zion. Christian G\u00e1lvez madrildar telebista aurkezle, aktore eta idazlearekin ezkonduta egon da 2010tik 2021eraino.\n1996an parte hartu zuen olinpiar jokoetan lehenengo aldiz, Atlantan, eta finalera heldu zen. Hurrengo bi olinpiar jokoetan ere lortu zuen finalista izatea, 2000n Sydney eta 2004an Atenasen. Hiru olinpiar jokoetan jarraian finaleraino sailkatu den munduko lehen emakumea izan da.\nGreziako Patras hirian egindako 2007ko munduko txapelketan 11. sailkatu zen. Pekingo 2008ko Olinpiar Jokoetan parte hartu zuen, finaletarako sailkatu zen, eta, 8. bukatu zuelarik, diploma olinpikoa eskuratu zuen.\nKirol ibilbidea.\nZazpi urte zituela, bere eskolan hasi zen gimnasia erritmikoa praktikatzen. Beti Aurrera, Gasteizko gimnastika taldean ibili da bere ibilbide profesionala amaitu ostean.\n1994 \u2013 1996.\nHamahiru urterekin, 1994ko maiatzean, bere lehenengo txapelketa internazionalean parte hartu zuen. Horretan urrea pilotan, brontzea orokorrean eta taldeka brontzea ere irabazi egin zuen. Hilabete batzuk geroago, azaroan, Espainiako selekziotik deitu egin zioten. Selekzioan egon zen bitartean, eguneko 8 orduko entrenamenduak izaten zituen eta aparteko etxe batean zegoen beste gimnasta batzuekin.\n1995ko Espainiako txapelketan izan zen, Almudenak Espainiako txapeldunaren titulua hartu zuen lehenengo aldia. Urte hartan, ekainean Europako koparen finalean parte hartu zuen, Telforden (Ingalaterran) ospatu zen txapelketa eta han 10. postua lortu zuen.\nHurrengo Munduko txapelketan, Vienan, 11.postua lortu zuen eta orokorrean, Alba Cariderekin batera, taldeko 5.postua.\n1996an, 11. postua lortu zuen Osloko Europako txapelketaren final orokorrean, horretarako sokan 8. geratu zen eta zintan 7.\nBudapesteko Munduko Txapelketaren finalean, sokan 4. postua eta pilotan 6.ena lortu zuen. Urte horretan bertan Atlantako Joko Olinpikoetara joan zen eta bere lehenengo final olinpikoan sartzea lortu zuen. 9.a amaitu egin zuen, txapelketako gimnastarik gazteena izanda.\n1997 \u2013 2000.\n1997an Patrasko nazioarteko torneora joan zen, han 3 brontzezko eta zilarrezko domina bat irabazi egin zituen. Patrasko Europako txapelketan 11. postua lortu zuen orokorrean eta 8. uztaileko finalean. Urte berberean, Berlingo munduko txapelketan, honako postu hauek lortu zituen: 11. orokorrean, 8. mazetan, zintan 7.a eta Alba Caride eta Esther Dom\u00ednguezekin taldekideekin 7. postua.\n1998an Bulgariako torneo batean, orokorrean brontzea irabazi zuen eta aparatu guztietako finaletaraino iritsi zen.\nGeroago, Portimaoko nazioarteko lehiaketako irabazlea izan zen Almudena. Urte horretan Portoko Europa txapelketan orokorrean 9. postua lortu eta taldeka 5.a. Sevillako torneoan, 6. postua lortu zuen aparatu guztietan.\n1999. urtean Budapesteko Europa txapelketan parte hartu zuen, 11. geratu zen orokorrean.\nOsakako, munduko txapelketarako, Gimnastika Erritmikoko Espainiako Federazioak, talde bat eta bi gimnasta Sidneyko Joko Olinpikoetara eramatea zuten helburu. Espainiako taldeak 5. postua lortu zuen. Gainera Almudena Cidek 11. postua lortu zuen orokorrean eta soka finalean, 7. postua.\n2000.ean, Almudenak Opale de Calaiseko Kopan parte hartu zuen: orokorrean brontzea, hiru urre eta zilarra aparatuetan, lortzeaz gain, Almudenari sinpatia eta dotoretasun trofeoa eman zioten. Urte hau, aipagarria da, Zaragozako Europako txapelketan, lehiaketa orokorrean 8.postua, taldeka 4. eta uztailaren finalean 5. honekin Sydneyko Joko Olinpikoetara joatea lortu zuen. Horietan bere bigarren final olinpikorako sailkatua izan zen, berriz ere 9. postua lortzen. Ondoren ebakuntza bat egin zioten, meniskoan. \n2000. urteko amaieran, presidentea eta talde teknikoa Espainiako Federaziotik alde egin zuten. Orduan Almudena hasieran zegoen taldera bueltatzea erabaki zuen, Gasteizera, Beti Aurrera taldera. Han Almudenak bere betiko entrenatzailearekin berriz ere topo egin zuen, Iratxe Aurrekoetxearekin, berarekin Barcelonara aldatzea erabaki zuten, Bartzelonan San Cugateko Errendimendu Altuko zentroan elkarrekin lan egiteko. Madrileko zentrotik Almudenari deitu zioten baina Almudenak Iratxerekin Bartzelonan jarraitzea erabaki zuen.\n2001 - 2004.\n2001ean, Gimnastikako Federazio Internazionalak kode berria aurkeztu zuen eta honek maila handiagoa erakartzen zuen, orduan gimnasta askok erretiroa hatu zuten. Almudenak kode berrian moldatzea lortu egin zuen eta gimnasta nagusienetariko bat izateari pasatu zuen.\nMaiatzean, lehenengo aldiz taldeko brontzea irabazi zuten.\nGenevako, Europako txapelketan Almudenak pilotako ariketan bere elementu propioa erakutsi zuen (Cid Tostado). Urte horretan bertan federazioak elementu hori onartu zuen eta Almudenari, pilotako ariketaren notari 0,10 bat gehitzen zioten originaltasunagatik.\nTxapelketa horretan 7. postua lortu egin zuen pilotan eta 8. mazetan. Abuztuan, Akitako Munduko Jokoak ospatu ziren, eta lau aparatuetan 4. postua lortu zuen. Urrian, Madrilgo Munduko txapelketan, 9.postua lortu zuen, (geroago 7. postua izango zen, Alina Kabajeva eta Irina Txastxina, kanporatu ondoren) eta 4. uztailean. Taldeek txapelketan, Jenifer Colino eta Carolina Rodr\u00edguez-ekin batera 4.postua lortu zuen.\n2002an brontzea lortu zuen Thiaisko Grand Prixean, pilotan. Urte horretan bertan Almudena berriz ere Espainiako txapelduna izan zen eta Kopan, uztailaren finalean 6. postua lortu zuen. Azaroan, Granadako Europako txapelketan, orokorrean 7.a, 8. sokako finalean eta uztaian eta 7. sokan.\nLeku askotako torneoak egiten jarraitu zuen eta postu altuak lortzen zituen.\nBudapesteko Munduko Txapelketan, Espainiako taldeari soilik leku bat eman zioten, Atenasko Joko Olinpikoetan parte hartzeko (2004). Federazioak, Almudena Cid eta Jenifer Colinok elkarren artean lehiatzea erabaki zuen. Lehia, hurrengo txapelketen postuei begiratuta izango zen, horrek ez zitzaien gimnastei batere gustatu. Azkenik, Almudena izan zen Atenasen parte hartu zuena. Han bere hirugarren final olinpikora pasatzea lortu zuen, ordura arte hiru final olinpiko lortu zituen gimnasta bakarra izan zen. Horretan 8. postua lortu zuen, hau da; diploma olinpikoa.\n2005 \u2013 2008.\n2005eko maiatzean, zintan 5. izan zen Corbeil-Essonnes torneoan, proba honek Munduko kopan puntuatzen zuen. Ekainean Moskuko Europako txapelketan 11.ena geratu zen. Hilabete horretan bertan, Almerian, Joko mediterraneoetan parte hartu zuen eta garailea izatea lortu zuen.\n2005eko maiatzean, Corbeli-Essonnes torneoan, zinta finalean 8. izan zen, Munduko kopan puntuatzen zuen proba honek. Ekainean Moskuko Europako txapelketan parte hartu zuen, 10. geratuz orokorrean.\n2005ean ere \"Un paso adelante\" telebistako seriean parte hartu zuen. 2006an Madeirako torneo internazionalean brontzea irabazi egin zuen. Urte horretan bertan oinean lesio sufritu zuen. Federazioaren ustez, Almudena ezin izango zuen hurrengo torneoetan parte hartu, orduan Almudenak atsedena hartu zuen eta \"Desafio bajo cero\" telebista programan parte hartu zuen, irabazi egin zuen.\n2007an Almudena txapelketetara bueltatu zen, dantza desberdinekin , eta helburu moduan laugarren Joko Olinpikoetan parte hartzea zuen.Urte honetan Carolina Rodr\u00edguezekin Espainia ordezkatu zuen txapelketa guztietan. Koparako puntuatzen zuten txapelketetan postu onak lortu egin zituen. Eta berriz ere Almudena, Joko Olinpikoetan parte hartzeko hautatu zuten.\nPekinen, Almudenak laugarren final olinpikora pasatzea lortu zuen, hori lortu zuen gimnasta bakarrean bihurtzen. Abuztuaren 23an(2008) Almudenak bere kirolarekiko karrerari amaiera eman zion, diploma olinpikoa berriz ere lortuz. Bere keinu finala, moketan bihotz bat marraztea eta muxu bat ematea izan zen. Abenduan, omenaldia jaso zuen Gimnasia erritmiko internazionaleko Federaziotik, presidenteak Bruno Grandi, Almudenari trofeo espezial bat emanez, bere karrera sarituz.\nGimnasta ibilbidearen amaiera.\n2008ko irailean, Almudenak \"Circus\" programa aurkeztu zuen eta \"El hormiguero\" izeneko programan ere sekzio bat izan zuen gimnasia erritmikoko mugimenduei eskainita.\n2009ko martxoan, \"Guerra de sesos\" Jesus V\u00e1zquezek aurkezten zuen Telecincoko programan agertu zen. Apirilean, \"Real Orden Del M\u00e9rito Deportivo\"ko domina eman zioten Espainian. Hortik aurrera telebistako hainbat programatan agertu zen. Bideokliparen bat ere egin zuen.\n2013an eskumuturreko batzuen promozioan lan egiten hasi zen #unadealmudena\nAlmudenak antzezle ere lan egin du, besteak beste \"Errementari\" filmean"}
{"id": "42654", "revid": "105290", "url": "https://eu.wikipedia.org/wiki?curid=42654", "title": "Klera", "text": "Klera arroka sedimentario bigun, txuri eta porotsu bat da, kareharriaren beste forma bat. Nahiko iraunkorra da higadurarekiko eta horregatik askotan hegi handiak sortzen dira itsasaldean.\nKlera sakonera gutxiko uretan sortzen da, kokolitoforidoen metaketa graduala dela eta, milioika urtetan. Klera porotsua denez bertan ur asko metatzen da, akuiferoak sortuz.\nKlarionak sortzeko erabiltzen den materiala da."}
{"id": "42655", "revid": "1545", "url": "https://eu.wikipedia.org/wiki?curid=42655", "title": "Zeelanda Berriko geografia", "text": "Zeelanda Berriko geografia berezia da, bi uharte handiz eta hainbat txikiz osatua baitago, ur hemisferioaren erdian kokatua. Bi uharte handiak Ipar Uhartea (\"North Island\" edo \"Te-Ika-a-Maui\") eta Hego Uhartea (\"South Island\" edo \"Te Wai Pounamu\") dira. Estatuaren luze-zabal osoa 268.680 km2 da, Italia baino apur bat txikiagoa. Ardatz luzeena 1.600 km da ipar-hego eta kostak 15.134 km dira gutxi gorabehera.\nHego Uhartea lur gunea handiena da eta luzerako ardatzean Hego Alpeek erdibanatzen dute. Mendirik garaiena Aoraki/Mount Cook da (3.754 m). 18 mendi daude 3.000 m baino gehiago dutenak Hego Uhartean. Ipar Uhartea ez da hain menditsua, baina hainbat sumendi ditu. Mendi garaiena Ruapehu sumendi aktiboa da (2797\u00a0m)\nZeelanda Berria Zeelandiaren zatia da, %93a ur azpian dagoen kontinentea, alegia. Zeelandia Australiaren erdia da luze-zabalean ia. Itxuraz luze eta estua da, Zeelanda Berria bera bezala. Duela 25 milioi urte hasi ziren plaka tektonikoen mugimendu bortitzek banandu zuten.\nKlima.\nKlima epela du, oso gutxitan 0 \u00b0C azpitik edo 30\u00a0\u00b0C gainetik. Hala ere, baldintzak aldatu egiten dira Mendebaldeko Kostako hotz eta hezetik, Mackenzie Arroko lehor eta kontinentalera, Ipar Auckland penintsulako klima tropikalera iristeraino. Hiri nagusien artean Christchurch da lehorrena, 640\u00a0mm euri urtean jasoz. Auckland da hezeena, kopuru bikoitza jasoz.\nMendiak.\nMendirik garaiena Aoraki/Mount Cook da (3.754 m), Hego Uhartean kokatua.\nAintzirak.\nTaupo aintzira (616 km2) herrialdeko handiena da eta Ipar Uhartean dago. Bestela, Te Anau aintzira (344 km2) Hego Uharteko zabalena da.\nParkeak.\nTongariro Parke Nazionala garrantzitsuena da eta Ipar Uhartean dago.\nBeste batzuk: Westland, Mount Aspiring eta Aoraki/Mount Cook (Hego Uhartea) eta Rakiura (Stewart Uhartea)."}
{"id": "42656", "revid": "201", "url": "https://eu.wikipedia.org/wiki?curid=42656", "title": "Hegoaldeko Alpe", "text": ""}
{"id": "42657", "revid": "23317", "url": "https://eu.wikipedia.org/wiki?curid=42657", "title": "Tupa", "text": "Marga, tuparri edo tupa arroka sedimentarioa da, kaltzio karbonatoak zementatutako buztinez eratua. Mesozoikoan sortutako mendilerroetan ohikoak dira, Iberiar penintsularen hego-ekialdean eta Frantzian. Bere meteorizazioak formazio bitxiak sortzen ditu.\nDeskribapena.\nTupa kaltzio karbonato edo kaltzita ugari duen lokatzez egindako arroka bat da. Kaltzita eta aragonitoa izaten du, kantitate ezberdinetan. Termino hau kareharrien konposaketa bera duten baina mudstone motakoa den arrokak izendatzeko erabiltzen da.\nErabilera.\nNekazaritzan asko erabili izan da lurzorua aberasteko eta egokitzeko. Gaur egun gutxiago erabiltzen da, izan ere kaltzio kopuru handia baitu eta behar duten magnesioa hartzea eragozten de landareei."}
{"id": "42660", "revid": "105290", "url": "https://eu.wikipedia.org/wiki?curid=42660", "title": "Andesita", "text": "Andesita arroka igneo bolkaniko bat da.\nEzaugarriak.\nBere ehundura afanitikotik porfirikora doa eta konposaketa ertainekoa da. Gehien agertzen diren mineralak plagioklasa eta piroxeno edo/eta hornblenda dira. Biotita eta kuartzoa mineral osagarriak dira. Feldespato alkalinoak gutxiagotan agertzen dira. QAPF diagramatan ondo agertzen da zein den kuartzo-feldespatoaren ugaritasuna.\nAndesitaren sailkapena fenokristalik handienaren arabera egiten da: olibino andesita, adibidez, olibinoa bada ugariena.\nEraketa.\nAnedista dioritaren berdina da, baina arroka bolkanikoetan, kanporatutako labaren solidotzearekin eratzen da beraz. Hauek bezala ingurune tektonikoetako subdukzio eremuetan agertzen da, Hego Amerikako kostaldean kasu, hortik bere izena.\nEspazioan ere aurkitzen dela frogatu da gutxienez bi meteoritotan aurkitu baita."}
{"id": "42661", "revid": "105290", "url": "https://eu.wikipedia.org/wiki?curid=42661", "title": "Dazita", "text": "Dazita silika ugari duen arroka igneo bolkaniko bat da.\nEzaugarriak.\nAndesita eta erriolitaren arteko konposaketa du eta anesita bezala batez ere plagioklasaz osatua dago, biotita, hornblenda, augita eta enstatita izan ohi ditu.\nEhundura afanitikotik porfirikora du, batez ere kuartzoa duelarik fenokristal biribilduen moduan. Kuartzoaren eta feldespatoaren proportzio erlatiboa QAPF diagraman agertzen dira.\nPlagioklasa oligoklasatik andesina edo labradoritara joan daiteke eta askotan oso zonatuak izaten dira. Sanidina dazita batzuetan agertzen da eta horrek erriloitetarainoko trantsizioak sortzen ditu. Biotita agertzen dena marroia da, augita berdea eta hornblenda arroitik berde-marroira.\nSorrera.\nSilikatu gutxi duenez magma oso likatsua izaten da eta erupzio leherkorrak sortarazten ditu, honen adibide ditugu Saint Helens sumendiko erupzio bortitzak. Magma hau lurrazal ozeanikoa plaka kontinental felsikoa sartzen denean sortzen da. Kanpora jaurtitako laba solidotu egiten da dikeak edo geruzak sortuz.\nDazitak beraz ozeano eta kontinente arteko konbergentzia eremuen inguruko informazio ugari ematen digu."}
{"id": "42662", "revid": "336", "url": "https://eu.wikipedia.org/wiki?curid=42662", "title": "QAPF diagrama", "text": "QAPF diagrama edo Streckeisenen diagrama arroka igneoak sailkatzeko erabiltzen den hiruki bikoitzeko diagrama bat da. QAPF izena ingelesezko \"Quartz, Alkali feldspar, Plagioclase, Feldspathoid (Foid)\" hitzen akronimoa da, hau da kuartzo, feldespato alkalino, plagioklasa eta feldespatoide mineralen araberako sailkapen bat da. Mineral hauek erabiltzen dira sailkapena egiteko, %100era birkalkulatzen.\nQPAF diagramak arroka plutonikoak sailkatzen erabiltzen dira batez ere, arroka faneritikoetan, baina arroka bolkanikoak sailkatzeko ere erabili daiteke, mineralogia modala determinatu bada. Arroka piroklastikoak sailkatzeko ez da erabiltzen, horietarako TAS diagramak erabiltzen direlako. TAS ere beira duten arroka bolkanikoetan erabiltzen da, obsidiana kasu. Mineral mafikoak %90a baino gehiago badira (peridotita eta piroxenitak, adibidez) QAPF ere ez da erabiltzen.\nDiagramak erabiltzeko ikerketa mikroskopio bitartez egin behar da, portzentajeak zehaztu ahal izateko."}
{"id": "42669", "revid": "105290", "url": "https://eu.wikipedia.org/wiki?curid=42669", "title": "Granulita", "text": "Granulitak tenperatura eta presio handiko metamorfismoa jasan duten arroka metamorfikoak dira. Normalki ehundura granoblastikoa dute, hau da, garautxoz betea eta horregatik ematen zaio granulita izena. Oso interesgarriak dira geologian, lurrazal sakonean sortzen baitira.\nGranulitan dauden mineralak ezberdinak dira protolitoaren arabera eta tenperatura eta presioaren arabera. Ohiko granulita bat tenperatura eta presio oso altuan sorutak piroxeno, plagioklasa eta akzesorioak diren granate eta oxidoak. Klinopiroxeno eta ortopiroxenoak izan ditzake eta hori da Granuliten faziea definitzen duena."}
{"id": "42670", "revid": "336", "url": "https://eu.wikipedia.org/wiki?curid=42670", "title": "Nikolai Bukharin", "text": "Nikolai Ivanovitx Bukharin (; Mosku, 1888ko urriaren 9agreg./irailaren 27ajul. - \"ib.\", 1938ko martxoaren 15a) errusiar boltxebike, iraultzaile eta SESBeko politikaria izan zen. Leninek \"Iraultzaren Urrezko Mutila\" izengoitia eman zion. Stalinen Purga Handiaren biktimetako bat izan zen.\nBizitza.\nGazte gaztetandik boltxebikeekin batera egin zuen lan. 1916. urtean \"Novo Mir\" egunkari boltxebikea argitaratu zuen New Yorken. Handik urtebetera, \"Pravda\" egunkariko argitaratzailea izan zen. 1919. urtean III. Internazionaleko batzorde eragileko kide hautatu zuten, eta 1923an Politburoko kide. Marxismoari buruzko liburu ugari idatzi zuen, hala nola \"Materialismo historikoaren teoria\" (1921) eta \"Inperialismoa eta kapital metatzea\" (1925). 1920ko hamarkadan, Politika Ekonomiko Berriaren ideologo nagusia izan zen, eta bortxazko kolektibizazioaren aurka agertu zen.\nAlderdi Komunistaren barruan eskuinaldeko oposizioko buruzagia, Stalinek agintetik alboratu zuen 1928an. 1937an atxilotu eta 1938an epaitu zuten; bestela haren familiak larrutik ordainduko zuelakoan, mota guztietako krimenen erruduntzat jo zuen bere burua, ondorengoa gaineratuz: \"Presoen aitorpenean baino ez diren oinarritzen epaiketak Espainiako Inkisizioaren modukoak dira\". 1938ko martxoaren 15ean hilarazi zuten."}
{"id": "42671", "revid": "105290", "url": "https://eu.wikipedia.org/wiki?curid=42671", "title": "Eklogita", "text": "Eklogita pikor larriko arroka metamorfiko mafiko bat da, konposaketa basaltiko bat da. Eklogitak garantzia du bi gauzengatik. Lehenengo lurrazalean tipikoak diren presioak baino altuagoetan sortzen delako. Bigarrena oso arroka dentsoa delako eta horregatik konbekzioan lagundu ahal duela uste delako.\nArroka freskoa denean almandino eta piropo granateak ditu, gorrixka edo larrosak eta onfazita piroxeno sodiko berdeak ditu. Mineral akzesorioak zianita, errutilo, kuartzo, lawsonita, koesita, anfibolak, fengita, paragonita, zoisita, dolomita, korindoia eta oso gutxita diamanteak izaten ditu. Feldespatoa ez da egonkorra eklogitatan. Glaukofana eta titanita eklogitan sortzen dira goranzko bidean presioa galtzerakoan.\nJatorria.\nBasalto eta gabroen presio altuko metamorfismoan sortzen dira eklogitak, mantuan sartzen direnean subdukzio zonaldetan. Eklogitan hasieran eskisto urdinen metamorfismotik sortzen dira.\nEklogiten faziea.\nEklogiten faziea tenperatura eta presio altuko kondizioetan sortzen da. Eklogiten sorrera 1,2 GPatan sortzen dira, 45 kilometroko sakoneran eta 400-1000 \u00b0Ctan eta normalean 600-650\u00a0\u00b0Ctan. Diamantea eta kosesita mineral azatarnak dira presio altuetan."}
{"id": "42672", "revid": "336", "url": "https://eu.wikipedia.org/wiki?curid=42672", "title": "Vivaldi", "text": ""}
{"id": "42673", "revid": "6327", "url": "https://eu.wikipedia.org/wiki?curid=42673", "title": "Louis-Victor Pierre Raymond de Broglie", "text": ""}
{"id": "42674", "revid": "1545", "url": "https://eu.wikipedia.org/wiki?curid=42674", "title": "Herrera (probintzia)", "text": "Herrera Panama hego-erdialdeko probintzia da. 2.362 kilometro koadroko eremua hartzen du, eta 2016an 118.959 biztanle zituen. Hiriburua Chitr\u00e9 da.\nGeografia.\nIparraldean Cocl\u00e9 eta Veraguas probintziekin du muga, ekialdean Paritako golkoarekin, hegoaldean Los Santos probintziarekin, eta mendebaldean Veraguasekin. Panamaren independentzia lortzen lagundu zuen Tomas Herrera jeneralaren omenez jarri zuten probintziaren izena."}
{"id": "42675", "revid": "105290", "url": "https://eu.wikipedia.org/wiki?curid=42675", "title": "Los Santos (probintzia)", "text": "Los Santos Panama hegoaldeko probintzia da, Azueroko penintsulan dagoena. 3.809,4 kilometro koadroko eremua hartzen du, eta 2016an 95.794 biztanle zituen. Bertan ospatzen dira herrialdeko inauterik ezagunenak. Hiriburua Las Tablas da.\nGeografia.\nIparraldean Herrerako probintziarekin muga, mendebaldean Veraguasekin, eta hegoalde eta ekialdean Ozeano Barearekin. Hondartza zabalak daude."}
{"id": "42676", "revid": "105290", "url": "https://eu.wikipedia.org/wiki?curid=42676", "title": "Panama (probintzia)", "text": "Panama Panamako 10 probintzietako bat da. 8.763kilometro koadroko eremua hartzen du, eta 2016an 1.552.343 biztanle zituen. Biztanle gehien dituen probintzia da. Hiriburua Panama Hiria da.\nGeografia.\nIparraldean Col\u00f3n probintziarekin eta Guna Yala eskualde indigenarekin du muga, hegoaldean Ozeano Barearekin, ekialdean Dari\u00e9n probintziarekin, eta mendebaldean Mendebaldeko Panamarekin.\nEkonomia.\nProbintziaren iharduera ekonomiko nagusia zerbitzuak dira, 1990eko hamarkadatik aurrera turismoak gero eta garrantzitsuagoa da BPGan."}
{"id": "42679", "revid": "105290", "url": "https://eu.wikipedia.org/wiki?curid=42679", "title": "Migmatita", "text": "Migmatita arroka igneo eta metamorfikoen artean kokatzen den arroka bat da. \"Diatextita\" izenarekin ere ezagutzen dira.\nMigmatitak tenperatura oso altuan sortzen dira metamorfismoan zehar, non urtze-partziala gertatzen den. Migmatitak ez dira guztiz urtuak dauden materialen ondotik kristaltzen eta ez dira egoera solidoan ematen diren erreakzioak. Migmatitek hiru alde ezberdin izten dizute:"}
{"id": "42680", "revid": "56334", "url": "https://eu.wikipedia.org/wiki?curid=42680", "title": "Konglomeratu", "text": "Konglomeratua pikor oso larriz osatutako arroka sedimentarioa da. Pikorren tamainagatik bakoitza arroka ezberdintzat har daiteke. Pikor hauek biribilduak dira, eta angelutsuak direnean bretxa izena ematen zaio. Tamaina 2 mm baino handiagoa da.\nArroka sedimentarioak.\nKonglomeratuak hainbat arro sedimentariotan eratzen dira:\nAdibideak.\nMundu mailan badira konglomeratu formazio handien adibide ezagunak. Aipagarrienak Kataluniako Montserrat mendia, Eskoziako ekialdeko kostaldea eta Australia iparraldeko Kata Tjuta mendiak dira."}
{"id": "42681", "revid": "105290", "url": "https://eu.wikipedia.org/wiki?curid=42681", "title": "Lherzolita", "text": "Lherzolita arroka igneo ultramafiko bat da. Olibinoz osatua dago %\u00a040tik %\u00a090era, eta gainerakoa ortopiroxenoa da gehienetan, eta klinopiroxenoak zenbaitetan. Mineral osagarriak espinela eta granate aluminikoak dira. Beste peridotitak bezala, 20-30 kilometroko sakoneran sortzen dira. Sakonera handiagoetan plagioklasa espinela bilakatzen da. 90 kilometroko sakoneran piropo granatea egonkorra da. Goi mantuaren osagarri nagusietako bat granate lherzolita da, 300 kilometroko sakoneraraino. Ofiolita konplexuetan harzburgita ohikoagoa bada ere, lherzolita ere askotan agertzen da. Kinberlitatan xenolito forman ere agertzen da. Espinela lherzoliten urtze partzialetik basalto magmak sortzen dira."}
{"id": "42682", "revid": "105290", "url": "https://eu.wikipedia.org/wiki?curid=42682", "title": "Kimberlita", "text": "Kimberlita arroka igneo bat da, diamanteak izateagatik ezaguna (lamproita izeneko beste arroka batekin amankomunean duen ezaugarria). Arroka ultrapotasiko, ultramafiko bat da, olibinoz, flogopita, piroxeno eta granatez batez ere osatua, aztarna mineral arraroekin. Kimberlitak Lurraren lurrazalean gertatzen dira egitura bertikaletan. Hauek gaur egungo diamante hobirik handienak dira."}
{"id": "42683", "revid": "105290", "url": "https://eu.wikipedia.org/wiki?curid=42683", "title": "Dunita", "text": "Dunita arroka igneo ultramafiko bat da, %90a olibinoz osatua. Batzuetan piroxenoa eta kromita izaten ditu. Peridotiten taldeko arroka da, mantuko arroketako bat da. Arraroa da aurkitzea lurrazalean, baina gertatzen denean ofiolitekin erlazionatua agertzen da, subdukzio zonekin harremanetan."}
{"id": "42684", "revid": "336", "url": "https://eu.wikipedia.org/wiki?curid=42684", "title": "Klarion", "text": "Klariona arbeletan margotzeko erabiltzen den objektua da. Kleraz egina egon daiteke edo igeltsua, ura eta kaolina nahasten da molde baten barruan. Izena frantsesezko \"crayon\"etik dator, arkatza.\nIdazteko erabiltzen denean normalean zuria izaten da eta ezabatzeko feltroarekin garbitzen da.\nBillar jokoan ere erabiltzen da klariona, makilaren punta osatzen duen kuxintxoa malgu eta heze egoteko, horrek kolpe zuzenagoak ematen laguntzen baitu. Billar jokoetan erabiltzen den klariona urdina izan ohi da, baina 2017an Finlandiako enpresa batek zabaldu duen produktu patentatua (Taom markakoa) horixka da, eta kolpe hobeak ematen laguntzen omen du."}
{"id": "42686", "revid": "371", "url": "https://eu.wikipedia.org/wiki?curid=42686", "title": "Klariona", "text": ""}
{"id": "42690", "revid": "56334", "url": "https://eu.wikipedia.org/wiki?curid=42690", "title": "Toles", "text": "Toles, tolestura, tolesdura edo tolestadura hasieran lauak ziren estratu sedimentarioak esfortzuen ondorioz izandako portaera plastikoa dela deformazio permanentean dauden egitura kurboak dira. Toles hauek tamaina aldakorra dute, mikroskopikotik mendi oso batera. Isolatuak izan daitezke edo bata bestearen ondoren agertu, eskala ezberdinetan. Tolesak egoera ezberdinetan sortzen dira eta indarrak, presio hidrostatikoak, poroen presioa, tenperaturak... eragina dute. Arroka mota guztietan ematen dira eta oso ohikoak dira arroka metamorfikoak\nTolesaren atalak.\nGontza.\nToles bateko kurbadura handieneko zona da. Kasu batzuetan kurbadura handieneko zona zehaztea zaila izaten da. Beste kasu batzuetan aldiz, gontza puntu bat edo lerro bat izaten da.\nAlpeak.\nElkarren ondoan dauden bi gontzen arteko zona da. Elkarren ondoan dauden bi tolesek alpe bat amankomunean daukate. Alpeak bi motatakoak izan daitezke:\nPlano axiala.\nAlpeen arteko angelua erdibitzen duen irudizko planoa da, nahiz eta, egiatan gainazal bat izan. \u00a0Tolesak zentrukideak badira, inflexio puntuetatik ukitzaileak botatzen dira eta sortzen den angelua, besteak bezala erdibitzen da.\nArdatza.\nGeruza tolestuak eta plano axialak elkar ebakitzen duten lerroa da. Plano axialak ardatza barne hartzen du.\nToles profila.\nArdatzarekiko perpendikularra den planoan tolesak duen geometria. Ez da ardatzarekiko perpendikularra den planoa bera.\nUhin luzeera.\nFasean eta elkarren ondoan dauden bi puntuen arteko distantzia. Bi inflexio punturen arteko distantziaren bikoitza da.\nGorena.\nTolesaren puntu altuena da. Batzuetan ez da gontza izaten, nahiz eta kasu gehienetan horrela izan.\nSakonera.\nTolesaren punturik sakonena da.\nTolesen sailkapena.\nTolesen sailkapena hainbat modutara egin daiteke, irizpide ezberdinak kontuan izanda:\nMaterialen adina:.\nNormalean, sinklinak diren tolesak sinformeak izaten dira eta antiklinalak diren tolesak antiformeak, baina ez da beti horrela, toles sinklinal antiformeak badaude eta baita toles sinklinal antiformeak.\nToles profilaren arabera:.\nToles profila kontuan izanik, hainbat azpisailkapen egin daitezke.\nAlpeen arteko angelua.\nAlpeen artean sortzen den angelua neurtzen da. Geroz eta angelu txikiagoa izan, jasan duen deformazioa orduan eta handiagoa izango da\nTolesen sailkapena isogonen bidez.\nIsogona: elkarren ondoan dauden geruzetako inklinazio bereko puntuak batzen dituen zuzena. Isogona bat marrazteko, tolesa nola dagoen inklinatuta adierazi behar da. Lehenengo plano axiala marraztu behar da, gero horrekiko perpendikularra den marra bat bota behar da. Marra hori Datum deitzen da. Datumarekiko angelu desberdinak marrazten dira. Angelu hau alfa angelua izango da. Adibidez 20\u00ba zuzena marraztu eta paraleloa botatzen da tolesaren gainazalarekiko ukitzaile. Lerro paraleloak geruzaren oinean eta gainean markatzen dira. Ukitzaileak diren puntuak elkartu egiten dira eta puntu guzti horiek inklinazio berbera izango dute.\nIsogonen arabera Ramsay-ek sailkapen bat egin zuen. Horretarako alfa eta beta angeluak definitu zituen. Alfa angelua zuzenak eta datumak osatzen duten angelua da eta beta angelua berriz, zuzenak eta plano axialak osatzen dutena.\nt\u2019\ud835\udefc diagrama:\nDiagrama hau erabiltzeko hasierako pausuak, isogona metodoaren berdinak dira, hau da, inklinazio berdineko puntuak adierazi behar dira eta ondoren, bi ukitzaileen arteko lodiera neurtu behar da.\nformula_1Formula hau erabiliz, datuak taula batean adierazten dira eta behin puntuak kalkulatuta, diagrama batean adierazten dira. Ardatz horizontalean \ud835\udefc balioak eta bertikalean t\u2019 balioak. Denak bat balioan hasten dira, gero 3 aukera daude:\nTolesak hiru dimentsiotan.\nToles sistemak:.\nNormalean toles sistema bat aurkitzen dugunean tolesak antzekoak izango dira, hau da, denek edo ia denek, ezaugarri berdinak izango dituzte. Toles sistemetan, ezaugarri ezberdinak hartzen dira kontuan deskribatzerako garaian:\nMapa geologikoetan:.\nTolesak mapa geologikoetan hainbat ikur ezberdinen bitartez adieraz daitezke. Mapan bertan identifikatutako tolesaren plano axiala irudikatuko dugu, eta hemendik abiatuz:"}
{"id": "42692", "revid": "512", "url": "https://eu.wikipedia.org/wiki?curid=42692", "title": "Trondheim", "text": "Trondheim (antzina, Nidaros) Norvegiako erdialdeko hiria da. 2006an 160.950 biztanle zituen; beraz, biztanleriari dagokionez, Norvegiako hirugarren hiria da, Oslo eta Bergenen atzetik. Hala ere, erregistratu gabeko 20.000 ikasle inguru bizi dira bertan. S\u00f8r-Tr\u00f8ndelag probintziako hiriburua da, Trondheim fiordoaren ertzean. Arrantza, merkataritza eta bidaiari portua, nazioarteko aireportua eta industria (ontziolak, janari industria, zurgintza, papergintza, larrugintza, tresneria elektrikoa eta mekanikoa) ekonomia jarduera nagusiak dira.\nAipagarriak dira katedral gotikoa eta XVII. mendeko Kristiansten-en gotorlekua.\nHistoria.\n997an Olav I.ak Nidaros hiria sortu zuen eta Norvegiako hiriburu izan zen, XIV. mendea arte. 1152an artzapezpikutegi bihurtu zen eta Erreforma garaia arte, norvegiar hiri nagusia izan zen. Erreformaz geroztik, Trondheim izena hartu zuen. 1658an, Roskildeko hitzarmenaren ondorioz, Suediaren mende geratu zen, eta 1660an, Kopenhageko itunaz, Danimarkaren administraziopean. Karlos VII.a Suediakoak berreskuratu zuen (1718) eta 1930-1931 urteetan \"Nidaros\" izena hartu zuen berriro. Alemaniarrek 1940an konkistatu zuten eta beren itsas armadaren base bihurtu zuten.\nKlima.\nAzken urteetan, aldaketa klimatikoa dela eta, Tronheimgo tenperatura bi gradutan berotu da bataz beste, hona hemen egungo klimaren datuak:\nHerri eta hiri senidetuak.\nTrondheimek honako hiri senidetuak ditu:"}
{"id": "42695", "revid": "6327", "url": "https://eu.wikipedia.org/wiki?curid=42695", "title": "Somera kale", "text": ""}
{"id": "42696", "revid": "56334", "url": "https://eu.wikipedia.org/wiki?curid=42696", "title": "Jose Angel Cuerda", "text": "Jose Angel Cuerda Montoya (Gasteiz, 1934ko martxoaren 17a), euskal herritar politikaria izandakoa da. Zuzenbidean lizentziaduna da.\nEAJren kide hainbat urtez izan ondoren, garai batean Eusko Alkartasunan ibili zen. Geroago berriro EAJra itzuli zen.\n izan zen 1979tik 1999 arte, inoizko gogoratuenetarikoa izanda. Azpimarratzekoa da berak egindako ingurumen eta kulturaren aldeko lana. Berak kudeatu zuen hiria EAEko hiriburu bihurtu zenean 1981ean.\nAlfonso Alonsok ordezkatu zuen hiriko agintean."}
{"id": "42699", "revid": "105290", "url": "https://eu.wikipedia.org/wiki?curid=42699", "title": "Antiklinal", "text": "Antiklinal bat estratuen okerdura zentrutik aldentzen diren toles bat da. Mozketa bat egiten denean zentruan dauden estratuen adina zaharragoa da aldeetan dagoenarena baino.\nMapa geologiko batean, antiklinalak oso erraz ikuasten dira, zentrurantz progresiboki zaharragoak diren arroken sekuentzia bat osatzen dutelako, altxatutako lurraldea errazago higatzen baita eta beraz azpian dituen estratuak agertarazten direlako.\nTolesak normalean orogenian zehar izandako presioek sortzen dituzte.\nAntiklinalaren forma duen toles batean barnekoa gazteagoa bada sinklinal antiforme deritzo."}
{"id": "42707", "revid": "512", "url": "https://eu.wikipedia.org/wiki?curid=42707", "title": "Luis Aranberri", "text": "Luis Alberto Aranberri Mendizabal, Amati\u00f1o izengoitiz ezaguna (Eibar, 1945eko irailaren 17a) gipuzkoar kazetari, idazle eta politikaria da. 1970tik aurrera garatu zen euskal kazetaritza berriaren suspertzaileetako bat izan zen. Euskal kazetaritza modernoaren aro hori Espainiako trantsizioak ekarri zuen euskal erakundetze-prozesuarekin batera koskortu zen eta, ia belaunaldi bakar batean, ez izatetik izatera pasatu zen, hutsaren hurrengotik normalizazio abiapuntura.\nAurrekariak.\nHego Euskal Herrian hiru ziren 1970eko hamarkadan euskal kazetaritzaren garapena eragozten zituzten arrazoi nagusiak:\nAdministrazioaren borondaterik ezak ez zuen, batetik, kazetari eta komunikatzaileen euskal trebakuntza batere eragin. Eta, bestetik, giro erdi klandestinoan hazi eta hezitako idazleen atxikimendu sozial eta politikoak informazio orokorreko kazetaritza arrunta baino azterketarako eta hausnarketarako pentsamendu-aldizkaritza sustatu zuen. Artikulugileen iritzi-moldeetatik berriemaileen informazio-kazetaritzara bitarteko zubigintzan eta urraspideetan loratu ziren lehen aitzindariak, Jabier Aranburu, Miren Jone Azurza eta Mikel Atxaga kasu. Eta, euren arteko gazteena, Luis Aranberri.\nLan ibilbidea.\nLuis Aranberri \u201cAmati\u00f1o\u201d izengoitiz hasi zen, 1964an, Zeruko Argiaren Eibarko berriemaile gisa. Zenbat Gara informazio-sailari ekin zion 1972an eta, berehalaxe, orduko euskal kultura munduak ezagutu zuen berpizkundearen oinarrizko informazio-iturri izatera heldu zen, asteak joan eta asteak etorri. Bost urte eskas geroxeago, Joseba Intxausti historialari eta saiakeragileak idatzi ahal izan zuen (\"Euskal Idazleak Gaur\". Joan Mari Torrealday- San Sebastian, 1977):\nAmati\u00f1o izengoitiaren ospeak hizkuntzen arteko muga gainditu zuen 1976an lehenik, Deia egunkari berriaren Euskara eta Kultura sailaren erredaktore-lanetan hasi zenean eta, batez ere, 1983tik antzina, Euskal Telebistaren Informazio Zerbitzuetako Zuzendaritzaz arduratu zenetik aurrera. Gero, birritan Euskal Telebistako Zuzendaria izan zen (1985-1986 eta 1991-1995)."}
{"id": "42712", "revid": "499", "url": "https://eu.wikipedia.org/wiki?curid=42712", "title": "Amati\u00f1o", "text": ""}
{"id": "42713", "revid": "58701", "url": "https://eu.wikipedia.org/wiki?curid=42713", "title": "Juanma Bajo Ulloa", "text": "Juanma Bajo Ulloa (Gasteiz, Araba, 1967ko urtarrilaren 1a - ) euskal zinema zuzendari erdalduna da 1983 Gasteizko Zinema izeneko zinema ekoizle enpresa sortu zuen eta hurrengo urtean bere lehenengo \"film labur\" egin zuen, \"Cruza la puerta\". 1991n lehendabiziko \"pelikula luzea\" aurkeztu zuen, \"Alas de mariposa\", Donostiako Zinemaldian berarekin \"Urrezko Maskorra\" lortuz. \"La madre muerta \"filmarekin (1993) atzerrian arrakasta handia izan zuen. Besteak beste, Montrealgo Zinemaldian zuzendari onerari emandako saria jaso zuen. Aurreko filmen gaiak erabat aldatuz, 1997an Asegarcek ekoitzitako \"Airbag\" izeneko \"road movie\"-a zuzendu zuen. Euskal zinemak sekula ezagutu duen sarrera handienetako filma izan da \"Airbag;\" ikusleen onespena lortu arren kritika zorrotzak izan zituen. 1999. urtean Madrilen \"Pop Corn\" izeneko antzerki ikuskizuna estreinatu zuen, eta telebistarako saioak zein bideoklipak zuzendu ditu filmik egin gabe eman dituen urteetan.\nZinemaz gain, \"Pop corn\" izeneko ikuskizuna estreinatu zuen Madrilen, antzerkia, musika eta bideoa nahasten zituena. Halaber, \"Nabarra\" aldizkariaren eta beste hedabide batzuen kolaboratzailea da."}
{"id": "42714", "revid": "56334", "url": "https://eu.wikipedia.org/wiki?curid=42714", "title": "Karra Elejalde", "text": "Carlos \"Karra\" Elejalde Garaia (Gasteiz, Araba, 1960ko urriaren 10a - ) aktore eta umorista arabarra da.\nLehen filma 1987an egin zuen (\"A los cuatro vientos\"). Paper nabariak egin zituen \"Vacas\", \"Airbag\" eta \"La ardilla roja\" filmetan. 2014ean Emilio Mart\u00ednez-L\u00e1zarok zuzendutako \"Ocho apellidos vascos\" (\"Zortzi euskal abizen\") filmean Dani Rovira, Clara Lago eta Carmen Machi aktoreekin batera antzeztu zuen.\nAntzerkian ere lan egin du (\"La kabra tira al monte\" eta \"La kabra y Miss yoes\").\nBi sari ditu."}
{"id": "42716", "revid": "119347", "url": "https://eu.wikipedia.org/wiki?curid=42716", "title": "Bilbao Burtsa 2000 Indizea", "text": "Bilbao Burtsa 2000 Indizea, gaztelaniaz Indice Bolsa Bilbao 2000, Bilboko Burtsako indize nagusia da. 2000. urteko urtarrilaren 2an jarri zen martxan, eta hasierako balioa 2.000 puntutakoa izan zen.\nHistoria.\n2000 Indizeak Bilboko Burtsako indize tradizionala ordezkatu zuen. Indize hori 1986. urtean sortua izan zen. Indizearen sorrerak, 1999an hasitako burtsaren igoeraren amaierarekin bat etorri zen. Horrela, hasierako 2.000 puntuetako hasierako mailatik 2.200 puntura igo zen 2000ko martxoan. Baina ondoren, indizea beherantz hasi zen teknologia berri eta interneteko baloreen krisialdiak eraginda. Bi urtez beherantzko joerarekin egon eta gero, 2002ko urriaren 10ean indizeak gutxiengo maila eskuratu zuen 968,84 puntu.\nGorabehera handien ondoren 2003ko martxoan munduko burtsen susperraldia hasi zen. Hilabeteetako igoereren ostean, 2006ko udazkenean 2000 Indizeak 2000. urteko maximoa gainditu zuen eta urte amaierararte igotzen jarraitu zuen eta 2.600 puntuko mailan itxi zuen 2006. urtea.\nIndizearen kalkulua.\nBilbao Burtsa 2000 Indizea, Espainiako burtsako 50 balorerik garrantzitsuenek osatzen dute. Indizeak kapitalizazioaren araberako ponderazioa erabiltzen du. Hau dau, zenbat eta kapitalizazio handiagoa, pisu handiagoa indizean. Sesio bakoitza amaitzen denean, ponderazioa berkalkulatu egiten da egunean izandako mugimenduekin eta hurrengo egunerako berritzen da. Horrez gain, Bilboko Burtsako batzorde batek indizearen konposaketa sei hilabetean behin berritzen du.\nKalkuluan formula hau erabiliko litzateke: 2000 Indizea(t) = 2000 Indizea(t - 1) \u00d7 \u03a3 Kapi(t) / [ \u03a3 Kapi(t - 1) \u00b1 J ] baloreak honakoak direlarik:\nIndizea osatzen duten baloreak.\nBilbao Burtsa 2000 Indizea Espainiako burtsako 50 balore garrantzitsuenek osatzen dute. 2007ko urtarrilean indizea honako baloreek osatzen zuten:"}
{"id": "42718", "revid": "336", "url": "https://eu.wikipedia.org/wiki?curid=42718", "title": "Edward Gibbon", "text": "Edward Gibbon (Putney, Surrey, 1737ko maiatzaren 8agreg./apirilaren 27ajul. - Londres, 1794ko urtarrilaren 16a) britainiar historialaria izan zen, Tazitoren garaitik izan den garrantzitsuena askoren ustez. Haren lan nagusi \"The History of the Decline and Fall of the Roman Empire\"-ren eragina gaur egun arte heldu da.\nBizitza.\nLausanan bizi izan zen kalbindar jakitun batekin; Pascal eta Montaigneren lanak irakurri eta Voltaire eta Suzanne Curchod ezagutu zituen. 1764an, Erromara egin zuen bidaia batek Erromatar Inperioari buruzko ikerketak egiteko asmoa eragin zion; haren ondorioz idatzi zuen \"The History of the Decline and Fall of the Roman Empire\" (1776, \u00abErromatar Inperioaren gainbehera eta desagertzea\u00bb); Elizaren garaipena inperioaren hondamendiari lotua zegoela adierazten zuen bertan, gero David Humek onartu zuen tesia hain zuzen.\nSintesiaren ahaleginek jakintza-lanerako lehen saioen artean jartzen dute Gibbonen lana; hala ere, egilea bera eta bere gairako arazoak azaltzen dira etengabe lanean. Gibbonen oroitzapenek (\"Memoirs of My Life\", 1796) egilearen nortasuna argitzen dute."}
{"id": "42720", "revid": "336", "url": "https://eu.wikipedia.org/wiki?curid=42720", "title": "Nagarjuna", "text": "N\u0101g\u0101rjuna (\u0c28\u0c3e\u0c17\u0c3e\u0c30\u0c4d\u0c1c\u0c41\u0c28\u0c3e telugu hizkuntzan, \u9f8d\u6a39 txineraz) (150 - 250) filosofari indiar bat izan zen, budismoko Madhyamaka (Erdiko Bidea) eskolako sortzailea eta, ziurrenik, Siddhartha Gautamaren ondoren pentsalari budista garrantzitsuena.\nHistoria.\nNagarjuna, II. mendearen inguruan Indiaren hegoaldean jaio zen fraile eta filosofo budista, indiar filosofiako pentsamendu tradizionalik garrantzitsueneko sortzailea izan zen, erdiko bideko eskolarena. Bere hutsaren doktrina milurte batean zehar izan zen eztabaidatua Txina, Tibet, Korea eta Japonian. Zen budismoa pentsaera honen oinordekotzat du bere burua eta oraindik ere eztabaida sakonak sortzen ditu. Hutsaren doktrinak (\"sunyata\") gauza guztiak baldintzazkoak direla esaten du, eta beraz ezin dela izaera propioa duen ezer (\"svabhava\") aurkitu mundu honetan. Izaera ez honek huts bilakatzen ditu."}
{"id": "42722", "revid": "325161", "url": "https://eu.wikipedia.org/wiki?curid=42722", "title": "Cantabria", "text": ""}
{"id": "42723", "revid": "499", "url": "https://eu.wikipedia.org/wiki?curid=42723", "title": "Luis A. Aranberri Mendizabal", "text": ""}
{"id": "42724", "revid": "105290", "url": "https://eu.wikipedia.org/wiki?curid=42724", "title": "El Carxe", "text": "El Carxe edo El Carche Murtziako Erkidegoan kokaturiko mendilerro bat (1.371 m) da, baita inguruko eskualdeari ematen zaion izena ere, hots, Yecla (\"Iecla\"), Jumilla (\"Jumella\") eta Abanilla (\"Favanella\") udalerriek osatzen dutena. XVIII. mendetik, katalanez (Vinalop\u00f3 aldetik bertaratutakoen valentzieraz, hain zuzen) mintzatzen da bertan. 300 km2-ko hedadura du eta 529 biztanle (2003an).\nEskualdea ondoko herrixkek osatzen dute:\nNahiz eta valentzierak Murtziako Erkidegoan ez duen onarpen instituzionalik, Ieclako udalaren eskaeraz valentzierazko eskolak ematen zituen Acad\u00e8mia Valenciana de la Llenguak 2008ra arte.\nEl Carxek Murtziako herriekin baino harreman estuagoak ditu Vinalop\u00f3 Mitj\u00e0ko herriekin, bereziki El Pin\u00f3sekin; El Carxeko herritarrek herri hartara jotzen dute behar dituzten zerbitzu asko lortzeko."}
{"id": "42725", "revid": "325173", "url": "https://eu.wikipedia.org/wiki?curid=42725", "title": "Karxe", "text": ""}
{"id": "42726", "revid": "325174", "url": "https://eu.wikipedia.org/wiki?curid=42726", "title": "El Carche", "text": ""}
{"id": "42727", "revid": "148237", "url": "https://eu.wikipedia.org/wiki?curid=42727", "title": "Turkestan", "text": "Turkestan (persieraz \u062a\u0631\u06a9\u0633\u062a\u0627\u0646\u200e , \"Turkiarren Lurra\") Erdialdeko Asiako eskualde historikoa da. Gaur egun, oraindik ere, turkiar herriak bizi dira bertan.\nTurkiako eta Persiako hainbat sagatan erreferentzia egiten zaio eta Turanaren atala da. Oghuz Turkiarrak (Turkmeniar gisa ere ezagutuak), Uzbeko, Kazako, Khazar, Kyrgyz eta Uigurrak bizi diren eskualdea da. Herri hauek historian zehar Eurasia, Turkia, Azerbaijan eta Tatarstanera hedatu izan dira.\nXIX. mendetik (Errusiar inperioaren etorrerarekin) Mendebaldeko eta Ekialdeko Turkestanean banatzen da eskualde historiko hau (bitan banatzen dute Pamir eta Tien Shan mendialdeek). Mendebaldea Errusiak administratzen zuen (egungo Kazakhstan, Kirgizistan, Uzbekistan, Tadjikistan eta Turkmenistan hartzen du), eta Ekialdea, Txinak. Hauek Xinjiangeko lurralde autonomoa deitzen diote Ekialdeko Turkestanari, baina uigurrek, \"Uiguristan\". Euren artean Tian Shan zati bat eta Pamir mendilerroak kokatzen dira.\nGeografia.\nAsiako erdialdeko lurralde zabala da Turkestan, Kaspiar Itsasoaren eta Gobi basamortuaren artean hedatzen dena.\n2.600.000 km2 ditu.\nMugak.\nIparraldean, Siberia; hegoaldean, Tibet, Afganistan eta Iran; ekialdean, Gobi basamortua ; mendebalean, Kaspiar Itsasoa.\nOrografia.\nMendebaleko Turkestan Aral eta Kaspiar Itsasoen arteko sakonune zabala da, munduko mendi garaienetakoek inguratua: Pamir, Tien Shan eta iparralderago, Altai. Iniltxek eta Fedtxenko glaziar handiek eta urte osoko elurrek hornitzen dituzte urez Mendebaleko Turkestango bi ibai nagusiak, Amu Daria eta Syr Daria hain zuzen. Bi ibaiok Aral itsasoan isurtzen dute ura.\nMendebaleko Turkestango biztanleak (turkiarrak, turkomanoak, tadjikak) mendialdeetan eta mendien arteko haranetan bizi dira. Ekialdeko Turkestan ere sakonune zabalak daude eta uigur jatorrikoak dira biztanle gehienak. Tashkent, Almaty eta Samarkanda dira Mendebaleko Turkestango hiri nagusiak eta Kashgar, Khotan eta Urumqi Ekialdeko Turkestangoak.\nKlima.\nItsasoen urrun klima kontinentala da oro har, negu hotzak eta uda bero eta lehorrak.\nHistoria.\nLehen aldietan indoeuropar herriak bizi ziren gaurko Turkestanen (tokarioak, eszitak)\neta dirudienez iraniarren sorlekua da. Persiar Inperioak guda egin zuen herrialdean eta Sogdiana menperatu zuen. Oraindik iraniar tajik etnia bizi da.\nGero altaitarrak heldu ziren eta II. mendean hunoek konkistatu zuten Turkestan. Hunoen erresuma gainbehera etorri zenean txinatarrek konkistatu zuten Ekialdeko Turkestan. Mendebaleko Turkestanen, 400. urtean edo, huno heftaliten erresuma sortu zen artean.\nVI. mendean turkiarrak agertu eta Transoxianan egokitu ziren, Amu Daria ibaiaren ekialdeko lurraldean alegia.\nVIII. mendean arabiarek konkistatu zuten Transoxiana eta oparotasun handia izan zuen persiarren agintaldian. Aldi berean, Mongoliako uigurrek Ekialdeko Turkestan konkistatu zuten.\nGengis Khanek Turkestan konkistatu zuen XIII. mendean, Transoxiana barne.\n1369. urtean Tamerlan enperadoreak lurraldea hartu zuen eta 1500. urtean uzbek dinastia baten mende zegoen. Hurrengo mendeetan etsai ziren adrerien helburua izan zen lurralde hau.\nEkialdeko Turkestanen, artean, mendebaleko mongoliarrak nagusitu ziren XVIII. mendean txinatarren mende geratu zen arte.\nErrusiak XVIII. mendean hasi zuen Turkestango kolonizazioa. XIX. mende erdirako errusiarren mendeko gotorleku ugari zeuden lurraldearen iparraldeko mugan zehar.\nXX. mendearen hasieran errusiar eta ukrainar ugari egokitu ziren Mendebaleko Turkestanen eta 1924. urtean Sobietar Batasun ohiak bost errepublika eratu zituen. 1950. urtean Txinako gudarosteak Ekialdeko Turkestan inbaditu zuen eta 1955. urtean Sinkiangeko lurralde autonomoa eratu zuten."}
{"id": "42728", "revid": "611", "url": "https://eu.wikipedia.org/wiki?curid=42728", "title": "Gaskuina", "text": ""}
{"id": "42729", "revid": "336", "url": "https://eu.wikipedia.org/wiki?curid=42729", "title": "Oliver Cromwell", "text": "Oliver Cromwell (Huntingdon, 1599ko apirilaren 25a - Londres, 1658ko irailaren 3a) Ingalaterrako militar eta politikaria izan zen, herrialdea errepublika bilakatzeagatik eta errepublika horren burua izateagatik ezaguna. Ingalaterra, Eskozia eta Irlanda haren agindupean egon ziren 1653ko abenduaren 16tik hil zen arte. Polemika handiko pertsonaia da, zeren, historialari batzuen ikuspuntutik, erregea erail zuen diktadorea baita, eta besteen aburuz, askatasunaren heroia.\nKontraesanez beteriko bizitza izan zuen. Karlos I.a hiltzera bidali zutenetakoa izanda, koroa arbuiatu zuen, nahiz eta errege horrek baino botere handiagoa eskuratu zuen. Parlamentaria izan zen, baina parlamentuak deuseztatzeko agindu zuen. Bere agindupean erlijio askatasuna indarrean jarri zen arren, biraolariak torturatu eta katolikoak esetsi zituzten. Denentzako justizia aldarrikatu bazuen ere, Parlamentuaren baimenik gabe zergak igotzeagatik kritika egiten ziotenak espetxeratu zituen. Haren aldekoek, hala ere, goresten dute, tirania suntsitu, errepublika ezarri eta askatasuna handitu zuelako.\nBizitza.\nRichard Cromwell (c. 1560-1617) eta Elizabeth Stewarden (\u2020 1654) hamar haurretatik bigarren semea zen. Huntingdongo ikastetxean eta Cambridgeko Sidney Sussex College-n ikasi zuen, heziketa puritanoa jasoz. Baina 1617ko ekainean aita hil zitzaion, eta etxera itzuli behar izan zuen. 1620an Elizabeth Bourchier-ekin ezkondu zen, Sir James Bourchier Londresko merkatariaren alabarekin. Huntingdonen kokatu ziren eta 9 seme-alaba izan zituzten. 1628an, Huntingdonetik Parlamentuko diputatu hautatu zuten, eta Karlos I.aren aurkariekin bat egin zuen. 1620ko hamarkadaren amaieran, gaixoaldi baten ondoren, puritanismoaren aldeko sutsu bilakatu zen.\n1631ean, Cromwellen ekonomia gainbeheran zegoen; jabetza gehienak saldu ondoren, etxalde bat errentan hartu eta bost urtez nekazaritzan aritu behar izan zuen. Egoera erabat aldatu zen 1636an, osaba batek utzitako ondare handia jaso baitzuen. 1640an, Cambridgeko Unibertsitateko diputatua aukeratu zuten \"Long Parlament\" izeneko parlamentuan. Erregearen eta Parlamentuaren arteko gerra piztu zenean, Cromwell Parlamentuaren alde jarri zen eta \"Ironsides\" (\u00abBurdinazko aldeak\u00bb) gudaroste ospetsuaren buru joanda, Marston Moor-ko (1644) eta Naseby-ko (1645) garaipenak lortu zituen. Parlamentuko buruzagi nagusi izendatu zuten, eta Karlos I.a erregea hiltzera kondena zezaten lortu zuen 1649. urtean.\nErrepublika edo Commonwealth aldarrikatu ondoren, Cromwellek Irlanda (Droghedako gudua, 1649) eta Eskozia (Dunbar, 1650) konkistatu zituen, basakeria izugarria erabiliz, eta Karlos II.aren armadak (Worcester, 1651) garaitu zituen. Parlamentua bere gogora ezin baitzuen antolatu, 1653. urtean bere burua estatuburu izendatu zuen Lord Protector tituluaz, eta diktadura ezarri zuen. Herbehereak bere mende jarri ondoren (Itsasketako akta, 1651), Cromwell Espainiaren aurka borrokatu zen (Jamaikako konkista, 1655) eta Frantziari Dunkerke hiria kendu zion 1658. urtean. Oliver Cromwell 1658ko irailaren 3an hil zen, bere herriaren haserrea eta arerioen gorroto bizia bildu ondoren. Erregezaleek boterea berreskuratu zutenean, haren gorpua hilobitik atera zuten eta, kateatuta, burua moztu zioten.\nOliver Cromwell kulturan.\n1827an, Victor Hugok \"Oliver Cromwell\" drama historikoa kaleratu zuen. 5 ekitaldi ditu eta bertsoz idatzita dago. Sarreran, drama erromantikoaren oinarriak azaltzen ditu. 1970eko \"Cromwell\" filmean, Richard Harris irlandar aktoreak antzeztu zuen Oliver Cromwell."}
{"id": "42730", "revid": "512", "url": "https://eu.wikipedia.org/wiki?curid=42730", "title": "Gin", "text": "Gin destilatutako alkoholdun edaria da, nagusiki ipuru (\"Juniperus communis\") aleek emandako dasta duena. Jatorriz Herbehereetakoa, mundu osoan hedaturik dago gaur egun. Eskuarki 40 gradu izan ohi du, baina 60 gradukoak ere daude. Gozoa, lehorra edo erdi-lehorra izan daiteke. Beste edariekin nahasturik (\"gin tonic\") edo hutsik edan daiteke.\nHistoria.\nGina Espainiar Herbehereetan asmatu zuten, XVII. mendearen erdialdean, eta \"jenever\" izena eman zitzaion (nederlanderaz; ustez, Franciscus Sylvius mediku eta anatomistak destilatu zuen lehenengoz. Handik Ingalaterrara iritsi zen 1688ko Iraultzaren ondoren. Garagardoa egiteko erabiltzen ez zen garagar soberakina destilatzen hasi ziren, eta egiten hain erraza zen edari merkea bere egin zuten metropoliko eta kolonietako britainiarrek.\nFabrikazioa.\nAlkohola latz duen edari gogorra da gina, %40 eta %50 artean. Alkohol hori laboreetatik sortzen da: garagarra, garia, zekalea edo oloa ernatu, lehortu eta eho egiten da. Irina beratu eta berotuta, aleak zuen fekula azukre sinple, sakarosa, bihurtzen da. Gehitutako legamiak azukre hori alkohol bihurtuko du. Alkohol hori fintzeko destilatu egingo da, hiru aldiz destilatu: lehenengoan irinaren muztioa kenduko zaio, beste bietan aho sabaira aparteko dasta emango dioten landareak erantsiko zaizkio.\nGinak derrigor behar duen landare bakarra ipurua da, ipar-ipurua (\"Juniperus communis\"). Ginean ez bezala, tankerako beste edari batzuk egiteko hego-ipurua (\"Juniperus oxycedrus\"), ere onartzen da. Ipar-ipuruaren fruitu koxkorrak dira ginari bere oinarrizko dasta erantsiko diotenak. Oinarrizkoa diot, gin bakoitza aparteko landare nahasketak osatu eta jantzi egingo baitu. Adibidez, \"Citadelle\" frantziar ginak hango eta hemengo hemeretzi landare erakusten ditu botilan: Frantziako ipar-ipurua, izar-anisa (\"Illicium verum\"), bioleta zuztarra (\"Viola sp.\") eta azitraia (\"Satureja sp.\"), Espainiako limoi azala (\"Citrus limon\") eta arbendola (\"Prunus dulcis\"), Indiako intxaur muskatua (\"Myristica fragans\") eta kardamomoa (\"Elettaria cardamonum\"), Alemaniako aingeru-belarra (\"Angelica archangelica\"), Marokoko martorria (\"Coriandrum sativum\"), Mexikoko laranja azala (\"Citrus x sinensis\"), Txinako erregaliza (\"Glycyrrhiza glabra\"), Javako piperbeltza (\"Piper cubeba\"), Mediterraneoko mihilua (\"Foeniculum vulgare\"), Italiako ostargi-belar horiaren zuztarra (\"Iris pseudacorus\"), Sri Lankako kanela (\"Cinnamomum verum\"), Indotxinako kassia (\"Cinnamomum aromaticum\"), Afrikako melegeta (\"Aframomum melegueta\") eta Herbehereetako kuminoa (\"Cuminum cyminum\")."}
{"id": "42766", "revid": "105290", "url": "https://eu.wikipedia.org/wiki?curid=42766", "title": "Sinklinal", "text": "Sinklinal bat estratuen okerdura zentrurantz doan toles sinforme bat da. Mozketa bat egiten denean zentruan dauden estratuen adina gazteagoa da aldeetan dagoenarena baino.\nMapa geologiko batean, sinklinalak oso erraz ikusten dira, zentrurantz progresiboki gazteagoak diren arroken sekuentzia bat osatzen dutelako. Tolesak normalean orogenian zehar izandako presioek sortzen dituzte.\nSinklinalaren forma duen toles batean barnekoa zaharragoa bada antiklinal sinforme deritzo."}
{"id": "42767", "revid": "105290", "url": "https://eu.wikipedia.org/wiki?curid=42767", "title": "Antiforme", "text": "Antiforme bat estratuen okerdura zentrutik aldetzen diren toles bat da. Bere zentruko estratuak kanpokoak baino zaharragoak badira antiklinal bat izango da eta barnekoak gazteagoak badira sinklinal antiforme bat.\nGarrantzi ekonomikoa.\nToles-bikoitzak, faila batek moztutako tolesak edo tolesen goikaldeak ohiko lekuak dira petrolio eta gas naturala egoteko. Petrolioaren dentsitate baxuagoak geruzan gorago joatea eragiten du, tolesaren goiko aldeetara, permeabilitate baxuagoa duen geruza batekin topatu arte eta beraz estratuaren goikaldean tranpa bat osatu arte."}
{"id": "42768", "revid": "98220", "url": "https://eu.wikipedia.org/wiki?curid=42768", "title": "Zeelanda Berriko bandera", "text": "Zeelanda Berriko bandera urdina da, Erresuma Batuaren banderarekin goi-ezkerreko laurdenean eta lau izar gorri ertz zuriekin eskuman, Hegoaldeko Gurutzea konstelazioa irudikatuz.\nHistoria.\nGaur egun erabiltzen den banera 1869an jaio zen, 'Colonial Navy Defence Act' delakoa onartu ostean. Hasieran Gobernuaren itsasontzietan erabili zen, baina Boerren bigarren gerraren ostean bandera nazionaltzat hartu zen. 1902an ofizialki onartu zen bandera ofizialtzat."}
{"id": "42769", "revid": "336", "url": "https://eu.wikipedia.org/wiki?curid=42769", "title": "Sumendi", "text": "Sumendia \u2014izen teknikoz, bolkana\u2014 Lurraren edo beste planeta nahiz satelite baten gainazalean dagoen berezko irekidura edo arraildura da, barrualdean dauden solidoak edo jariakariak (gasak, lurruna, laba, errautsak) ateratzen uzten duena. Sumendi baten barrualdeko egiturak hiru oinarrizko osagai ditu: tximinia, gaiak irteteko bidea; kraterra, tximiniaren kanpoaldeko irtenlekua, eta magma galdara, magma osatzen den lekua. Magma igotzen denean, presioa gutxitu egiten da eta gasak askatzen dira. Gas horiek leherketa eragiten dute, eta leherketa handiagoa edo txikiagoa izaten da presioaren arabera. Harri urtuek laba jarioa osatzen dute; labak sumenditik irteterakoan 600-1000\u00a0\u00b0C bitarteko tenperaturara iristen da. Sumendien erupzioekin zerikusia duten gertakari geologikoen multzoari bolkanismoa esaten zaio. Sumendiak aztertzen dituen zientzia bolkanologia da.\nSumendiak egoeraren arabera sailkatzen dira: berriak, eta beste sumendiekin inolako zerikusirik ez dutenak, piztuak daudenak; itzaliak, baina aldian behin pizten direnak; eta iraungiak, antzinatik inolako bizi arrastorik izan ez dutenak. Sumendi gehienak Ozeano Barearen eta Mediterraneoaren inguruan daude. Ezagunak dira, besteak beste, Mauna Loa, Popocat\u00e9petl, Pel\u00e9e, Cotopaxi, Hekla, Vesuvio, Etna, Krakatoa eta Fuji mendia. Lurrazalean dauden mila bat sumendietatik, gaur egun 600 gutxi gorabehera daude piztuta.\nBolkanismoa suntsitze eta hondamendi iturri ukaezina bada ere, prozesu oinarrizkoa da litosferaren eraketa eta dinamikan. Are gehiago, ozeanoen hondoa milioika urtetan zehar itsas bizkarretatik geldiro eta etengabe jariatutako laba emarien emaitza da. Era berean, itsaspeko sumendien jardueraren eraginez, gizakiarentzat erabilgarri diren mea biltegi handiak eratu dira. Gune metalanitzak deritze horiei, eta baliagarri izan litezke zenbait metalen urritasun arazoa konpontzeko.\nSumendien erupzioak sorrarazten dituzten astinaldiak kontinente eremu handien eratzaileak izan dira, hala nola, milioi erdi kilometro koadro baino gehiago dituen Dekkango goi-ordokia, Indiako ipar-mendebaldean; edota Columbia ibaiaren goi-ordokia, berrehun mila kilometro koadrokoa, Estatu Batuen ipar-mendebaldean dagoena.\nSumendien jardueraren eragin mesedegarrien barruan oso kontuan hartzekoak dira erupzioetan iraitzitako errautsak eta gasak ere, funtsezkoak baitira lurreko bizitzarako. Erupzioetan ateratzen diren milaka milioi tona errautsak ongarri bikainak dira lurrarentzat. Zientzialariek eta bolkanologoek uste dute izaki biziek nahitaezkoak dituzten oxigeno, hidrogeno, karbono, sufre eta nitrogenoaren ia laurden bat sumendiek azaleratua dela. Bizitzaren sorrera bera ere sumendien jarduerari estu loturik dago: atmosfera eta hidrosfera \u2013nahitaezkoak bizitza sortuko bazen\u2013 Lurraren hasierako aldietan eratu baitziren, ur lurrunaren eta sumendietatik iraitzitako beste zenbait gasen konbinazioetatik abiatuta.\nPlaken tektonika.\nBolkanismo motak plaken tektonikarekin duten zerikusia kontuan hartuz sailkatzen dira. Horrela, hiru bolkanismo mota handi bereizten dira: ozeano dortsalekin zerikusia duten sumendiak, plaken subdukzioarekin zerikusia dutenak, eta plaka arteko bolkanismoa:\nSumendien igorpenak.\nSumendien jarduerak oso emari ezberdinak sortzen ditu, materiaren hiru egoeretan: gas egoeran, sumendietako gasak; isurkari egoeran, labak; eta egoera gotorrean, piroklastoak. Kalkulatzen da laurogei bat kilometro kubo direla lehorreko sumendiek azken ehun urteotan jaurtitako materialak. Nahiz eta aintzat hartzeko kopurua den, oso txikia da itsas azpiko sumendiek jaurtitzen duten material kopuru ikaragarriarekin alderatuta.\nGasak.\nSumendi-erupzioen aurretik, bitartean eta ondorenean, gas ugari ateratzen da, sumendia pizten duen magmak galtzen duena, hain zuzen ere. Horrela, gasa ateratzea sumendien jarduerako prozesu maizkoena eta arruntena izaten da. Gasik ugariena ur-lurruna izan ohi da; honen parte bat magmatik bertatik dator (ur gaztea) eta beste parte bat sumendira iragazi den uretatik (meteoro ura). Itsaspeko erupzioetan zati batek itsasoko uretan du jatorria. Ur-lurrunaren ondotik datoz, hurrenez hurren eta ugaritasunaren arabera, karbono dioxidoa eta monoxidoa, nitrogeno dioxidoa, sufre dioxidoa, hidrogenoa, zenbait kloruro lurrunkor, azido klorhidrikoa eta sulfurikoa, metanoa eta amoniakoa.\nMagmak gas gehiago edo gutxiago eduki, hala ariko da modu batera ala bestera. Dentsitatea gutxiarazten baitu, gas edukiak erraztu egiten du lurrazaleko zirrikituetatik magma igotzea. Era berean, gasak mehetu egiten du magma; beraz, gasa azkar galtzeak bizkortu egiten du magmaren gotortze prozesua.\nAzterketa xehakatuagoa eginez, hastapeneko basalto-magmetan ura, eta neurri txikiagoan, gas karbonikoa egon izana, argudiotzat erabili izan da petrologiako zenbait hipotesi justifikatzeko, hartaraino ezen teoria horiek berriro planteatu beharko baitira, frogatzen bada ura ez dela erupzio gasetako osagai lurrunkor nagusia. Hawaiiko Kilauea sumendian mende honen lehen laurdenean bildutako emaitzek eta, geroago, 950\u00a0\u00b0C eta 1.200\u00a0\u00b0C bitarteko gas erakuskariei egindako azterketek erakusten dutenez, zenbait kasutan gas karbonikoa ugariagoa izaten da ur-lurruna baino. Bestalde, hidrogenoa, karbono monoxidoa eta hidrogeno sulfurosoa batzuetan multzo osoaren bosten bat ere izaten da.\nGas hodeiak lurraren azalera (atmosferara edo hidrosferara) iritsi eta bat-batean hozten direnean, zenbait gatz \u2013sulfatoak, kloruroak eta sulfuroak\u2013, oxidoak eta sufrea jalki egiten dira eta, gehienetan, urtu edo higatzen direlako desagertzen badira ere, batzuetan tokian bertan geratzen dira. Dirudienez, metal hobi asko itsaspeko sumendien eraginez eratu dira.\nBestalde, gasik gabe, ziur aski ez legoke erupziorik, ez eta sumendietako eztandarik ere. Magmak inguruan dituen harkaitzek baino dentsitate handiagoa du. Lurrazalera helduko bada, gora bultza egingo dion prozesuren baten premia du. Prozesu hori, kasurik gehienetan, gasen eraginez gertatzen da, eta bi modutara izaten da: presioa eta kontzentrazioa egokiak direnean, magman eratzen diren burbuilek gainean dauzkan harkaitzak baino dentsitate gutxiago ematen diote magma horri berari; edo bestela magmaren azpian metatu diren gas poltsek gaineko magma zatiak iraizten dituzte presioaren eraginez.\nMagma.\nMagmak, batik bat, urtutako silikato eta aluminosilikato nahasketak dira, baina kristalak ere izaten dituzte, eta baita, urturik edo konbinaturik, zenbait gai elkartu lurrunkor ere. Erupzio mota batetik besterako alde nagusiak magmak \u2013likatasun handiago edo gutxiago izan dezake\u2013 eta elementu lurrunkorrek elkarrengan duten eragin mekanikoak sortuak dira. Elementu lurrunkor horien parametro nagusiak kopurua, kontzentrazioa, presioa eta erreakzio kimikoak dira, eta oinarri-oinarrizko zeregina dute. Elementu lurrunkorrak, eskuarki, ia erabat bereizten dira isurkari fasetik, gotortze prozesuaren aurretik eta bitartean. Zenbaitzuk, hala nola kloroa (Cl), burdina (Fe), sulfuro dioxidoa (SO2) eta karbono dioxidoa (CO2), magma kristalduen barruan geratzen dira \"preso\" (esandako elementuen zati bat behintzat) edo mineral jakin batzuk eratzen dituzte.\nLurraren barruan zenbat eta sakonago joan, orduan eta gehiago igotzen da tenperatura. 100 kilometroko sakoneran 1300\u00a0\u00b0Cko tenperatura dago, batez beste. Gainazalean, tenperatura hori nahikoa da harriak urtzeko baina sakonera horretan ez da horrela gertatzen, presio handiak daudelako. Mende honen hasieratik nagusi izan den hipotesia, magma guztiak litosfera azpian fusio egoeran legokeen geruza bakar batetik datozela, alegia, zalantzan jarria edo baztertua izan da gaur egun, geofisika, geokimika eta petrologiatik egindako ekarpenen argitan. Gaurko ezagupenen arabera, berriz, uste izatekoa da magma mota asko daudela, presio eta tenperatura oso desberdinetan sortuak, hainbat gai ezberdin zati batean edo osorik urtu izanaren ondorioz. Magmaren urtzearen erabatekotasuna tokiko baldintza termikoen eta tektonikoen mende dago, eta material urtuaren nolakotasuna, berriz, eskualde bakoitzak geologiaren aldetik dituen ezaugarrien mende.\nHiru magma mota bereizten dira:\nLaba.\nLabak gas batzuk galdu dituzten magmak dira, eta haien tenperatura 600-1.200 gradu zentigradu bitartekoa izaten da. Erupzioan duten indarra, bizitasuna eta eragina likatasunaren araberakoa izaten da gehienbat. Eta likatasuna eta tenperatura, berriz, silize edukiak mugatzen ditu. Laba jarioa hozten denean, oso mota morfologiko desberdinak eratzen dira:\nPiroklastoak.\nPiroklastoak oso tamaina ezberdinetako puska gotorrak dira; bai sumendi barruan gotorturiko labez, bai sumendi barneko paretetatik erauzitako harkaitz zatiz, eta bai aurrez izandako erupzioetatik geratzen diren hondakinez eratuak izaten dira. Lehorreko sumendiek jaurtitako piroklastoei tephra deitzen zaie, eta itsaspekoek jaurtitakoei hialoklastita. Tamainaren arabera, errauts, lapilli edo sumendi bonbatan sailkatzen dira.\nPiroklastoak metatu eta trinkotzen direnean multzo edo arrakala bolkanikoak eratzen dituzte. Toba bolkanikoak, berriz, neurri ezberdinetako piroklastoak metatzetik eta oinarriak ezartzetik sortzen dira.\nSu hodeiak.\nMagma oso likatsua denean leherketak izan ohi dira, eta eztanda horietan tamaina guztietako piroklastoak eta oso tenperatura handian dauden gasak nahasten dira elkarrekin. Horrela eratutako nahasketei Alfred Lacroix bolkanologo frantsesak 1902an \"su hodeiak\" deitu zien. Abiadura handian zabaltzen dira sumendiaren hegaletan behera, eta bidean harrapatutako guztia erraustuta uzten dute. 1902an, Martinika uharteko Saint Pierre hiria guztiz suntsituta geratu zen Pel\u00e9e sumendiak iraitzitako su hodei baten eraginez, hogeita hamar mila pertsona hil ziren, eta hura da sumendiek eragindako hondamendi handienetako bat.\nSu hodeiko piroklastoak erortzen direnean benetako \"suzko euria\" gertatzen da eta toba bolkanikoz osatutako gordailu moduko batzuk eratzen dira, igninbrita izenekoak. Igninbrita gordailu handiak daude Zeelanda Berrian \u2013hogeita hamar bat mila kilometro koadrokoa\u2013, eta Sumatran \u2013hogeita bost mila kilometro koadro ingurukoa\u2013.\nJarduera motak.\nJarduera bolkanikoaren leherkortasun-maila hainbat faktoreren mende dago:\nBatzuetan, sumendien jarduera oso bortitzak izaten dira, beste batzuetan, berriz, oso lasaiak izaten dira. Bi jarduera bolkaniko mota bereizten dira: leherkorra eta efusiboa.\nJarduera efusiboa.\nHauek dira ezaugarri nagusiak:\nLabak tenperatura handia duenez, eta leherketa gutxi daudenez, piroklasto gutxi ateratzen dira.\nBi mota daude:\nJarduera leherkorra.\nErupzioak oso bortitzak dira. Ezaugarri hauek ditu:\nLau mota daude:\nBolkanismoaren ondorioak.\nLeherketa bat gertatzen denean hauts eta aerosol kopuru handiak jaurtitzen dira atmosferaren goren aldera. Behin estratosferara iristen direnean, haizeek garraiatzen dituzte zatiki horiek eta bilduki moduko bat osatzen dute Lurraren inguruan; eguzki izpiak Lurrera iristea eragozten du bilduki horrek, eta hoztea eragiten du erupzioa gertatu eta hurrengo bi urteetan. Horixe gertatu zen hain zuzen 1815ean, Indonesiako Tanbora sumendia lehertu zenean: hurrengo udan Europa guztian eta Ipar Amerikan 0,4\u00a0\u00b0C hoztu baitzuen eguraldia. Hozte horrek goseteak sor ditzake, nekazaritzan eragina duen ondorioak sortzen direlako. Ziklo biogeokimikoetan ere eragina du, adibidez karbonoaren zikloan.\nLurraren sabelean urtutako materialen intrusioak gertatzen direnean, lurpean dabilen ura berotu egiten da. Ur hori azaleratzen denean (batzuetan ur bero eta lurrunezko zurrusta handiak ateratzen dira, geiser izenekoak) ur beroa, ur lurruna, hidrogeno sulfuratua eta azido sulfurosoa ematen duten iturriak eratzen dira. Askotan, mineral disolbatuak ere izaten dituzte, sodio, kaltzio, magnesio eta burdin bikarbonatoak, potasio gatzak, etab.; ura hozten denean, kristaldu egiten dira, eta meak eratzen dituzte.\nSumendien eraginak lur azalari ematen dion beroa (tenperatura mila gradu zentigradutaraino iristen da batzuetan) energia geotermikoa ekoizteko erabil daiteke.\nKontinenteko iturri beroei ozeanoko pitzaduretatik sortzen direnak erantsi behar zaizkie. Itsasoko ura ozeano dortsalaren erdi aldeko failetatik sartu, magma ganberen ondotik pasatzen denean berotu, eta hango zenbait metalez aberasten da (manganesoa, hidrogeno sulfuratua eta silizea). Ur bero hori (400\u00a0\u00b0Ctik 600\u00a0\u00b0C bitarteko tenperaturan), ozeano dortsalen inguruan sortzen da. Itsasoko ur hotzarekin bat-batean nahasteak eragiten duen talka termikoaren ondorioz, sulfuro metalikoak jalki eta metatu egiten dira (burdina, kobrea, zinka, beruna, zilarra, etab.).\nSumendi ezagunak.\nHamarkada sumendiak.\nHamarkada sumendiak IAVCEI elkarteak sailkatutako 16 sumendi dira, zainketa berezi eta jarraitua merezi dutenak, erupzio suntsigarriak eragin dutelako eta biztanle askoko ingurunean kokatua daudelako.\nHauek dira egungo 16 hamarkada sumendiak:\nSumendiak Eguzki-sisteman.\nLurra ez da aktibitate bolkanikoa duen eguzki-sistemako planeta bakarra. Artizarrak sumendi-jarduera handia izan du, eta baliteke bere gainazal guztia sumendien eraginez sortu izana orain dela 500 milioi urte inguru. Martek eguzki-sistemako gailurrik altuena du: Olympus Mons, 600 km inguruko oinarria eta 27 km baino gehiagoko garaiera duen sumendi iraungia. Hala ere, badirudi planeta honek sumendi aktibitate duela oraindik.\nGure Ilargia basaltozko zelai itzelez estalia dago eta Mons R\u00fcmker bezalako ezkutu baten antzeko jatorri bolkanikoko ilargi-kupulak ditu, gaur egun ziurrenik iraungita dagoen aktibitate bolkaniko labur baina handi bat zuela iradokiz.\nEspazioaren tenperatura baxuen ondorioz, gure eguzki-sistemako sumendi batzuk izotzez osatuta daude, arroka bezala jokatzen dutenak, eta haien barneko ur likidoak, berriz, magma bezala jokatzen du; hau, adibidez, Europa izeneko Jupiterren ilargi hotzean gertatzen da. Kriosumendi esaten zaie, eta Entzeladon ere badaude kriosumendiak. \"Voyager 2\"k kriobulkanismoaren eta geiserren aztarnak aurkitu zituen Tritonen 1989ko abuztuan. Bizi estralurtarraren bilaketak interesa izan du ur likidoa duten sistema kriobolkanikoetan bizi-aztarnak bilatzeko, eta, beraz, bero-erradiazio handia sortzeko; bizitzarako funtsezko elementuak dira.\nSumendiak Lurrekoen antzekoagoak dira Jupiterren beste satelite batzuetan, Ioren kasuan bezala. \"Voyager 1\" zundak Ioko erupzio baten argazkia atera zuen 1979ko martxoan. Fenomenoaren ezagutza, Lurrean gertatzen den bezala, orain espaziotik aztertzea da.\nEguzki-sistemako sumendien tenperatura eta konposizio kimikoa asko aldatzen dira planeten eta sateliteen artean. Gainera, erupzioetan erabiltzen duten material mota oso desberdina da Lurrean botatakoen aldean."}
{"id": "42772", "revid": "197", "url": "https://eu.wikipedia.org/wiki?curid=42772", "title": "Sealand", "text": "Sealandeko Printzerria mikronazio bat da, estatu autoproklamatua, baina orain arte inongo gobernurik ez dio estatu izaera aitortu. Aldarrikatzen duenez, bere lurraldea Roughs Tower da, Erresuma Batuko itsas armadak itsas-gotorleku gisa erabiltzeko 1942an eraikitako itsas-plataforma. Plataforma Ipar Itsasoan dago, Erresuma Batuko Suffolk hiriko kostatik 10 kilometrora, 51\u00b0 53\u2032 40\u2033 N 1\u00b0 28\u2032 57\u2033 E koordenatuetan. Gainera, plataformaren inguruko hamabi itsas-milako ur territorialak ere beretzat hartzen ditu Sealandeko Printzerriak. Sealand Paddy Roy Bates-ek eta bere jarraitzaileek okupatzen dute. Batesek Sealandeko Roy Printzea izendatu du bere burua. Printzerriko lurzoru erabilgarriaren zabalera 550 m\u00b2-koa da, eta biztanleria nekez izaten da bost lagun baino gehiagokoa.\nSubiranotasuna eta zilegitasuna aitortzen ez bazaizkio ere, Sealand munduko mikronaziorik ezagunenetakoa da, eta askotan erabiltzen da azaltzeko nola aplika daitekeen Nazioarteko Zuzenbidea lurraldetasunarekin lotutako gatazketan.\nHistoria.\n1942an, Bigarren Mundu Gerran, Erresuma Batuak HM Fort Roughs plataforma eraiki zuen, Maunsell Itsas Gotorlekuen parte gisa. Gotorlekua plataforma flotagarri batean oinarrituta dago. Plataformak dorre bi ditu, kuberta batez lotuta. Kuberta horren gainean bestelako egiturak gehitu ahal ziren.\nPlataforma arrastaka eraman zen Rough Sandsera, Ingalaterrako Suffolkeko kostatik 10 kilometrora eta Essexekotik 13ra dagoen baizara. Han, urez bete zuten, hondoratzeko eta plataformaren oinarriaren kokapena finkotzeko. Gaur egun bistan dagoen egitura itsasontziaren gainegiturari dagokio. Aukeratutako kokalekua nazioarteko uretan zegoen, garai hartan Erresuma Batuak beretzat aldarrikatzen zuen bost kilometroko ur territorialetatik haratago.\nInstalazioari Roughs Tower izena eman zitzaion, eta Bigarren Mundu Gerran itsas armadako 150 eta 300 soldadu artean aritu ziren bertan. Azken soldaduek 1956an alde egin zuten, eta dorrea abandonatu egin zen.\n1967ko irailaren 2an, Paddy Roy Bates izeneko britainiarrak okupatu zuen dorrea. Bates irrati pirata bateko esataria zen, eta dorrean ziharduen beste irrati-pirata talde bat bertatik kanporatu ondoren, dorrearen subirotasuna aldarrikatu zuen, nazioarteko zuzenbidearen bere interpretazio pertsonalean oinarrituz.\n1968an Britainiako Armadaren itsasontzi baten aurkako erasoa gertatu zen Sealand inguruko uretan. Erasoaren ondorioz, Michael Bates, Royren semea, epaitu egin zuten. Garai hartako hainbat txostenen arabera, itsasontziko eskifaiaren helburua Bates familia gotorlekutik kanporatzea zen. Beste batzuen arabera, berriz, soldaduak inguru hartako buia bat konponketa lanetan ari ziren erasoa jasan zutenean. 1968ko azaroaren 25ean, Chelmsfordeko (Essex) epaitegiak epaia eman zuen: gertakaria Britainia Handiko ur territorialetatik kanpo jazo zenez, epaitegi hark ez zuen auziaren gaineko eskumenik. Batesek auzi hori aipatu du izatezko subiranotasuna frogatzeko.\n1978an, Bates kanpoan zegoela, Sealandeko Lehen Ministroak, Alexander G. Achenbachek, Alemaniako eta Holandako beste zenbait lagunekin batera, dorrea indarrez hartu eta Michael Bates bahitu egin zuten. Egun batzuk geroago askatu zuten Herbeheretan.\nBatesek erresistentzia armatua antolatu eta, helikoptero bat erabiliz, gotorlekua berreskuratu egin zuen. Erasotzaileak atxilotu eta gerra-preso egin zituen. Erasoan parte hartu zuten gehienak erbesteratu egin zituzten \u201cgerra\u201d amaitu zenean, baina Gernot P\u00fctz, Sealandeko pasaportea zuen abokatu alemaniar bat, traidoretzat hartu zuten, eta ondorioz, atxilotuta mantentzeko erabakia hartu zen, 75.000 DM ordaindu arte. Herbehereetako eta Alemaniako gobernuek askatzeko eskatu zioten Britainia Handiko gobernuari, baina 1968ko epaia kontuan hartuz. Londresko gobernuak berriro ere esan zuen ez zuela inongo eskumenik auzi hartan guztian. Gauzak horrela, Alemaniako Gobernuak Londresko enbaxadako diplomatiko bat bidali zuen Roughs Towerrera, P\u00fctzen askatasuna negoziatzeko. Aste batzuk igaro ondoren, Roy Batesek amore eman zuen, eta adierazi zuen diplomatikoaren bisitak argi eta garbi erakusten zuela Alemaniak Sealandi estatu izaera aitortzen diola. Alemaniak, baina, ez du halakorik baieztatu.\nErbesteratua izan ondoren, Achenbachek \u201cerbesteko gobernua\u201d sortu zuen Alemanian, Roy Batesen aurka, eta \u201cChairman of the Privy Council\u201d titulua eman zion bere buruari. Osasun arazoen ondorioz, Achenbachek karguari utzi zion 1989ko abuztuan. Bere ordez, gobernu iraultzailearen \u201cLankidetza Ekonomikorako Ministroa\u201d zen JOhanes Seigerrek hartu zuen ardura, Lehen Ministro eta \"Chairman of the Privy Council\" karguaz. Seigerrek Sealandeko legezko agintaria dela aldarrikatzen du gaur egun ere.\nSealandek beretzat hartzen ditu dorrearen inguruko urak, 12 miliako zabaleran, eta esaten duenez, gutxienez behin atera behar izan da ur horiek fisikoki defendatzera. Izan ere, 1990ean Sealandek tiro egin zion Erret Armadako Golden Eye itsasontziari.\nGarai batean, talde espainiar batek, ustez Seigerren erbesteko gobernuarekin lotura zuenak, Sealandeko pasaporteak egon eta saldu egin zituen. Pasaporte horiek zabalkunde handia lortu zuten, batez ere Ekialdeko Europan. Pasaporte horiek, Bates familiak onartu ez zituenak, tartean azaldu ziren profil altuko hainbat krimenetan, besteak beste, Gianni Versaceren hilketan. Legez kanpoko pasaporte kopurua ikusita (ustez 150.000 ere izan zitezkeen), Bates familiak Sealandeko pasaporte guztiak baliogabetu zituen 1997an, eurek azken 30 urteotan egindakoak barne.\n1968an, Erresuma Batuak bere ur territorialen barruan sartu zuen Rough Sands ingurunea. 1990-1991 bitartean, Erresuma Batuak \u201cSealandeko Printzerririk\u201dsekula izan ez delako frogak aurkeztu zituen Estatu Batuetako Administrazioko Gorte batean. Bates familiak sekula ez du auzi horren kontra jo.\nLegezko egoera.\nAEBetako eta Alemaniako auzitegien epaiek argitu dute Sealandek ez duela legezko izaerarik, eta ingurunea Erresuma Batuari nazioartean aitortzen zaizkion ur territorialetan dagoela. Auzitegion arabera, Sealanden ustezko lurraldea, HM Fort Roughs, Erresuma Batuko Defentsa Ministerioarena da.\nSealanden aldarrikapena (Paddy Roy Bates eta haren familiarena, alegia), estatu independentea da, ondoko hiru baldintza hauetan oinarrituta:\nNazioarteko zuzenbidean, bi pentsamolde nagusi dira estatuen sorrerari dagokionez: eratzailea eta ezagutarazlea. Teoria eratzailea estatuak sortzeko eredu estandarra zen XIX. mendean. Ezagutarazlea, berriz, XX. mendean garatu zen, aurrekoaren hutsuneak betetzeko. Teoria eratzailearen arabera, estatu bat sortzen da besteek estatu izaera aitortzen diotenean. Teoria honen barruan, batzuek uste dute aitorpen horrek diplomatikoa izan behar duela, eta beste batzuek, berriz, nahikoa dela estatu izaera aitortzea. Argi eta garbi, ez dago estaturik Sealanden izaera bide diplomatikoaz aitortu duenik, baina Batesen arabera, Alemaniarekin izandako negoziazioek berez \u201cestatu izaera aitortzea\u201d zekarten. Estatuen teoria ezagutarazlean, entitate bat estatu bihurtzen da estatu izateko baldintza minimoak betetzen dituen unean, Montevideoko Bilkuran zehaztutakoaren arabera. Horren arabera, estatu subiranoa sortzeko betebehar bakarrak hauek dira: lurralde zehatza, biztanleria iraunkorra, gobernua eta beste estatu subiranoekin harremanetan hasteko ahalmena izatea. Betebehar horiek ez diote gutxieneko tamainarik edo kopururik bete behar, baina haien ezaugarri nagusiak hartu beharko dira kontuan.\nEstatu izaera lortzeko antzeko irizpide multzo bat aurki daiteke Europar Batasuneko Badinter Artekaritza Batzordearen Iritzietan. Batzordearen arabera, lurraldea, biztanleria eta aginte politikoa izateak definitzen dute estatu bat. Batzordearen ustez, gainera, estatuen sorrera eta desagertzea izatezko kontua da, eta gainontzekoen errekonozimendua adierazpen hutsa baino ez da.\n1987an, Erresuma Batuko Parlamentuak Akta bat onartu zuen, ur territorialak 12 itsas miliara (22\u00a0km) zabaltzeko, hori egiteko eskubidea, nazioarteko legeriaren arabera, 1958tik bazuen ere. Lege horrek, eta osteko beste batzuek ere, arautu behar izan dute uharte artifizialen eraikuntza eta legezko egoera. Sealandek ere Erresuma Batuak baino egun bat lehenago hedatu zuen ur territorialen gaineko aldarria 12 itsas miliara.\nItsas Legeari buruzko Nazio Batuen 1982ko Hitzarmenaren arabera, ez dago bitarteko legerik, ez bestelako aukerarik, inguruko estatu batek onartutako edo eraikitako eraikuntza baten izaera aitortzeko. Ondorioz, une hartatik aurrera ezin da uharte artifizialik eraiki gero estatu subiranotzat edo estatuaren lurraldetzat jotzeko, gune ekonomiko esklusiboa edo ur territorialak hedatzeko asmoz.\nSubiranotasuna arrakastaz onartzeko aukera bakarra, beraz, subiranotasun hori 1982 baino lehen ere de facto bazela frogatzea da.\nBadirudi Erresuma Batuko gobernuaren politika komentariorik ez egitea eta erabakirik ez hartzea dela, hartara behartuta ez badago behintzat. Londresko gobernuaren agiriek erakusten dutenez, Erresuma Batuak planak prestatu izan ditu dorrea indarrez hartzeko, baina unean uneko Lehen Ministroek ez dituzte gauzatu, bizitzak galtzeko arriskuaren eta harreman publikoen alorreko zein legezko hondamendia ez eragitearren.\n1978an, Alemaniako auzitegi batek ondorioztatu zuen Sealand ez zela onartzeko moduko nazioa: \u201cGizakiak eraikitako plataforma artifizial bat, Sealandeko Dukerria deritzona bezalakoa, ezin da ezta \u2018lurraren azaleko zatitzat\u2019 edo \u2018lurraldetzat\u2019 jo, eta lurraren azaleko zati jakin bat okupatzen duten egiturak soilik hartu ahal dira estatuko lurraldetzat nazioarteko legeei dagokienez\u201d.\n1990ean, AEBetako Administrazioko Auzitegi batek deliberatu zuen Sealand ez dela onartzeko moduko nazio subiranoa, Merkataritza eta Industria Saileko James Murphyk aurkeztutako frogei jarraiki. Epai hori AEBetako Auzitegi Federal batek berretsi zuen 1991an.\n2005eko abenduaren 6an, The Times egunkariak argitaratu zuen gobernu eta auzitegi britainiarrek azkenik onartu egin zutela Sealand \u201cBritainia Handiko lurralde nazionaletik kanpo dagoela [\u2026] eta ez dela Erresuma Batuaren parte\u201d; hala ere, The Timesek ez zuen informazio gehiagorik eman, eta ez da konfirmaziorik egon beste inongo iturrirengandik.\nBates familia.\nLegezko egoera edozein dela ere, Batestarrek agintzn dute Sealanden, nazioarteko errekonozimendua duen entitate subiranoa izango balitz bezala, oinordetza bidezko erret agintea bere eginda.\nSealanden sorreratik, Roy eta Joan Batesi \u201cSealandeko Roy eta Joan Printze Gorenak\u201d deitzen zaie barruan. Roy Bates \u201cSubiranoa\u201d da, eta Joan Batesek \u201charekin batera agintzen duela\u201d esaten da. Haien semeari, berriz \u201cMichael Printze Gorena\u201d deitzen diote. Michael Bates \u201cPrintze Erregentea\u201d da 1999tik. Dirudienez, Estatuburuaren funtzioak eta Gobernuburuarenak ere betetzen ditu. Sunderlandeko Unibertsitateak 2004ko azaroaren 25ean antolatutako mikronazioei buruzko jardunaldi batzuetan, Michael Batesen semea den James aritu zen Sealanden ordezkari gisa, eta haren tratamendua \u201cJames Printzea\u201d izan zen.\nSealandeko \u201cerret familiak\u201d Erresuma Batukohiritartasuna mantentzen duela uste da. Antza denez, ez dira Sealanden bertan era egonkorrean bizi [1999]tik. Instalazioan zaindari bat edo gehiago bizi da orain, Michael Batesen ordezkari. Bates bera Leigh on Sea herrian bizi da, Ingalaterran Sealand ez denez ofizialki errekonozitutako herrialdea, Batestarrek pasaporte britainiarraz egiten dituzte nazioarteko bidaiak.\nJarduera.\nSealandek badu bere konstituzioa, 1974an sortua, hitzaurreak eta zazpi artikuluk osatzen dutena. Hitzaurreak Sealanden independentzia deklaratzen du, eta artikuluek, berriz, askotariko gaiak arautzen dituzte: Sealanden monarkia konstituzionala, gobernu-buegoen boterea, izendatutako Senatu aholku-emailearen zereginak, izendatutako legezko epaimahai aholku-emailearenak, armak eramatearen aurkako debekua, \u201cSealandeko Guardiako\u201d kideentzat izan ezik, subiranoaren eskubide esklusiboa nazioarteko politika zehaztu edota konstituzioa aldatzeko, eta monarkiaren gizonezkoen oinordekoen bidezko jarraipena.\nGaur egun, Sealandeko gobernu-bulegoak hiru dira: Nazioarteko Harremanetarako Bulegoa, Barne Auzietarako Bulegoa, eta Posta, Telekomunikazio eta Teknologiarako Bulegoa. Itxuraz, Sealandeko gobernuaren atal gehienek ez daude jardunean, edo Sealandetik bertatik kanpo dihardute. Roy Batesek Sealandeko Estatuko Korporazio bat ere sortu zuen, eta \u201cestatuaren garapenaren\u201d erantzukizuna eman zion Sealanden fundaziotik denbora gutxira, baina haren gaur egungo egoera eta jarduera mota (jarduerarik baldin badu), ezezagunak dira.\n2000. urtean, Sealand nahiko ezagun egin zen hedabideetan, bertan HavenCo izeneko datu zerbitzari berri bat instalatu baitzen. Datu zentruak Roughs Towerren kontrola bereganatu zuen praktikan. Sealandeko webgune ofiziala ren arabera, ez da bestelako bisitaririk edo jarduerarik onartuko. Roughs Tower okupatzeko eskubidearen aldarrikapena Michael batesek mantentzen du orain, bere aita Roy bigarren planora erretiratu ondoren.\nSutea.\n2006ko ekainaren 23an, Sealandeko goiko plataformak su hartu zuen matxura elektriko baten ondorioz. Sutean lagun bat zauritu zen, eta Harwich salbamendu txalupari deitu zioten haren berri emateko. RAFen salbamendu helikoptero batek zauritutako laguna dorrean bertan hartu hartu eta Ipswicheko ospitalera eraman zuen. Harwixh salbamendu txalupa Roughs Towerren inguruetan geratu zen harik eta suhiltzaileen ontzi batek sua amatatu zuen arte. .\nSuaren osteko konponketa lanak Church and East Ltd enpresaren esku daude. Enpresak txosten periodikoak idazten ditu, eta egin dituzten aurrerapausuen argazkiak ere erakutsi izan ditu. Zaharberritze taldeko kide batek lanen segimendu pertsonala egiten du bere webgunean. .\nZaharberritzea 2006ko azaroan bukatu zen, sutearen arrasto guztiak ezabatu ondoren.\nSutearen ondorioz, Printzerrian haize turbina bat instalatu zuen Church and Eastek. Horrela gainera, dorrearen ondorio ekologikoak murriztu egiten dira.\nTransferentzia.\n2007an, Sealand transferitzeko merkatuan jarri da, Espainiako InmoNaranja higiezinen agentziaren bidez. Argi eta garbi azaltzen da Sealand ez dagoela salgai, printzerri bat saltzerik ez dago eta. . Hartzaileari 750.000.000 euro inguruko kopurua eskatzen zaio. ). \u201cZortzi digito edo gehiagoko\u201d eskaintzak ere onartzen dira. .\nTransferitzeko aukeraren berri izan bezain pronto, The Pirate Bay, munduko BitTorrent zerbitzaririk handi eta ezagunenetako batek, bere burua eskaini du Sealanden ardura hartzeko. Transferentzia ordaintzeko, dirua biltzeko kanpaina bati ekin dio, eta Sealandeko gobernuarekin hitz egiten hasi da. Dena den, telebistaz zabaldutako elkarrizketa batean, Michael Printze Erregenteak adierazi du berak ez diola Sealand The Pirate Bayri saldu nahi, copyright legeen inguruan dituen uste pertsonalak direla eta. Jabetza aldaketa gauzatuko den, beraz, zalantzan dago. ."}
{"id": "42775", "revid": "1659", "url": "https://eu.wikipedia.org/wiki?curid=42775", "title": "Estratu", "text": "Estratu bat sedimentuak bereizten diren geruzetako bakoitza da geologian, eta estratigrafiak ikertzen ditu. Arroka sedimentario eta eurengandik datozen arroka metamorfikoetan arroka geruzak dute estratu izena hartzen. Beste fenomeno geologiko askok ere geruzak sor ditzakete, baina horiek ez dira estratuak (adibidez, metamorfismoan zehar sortzen diren geruzak, konpresio indarren ondorioz).\nEstratuak normalean geruza horizontal gisa sortzen dira, estratifikazio geruzek mugatuak, eta hedadura zabala izan ohi dute. Indar ezbedinak direla eta (adibidez, orogenia), estratuak toles eta oker daitezke, hasierako horizontaltasuna galduz. Beheko geruza gazteagoa da goikoa baino. Deskribatzeko oina eta gaina terminoak erabiltzen dira alderik zaharrena eta berriena izendatzeko. Oinak eta gainak bi arrazoirengatik sor litezke: sedimentuen metaketa episodikoa delako (hau da, sedimentuen metaketan eten bat) edo, metaketa jarrai baten kasuan, estilo aldaketagatik (sedimentu ezberdinen erorketaren ondorioz).\nSailkapena.\nBi gainazalen arteko distantziari lodiera deitzen zaio, eta lodiera mota ezberdinen arabera geruzen sailkapen bat egiten da:\nGeruzen formak.\nBi geruza mota ezberdintzen ditugu itxurari so eginez: geruza tabularrak (taula itxurakoak) eta geruza lehiarkarak (lente itxurakoak).\nGeruza tabularrak.\nBi geruza tabular daude.\nGeruza lehiarkarak.\nSei mota ezberdin daude. Bi gainazalak aipatu behar direnean, izendapena kronologikoki egiten da: hau da, lehenik gainazal zaharrena izendatzen da (oina) eta gero gazteena (gaina)."}
{"id": "42777", "revid": "56334", "url": "https://eu.wikipedia.org/wiki?curid=42777", "title": "Alfred Wegener", "text": "Alfred Lothar Wegener (Berlin, 1880ko azaroaren 1a - Clarinetania, Groenlandia, 1930eko azaroaren 2a) alemaniar zientzialaria izan zen, kontinenteen jitoaren Teoriaren sortzailea izan zen, plaken tektonikaren teoriara eraman zuena.\nBiografia.\nWegenerrek hasiera batean astronomiaren alorrean egin zituen ikasketak eta Berlingo unibertsitatean astronomia doktoretza eskuratu zuen. Baina geroago meteorologia eta geofisika aztertu zituen; meteorologiaren arloan liburu bat idatzi zuen, meteorologiako erreferentzia liburu bat dena: \"Atmosferaren Temodinamika\". 1911an Marburgoko liburutegian zegoela kontinente ezberdinetako fosilen antzekotasuna ikusi eta 1912an Kontinenteen jitoa defendatu zuen. Kontinenteek izandako mugimenduak aztertzeko, Wegenerrek XIX. mende hasierako mapak aztertu zituen, eta XX. mende hasieran egindako neurketekin alderatu. Horrela, mende batean Groenlandia Europarekiko kilometro eta erdi aldendu zela ikusi ahal izan zuen. Horrez gain, Paris eta Washington aldentzen ari zirela eta Shanghai eta San Diego hurbiltzen ari zirela ondorioztatu zuen.\nWegenerrek hainbat ikerketa egin zituen Groenlandian haize polarraren ibilbidearen inguruan, \"jet stream\" izeneko korronteak oso eztabaidatuak zirenean. 1924an Grazko unibertsitatearen meteorologia katedra onartu zuen. Sei urte beranduago, 1930ean, Groenlandiako bere azken espedizioan, izotzean harrapatutako lankide batzuk sorostera zihoala hotza zela eta bertan hil zen. Ironikoki Alfred Wegener gogoratuagoa da gaur egun kontinenteen jitoaren teoriengatik, urteetan zehar Groenlandian ikertzen egon ondoren proposaturiko teoria meteorologikoengatik baino.\n1911.ean Marburgoko unibertsitateko irakaslea zen, eta bertako liburutegian ikertzen zegoela gauza bitxi batetaz konturatu zen: bi fosil berdin-berdinak ozeanoez separatutako bi leku ezberdinetan aurkitu zituzten. Bere garaian gauza horiek \u201clur zubiak\u201d existitu zirela esanez azaltzen ziren, baina Wegener-ek bere burua konbentzitu zuen kontinente guztiak elkartuta egon zirela esanez; bat bakarra, Pangea izenekoa.\n1912.ean bere teoria publikoki azaldu eta defenditu zuen, esanez ozeano atlantikoko bi parteak egun batean elkartuta egon zirela. Gerraren ondorioz egindako zauri batengatik ohean egon behar izan zuen luzaroan, eta horrek pentsatzeko denbora dexente eman zion.\nHiru urte geroago, 1915.ean, kontinenteen jitoaren teoria azaltzen zuen liburua argitaratu zuen, Kontinenteen eta ozeanoen jatorria (Die Entstehung der Kontinente und Ozeane). 1920.ean beste liburu bat argitaratu zuen, froga multzo bat erakusten zuena.\nKontinenteek izandako mugimenduak aztertu ahal izateko \u2013bere teoriaren frogak edukitzeko-, Wegener-ek XIX.mendearen hasieran egindako mapak aztertu zituen, eta XX.mendeko hasieran egindako neurketekin alderatu zituen. Horrela, mende batean Groenlandia Europarekiko kilometro eta erdi aldendu zela ikusi ahal izan zuen. Horrez gain, Paris eta Washington aldentzen ari zirela eta Shangai eta San Diego hurbiltzen ari zirela ondorioztatu zuen.\nIronikoki Alfred Wegener-ek gogoratuagoa da gaur egun kontinenteen jitoaren teoriarengatik, urteetan zehar Groenlandian ikertzen egon ondoren baino, eta hainbat teoria meteorologoak, arraskatatsuak eta oso inportanteak, egin ondoren."}
{"id": "42778", "revid": "58701", "url": "https://eu.wikipedia.org/wiki?curid=42778", "title": "Manuel Aza\u00f1a", "text": "Manuel Aza\u00f1a Diaz (Alcala de Henares, 1880ko urtarrilaren 10a - Montauban, Frantzia, 1940ko azaroaren 3a), espainiar politikari eta idazlea izan zen. Ministroen Kontseiluko Presidentea (1931-1933, 1936) eta Espainiako Bigarren Errepublikako Presidentea (1936-1939) izan zen.\nCasas Viejaseko gertakarien ondorioz, dimititu behar izan zuen.\nXX. mendeko Espainiako politikari eta hizlari garrantzitsuenetariko bat izan zen, eta era berean kazetari eta idazle ezaguna. 1926an \"Vida de Juan de Valera\" liburuagatik Espainiako Literatura Sari Nazionala irabazi zuen. \"La Velada en Benicarl\u00f3\" liburuan, 1930eko hamarkadaren inguruko gogoeta-lana egin zuen.\nBiografia.\n\"Acci\u00f3n Republicana\" taldearen sortzailea (1924), eta Espainiako Bigarren Errepublika ekarri zuen batzorde iraultzailearen kide izan zen. 1931n, Errepublikaren behin-behineko gobernuan, Gerra ministroa izan zen eta armadaren eraberritzea abiarazi zuen. Hizlari ona, gobernuaren proiektuari buruzko eztabaidan nabarmendu zen, batez ere kleroaren aurkako klausulak aldezterakoan. 1931-1933 bitartean gobernuburua izan zen. 1933ko hauteskundeek ordura arteko politikaren gaitzespena ekarri zuten. Eskuineko gobernuaren bi urteetan esetsi egin zuten. Bere alderdia berriro antolatu zuen, eta \"Izquierda Republicana\" alderdia sortu. Fronte Popular delakoaren ardatz zen alderdi honek 1936ko hauteskundeak irabazi zituen, eta maiatzean Errepublikako Presidente izendatu zuten. Gerra Zibila amaitutakoan Frantziara erbesteratu zen, errefuxiatu politiko gisa.\nLiteraturagile fina izan zen, \"La pluma\" (1920) literatura aldizkariaren sortzailea eta 1923-1924 urteetan \"Espa\u00f1a\" aldizkariaren zuzendaria. Eleberri autobiografiko bat idatzi zuen: \"El jard\u00edn de los frailes\" (1926). Literatura kritikari gisa lan batzuk utzi zituen: \"La invenci\u00f3n del Quijote\" (1934) eta \"Vida de Juan de Valera\", Juan Valera idazleari buruzko azterketa kritikoa. Politika elkarrizketei buruzko obra bat idatzi zuen Gerra erdian: \"La velada de Benicarl\u00f3\". George Borrowen \"La Biblia en Espa\u00f1a\" itzuli zuen gaztelaniara."}
{"id": "42780", "revid": "512", "url": "https://eu.wikipedia.org/wiki?curid=42780", "title": "Andrew Stuart Tanenbaum", "text": "Andrew Stuart \"Andy\" Tanenbaum (New York, 1944ko martxoaren 16a -) Amsterdamgo Vrije unibertsitateko sistemak saileko zuzendaria da. Heziketa helburuekin UNIX sistema eragilearen doako berdina Minix sortzeagatik, ezaguna da Tanembaum. Baita informatikako liburuengatik ere.\nHezkuntza.\nNew York (AEB) hirian jaio zen, nahiz eta gero White Plainsen hazi. 1965. urtean Massachusettseko Teknologia Institutuan (\"MIT\" bezala ezagunagoa) fisikan lizentziatu zen. 1971. urtean Kaliforniako Berkeley Unibertsitatean doktoretza atera zuen. Geroago bere emaztearekin Herbehereetara bizitzera aldatzen da, baina oraindik Estatu Batuen herritartasuna mantentzen du. 2004. urtetik aurrera konputagailu arkitektura eta sistema eragileko irakaslea da Vrije unibertsitatean.\nSistema eragileak.\n1987. Urtean Minix sistema eragilea sortu zuen, heziketa helburuekin UNIX sistema eragilearen doako berdina, geroago Linux sortzeko lagungarri zena.\n199. urtean Linus Torvaldsekin, Linuxen sortzailea, eztabaida sutsua izan zuen Useneten bidez, sistema eragilearen nukleoa zelako izan behar zen, nukleo monolitikoa ala mikronukleoa. Tanembaumek mikronukleoaren aldekoa zen, bere ustetan etorkizuneko sistema eragileko nukleoak mikronukleokoak izango zirena ziur baitzegoen.\nVrije unibertsitateko beste kideekin batera mikronukleoan oinarritutako Amoeba izeneko sistema eragile banatua sortu zuen.\nGlobe, mundu-mailako sistema banaturako azpiegitura hornitzen duen softwarea sortzailea da ere.\nLiburuak.\nInformatikako liburuengatik oso ezaguna da, goi mailako ikastetxeetan gehien bat. Hauen artean nabarmenduko ditugu:\nOndorengo esteketan Tanembaum-en liburuen eta argitalpenen zerrenda osoa aurki dezakezu."}
{"id": "42781", "revid": "48990", "url": "https://eu.wikipedia.org/wiki?curid=42781", "title": "Gipuzkoako Bidasoa", "text": "Gipuzkoako Bidasoa \u2014\"Bidasoaldea\", \"Bidasoa Behea\" edo \"Behe Bidasoa\" izenez ere ezaguna\u2014 Gipuzkoako eskualde ekialdekoena da. Irun eta Hondarribia udalerriak hartzen ditu bere baitan. Hendaiarekin batera, Bidasoa-Txingudi mugaz gaindiko eskualdea eratzen du. Gipuzkoako Bidasoak 71,6 km2 ditu (Gipuzkoaren azaleraren %\u00a04), eta 76.327 biztanle zituen guztira 2014an. 59.487 biztanlerekin, Irun da eskualdeko herririk jendetsuena, eta Gipuzkoako bigarrena.\nGeografia.\nEskualde mugakideak.\nKantauri itsasoarekin egiten du muga iparraldean, Lapurdi Itsasegiarekin ekialdean, Nafarroa Garaiko Bortzirirekin hegoaldean, eta Gipuzkoako Oiartzualdearekin mendebaldean.\nInguru naturala.\nZeharkatzen duen Bidasoa ibai mugalariak eman dio izena kostaldeko eskualde honi. Orografiari dagokienez, Aiako Harriaren natura parkea barne hartzen du, eta tontor ikurrak Jaizkibel (547 m) eta Aiako Harria bera (837 m) dira.\nHiger lurmuturra da bertzela Kantauri itsasoan ekialdeen dagoen forma geografikoa da.\nEkonomia.\n1996an 1.930.000 pezetakoa izan zen biztanleko eskualdearen Barne Produktu Gordina (BPG). Euskal Autonomia Erkidegoko indize bateratzailea 100 eta Gipuzkoakoa 102 zelarik, 84an zegoen Gipuzkoako Bidasoa. 1996an eskualdearen balio erantsiaren %68 zerbitzuetatik zetorren, Gipuzkoako batez bestekoa baino 15 puntu gorago. Irunen, esaterako, industriak balio erantsiaren %26 ekarri zuen 1996an, baina Hondarribian %16ra baino ez zen heldu. Hondarribian, aldiz, pisu aipagarria zuen lehen sektoreak, Gipuzkoako batez bestekoa askozaz gainditzen baitzuen. Azken urteotan aldaketa sakonak jasan ditu eskualdearen egitura ekonomikoak, Irunen gehienbat.\nHondarribiak bere erakargarritasun turistikoa sendotu du, azpiegiturak asko hobetuz: hondartza eta kirol portua eraberritu dituzte, esaterako eta, arrantza sektorearen krisialdia latza izan arren, eusten dio oraindik betiko jarduera horri.\nIrunen, aldiz, krisialdi gogorra jasan zuten mugen desagerpenaren ondorioz, eta horiei lotutako lanpostu asko galdu ziren. Nolanahi ere, garraioarekin eta beste alor batzuekin zerikusia duten jarduera berriekin bideratu dute egoera. Hizkuntzari dagokionez, nahiko orekatuta daude euskara eta gaztelania eskualde honetan, nahiz eta gaztelania izan nagusi, Irunek duen garrantzi demografikoaren eraginez.\nKultura.\nHizkuntza.\nEskualdean 24.268 euskaldun, 12.087 ia euskaldun eta 31.972 erdaldun bizi ziren 1996an. Irunen erdaldunek ia bikoiztu egiten zuten euskaldunen kopurua, eta erabat alderantzizkoa zen egoera Hondarribian."}
{"id": "42782", "revid": "6327", "url": "https://eu.wikipedia.org/wiki?curid=42782", "title": "BOOTRAP", "text": ""}
{"id": "42783", "revid": "9229202", "url": "https://eu.wikipedia.org/wiki?curid=42783", "title": "Bideratze-protokolo", "text": "Bideratze-protokoloa datu-pakete bidezko komunikazio batean pakete bakoitzak zein ibilbide izan behar duen erabakitzeko prozeduraren protokoloa da.\nBideratze protokoloa, teknologia-informatika erabiliz sortutako komunikazio-protokolo bat da. Bideratzaileak erabiltzen dituen protokolo hau, informazioa transmititzeko erabiliko den eredu estandarra da.\nBideratze protokoloak informazioaren jatorria eta helburua argi eta zehatzak izan behar ditu, hainbat informazio-eragile artean komunikazioa egiteko erabil daitezkeen estandarrekin bat egitea ahalbidetzen du. Protokolo hau, informazioa zuzenbidetzen eta gorabeheratzen ahalbidetzen du, hainbat eragile artean informazioa trukatzeko beharrezko informazioen estandarrak finkatzen ditu. Adibidez, HTTP (Hypertext Transfer Protocol) webguneetan erabiliko den bideratze protokolo bat da, TCP/IP (Transmission Control Protocol/Internet Protocol) sare-protokoloen artean erabiltzen dena da eta SMTP (Simple Mail Transfer Protocol) posta elektronikoaren bidalketarako bideratze protokolo bat da.\nBideratze protokoloak konexio-oinarriak eta informazio-trukaketarako estruktura konplexuak izan ditzake. Protokoloak datuak bideratzen ditu sarean, horiek konexio oinarrizkoaren bidez bidaltzen dira, eta hori sarearen gainean transmititzen da. Horrez gain, bideratze protokoloak datu-integritatea, segurtasuna eta baimenak kontrolatzeko mekanismoak ere badauka.\nBideratze protokoloen jatorriak estandarretan oinarrituta daude, eta horiek gizarte eremuan erabilera handia dute. Protokolo hauen erabilera esanguratsuak\nBideratze-protokoloak.\nBideratze algoritmoaren araberako protokoloak sortu dira. Hona hemen ezagunenak:\nLotura-egoera algoritmoa versus distantzia-bektoreko algoritmoa.\nLotura-egoeran oinarritutako algoritmoa, bideratze informazio partziala (bakarrik aldameneko adabegien gaineko informazioa) adabegi guztietara hedatzen da, baina adabegi bakoitzak konektatutako ibilbideei bakarrik bidaltzen die bere bideratze informazioa. Aldiz, distantzia-bektoreko algoritmoak aldameneko adabegiei bidaltzen die bideratze informazio osoa."}
{"id": "42784", "revid": "843", "url": "https://eu.wikipedia.org/wiki?curid=42784", "title": "Bideratze protokolo", "text": ""}
{"id": "42785", "revid": "105290", "url": "https://eu.wikipedia.org/wiki?curid=42785", "title": "Beraun", "text": "Beraun Errenteriako auzo handi eta populatu bat da. Udalerriaren goiko aldean kokatzen da, San Marko menditik nahiko gertu. A-8 autopista bertatik pasatzen da. Bere arazo nagusietako bat San Markoko zabortegia da: hego haizea dabilenean kiratsa nabari da auzoan. Hori dela eta, hainbat mobilizazio egin zen 2006. urtean.\nBeraunen Langaitz ikastola eta Beraun Berri ikastetxea daude. Osakidetzak, era berean, anbulatorioa du auzo honetan. Beraun Donostiarekin zuzenean lotzen duen autobus linea du, \"Beraun-Donostia\" alegia."}
{"id": "42786", "revid": "119347", "url": "https://eu.wikipedia.org/wiki?curid=42786", "title": "Kontinenteen jitoa", "text": "Kontinenteen jitoa masa kontinentalak elkarrekiko mugitu egiten direla esaten duen teoria da. Kontinenteak mugitzen zirela Abraham Orteliusek proposatu zuen eta Alfred Wegener meteorologo alemaniarrak teoria garatu zuen 1912an. Baina, 70. hamarkada arte, noiz plaken tektonikaren teoria proposatu zen, ez zen egoki azaldu jitoaren zergatia. Teoria berri hau Wegenerren teorian eta lurrazal ozeanikoaren hedapenean oinarritu zen.\nAurreko Teoriak.\nKontinenteen jitoaren ideia zabaldu aurretik lurra zurruna zela eta kontinenteak finkoak zirela pentsatzen zen. Hala ere, hainbat ikertzaile, haien artean \u00a0Abraham Ortelius , Alexander von Humboldt eta Antonio Snider-Pellegrini, konturatu ziren Ozeano Atlantikoko kontrako aldeetan zeuden kontinenteen kostaldeek forma osagarriak zituztela. Hau dela eta, lehenagotik ere proposatu izan ziren kontinenteak denboran zehar desplazatzen ziren ereduak, hau da, Wegener ez zen kontinenteak noizbait elkarturik egon zirela proposatzen lehena izan\nAdibidez, Eduard Suessek 1885ean Gondwana superkontinentea proposatu zuen, baina honen banaketa Ozeano Atlantikoaren hondoratzeari egokitu zion. Era berean, Frank Bursley Taylorrek 1910ean proposatu zuen Kretazeoan Lurra eta Ilargia gaur egun baino gertuago zeudela eta horren eraginez Ilargiak Lurrean eragindako indar grabitazionalak mugiarazi zituela.\nKontinenteen jitoa Wegenerren arabera.\nWegenerren arabera kontinenteak lurrazal ozeanikoaren gainean flotatzen zuten, izotzak uraren gainean flotatzen duen antzera. Kontinenteak Pangea izeneko superkontinente batetik eratorriak dira, nahiz eta jarraitutasun estrukturala izan Mesozoikoan Pangea apurtu eta zati desberdinak, kontinenteak, elkarrengandik urruntzen hasi ziren gaur egun arte ere horrela jarraituz. Bere teoria garatu ahal izateko, aurreko teorien aurka egin behar izan zuen. Izan ere kontinenteen desplazamendu bertikalez gain horizontalak ere bazirela zioen eredua plazaratu zuen: kontinenteen despalzamendu horizontalaren eredua. Eta hau frogatu ahal izateko bere ikerketetan oinarritu zen arrazoi solidoak eman ahal izateko.\nAlfred Wegener.\nAlfred Wegener Berlinen 1880an jaiotako zientzialari alemana izan zen. Astronomian doktoretza eskuratu ostean meteorologia eta geofisika aztertzen hasi zen. Bere ikerketa batzuek kontinente desberdinetako fosilen antzekotasuna ikustera eraman zuten, kontinenteen jitoa aurkezten amaituaz 1912an. Komunitate zientifikoak ordea, erotzat hartu zuen garai haietan. Ironikoki Alfred Wegener ezagunagoa da gaur egun kontinenteen jitoaren teoriarengatik; nahiz eta hainbat urtez Groenlandian ikertzen aritu ondoren, hainbat teoria meteorologo, arrakastatsu eta oso garrantzitsu argitaratu.\nKontinenteen jitoaren frogak.\nKontinenteen eitea:.\nFroga hauen artean lehena kontinenteen eitea da. Wegener ez zen hau adierazten lehenengoa izan, munduko mapa batean argi ikus daiteke Hego Amerikak eta Afrikak eite osagarria dutela, eta nahiz eta elkartze hori ez izan erabatekoa- alde batetik globoaren itxura paperean zehatz mehatz adieraztea ezinezkoa delako eta bestetik jasandako higidura, sedimentazio, bolkanismo eta beste hainbat prozesuek kontinenteen kostaldeak aldatu dituztelako- kontinenteen elkartze ideia horren ikerketa froga honen ondorioz hasi zen garatzen.\nBerdintasun geografikoak:.\nBerdintasun estrukturalak ere kontuan izan zituen, ozeano batek banatutako kontinenteetan bertako harrien adin, tolesturen geometrian edota zutabe estratigrafikoetan aurkitutako parekotasunak aztertuz. Adibidez Saharako hego mendebaldean eta Guyanako (Hego Amerikako) agertzen diren harri eta harri serieak erabat berdinak dira. Baina argiago igortzen dira antzinako bi prozesu orogenikoek utzitako aztarnak; izan ere, Britainiaren basamentuaren zati nagusia eratu zuten bi prozesu hauen ondorioz sortutako mendikateak Britainiaz gain Norvegia, Groenlandia eta Ipar Amerikan ere aurki daitezke.\nFroga paleontologikoak:.\nKontinente ezberdinetan aurkitutako harriak aztertzean, bertako aztarna paleontologiko askok kointziditu egiten zela ohartu zen Wegener. Esaterako Glassopteris izeneko landarearen aztarnak Hego Amerikako eta Afrikako hegoaldean, Antartikan eta Australian aurki daitezke. Mesosaurus narrastiarekin antzeko zerbait gertatzen da, orain dela 270 Mu bizi izan zen izaki honen aztarnak Hego Amerikan eta Hegoafrikan aurkitu direnez, eta honelako narrasti batek hain migrazio luzeak egiteko gai ez zela kontuan izanik, bi kontinente hauek garai horretan bateraturik egon behar ziren.\nCharles Darwin-en eboluzioaren teoria ere aplikatuz hainbat ondorioetara iritsi zen Wegener; lur eremu bat beste guztietatik at mantenduz gero bere fauna eta flora propioak garatuko ditu Australiaren kasua den bezala. Adibide garbiena ugaztunena da; ugaztunak bi motatakoak dira plazentalak (indartsuagoak) eta martsupialak; eta habitat bera konpartituz gero plazentalak gainjartzen dira. Ikerketen arabera orain dela 70 Mu martsupialak mundu osoan zehar hedaturik zeuden baina plazentalak agertzean hauek nagusitu ziren Europa, Asia eta Ipar Amerikan. Hego Amerikan aldiz orain dela 30-40 Mu arte martsupialak ziren nagusi. Ondorioz, orain dela 70 Mu Ipar Amerika eta Hego Amerika banandurik zeuden, eta orain dela 30-40 Mu elkartu ziren.\nOndorengo teoriak.\nTeoria ez zen izan onartua hainbat urtez; alde batetik Wegenerrek kontinenteen mugikortasuna azaltzen zuen mekanismo fidagarririk definitu ez zuelako, eta bestetik bere teoriaren arabera kontinenteak hondo ozeanikoaren gainetik desplazatzen zirelako eta horrek sortutako frikzioa indartsuegia izango litzatekeelako, kontinenteen desplazamendua ezinezko eginaz. Hala ere, hainbat ikertzailek, haien artean Arthur Holmes eta Alexander du Toit, kontinenteen jitoaren teoriarekin jarraitu zuten lanean.\n1968an, Wegenerren kontinenteen jitoaren teoria eta Harry Hess-en hondo ozeanikoaren hedapenaren teoria oinarritzat hartuta, plaken tektonikaren teoria proposatu zen. Teoria honek Lurraren hainbat prozesu ditu:kontinenteen mugimendua, lurrikaren eta sumendien kokapena eta mendikateen sorrera hauen artean.\n1970eko hamarkadaren hasieran teoriak onarpen orokorra lortu zuen hainbat ikerketa egin ondoren."}
{"id": "42787", "revid": "2341", "url": "https://eu.wikipedia.org/wiki?curid=42787", "title": "Zintruenigo", "text": ""}
{"id": "42788", "revid": "119347", "url": "https://eu.wikipedia.org/wiki?curid=42788", "title": "Bilboko Portuaren Agintaritza", "text": "Bilboko Portuaren Agintaritza Bilboko portuaren kudeaketaz arduratzen den erakundea da. Agintaritzak, Bilboko itsasadarraren portu jarduera duten kaien ardura dauka, horrez gain, itsasadarraren ertzetako garbiketaz eta mantentzeaz arduratzen da. Gaur egun erakundearen presidentea Jose Angel Corres da.\nHistoria.\nAurrekaria Bilboko Kontsulatua izan zela esan daiteke, merkataritza bultzatzeko eta kontrolatzeko sortu zena. Kontsulatua 1511n sortu zen eta 1829an desegin.\nErakunde berria 1872. urtean sortu zen \"Bilboko Portu eta Itsasadarraren Obren Junta\" izenarekin. Bilboko Portuaren Agintaritzaren egoitza Bilboko Campo Volantinen dagoen Olabarri familiaren jauregi izandakoan dago. Dena den, Bilboko portura eramango dute egoitza, 2009an bertan eraikitzen ari diren dorrea amaitzen dutenean.\nAgintaritzak XIX. mende amaieran hasitako portuaren zabalkunde lanak zuzentzeko ardura izan zuen. Portugaleteko kai berria eta ondoren eta Galea lurmuturrekoa gero. Azken hau, ezin izan zen burutuko Getxoko burgesiaren presioak zirela eta. 1960ko hamarkadan kanpoaldeko portuaren lanak amaitu ziren. Dena den, 1980ko hamarkadaren amaieran Bilbo Handiak bizi izandako susperraldiaren ondoren, portuaren zabaltze lanetarako proiektua gauzatu zen.\nBilboko portuko agintaritzaren eginkizunak.\nEginkizun ekonomikoei dagokionez, portu agintaritzak portuko zerbitzuak erabiltzeagatik ordaindu beharreko tarifak zehazten ditu, eta horiek emandako emakidek sortzen dituzten tasak jaso eta kudeatzea. Portu agintaritzaren esku dago aldi berean elkarteetan parte hartu ala ez erabakitzea.\nAzpiegituren alorrean, agintaritzak portuko zerbitzu eremuen erabilera arautzen du, portuaren zabalketa eta etorkizunerako plangintza zehaztu eta portua erabiltzeko baimenak eman behar ditu. Segurtasunaren arloan, agintaritzak portuko zerbitzuen eta poliziaren arauak aurrera eramateko proiektua eta araudia onartu behar du. Araudi horren barnean sartzen dira salgai arriskutsuak edota maneiatzerako orduan, arreta berezia behar dutenak."}
{"id": "42790", "revid": "105290", "url": "https://eu.wikipedia.org/wiki?curid=42790", "title": "Luzero punta", "text": "Luzero punta Bilboko portuaren mendebaldean kokaturik, portuaren kairik luzeena da. Guztira bi kilometro inguruko luzera daukan kai hau 1985. urtean eraiki zen eta Bilboko portuak 1980ko hamarkadan hasitako zabalkunde fasearen hasiera izan zen. Portuan sakonera handiena duen kaia da, guztira 30 metro.\nSakonera hori dela eta, portura datozen petroliontziek erabiltzen dute kaia. Muskizko Petronor enpresaren petrolio beharrizanak hornitzeko eta 2002. urteaz geroztik, Bahia de Bizkaiaren gas edukiontziak hornitzeko. Horrez gain, 2005 urtean haizearen indarrari probetxua ateratzeko, bost sorgailu eoliko ipini ziren."}
{"id": "42791", "revid": "20653", "url": "https://eu.wikipedia.org/wiki?curid=42791", "title": "Olaeta", "text": "Olaeta Argentinako C\u00f3rdoba probintziako hego-erdialdean dagoen herri eta udalerri bat da, Ju\u00e1rez Celman departamenduan dagoena; Probintziako hiriburua den C\u00f3rdoba hiritik 210 km-ra, 11. bide probintzialean (C\u00f3rdoba)\nMerkataritza, nekazaritza zentroa (kakahueteak, soja, artoa) eta agroindustria-unitate indartsua.\n1000 biztanle (2010) eta horrek % 18,7ko hazkundea suposatzen du aurreko erroldako 471 biztanleekiko (1991).\nLurralde aberatsa da Panpa Hezea eskualdean duen emankortasunagatik, horrela nekazaritza eta abeltzaintza estentsiboa egiteko aukera du. Nekazaritza sektorean, garia, kakahueteak, soja eta ekilorearen ekoizpenak nabarmentzen dira; behi- azienda. Gaur egun (2007ko azaroa) isohieten aldaketari esker (euri gehiago egiten du, 1973az geroztik, Hemiziklo Hezearekin) kakahueten eta soja lantzeak hedapen nabarmenean jartzen du herria."}
{"id": "42792", "revid": "103793", "url": "https://eu.wikipedia.org/wiki?curid=42792", "title": "Arraga", "text": "Arraga Aramaioko (Araba) auzo bat da, Ibarreko elizatean barne dagoena.\nInguru naturala eta Ondarea.\nAuzoa San Pedro baseliza eta honen inguruko etxebizitzek batetik, eta sakabanaturiko bestelako etxeek osatzen dute. Auzoko baserrien artean, Arragazpikoa, Arragaburu, Iturrieta (sagardotegia) eta Basagoitia dira aipagai. Arragako gunea interes arkeologikoko gune izendatu zuten.\nGarraioa.\nEskualdeko Garraioa sareak linea bat ditu herrian:"}
{"id": "42793", "revid": "105290", "url": "https://eu.wikipedia.org/wiki?curid=42793", "title": "Salgo", "text": "Salgo Aramaioko (Araba) auzo bat da, Ibarreko elizatean barne dagoena. Auzoak Errotabarrirekin egiten du muga.\nInguru naturala.\nSalgoko auzoa A-2620 errepidearen ondoan dago, auzoan, etxeak eta herriko kanposantua daude. Baserrien izenen artean honakoak daude: Emaldi, Zalgogarai, Etxeaurre, Okarantza, Galdosena eta Bidegaina daude.\nHistoria.\nGaur egun kanposantua dagoen tokian eliza zegoen antzina, baina Ibarrakoa eraiki zutenean Salgoko eliza zaharra eraitsi zuten. Aramaio erdigunetik gertu dago, muino batean eta hori dela eta azken urteetan herrian eraikitako etxebizitza berriak, bertan egin dira."}
{"id": "42794", "revid": "105290", "url": "https://eu.wikipedia.org/wiki?curid=42794", "title": "Errotabarri (Aramaio)", "text": "Errotabarri Aramaioko (Araba) auzo bat da, Ibarreko elizatean barne dagoena. Auzoak Salgoko auzoarekin egiten du muga.\nInguru naturala.\nA-4023 herri bideak auzoa bitan banatzen du. Auzoa laupabost etxe inguruk osatzen dute, baserrien artean Errota-barri etxea eta Arbel etxea ageri dira. Errotabarri Ibarreko elizatearen erdigunetik gertu dago."}
{"id": "42795", "revid": "336", "url": "https://eu.wikipedia.org/wiki?curid=42795", "title": "Evaristo Txurruka", "text": "Evaristo Txurruka Brunet (Izu, Oltza zendea, 1841eko urriaren 26a - Bilbo, 1917ko apirilaren 3a) ingeniari euskalduna izan zen. Bilboko Obren Juntako presidentea izan zen.\nBiografia.\nOltzan jaio arren, bere familia Mutrikura joan zen bizitzen bera haurra zela. 1852an Bergarako seminarioan ikasketak hasi zituen, eta bertan erdi-mailako ikasketak burutu zituen. Ondoren, Madrilen prestaketa ikastaroaren ondoren ingeniaritza ikasketak amaitu zituen. Ikasketak bukatuta Murtziara bidali zuten, bertan praktika ikastaroa egitera. Bertan, Palosko eta Pormango itsasargien proiektuak egin zituen.\nValentzian denboraldi batez egon ondoren, Euskal Herrira bueltatu zen eta Gernikako itsasadarraren kanalizazio edo bideratzearen proiektua egin zuen. 1866an Puerto Ricon telegrafoaren instalazio lanak egin zituen eta San Juango portua hobetzen lagundu zuen. 1870an Puerto Ricoko herri-lanen ikuskatzaile izendatu zuten. Denboraldi batez Habanan bizi eta Ameriketako Estatu Batuetan zehar bidaiatu ondoren Bilbora bueltatu zen.\nBilboko portua.\n1877an Evaristo Txurruka, Bilboko itsasadarraren bideratze lanen zuzendari izendatu zuten. Garai hartan, Bilboko itsasadarraren bokalea leku arriskutsua izan ohi zen itsasadar barrura sartu eta irteten ziren barkuentzako. Izan ere, Portugaleten mareen eraginez, harea pilaketa handiak gertatu ohi ziren. Arazo hauek guztiak Burdinazko moilaren eraikuntzari esker ebatzi ziren. 1904an lanak burutu zirenerako, Bilboko portua Espainiako porturik seguruenetakoa bihurtu zen.\nHorrez gain, Bilboko portuaren lehen zabalkunde proiektua gauzatu zuen XIX. mendearen amaieran, eta hurrengo hamarkadetan gauzatuko zen portuaren jardueraren handitzearen oinarriak jarri zituen. Obrak egiteaz gain, artikuluak ere idatzi zituen, esaterako \"Euskal-Erria\" eta \"Revista de Obras P\u00fablicas\" bezalako aldizkarietan.\nEsker onak.\nEgindako lanaren esker onez, hainbat sari jaso zituen. Karlos III.aren gurutzea, Isabel Katolikoaren gurutze handia, eta ondoren Mutrikuko kondea titulua jaso zituen. Getxoko Areeta auzoan, Evaristo Txurrukaren omenezko monumentu bat dago."}
{"id": "42797", "revid": "237", "url": "https://eu.wikipedia.org/wiki?curid=42797", "title": "Andrew S. Tanenbaum", "text": ""}
{"id": "42801", "revid": "201", "url": "https://eu.wikipedia.org/wiki?curid=42801", "title": "Evaristo Churruca", "text": ""}
{"id": "42804", "revid": "6327", "url": "https://eu.wikipedia.org/wiki?curid=42804", "title": "Oreretaldea", "text": ""}
{"id": "42807", "revid": "535", "url": "https://eu.wikipedia.org/wiki?curid=42807", "title": "Jautarkol", "text": ""}
{"id": "42808", "revid": "1491", "url": "https://eu.wikipedia.org/wiki?curid=42808", "title": "Xenpelar", "text": "Juan Frantzisko Petriarena Rekondo, \"Xenpelar\" (Errenteria, Gipuzkoa, 1835eko urtarrilaren 13a - 1869ko abenduaren 8a) bertsolaria eta idazlea izan zen. Xenpelar jotzen da XIX. mendeko bertsolaritzaren gailurtzat.\nBizitza.\nErrenteriako Senperelarre baserrian jaio zen, Oiartzungo mugan. Handik jarri zioten goitizena (\"Senperelarre\"&gt; \"Xenpelarre\"&gt; \"Xenpelar\"). Aitona Juan Kruz, Nafarroa Garaiko Sunbillan jaioa zen; aita Jose Benardo Petriarena Bergara, berriz, herrialde bereko Arantzan; laster, ordea, Oiartzuna joan ziren bizi izatera. Dirudienez, biak ala biak ijito kastakoak ziren.\nEspainiako Independentzia Gerra (1808-1814) eta gero, udalek zorrei aurre egiteko lursail asko saldu behar izan zituzten, artean Errenteriak Senperelarre izenekoa. \"Xenpelar\"ren aitona Juan Kruzek lur sail hori erosi zuen 1814ko abenduan, eta sei urte beranduago haren seme Jose Bernardok Udalari baimena eskatu eta bertan etxea eraiki zuen. Gero hara joan zen bizitzera Oiartzungo Errotazar baserritik emaztearekin. Aita Jose Bernardok bederatzi seme-alaba izan zituen guztira: Josefa Inazia Iragorri lehenengo emaztearekin hiru, eta Maria Rita Berrondo bigarrenarekin, berriz, beste sei. Azkeneko hauetan laugarrena izan zen \"Xenpelar\", Lehen Gerra Karlistaren hirugarren urtean jaioa. Senperelarre edo Xenpelarre baserria karlisten eremuan zegoen une hartan, Oiartzun guztia bezalaxe; Errenteria, aldiz, liberalen esku zegoen. Horren ondorioz eta batez ere haien etxea hango elizatik gertuago zegoelako Errenteriakotik baino, beste senide guztiak bezalaxe Oiartzunen bataiatu zuten.\nHorren familia zabala ongi hazteko Senperelarre baserria eskas samarra zenez, zazpi urte baino ez zituela morroi joan zen izeba Maria Batista Petriarena eta osaba Manuel Frantzisko Isastiren Oiartzungo Egurrola baserrira, hangoa baitzuen aitabitxia ere: Frantzisko Inazio Isasti. 1857an bere jatorrizko baserrira itzuli zen, Senpelarrera, Errenteriako ehun fabrika handi batean lan egitera.\n1859an Maria Joxepa Retegirekin ezkondu zen. Juan Jose anaia lehendik ere Maria Joxeparen ahizpa batekin ezkonduta zegoenez, horrek bi anaia bi ahizparekin elkartu zirela esan nahi du. Errenteriako kalean bizi izan ziren, eta hiru alaba eduki zituzten. Azkeneko alaba izan eta hiru urte beranduago, emaztea baztangak harrapatu eta 1869ko urriaren 25ean hil zen. \"Xenpelar\" bera ere kutsatu eta hilabete eta erdi geroago hil zen, abenduaren 8an, 34 urte zituela. Arreba Maria Luisa haurdun zegoela, Joxepa Antoni lau urteko alabatxoa senarrarekin utzi eta anaia eta ilobatxoak zaintzera joan zen azken hilabetean. Xenpelar hil zen egun berean jaio zen Daniela, Maria Luisaren alabatxoa. Egun gutxi egin zituzten bizirik ama-alabek: Daniela abenduaren 17an hil zen, eta Maria Luisa 18an; biak baztangaz. Gaitzerdi, Xenpelarren hiru alabatxoak ez ziren hil. Hiru hilabeteko epean baztangak 29 lagun eraman zituen Errenterian. Arreba Maria Luisa (Maria Luisa Petriarena Rekondo \"Xenpelar\") eta horren alaba Joxepa Antoni ere (Joxepa Antoni Aranberri Petriarena \"Xenpelar\"), biak ziren bertsolariak.\nBertsolaritza.\nBat-bateko bertsolaritzan 12 urterekin hasi zen. Olloki, Larraburu, Ardotx, Patxi Bakallo, Panderitarrak izan zituen bertso lagun. Bat-bateko bertso apur batzuk gorde badira ere, Iparragirrerekin eta Musarrorekin izandako bertso eztabaidak, esaterako, bertso jarriak dira Xenpelarren bertso sail ezagunenak.\nGainera, hainbat bertso-paper ere idatzi zuen. Haietako asko, tamalez, 1936ko Gerran galdu ziren. Hogeita hamar bat bertso paper gorde dira gaur egun arte. Sail horietarik gogoangarrienak: \"Pasaiako plazatik dator notiziya, Frantsesaren ideak, Andre txarren bentajak, Betroiarenak, Ezkondu eta ezkongai, Azken juiziokoak, Iya guriak egin du\".\n1931n Macazaga inprimeriak \"Xenpelarren bertsuak\" izeneko liburuxka argitaratu zuen. Jautarkolek, 1958an, \"Xenpelar bertsolaria bizitza ta bertsoak\" izenekoa, Antonio Zavalak 1969an \"Xenpelar bertsolaria\" liburua (Auspoa) haren bertso guztiekin, eta, azkenik, 1993an \"Xenpelar eta bere ingurua\" liburuan (Sendoa) bertsio osatuago bat eskaini zen.\nEuskal Herriko Bertsozale Elkarteak Villabonan duen Dokumentazio Zentroari Xenpelar izena jarri zion, bertsolariaren omenez. Zentroaren bitartez, webgune zabala eskaintzen du bertsolaritzako hainbat daturekin eta alorreko liburuak argitaratu ditu\u02d0 bertso-bildumak, bertso-eskoletarako metodologia, bertso-doinuen katalogoa, bertsoak osatzeko laguntza informatikoa, eta abar.\nBertso ezagunenak.\nErrenteriako Foruen Plazan burdinazko zuhaitz bat jarri zuten Xenpelarren omenez. Bertso aukeratu batzuk agertzen dira fruitu moduan; besteak beste hauek:"}
{"id": "42809", "revid": "336", "url": "https://eu.wikipedia.org/wiki?curid=42809", "title": "Frantzisko Petrirena Rekondo", "text": ""}
{"id": "42811", "revid": "880", "url": "https://eu.wikipedia.org/wiki?curid=42811", "title": "Urtuella", "text": ""}
{"id": "42812", "revid": "336", "url": "https://eu.wikipedia.org/wiki?curid=42812", "title": "Iker Iturbe", "text": "Iker Iturbe Martinez de Lezea (Gasteiz, Araba, 1976ko uztailaren 10a - ) euskal herritar saskibaloi jokalari ohia da. Anaia Antxon saskibaloi jokalaria ere izan zen.\nOlabide ikastolan egin zituen ikasketak. Pibot-hegalekoa zen eta 2.00 metroko garaiera eta 101 kg.ko pisua ditu.\nEspainiako ACB Ligan 1998ko irailaren 5ean debuta egin zuen, Real Madridekin.\n2004an Espainiako selekzioarekin aritu zuen Olinpiar Jokoetan."}
{"id": "42814", "revid": "56334", "url": "https://eu.wikipedia.org/wiki?curid=42814", "title": "Armintza", "text": "Armintza Lemoiz udalerriko herria da. Armintzako portu txikia, izen bereko senaiean dago. Portu arriskutsua da, sarrera txikia eta harri askoduna delako. Euskal Herriko beste portu askok bezala, antzinako arrantza portu izaera galdu du. Gaur egun, aisialdirako portu moduan erabiltzen da gehienbat.\nArmintzako festak urriaren 10ean ospatzen dira."}
{"id": "42815", "revid": "6327", "url": "https://eu.wikipedia.org/wiki?curid=42815", "title": "PSE-EE/PSOE", "text": ""}
{"id": "42816", "revid": "1045", "url": "https://eu.wikipedia.org/wiki?curid=42816", "title": "EAJ/PNV", "text": ""}
{"id": "42817", "revid": "119347", "url": "https://eu.wikipedia.org/wiki?curid=42817", "title": "Mart\u00edn Fiz", "text": "Mart\u00edn Fiz Mart\u00edn (Gasteiz, Araba, 1963ko martxoaren 3a - ) euskal atleta da, gaur egun erretiratua.\nBiografia eta lorpenak.\nMart\u00edn Fiz Mart\u00edn Gasteizen jaio zen, Araban, 1963ko martxoaren 3an.\nGregorio Rojo bezalako ohore handiko entrenatzaileek zuzendu zituzten Mart\u00edn Fizen eliteko lehen urratsak. Zenbait urtez iraupeneko lasterketetan lehian aritu ondoren, urrezko domina izan zen Mexikoko Txapelketa Iberoamerikarretan (1988), 3.000 m oztopoetan eta bi aldiz Espainiako crosseko txapeldun (1990 eta 1992an).\nDistantzia luzean beti ibili da korrikalari, baina azken urteetan maratoia izan zen bere espezialitatea. Garrantzi handia izan zuen Espainiako maratoiaren arloan, proba hau ezagunago bilakatu zuelarik eta zenbait atletei bidea ireki zielarik, Abel Ant\u00f3n, Diego Gartzia, Fabi\u00e1n Roncero, Chema Mart\u00ednez edo Julio Rey besteak beste.\n1993an irabazi zuen bere lehenengoa, Helsinkin. Hiri hartan bertan Europako txapeldun bilakatu zen hurrengo urtean eta, urtebete geroago, munduko txapeldun bihurtu zen Goteborgen (Suedia). Rotterdam (1995), Seul (1996 eta 1997) eta Japoniako \u014ctsuko (1999) lasterketak ere irabazi zituen eta Joko Olinpikoetan posturik altuena Atlantan lortu zuen 1996an, laugarrena hain zuzen ere. Atenasko Munduko Txapelketan (1997) zilarrezko domina lortu zuen eta seigarren izan zen Sydneyko Joko Olinpikoetan.\n2003an antolatu zuten Gasteizen \"Martin Fiz Nazioarteko Maratoia\"ren lehen edizioa, korrikalariaren omenez. Orduz geroz, apirilero burutzen dute.\n2013an \"Fiz Puro Marat\u00f3n\" film dokumentala protagonizatu zuen, Rodrigo Moro zuzendariaren eskutik.\n2015eko azaroan, garaipena lortu zuen New Yorkeko maratoian, 50 urtez gorako mailan (M50) 2o 34m 33sko denboran. Halaber, 2016ko otsailean Tokioko maratoia irabazi zuen maila berean 2o 28m 29sko denborarekin. 2016ko apirilean, Bostongo maratoia irabazi zuen bere maila 2o 30m 57sko denborarekin; eta 2016ko irailean, berriz, Berlingo maratoian garaile izan zen 2:26:32an. Bere hurrengo helburua Chicago eta Londresko maratoiak irabaztea da."}
{"id": "42820", "revid": "56334", "url": "https://eu.wikipedia.org/wiki?curid=42820", "title": "Juanito Oiarzabal", "text": "Juan Eusebio Oiarzabal Urteaga, ezagunagoa Juanito Oiarzabal izenaz (Gasteiz, Araba, 1956ko martxoaren 30a - ) arabar mendigoizalea da. Lehen zortzimilakoa (Cho Oyu) 1985ean igo zuen. Munduko 14 zortzimilakoak igo zituen lehen euskal herritarra bilakatu zen 1999an eta mundu osoan laugarrena izan zen oxigenoaren laguntzarik gabe lortu zuena. Era berean, tontor handienak (Everest, K2, Kangchenjunga) 3 alditan igo dituen lehen alpinista dugu. Zazpi Gailurrak ere igo ditu (munduko zazpi kontinente bakoitzeko gailurrik garaienak).\n2009an, helburu berri bat jarri zion bere buruari: munduko 14 zortzimilakoak bi aldiz igoko zituen lehen pertsona izatea.\nHelikopteroaren beharra izan zuela-eta, azkenaurreko jaitsiera konfirmazio zain badago ere, gaur, zortzimilako gehien igo dituen pertsona da, 26 igoerarekin. Atzetik doakio Ed Viesturs estatubatuarra, bere 21 igoerekin.\nEgun, alpinismoaren munduan daramatzan 23 urtetan, 35 espedizio garrantzitsu burutu ditu.\n2004an, Edurne Pasabanekin batera jaisten ari zen K2 arazo larriak izan zituztenean. Izozteen ondorioz, Edurneri 2 behatz moztu zizkioten eta Juanitori, berriz, denak.\nJenio bizi eta kasketosoa, ospe handia hartu du Telecinco edo EITBko hainbat \"reality showtan\" parte hartu duelako: \"El conquistador del fin del mundo\", \"El conquistador del Aconcagua\" edo \"Supervivientes\"."}
{"id": "42821", "revid": "219", "url": "https://eu.wikipedia.org/wiki?curid=42821", "title": "Hidden Peak", "text": ""}
{"id": "42822", "revid": "219", "url": "https://eu.wikipedia.org/wiki?curid=42822", "title": "Shisha Pangma", "text": ""}
{"id": "42823", "revid": "9339083", "url": "https://eu.wikipedia.org/wiki?curid=42823", "title": "Txema Blasco", "text": "Jos\u00e9 Mar\u00eda Blasco Etxeguren (Gasteiz, Araba, 1941eko uztailaren 13a - ) euskal aktorea da. Gaztelaniaz egiten zituen filmak.\nBiografia.\nInterpretazio zalea gaztetatik, 1970. hamarraldian Arabako zenbait zinegile amateurrekin kolaboratu zuen. Garai hartan, Tito Aldamarekin batera, pailazo bikote bat sortu zuten eta herriko jaietan, ongintzazko ekitalditan, jaialditan eta abarretan aritzen ziren. 1981. urtean, \"Segoviako ihesa\" filmean hartu zuen parte eta hortik aurrera, zenbait proiektu zinematografikotan paper txikiak interpretatuz hasi zen lanean. Paper azpimarragarriak egin ditu Julio Medem zuzendari donostiarraren pelikuletan, bereziki \"Behiak\" filmean. Interpretazio horri esker, kontulari gisa zuen lana bertan behera utzi eta aktorea izateari ekin zion profesionalki. Halaber, pelikula laburretan gehien parte hartu duen estatuko aktorea da. Telebistarako ere lan egin izan du."}
{"id": "42824", "revid": "56334", "url": "https://eu.wikipedia.org/wiki?curid=42824", "title": "Ignacio Aldekoa", "text": "Ignacio Aldekoa Isasi (Gasteiz, Araba, 1925eko uztailaren 24a - Madril, 1969ko azaroaren 15a), idazlea izan zen. Gaztelaniaz egin zituen bere lan guztiak. Batez ere, istorio laburrak idatzi zituen.\nBiografia.\nGasteizko familia burges baten baitan jaio zen eta maristen ikastetxean ikasi zuen batxilergoa. 1942an Filosifia eta letrak ikastera joan zen Salamankako Unibertsitatera. Klase askotara huts egin zuen eta unibertsitateko tunan aritu zen. Azkenik aprobatzea lortu eta 1945rako burutuak zituen bere ikasketak. Orduan, Cafe Gij\u00f3n izenekotik gertu zegoen ostatu batera joan zen bizitzen. Bertan, Jes\u00fas Fern\u00e1ndez Santos, Rafael S\u00e1nchez Ferlosio, Jos\u00e9 Mar\u00eda de Quinto eta Alfonso Sastre ezagutu zituen. Horrez gain, bere emazte izango zen Josefina Aldekoa ezagutu zuen bertan.\n1952. urtean Josefina Aldekoarekin ezkondu zen. Aldekcoaren lehen ipuinak \"La Hora, Juventud, Haz y Alcal\u00e1\" aldizkarian argitaratu zituen. Bere lehen eleberria \"El fulgor y la sangre\", 1954. urtean argitaratua, Planeta sariaren finalista izan zen. Ondoren 1960ko hamarkadan unibertsitateko ikasleen tertulietan hartu zuen parte. Antonio Rodr\u00edguez Mo\u00f1inok sorturiko \"Revista Espa\u00f1ola\" sortzen lagun zuen. 1969an hil zen, zaintzen ez zuen ultzera odoltsu batengatik."}
{"id": "42825", "revid": "336", "url": "https://eu.wikipedia.org/wiki?curid=42825", "title": "Pello Uralde", "text": "Pedro \"Pello\" Uralde Hern\u00e1ez (Gasteiz, Araba, 1958ko martxoaren 2a - ) euskal herritar futbolari ohia da.\nBiografia.\nAurrelari moduan ibili zen, 339 partida jokatu Lehen Mailan eta bertan 112 gola sartuz. Real Sociedaden eduki zuen futbol ibilbiderik distiratsuena, bertan 7 urtez ibiliz eta lorpenik handienak eskuratuz. Espainiako selekzioarekin 3 aldiz jokatu zuen, golik ez lortuz. 1982ko Munduko Futbol Txapelketan talde horrekin parte hartu zuen.\nBere ibilbidea Gasteizko Aurrera eta Arizmendi futbol taldeetan hasi zuen. Aurrera Vitoria taldean zegoela Real Sociedad taldeak fitxatu zuen, futboleko lehen mailako bere lehen partidua 1980ko otsailaren 3an jolastu zuen Bilboko Athletic Klubaren aurka. Lehen denboraldian hiru partidu baino ez zituen jolastu. Dena den, 1981-1982 denboraldian, 29 partidu jolastu eta 7 gol sartu zituen. Horrez gain, Real Sociedad taldearekin Espainiako futbol liga txapelketako txapeldun izan zen.\n1986an Real Sociedad taldea utzi eta Atletico de Madrid taldeagatik fitxatu zuen. Dena den, Uralde denbora laburrez egon zen talde hartan, eta ez zuen arrakasta handirik izan. Taldean egondako denboraldi bakarrean zortzi gol baino ez zituen sartu. 1987an Bilboko Athletic Klubak fitxatu zuen, eta bertan Uraldek Errealean egon zeneko jokoa berreskuratu zuen.\n1987-1988 denboraldian hamabost gol sartu zituen eta taldeak UEFA txapelketa jokatu zuen. Hurrengo denboraldian hamahiru gol sartu zituen. 1989-1990 denboraldian, taldean gutxiago jolasten zuela eta, Deportivo de La Coru\u00f1a taldera joan zen, bertan bi denboraldiz egon zelarik. 34 urte zituela futbolean jolasteari utzi zion."}
{"id": "42826", "revid": "219", "url": "https://eu.wikipedia.org/wiki?curid=42826", "title": "Pedro Uralde", "text": ""}
{"id": "42827", "revid": "1545", "url": "https://eu.wikipedia.org/wiki?curid=42827", "title": "La Hora Chanante", "text": "La Hora Chanante hilabetekaria den Espainiako umore saio bat da, Paramount Comedyk emititzen duena satelite bitartez. Sekzio ezberdinak ditu, bai marrazki bizidunez eginikoak bai eta pertsonak antzeztuak eta umore absurdu eta surrealista erabiltzen du.\nJoaqu\u00edn Reyes Albaceteko umoristak sortua, zuzendua eta antzeztua da eta bakoitzean pertsonaia famatu baten imitazioa egiten du. Gidoilarien artean Gran Wyoming dago. Kiderik garrantzitsuena Ernesto Sevilla da.\nAtalak.\nSaio bakoitzean, finkoak diren atal edo sekzio ezberdinak egoten dira, berez saio guztietan ematen diren atalak \"Testimonios\", \"Retrospecter\" eta \"Hever vs Clever\" dira. Atal guztietatik aipagarri dira:\nPertsonaiak.\nPertsonaia nagusien zerrenda:\nBestelako pertsonaiak:"}
{"id": "42828", "revid": "119347", "url": "https://eu.wikipedia.org/wiki?curid=42828", "title": "Joan Perez Lazarraga", "text": "Joan Perez Lazarraga, Joan Perez Lazarragako edo, laburtuta, Lazarraga \u2014goitizenez Poeta\u2014 (Larrea, Araba, 1547 edo 1548 - 1605eko apirilaren 12a), euskal idazlea izan zen. Halaber, Larrea herriko Lazarraga dorreko jauna izan zen.\nBizitza.\nLazarragatarren leinukoa zen Joan, hots, arabar noblezia txikiko familia ezagun batekoa. Gebaratarren itzalean garatu zen familia, eta, O\u00f1atiko jatorrizko oinetxetik abiatuta, erroak ondo finkatuak zituen Arabako ekialdeko lautadan 1439az geroztik.\nGurasoak, Pedro Perez Lazarragako eta Elena Saez Erdo\u00f1a, 1546ko urriaren 7an ezkondu ziren, eta aitaren bigarren ezkontzako bost seme-alabetatik lehenengoa Joan izan zen. Gervasio di Cesare ikertzaileak bildu dituen datuen arabera, 1547aren bukaeran edo 1548aren hasieran jaio bide zen, ziur aski Erdo\u00f1an. Lehen haurtzaroa Ozetan egin zuen, eta gurasoak 1562 inguruan aldatu ziren Erdo\u00f1ara. 1567an Madrilen zela dirudi.\nKatalina Gonzalez de Langarikarekin ezkondu zen, 1575ean, Arriolan. Katalinaren izeba Ana Gonzalez de Langarika, hain zuzen, idazlearen izen bereko osabarekin ezkondua zen, baina seme-alabarik gabe, eta, dirudienez, haien ondoretzari bidea emateko atondu zen loben arteko ezkontza. Ziur aski, orduan hartu zuen idazleak Larreko dorrearen ondoretza, eta 1576an aldatu zen hara.\nBi seme-alaba izan zituzten, Agustin eta Maria; semea Larreko Lazarraga dorreko hurrengo jauna izan zen, eta alaba Juan Belasko Galarretarekin ezkondu zen.\nJoan Perez Lazarragak kargu publikoak izan zituen eskualdean: Erdo\u00f1ako elizako maiordomo (1572), Barrundiako Ermandadeko alkate eta Barrundiako prokuradore Arabako Batzar Nagusietan (1581-1584). Era berean, Arabako Batzar Nagusietako akta batean (1583-11-19ko akta) aipatzen da hain zuzen Valladolida joana dela \u00aba sus negocios\u00bb (bere zereginetara) eta, han dela aprobetxatuz, probintziaren izenean izapide batzuk egiteko eskatzen zaio.\n1605eko apirilaren 11n eman zuen testamentua (berriki Gervasio di Cesarek argitaratua), gaixorik zela, eta biharamunean hil zen (segur aski, Larreko dorrean bertan, han bizi baitzen).\nIdazlanak.\nIdazletzat, euskal literaturan, Pizkunde garaiko egilerik bakarrenetakoa dugu, Bernart Etxeparerekin batera. Bi idazlan ezagutzen dira Joan Perez Lazarragak idatziak: Lazarragatarren leinuaren kronika genealogiko bat (gaztelaniaz idatzia) eta \"Lazarragaren eskuizkribua\" deitu ohi den literatura lanen bilduma bat (lan horietatik gehienak euskaraz idatziak dira, baina badira gaztelaniazkoak ere). Horiez gain, hirugarren lan bat ere aipatu izan da, Arabaren historiaz gaztelaniaz idatzia, baina ez dago horren inguruko datu ziurrik, eta, edonola ere, ez da eskuizkribuaren alerik ezagutzen; baliteke kronika genealogikoa bera aipatzeko beste modu bat izatea.\n\"Lazarragaren eskuizkribua\".\nXVI. mendetik iritsi zaizkigun euskarazko testu bakarretakoa dugu, eta Hego Euskal Herriko zaharrena. Aurkikuntza oso garrantzitsua da euskal hizkuntzalaritzaren aldetik. Izan ere, Arabako euskalkia eta mendebaleko euskararen historia argitzeko tresna ezin hobea da, inoiz dokumentatu gabeko adizki eta hitzak baitakartza. Halaber, \"Euskal Herria\" (\"eusquel erria\") izena dakarren lehen idazkia dugu Lazarragarena; hiru aldiz ageri da eskuizkribu osoan.\nLazarragak 1567tik 1602ra bitartean idatzitako lanak biltzen dituen dokumentua da, artzain nobela batek (\"Silbero, Silbia, Doristeo ta Sirena\") eta poema nahiz kanten bilduma batek osatua. Guztira 51 orri dira eskuizkribuan (111.000 karaktere inguru, 52 orrialde estandarren parekoa-edo), gehienak euskaraz idatziak (%\u00a088 inguru), eta gainerakoak gaztelaniaz idatziak; baina pleguak ez daude osorik, eta gutxienez beste hamasei orri galdu dira ezagutzen dugun zatian, gehi aurretik izan zitezkeenak, eleberria \"in media res\" hasten baita.\nArgitaratu denaren arabera, Borja Aginagaldek aurkitu zuen, Madrilgo zaharki-salerosle batenean; Gipuzkoako Foru Aldundiak erosi zuen, eta 2004ko otsailaren 18an aurkeztu zuen jendaurrean. Gipuzkoako erakunde horrek Arabako Foru Aldundiarekin duen hitzarmen bati esker, eskuizkribua Gasteizko BiBat Museoan dago orain.\nEskuizkribuaren aurkezpena gertakizun mediatiko garrantzitsua izan zen, erabat berria euskal filologiaren historian: hedabide guztietara iritsi zen aurkikuntzaren oihartzuna, eta berehalakoan izan zen denek ikusteko moduan, prentsaurrekoaren egun berean CD-ROM batean, eta handik egun gutxira, Interneten. Adituen lehenbiziko txosten teknikoak ere handik bi egunera zeuden Interneten: Borja Aginagalde historialariaren estreinako paleografia- eta datatze-azterketa (1564tik 1567rako tartean Joan Perez Lazarragakok idatzia dela proposatzen zuen) eta Joseba Lakarra filologoaren atariko filologia azterketa (XVII. mendea baino lehenagoko euskal testu altxorraren tradizioan eskuizkribuak hizkuntzaren, dialektologiaren eta literaturaren azterketetarako duen garrantzia nabarmendu zuen)."}
{"id": "42832", "revid": "1519", "url": "https://eu.wikipedia.org/wiki?curid=42832", "title": "Bidegoian", "text": ""}
{"id": "42833", "revid": "15795", "url": "https://eu.wikipedia.org/wiki?curid=42833", "title": "Zuberoako idazleak", "text": ""}
{"id": "42835", "revid": "700666", "url": "https://eu.wikipedia.org/wiki?curid=42835", "title": "Etxahun", "text": ""}
{"id": "42836", "revid": "97138", "url": "https://eu.wikipedia.org/wiki?curid=42836", "title": "Gibraltarko bandera", "text": "Gibraltarko bandera 1982an erabaki zen. Gorridun errenkada lodi bat eta beste gorridun txikiagoa osatzen dute. Erdian armarria du."}
{"id": "42837", "revid": "6327", "url": "https://eu.wikipedia.org/wiki?curid=42837", "title": "Saus", "text": ""}
{"id": "42839", "revid": "95298", "url": "https://eu.wikipedia.org/wiki?curid=42839", "title": "Jean Dominique Julien Sallaberri", "text": "Jean Dominique Julien Salaberri (Maule, 1837ko maiatzaren 16a - \"ib.\", 1903ko azaroaren 25a) euskal legegizona eta idazlea izan zen.\n\"La tradition du Pays Basque\" bildumarako lan egin zuen 1889. urtean eta horretarako Zuberoako maskaradari buruzko azterketa sakon bat egin zuen."}
{"id": "42840", "revid": "201", "url": "https://eu.wikipedia.org/wiki?curid=42840", "title": "Robustiana Mugica y Ega\u00f1a", "text": ""}
{"id": "42842", "revid": "418", "url": "https://eu.wikipedia.org/wiki?curid=42842", "title": "Grabitazio Unibertsalaren konstantea", "text": ""}
{"id": "42843", "revid": "201", "url": "https://eu.wikipedia.org/wiki?curid=42843", "title": "Jose Angel Irigaray", "text": ""}
{"id": "42845", "revid": "15795", "url": "https://eu.wikipedia.org/wiki?curid=42845", "title": "Zuberoako musikariak", "text": ""}
{"id": "42847", "revid": "201", "url": "https://eu.wikipedia.org/wiki?curid=42847", "title": "Alfonso Alonso Aranegui", "text": ""}
{"id": "42848", "revid": "105290", "url": "https://eu.wikipedia.org/wiki?curid=42848", "title": "Zintzilik Irratia", "text": "Zintzilik Irratia Errenteriako irrati librea da, euskaraz egina. Herri horretan ez ezik, Oiartzualdea eskualdeko beste herrietan ere entzuten da, 100 FM frekuentzian. 1984. urtean sortu zen irratia, Euskal Herrian irrati libre ugari sortu ziren garaian. Lehen emisioak erdi eraitsitako Errenteriako hiru solairuko eraikin batetik egin zituzten. Hasieran Alkoholiko Anonimoen elkartea ere han zen, baina azkenean irratikoak bakarrik geratu ziren."}
{"id": "42849", "revid": "237", "url": "https://eu.wikipedia.org/wiki?curid=42849", "title": "Zintzilik", "text": ""}
{"id": "42850", "revid": "237", "url": "https://eu.wikipedia.org/wiki?curid=42850", "title": "Sansebastianak", "text": ""}
{"id": "42851", "revid": "6327", "url": "https://eu.wikipedia.org/wiki?curid=42851", "title": "Espainiako Trantsizioa", "text": ""}
{"id": "42852", "revid": "199", "url": "https://eu.wikipedia.org/wiki?curid=42852", "title": "Donostiako Danborrada", "text": "Donostiako Danborrada San Sebastian egunean, urtarrilaren 20an, Donostian egiten diren jaia eta desfileak dira.\nUrtarrilaren 19ko gauerdian, Konstituzio plazan hasten da, hiriko banderaren altxaerarekin, Gaztelubide elkarteak eta beste elkarteetako kideek Raimundo Sarriegiren \"San Sebastian martxa\" jotzen duten bitartean. Honen ondoren, \"Erretreta\", \"Tatiago\", \"Diana\", \"Iriyarena\" eta abar jotzen dituzte elkarteetako danbor-joleek. Gutxi gorabehera 50 danbor eta 70 upelez osaturiko ehun Konpainiek hartzen dute parte jaialdian, eta bakoitzak bere musika banda du.\nSan Sebastian egunean bertan, eguerdian, \"Haurren Danborrada\" egiten da. Udaletxeko terrazatik abiatu eta Donostiako Zentroan martxa edo itzulia egiten dute haur eta gazteek.\nHistoria.\nDonostako Danborradaren aintzindariak.\nDonostiako eguna ospatzearen aurrekariak 1597. urtekoak dira. Urte hartan izurrite bat gertatu zen Pasai San Pedron, garai hartan oraindik Donostiako auzoa zena. Donostiar asko erromesaldian joan ziren Antiguo San Sebastian elizara, Donostia santuaren babesaren alde erregutuz. Eliza hori harresiz kanpo zegoen gaur egungo Antiguo auzoan. Horren ondoren izurritea bukatu \u00a0zen, eta eskerrak emateko, herritarrek betiko hitza eman zioten santuari: Donostiako hiria zaintzearen truke urtero, urtarrilaren 20an, jaieguna ospatzeko, gertaera hau gogoratuz.\nOspakizuna, hasiera batean, prozesio zibiko-erlijioso bat zen, danborren, txirulen eta dantzarien musikarekin, harresitutako hiriko Santa Maria Elizatik Antiguaraino santuaren erlikia eramaten zuena egungo Kontxako pasealekua zen hareatzan zehar. Hala ere, santu katolikoaren arabera, San Sebastian eguna urtarrilaren 20an erortzen zen, urterik hotzenean eta urteko euritsuenetan, horrelako prozesio bat egiteko data ez hain egokietan. Udalak behin baino gehiagotan saiatu zen, baina ez zuen lortu Elizak jaieguna udara eramateko baimena ematea. 1813ko abuztuaren 31n santuaren erlikiak galdu ziren ingelesek hiria hartu eta erre zutenean. Prozesioa zentzurik gabe utzi zuen gertaera horrek eta eguraldi txarrak eragindako kexa historikoek azkenean udaletxea elizaren aurrean jartzea eragin zuten, eta 1831n prozesioan ez parte hartzea erabaki zuen bere kabuz. Horren aurrean, Elizak baimena eman zuen festa hiriko harresien barruan (egungo Alde Zaharrean) eta, zehazkiago, Koruko Andre Mariaren Basilikan egiteko. Prozesio tradizionalaren desagerpenak eta festa egiteko leku-aldaketak aldaketa sakonak eragin zituzten ondorengo urteetan. Ospakizun erlijiosoekin batera, gero eta indar handiagoa hartu zuen San Sebastian Eguna Inauterien atarikotzat hartzeak, eta, nolabait, Sardinaren Hilobiarekin ixten ziren inauterietako hainbat astetarako hasiera izan zen.\nJaiaren jatorrizko izaera erlijiosoa ez da erabat galdu, izan ere, gaur egun oraindik meza solemne bat ospatzen da Koruko Andre Mariaren Basilikan urtarrilaren 20an, baina dagoeneko jaiaren elementu marjinala da.\nDonostiako Danborradaren jatorria.\nEz dirudi danborradak jatorri zuzena duenik Napoleonen Gerretan. 1863an hiriko harresiak eraitsi arte, Donostia plaza militarra izan zen, eta goizero desfile militar txiki batek zeharkatzen zuen Alde Zaharra, San Telmo kuarteletik (egungo San Telmo museoa) Harresietako Lurreko Atera arte (desagertuta dago jada, eta gaur egun Boulevard dago bertan), guardiaren erreleboa egiteko. Hiriaren erregimen militarra, batez ere guardia aldaketa horrekin, eta Inauteriak ospatzeko tradizio handiarekin, ez da arritzekoa momentu batean donostiarrak militarrak bezala jansten hasi zirela horien parodia egiteko.\n1830eko hamarkadan, segur aski 1834 eta 1836 urteen artean, Inauterietako konpartsa bat sortu zen, San Sebastian egunean goizeko 5ak aldera ateratzen zena Diana gisa, egun horretan, festa handiko egun guztietan bezala, Konstituzio Plazan ospatzen zen sokamuturra (zezen entokatuak) iragartzeko. Inauterietako konpartsa bat zen, non bakoitza modu ezberdin eta dibertigarrian mozorrotzen zen, uniformerik gabe. Ibilbidea amaitu ondoren, konpartsak danbolinarekin bat egiten zuen eta Konstituzio Plazan batera sartzen zen. Hogeita hamar urtez Urra papito, Pastelero eta Iriyarena (jatorrizkoa) eta Santesteban maisuaren San Sebastian Martxa bezalako musikak joko ziren, baita kalejira herrikoiak ere. Union Artesanaren danborrada, gaur egun festa ixten duena, jatorrizko danborrada honen oinordeko zuzentzat jotzen da. Union Artesana 1870ean sortu zen eta 1871n atera zuen lehen aldiz danborrada bat, baina \"la Fraternal\" elkarte zaharrago baten oinordekoa da. Elkarte hori 1879an xurgatu zuen, eta danborradako lehen konpartsen antolatzaileen artean zegoela uste da.\nRaimundo Sarriegi konpositoreak gaur egun San Sebastian Egunean jotzen diren pieza gehienak konposatu zituen konpartsa honentzat XIX. mendearen bigarren erdian. 1861ean egungo San Sebastian Martxa konposatu zuen, Jose Juan Santestebanen aurreko Martxa ordezkatuz. Sarriegik, Danborradarako musika ez ezik, hainbat konpartsa eta Donostiako Inauterien ziklo osoa (Donostiako Danborrada, Caldereroak, I\u00f1udes, Momo erregearen harrera, Sardinaren ehorzketa, etab.) hartzen zituen errepertorio zabala ere konposatu zuen. Pio Baroja idazle ospetsuaren aita Serafin Barojak idatzitako San Sebastian Martxaren letrak, azkenean, Inauterien etorrerari egiten dio erreferentzia, eta aditzera ematen du jaia Inauterien lehen mugarri gisa ikusten zela garai hartan.\n1881ean, Udalak San Telmoko kuartelean gordetzen ziren danbor zaharrak eman zizkien danborrada antolatzen zuten elkarteei, eta hurrengo urtean gauza bera egin zuen Napoleonen tropek kuartel horretan gordetzen zituzten jantziekin. Horregatik, 1882an, lehen aldiz, danborrada Napoleonen garaiko jantziekin eta danborrekin uniformatu zen. 1886an, kupelak gehitu zitzaizkion konpartsari. Upel horiek hiriko biztanleak sinbolizatzen zituzten, upela edo ur-kuboak jotzen baitzituzten iturrietan zain zeuden bitartean, eta militarren danborrak erreplikatzen zituzten tresna horiekin.\nBere bilakaera XX mendean zehar.\nXX. mendearen hasieran, danborrada oraindik ez zegoen Inauterietatik bereizita, eta nahiz eta danborradako kideak garaiko jantziekin jantzita egon, inauterietako elementuak zituzten, gaur egun txundigarriak izango liratekeenak.\n1902an festa krisi garai batetik igaro zen, Sebastian Machimbarrena alkateak sokamuturra egitea debekatu ondoren. Danborrada antolatzen zuten elkarteek bertan behera uztea erabaki zuten protesta gisa. Etenaldi hori hiru urtez luzatu zen, 1905ean jaia berreskuratu zen arte.\n1920an hiru konpartsa irten ziren San Sebastian Eguneko desfiletik, Uni\u00f3n Artesana, Euskal Billera eta Donosti-Zarra elkarteak.\n1924an, hiriko banderaren \"igoera\" ospatzen hasi ziren, garai hartan hiriko udaletxean zena (egungo Udal Liburutegia), Konstituzio Plazan. 1934tik \"Gaztelubide\" elkartea da ekitaldi horretan jotzen duena, jaiaren hasiera markatzen duena.\nPixkanaka, Danborrada gero eta gehiago bereizi zen Inauterietatik, jai horretatik ia erabat aldendu arte. 1937tik 1976ra bitartean diktadura frankistak Espainian Inauteriak ofizialki debekatu izanak lagundu egin zuen horretan; izan ere, Inauteriak garai horretan ospatzeari utzi zioten bitartean, danborradak arazorik gabe jarraitu ahal izan zuten. 1976tik aurrera Inauteriak berreskuratu egin ziren hirian baina askoz indar gutxiaorekin. Bereizketa horren emaitza da donostiarrek ez dutela inoiz \"mozorrotu\" aditza erabiltzen, baizik eta \"jantzi\", danborradako jantziei buruz ari direnean.\nPixkanaka, danborradako konpainien kopurua handitzen joan zen XX. mendean zehar. 1976an 16 ziren eta 2018an 143.\nEmakumeak ere pixkanaka sartu dira festan. Jatorrian kantinera gisa baino ezin zuten parte hartu. 1980an atera zen lehen danborrada mistoa, non emakumeek instrumentu bat jotzen zuten. Aitzindaria \"Kresala\" elkartea izan zen. Emakume urketarien figura sortu zuen, emakumeak festan sartzeko tresna gisa ferrada joz. Gaur egun, dozena bat elkartek irauten dute oraindik emakumeei kantinera gisa bakarrik parte hartzeko aukera ematen dietenak, baina orokorrean emakumeen parte hartzea danborradan oso aktiboa da.\nGaur egun danborradarik jendetsuena \u00a0haurren danborrada da. 1927an desfilatu zuen lehen aldiz. Lehen urteetan Euskal Billera elkartearen konpainiak bakarrik osatu zuen. 1961ean, Mugimenduko gazteen sekzioak danborrada kontrolatzeko saiakera bat egin zuen, eta horri aurre egiteko, hiriko hainbat ikastetxek antolatutako hainbat konpainia sartu ziren desfilean. Horien kopurua nabarmen handitu zen urteetan zehar. 1990eko hamarkadara arte, mutikoek baino ez zuten parte hartzen, baina gaur egun neskek ere parte hartzen dute baldintza berdinetan.\nDanborradaren konposizioa.\nDanborrada bakoitza hiriko ongintza, kultura, kirol, gastronomia edo jolas-elkarte batek babestu behar du. Gaur egun, danborradarekin lotutako sozietate hori legez ezarrita egotea eskatzen da.\nDanborrada bakoitza uniformatu egin behar da. Osagaiak hainbat konpainiatan banatzen dira, eta gutxienez danborren konpainia bat eta upelen konpainia bat egon behar dira. Halaber, derrigorrezkoa da danborradak musika banda batekin desfilatzea. Danborradaren osagaiak paper hauetan banatzen dira:\nDanborradaren musika.\nDonostiako danborradan jotzen diren piezen zerrenda, gaur egun, Raimundo Sarriegi (1840-1913) konpositore donostiarrak konposatutako dozena bat piezara mugatzen da. Urtarrilaren 19ko 23: 30etik urtarrilaren 20ko 24: 00etara, danborradek bakarrik jo dezakete errepertorio hau. Urtarrilaren 20ko 00: 00etatik aurrera bakarrik jo daiteke Donostiako Martxa; eta 24: 00etatik aurrera ezin da gehiago jo. Jaitsieraren ondoren, 24: 00etan, egunean zehar jo ez diren beste konposizio batzuk interpretatzen dira (Cosacos de Kazan, Realaren ereserkia, etab.).\nDanborrada guztiek nahitaez jo behar dituzten piezak, Raimundo Sarriegik konposatutako San Sebastian egunerako errepertorioa da, tradizionaltzat jotzen dena behintzat. Sei piezak oatzen dute:\n1990eko hamarkadan errepertorio ofizial hori zabaldu egin zen, Arrialdietan ohikoak ziren bi konposizio herrikoiak gehituz, baita Sarriegiren hiru konposizio zahar berreskuratuz ere. Sarriegiren hiru konposizio hauek 'Sarriegiren berriak' bezala ezagutzen dira ordutik. Konposizio hauek hautazkoak dira. Hau da, San Sebastian egunean jo daitezke, baina danborradak ez daude behartuta.\n2013an hamabigarren konposizio bat gehitu zitzaion errepertorioari, hau ere aukerakoa eta Sarrieguik konposatua\nDanborradaren luzapena.\nFesta urtarrilaren 19ko gauerdian hasten da Konstituzio plazan, hiriko banderaren igoerarekin. Gaztelubide elkartea eta beste danborrada batzuetako ordezkariak Raimundo Sarriegui maisuaren San Sebastian Martxa eta gainerako konposizioak jotzen dutenean hasten da. 20 eta 50 danbor jotzailez osatutako ehun bat konpainia eta 50 eta 100 upel artean desfilatuko dute hiriko auzo guztietan hilaren 20an.\nSan Sebastian Martxa.\nSan Sebastian martxa Raimundo Sarriegik egindako musikaren gainean, Serafin Baroja donostiarrak hitz hauek idatzi zituen:\nDanborradako konpainiak.\nHelduen danborrada.\nIkus \nHaur Danborrada.\nEgungo Haur Danborradaren aurrekaria 1927. urtetik Euskal Billera Elkarteak antolatzen zuen haurren konpainia da, Donostiako Parte Zaharrean zehar jotzen zuena. Elkarte honi zor zaio, halaber, \"La Bella Easo\" izeneko neska gaztearen tradizioa, debekaturiko Donostiako inauterietatik hartua. 1961. urtean, haurren danborradaren ekimena zabaldu eta konpainia batzuk osatuz egun ezagutzen Haur Danborrada ospatzen hasi zen. 2013. urtean, Haur Danborrada hainbat ikastetxe eta elkarteetako 50 konpainiak osatu zuten eta ia 5000 haurrek hartu zuten parte.\nIkus \nBitxikeriak.\nDonostiako danborradaren historian zehar urtez-urte hainbat bitxikeri jazo izan dira, hemen bi aurkeztuko dira, baina gehiago kontsultatzeko ikusi Donostiako danborradaren bitzikeriak historian zehar (gaztelaniaz):"}
{"id": "42853", "revid": "15795", "url": "https://eu.wikipedia.org/wiki?curid=42853", "title": "Juan Carlos Borbon", "text": ""}
{"id": "42854", "revid": "448", "url": "https://eu.wikipedia.org/wiki?curid=42854", "title": "Juan Carlos I.a", "text": ""}
{"id": "42855", "revid": "15795", "url": "https://eu.wikipedia.org/wiki?curid=42855", "title": "Juan Carlos I", "text": ""}
{"id": "42859", "revid": "119347", "url": "https://eu.wikipedia.org/wiki?curid=42859", "title": "Sasti\u00f1a", "text": "Sasti\u00f1a Aramaioko (Araba) Ibarra auzoguneko Bixente Goikoetxea plazan kokatuta dagoen ermita da. Herriko udaletxearen alboan dago, eta gaur egun dantza taldeak erabiltzen du.\nOndarea.\nSasti\u00f1a ermita, Aramaioko hainbat erakusketa eta ekitaldi kultural desberdinetarako erabiltzen da. 2008ko maiatzean, baselizako sabaia behera etorri zen, eta udalak eraikina itxi behar izan zuen."}
{"id": "42861", "revid": "336", "url": "https://eu.wikipedia.org/wiki?curid=42861", "title": "X-izpi", "text": ""}
{"id": "42862", "revid": "336", "url": "https://eu.wikipedia.org/wiki?curid=42862", "title": "Hawaii irlak", "text": ""}
{"id": "42863", "revid": "880", "url": "https://eu.wikipedia.org/wiki?curid=42863", "title": "EMK", "text": ""}
{"id": "42865", "revid": "119347", "url": "https://eu.wikipedia.org/wiki?curid=42865", "title": "Web erabilerraztasun", "text": "Web erabilerraztasuna daukaten elbarritasuna (fisikoa, intelektuala edo teknikoa) edozein dela ere, pertsona guztiek, web orri bat eta bertako edukiak erabiltzeko duten gaitasuna da."}
{"id": "42866", "revid": "512", "url": "https://eu.wikipedia.org/wiki?curid=42866", "title": "Euskal Sozialista Biltzarrea", "text": "Euskal Sozialista Biltzarrea edo ESB Hego Euskal Herriko alderdi politiko abertzale eta sozialista bat izan zen. Bere kide ezagunena Jose Luis Alvarez Enparantza \"Txillardegi\" zen.\nEuskal sozialistak biltzen zituen erakunde politiko hau bi talde desberdin batuz osatu zen\u02d0 batetik ETAtik bereizi zen Aintzina taldea, Txillardegiren inguruan sortua; eta, bestetik, ELAren zatiketatik sortutako Euskadiko Mugimendu Sozialista taldea batuz. 1977ko hauteskundeetan porrot egin ondoren, ezker alderako joera hartu eta Herri Batasunaren sorreran parte hartu zuen. Azkenean, HBtik atera zen."}
{"id": "42867", "revid": "880", "url": "https://eu.wikipedia.org/wiki?curid=42867", "title": "ESB", "text": ""}
{"id": "42868", "revid": "59723", "url": "https://eu.wikipedia.org/wiki?curid=42868", "title": "Java (uhartea)", "text": "Java (indonesieraz \"Jawa\"; javeraz: \ua997\ua9ae; sonderaz: \u1b8f\u1b9d) Indonesiako uhartea da. 124.413 kilometro koadroko eremua du, eta 2015ean 141 milioi biztanle zituen, herrialdeko biztanleriaren % 56,7. Munduan jende gehien bizi den uhartea da. Hiri nagusia Jakarta da, Indonesiako hiriburua.\nGeografia.\nJava Sondako uharte handiak izeneko uharte-katean dago, Sumatraren ekialdean dago, Baliren mendebaldean, Borneoren hegoaldean Christmas uhartearen iparraldean. Javako itsasoa du iparraldean, Sondako itsasartea mendebaldean, Indiako ozeanoa hegoaldean eta Baliko zein Madurako itsasarteak ekialdean. Munduko hamahirugarren uharterik handiena da, 128.297 kilometro koadroko eremuarekin.\nUharteak jatorri bolkanikoa du. Kono itxurako 38 mendi ditu, antzina sumendi aktiboak izan zirenak.\nOrografia eta hidrografia.\nInsulindiako sumendi mendikatea eratzen dute Javako mendiek, Sondako itsasartearen eta Baliko itsasoaren artean daudenek. Sumendirik garaiena Semeru da (3.676 m), eta aktiboena Merapi (2.930 m). Haran gehientsuenak hegoaldean daude.\nIbairik luzeena Solo da (600 km); Lawu sumendian du iturburua, erdialdeko Javan, eta Javako itsasoan ahoa, Surabayatik hurbil. Beste ibai aipagarri batzuk Brantas, Citarum, Cimanuk eta Serayu dira.\nKlima.\nJavak klima tropikala du, beroa eta hezea. Batez besteko tenperatura 22\u00a0\u00b0C eta 29\u00a0\u00b0C artekoa izaten da, eta hezetasun erlatiboa % 75 ingurukoa. Bi urtaro bereizten dira: hezea, azarotik apirilera, mendebaldeko montzoi haizeak eragiten duena, eta lehorra, ekainetik urrira.\nLandaredia eta fauna.\nLandaredia eta fauna oso aberatsak dira. Dibertsitate biologikoa handi-handia da, eta espezie endemiko ugari dago: Javako errinozeroa, \"Sus verrucosus\" basurdea, \"Nisaetus bartelsi\" arranoa, \"Pavo muticus\" hegazterrena, \"Hylobates moloch\" eta \"Trachypithecus auratus\" primateak, \"Tragulus javanicus\" eta \"Rusa timorensis\" artiodaktiloak eta Javako lehoinabarra. Erdialdean eta mendebaldean oihan tropikal zabalak daude.\nHistoria.\nAspalditik bizi da jendea Javan; hala erakusten dute han aurkitu diren fosilek. \"Yavdv\u00efpa\" izenaz agertzen da Indiako epopeian eta \"Iabadiu\" izenez Ptolomeoren geografian. Kristau aroko lehen mendeetan, hinduismoaren eragina zen nagusi. Aginpidea printzeen esku zegoen. Haiek zergak kobratzen zizkieten nekazariei eta nekazaritza gaiak kaietara eramateko garraiobideak egokitzeko ardura zuten.\n732an sortu zen estatu gisa antolatutako lehen lurraldea, Sanjaia, dinastia budistako erregearekin. Javako literatura lanik zaharrenetarikoa idatzi zuen Airlangak lurraldea batu zuen 1028 eta 1035 artean. Airlanga hil zenean, bi erreinu sortu ziren: \"Janggala\" mendebaldean eta \"Panjalu\" edo \"Kediri\" ekialdean. Azken horrek indar handia hartu zuen eta Javako artearen eta literaturaren garapena ekarri zuen. 1293tik aurrera, Majapahit Inperioaren bitartez, iritsi zuen urrezko aroa, garai hartan lortu baitzuen benetako nagusitasuna Sondako gainerako uharteekiko.\n1520 aldean sartu zen Islama Javan. Ondoren, portugaldarrek hartu zituzten lurralde gehienak; 1602 inguruan, herbeheretarren esku geratu ziren lurralde haiek guztiak. Ekialdeko Indietako Herbeheretar Konpainia sortu zuten, eta hura izan zen uharteko agintaria bertakoen matxinadak zapalduta. Herman Willem Daendels gobernariaren erreformaren ondorioz, printzeei aginpidea kendu zitzaien, nekazariek Konpainarentzat lan egin behar izan zuten eta uhartearen defentsarako plana eratu zen.\n1903an javatarrei administrazioan parte hartzeko eskubidea eman zitzaien eta 1925etik aurrera legegintzan parte izan zuten. Javako itsasoko gatazkaz geroztik (1942), japoniarrek uhartea hartu zuten. Gerraren ondoren, uhartearen erdialdea eta mendebaldea Indonesiako Errepublikan sartu ziren; Herbehereek sortutako gainerako estatu autonomoek 1950ean Indonesiarekin batu ziren.\nBanaketa administratiboa.\nJava eta inguruko uharteak batera administratzen dira; lau probintzia eta bi eskualde berezitan banaturik daude:\nLau kultura-eskualde bereizten dira:\nDemografia.\nBiztanleria.\n2015ean Javak 141,3 milioi biztanle zituen, 124.413 kilometro koadroko eremuan (Java izeneko administrazio-eskualdeak, Madura uhartea barne hartzen duenak, 129.438 kilometro koadroko eremua du, eta 145 milioi biztanle zituen 2015ean). Munduko uharterik jendetsuena da, eta Indonesiako biztanleriaren % 56,7 bizi da bertan. Munduan biztanle dentsitate handienetako eskualdea da: 1.136 biztanle kilometro koadroko. Dentsitate handiena uhartearen mendebaldean dago, Banten, Jakarta eta Mendebaldeko Java probintzietan.\nBanaketa etnikoa.\nIndonesiako beste uharte handien aldean, Java etnikoki nahiko homogeneoa da. Bi besterik ez dira bertako talde etnikoak: javatarrak, biztanleriaren bi heren, eta sondatarrak, gehiengoa mendebaldeko Javan. Maduratarrak, jatorria Madura uhartean dutenak, XVIII. mendean hasi ziren ekialdeko Javara emigratzen, eta egun biztanleriaren % 10 dira. Betawia etnia kriolloa da, XVII. mendean Bataviaren inguruan bizi zen herri baten ondorengoa; malaysieraren dialekto bat erabiltzen dute.\nHizkuntzak.\nHiru dira Javako hizkuntza nagusiak: javera, sondera era madurera. Beste mintzaira batzuk ere erabiltzen dira, hala nola, betawiera (malaysieraren dialektoa, Jakartaren inguruan mintzatzen dena), osingera, banyumasanera eta tenggeresera (javeraren dialektoak), baduyera (sonderaren dialektoa), kangeanera (madureraren dialektoa) eta baliera. Biztanle gehienen bigarren hizkuntza indonesiera da.\nErlijioak.\nBiztanle gehienak musulmanak dira, baina haietako askok ez dituzte islamaren bost euskarriak betetzen. \"Santriak\" islam ortodoxoaren jarraitzaileak dira, eta \"abanganak\" bertsio sinkretikoago bat praktikatzen dutenak, hinduismo, budismo eta animismoaren eraginaz. Gutxiengo kristauak, batez ere katolikoak, eta budistak daude.\nEkonomia.\nNekazaritza jarduera nagusia da, egoera horretarako oso ona ba: klima heze eta egonkorra du, lur emankorra, eskulan ugaria eta kontsumoko merkatu zabala. Arroza, artoa, kafea, kakaoa eta kautxua lantzen dira, batez ere. Industria batzuk ere daude: azukre eta petrolio findegiak, eztainu eta beste zenbait metalen fundiziorako lantegiak...\nKultura.\nArtea.\nJavako artean garai asko bereiz daitezke, historian zehar kolonizatu zuten herrien ezaugarriek mugatuak, baina urrezko aroa VII-IX. mendeen artekoa izan zen. Garai hartan, Javako agintea Cailendra dinastiaren esku zegoen: jatorriz Indiakoa zen, baina aginpidea Indonesiako lurralde askotara hedatu zuen; haren eraginez, budismoak hinduismoaren tokia hartu zuen eta Javako erlijio nagusi bihurtu zen.\nGarai hartako arte lan aipagarrienak hilobi budistak dira. Garrantzitsuenak Dieng ordokikoak dira (egun, zortzi daude) eta bereziki, Borobudur santutegi budista (800. urte inguruan eraikia). Borobudur santutegia piramide formakoa da, oin karratuko bost solairu eta horien gainean oin biribileko beste hiru solairu ditu; barnealdean Budaren bizitzaren pasarteak aditzera ematen dituzten gupta estiloko baxuerliebeak daude. Santutegiak unibertsoaren harmonia eta naturaren edertasuna adierazten ditu eta Javako erlijiozko artearen gune garrantzi handienetako bat da. Horiez gainera, aipatzekoak dira, besteak beste, Jabungo tenplu biribila (hinduista da), Sewu tenplua eta Prambanan tenplua.\nUrrezko aroaz gainera, XII-XIII. mendeetako artea garrantzizkoa izan zen: islamaren eragina nabari da du eta garai hartako arte lan nagusiak tenpluak eta bainuak dira.\nMusika.\nJavako musikan gamelana aipagarria da, mendebaldeko orkestraren antzekoa. Jatorria Malaysian du, baina hinduismoaren, islamaren eta Ekialde Urruneko eraginak jaso ditu. Eskalen artean bi dira oinarrizkoak: \"slendro\" eta \"pelog\"."}
{"id": "42873", "revid": "512", "url": "https://eu.wikipedia.org/wiki?curid=42873", "title": "Ugarritza", "text": "Ugarritza (edo \u00abUgarritze\u00bb) Errenteria inguru bat da, Oiartzun ibaiaren ertzean kokatua, eta Olibet eta Etxeberrieta (maiz \"Casas Nuevas\") auzoak barne hartzen dituena. Azken izen horiek erabiliagoak dira, \"Ugarritza\" izena XX. mende hasieratik galduz joan da eta.\nAuzoaren izena antzinako ontziola batzuei dagokie, Errenteriako harresietatik kanpo geratzen zirenak.\nZentzu zabalean Ugarritza, auzoa baino, Errenteriako ibaiertzeko ingurune oso bat da. Lezoko udalerria eta Oiartzun ibaiaren artean kokatzen da. Bertan, Renfeko tren-geltokia (\"Lezo-Errenteria\" izenekoa) eta \"Papresa\" paper-lantegia daude.\nAuzoaren sorrera.\nAuzo honetan 1.500-2.000 etxebizitza eraiki zituen paper-lantegiak XX. mendeko bigarren erdian. Paper-lantegia bera izan zen etxebizitza guzti horien sustatzailea, bere langileei inguruan kokatzeko erraztasuna emateko. Ofizialki ez, baina herrian auzo garbi eta eraiki berri honi \"Orereta\" deitzen zitzaion, ordura arte herrian zegoen gune zaharreko \"Errenteria\" izenarekin kontrastea egiteko.\nPanier Fleuri jatetxea eta aparkalekua.\nPanier Fleuri jatetxe ospetsua auzo honetan egon zen kokatua. Bertako auzoko bataio eta eztegu gehienak bertan ospatzen ziren. Ibaiaren ondoan zegoenez, ibaiak galera handiak sortu zizkion kupeletan eta XX. mendeko bukaeran Donostia aldera mugitu zuten jatetxea. Jatetxea zegoen tokian, orain \"Panier\" aparkalekua dago."}
{"id": "42874", "revid": "700", "url": "https://eu.wikipedia.org/wiki?curid=42874", "title": "Bonberenea etxe okupatua", "text": "Bonberenea etxe okupatua edo Bonberenea Tolosaldeko (Gipuzkoa) hainbat talde eta pertsonaren artean sortutako kultura eta gizarte ekimena da. Jende orori dei egiten diote aktiboki parte har dezan, ekimenarekin bat egiten duten guztien arteko erlazio sozio-kulturala bultzatzeko asmoz. Gaur egun, Tolosako San Esteban auzoan dagoen izen berdineko eraikinean kokatzen da.\nAntolatzeko era batzar bidezkoa da, norbera bere buruaren ordezkari izango delarik. Batzarrak beharrezkotzat jotzen dituen arduradunak aukeratuko ditu. Horretarako ez zaio adinari erreparatuko eta ez da pertsonenganako errespetu eza onartzen, eta jatorriak, arrazak edota pentsaerak ez diotela inori partaidetza galarazten.\nBonberenearen helburua ez da instituzioen eskaintza kulturalekin lehiatzea, baizik eta eurek antolatzeko eran jartzen dute indarra. Euren esanetan:\nIrizpide hauek jarraituz, Bonbereneak gaur egungo gizartearen balore eta ekintzen erreferentzi alternatiboa izan nahi du. Kulturaren egile eta bultzatzaile zuzenak izan nahi duelako, jar daitezkeen instituzional eta ekonomikoak ahalik eta gehien murriztuz.\nHalaber, Bonbereneak ez du laguntza ekonomiko instituzionalik jaso nahi. Finantziazio era bezala autogestioan sinesten duelako.\nHistoria.\nBonberenea, Tolosan emandako hainbat okupazio saiakera ondoren 1997. urtean jaio zen, bere historian zehar Bonberenea bat baino gehiago sortaraziz. Izena, suhiltzaile etxe ohia okupatzeagatik datorkio, nahiz eta desalojatuak izan. Ondorioz, gaur ezagutzen den eraikina okupatu zen, San Esteban auzoan zegoen lantegi huts bat alegia. Harrezkeroztik, kultur emanaldi ezberdinak eskaini izan dira: kontzertuak (garaiko talderik onenak zein ezezagunenak), skate txapelketak, antzerkiak, diskoetxe bezala disko ezberdinen grabaketak (Deabruak Teilatuetan, Desordutan...), bertso emanaldiak, hitzaldiak, zine emanaldiak, etab.\nTolosako Udaletxearekin harreman onak mantendu izan ditu, etxea hustera behartzeko mehatxu oro baztertzearren. Hala ere, 2008an etorkizuna zalantzan ikusten zen. Jokin Bildarratz alkateak, San Esteban auzoko hirigintza planean Bonberenea eraistea zuen xede, etxebizitza gehiago eraikitzeko. Bonbereneari beste toki bat eskaini zion, nahiz eta zehazturik ez egon.\nBonbereneak jasotako kritikak.\nHasieratik, bertako kideek antolakuntzari eta gestioari dagokionez tirabira eta liskar handiak izan zituzten, eta jende asko Bonberenetik alde egin zuen. Sarritan kritikatu izan zaio Tolosako alkatetzarekin duen harremanarengatik. Izan ere, pintadak agertu ohi dira Bonberenearen inguruan, hala nola: \u00abBatzuk kartzelan [euskal preso politikoen aipamena] eta beste batzuk alkatearen besapean [Bonbereneak eta alkateak izandako harreman onaren aipamena]\u00bb.\nBonberenearen kudeaketa ez du gazte asanblada batek eramaten, bertan eratutako batzar bat baizik.\nBere izaera apolitikoagatik ere jaso ditu kritikak. Bonbereneak ez du bereganatzen inongo errebindikazio politikorik. Hala ere, bere paretetako grafitietan okupazioaren aldeko sinbologia ageri da. Eskainitako doako zine emanaldietan film komertzialak ematen dira, adibidez James Bondenak.\nIzan ere, Bonbereneak ere ez du bere burua gaztetxetzat hartzen, autogestioan oinarrituriko Tolosako kultur eskaintzarako gune independentetzat baizik."}
{"id": "42876", "revid": "119347", "url": "https://eu.wikipedia.org/wiki?curid=42876", "title": "Gazta\u00f1o", "text": "Gazta\u00f1o edo Gazta\u00f1edo Errenteriako auzo bat da, herriko erdialdean eta Arramendi mendiaren artean dagoena. Bertan, EuskoTreneko bi geltokietako bat dago. Auzo honetan, era berean, Oreretako gaztetxea dago.\nGazta\u00f1oko jaiak.\nEkaina aldean, San Juan suko ospakizunekin batera (ekainaren 23a) eta egun honen aurreko asteburu osoan zehar, auzoko festak antolatzen dituzte auzotarrek, \"Gazta\u00f1o errepublika independente eta intsumituko jaiak\" izenaz. Auzoko jaiek badute pertsonaia berezi bat, \"Maritxu sorgina\" edo \"Maritxu mozkor\" deiturikoa. jaien hasieran auzo elkartearen egoitzatik Arrietatarren etxera jaisten da eta auzoko plazaren gainean egoten da jaiak zaintzen."}
{"id": "42877", "revid": "880", "url": "https://eu.wikipedia.org/wiki?curid=42877", "title": "Gaztaino", "text": ""}
{"id": "42883", "revid": "1545", "url": "https://eu.wikipedia.org/wiki?curid=42883", "title": "Espainiako Alderdi Komunista", "text": "Espainiako Alderdi Komunista () espainiar alderdi komunista bat da, PSOEtik sortua 1921eko azaroaren 14an. Haren sorrera PSOEk Leninen III. Internazionalari batu ez izatean datza. Buruzagi komunista nagusiak Jos\u00e9 D\u00edaz, Dolores Ibarruri eta Vicente Uribe ziren.\nHego Euskal Herrian, Euskadiko Partidu Komunista (EPK-PCE) da haren ordezkaria, Ezker Anitza alderdiaren parte hartzaile dena gaur egun.\nHistoria.\nAlderdiak Asturiasko matxinadan (1934), eta 1933 eta 1936ko hauteskundeetan parte hartu zuen, azken horretan Fronte Popularra koalizioaren baitan. Espainiako Gerra Zibilean errepublikaren alde jokatu zuen; gerrak nazioartean izan zuen oihartzuna zela eta, PCEren garrantzi politiko-militarra areagotu zen. Krustxeven garaiko Stalinen kontrako salaketak zirela eta, PCEren jarrera aldatu eta bigundu zen (borroka armatua baztertzea, Langile Komisioen bidez Francoren erregimeneko sindikatuetan sartzea). Santiago Carrillok, idazkari orokor aukeratu berriak (1960), bultzatu zuen aldaketa hori.\nFranco hil zenean (1975), buruzagi komunista gehienak erbestetik Espainiara itzuli ziren; Carrillorren ideien alde agertu ziren gehienak. Alderdia 1977an legeztatu zuten; leninismoa baztertu ondoren, urte hartako, 1979ko eta 1982ko hauteskundeetan parte hartu zuen. 1979an emaitza onak izan zituen, batez ere hiri handietan, baina 1982an behera egin zuen. 1983an Gerardo Iglesias aukeratu zuten, Carrilloren ordez, idazkari orokorra. Hurrengo urtean, I. Gallego buruzagi historikoak beste alderdi bat sortu zuen, ortodoxoa eta Sobietar Batasunaren aldekoa; hartan sartu ziren ezker aldetik PCEren kontrako zirenak. 1985ean Carrillok alderdia utzi zuen, eta 1987ean beste bat sortu zuen (\"Partido de los trabajadores de Espa\u00f1a-Unidad Comunista, Espainiako Langileen Alderdia-Batasun Komunista\") 1986ko hauteskunde orokorretan, PCEk \"Izquierda Unida\" izeneko koalizioa bultzatu zuen. Alderdiaren XII. biltzarrean (1988) Julio Anguita izendatu zuten PCEko idazkari orokorra. PCE alderdia eta haren idazkaria izan ziren \"Izquierda Unida\"-ren gidari nagusiak, baina alderdi bakarra osatzera heldu gabe; Anguita izan zen koalizioaren koordinatzailea 1991 arte."}
{"id": "42884", "revid": "6327", "url": "https://eu.wikipedia.org/wiki?curid=42884", "title": "PCE", "text": ""}
{"id": "42885", "revid": "536", "url": "https://eu.wikipedia.org/wiki?curid=42885", "title": "DVD-ROM", "text": "DVD-ROM Compact Disc bat hobetuz sortutako euskarria da. Lehenengo bertsioa 1995 urtean azaldu zen informatika eta ikus-entzuneko kontsortzio baten eskutik, DVD Forum deitua.\nCD bati egin zitzaizkion hobekuntzak multimedia ahalmena handitzeko bideratu zituzten. Hasteko, CD batean 86 cm2 erabiltzen dira datuak gordetzeko; DVD batean, aldiz, 87,6 cm2-ra handitu zen azalera hori. Horrek megabyte bakar batzuetako irabazia besterik ez zuen eman. Benetako irabazia \"pit\" (putzuen) gutxieneko luzera txikituz (0,972 \u03bcm-tik 0,4 \u03bcm-ra)eta pistak bata bestetik gertuago jarriz lortzen da (0,74 \u03bcm, 1,6 \u03bcm-ren aldean). Denera 7,5 aldiz datu gehiagoko ahalmena du, CD batekin konparatuta (4,7 Gb 0,65 Gb-en aldean); eta hori, alde bakar batetik eta geruza bakar batean gordez gero.\nIzan ere, DVD batean informazioa euskarriaren bi aldeetan gorde daiteke, eta alde bakoitzean bi geruzatan. Soilenak, eta erabilienak, alde bateko geruza bateko DVD-5 deituak dira, 4,7 GB-eko ahalmena dutenak. Erabiltzen diren beste mota bat DVD-9 deituak dira, hauek informazioa alde batean baina bi geruzatan gordetzen dute, lehengoen ahalmena ia bikoiztuz (8,5 GB). Halaber, badaude bi aldetan idatz daitezkeen diskoak eta alde bakoitzean 2 geruza dituzten DVD-18 izenekoak. Baina, azken hauek ez dira erabiltzen, batez ere, ezin delako diskoaren alde bat erabili serigrafiatzeko eta laserrak diskoaren goi eta behealdean egon behar duelako, kostuak asko handituz.\nIkus, gainera.\nDVD"}
{"id": "42886", "revid": "326487", "url": "https://eu.wikipedia.org/wiki?curid=42886", "title": "Olentzaro", "text": ""}
{"id": "42888", "revid": "6327", "url": "https://eu.wikipedia.org/wiki?curid=42888", "title": "Cook uharte", "text": ""}
{"id": "42889", "revid": "336", "url": "https://eu.wikipedia.org/wiki?curid=42889", "title": "Europako haize ekaitz", "text": "Europako haize ekaitzak behe presioko gune indartsuak dira, Ozeano Atlantikoaren iparraldean gertatu ohi direnak. Normalean neguan izaten dira indartsuen, baina urteko beste edozein urtarotan gerta daitezke. Behe presioko gune horiek Europa iparraldean zehar egiten dute ibilbidea, Eskozia iparraldetik igaroz. Baina, noizbehinka, hegoalderago mugitzen dira, Erresuma Batua, Herbehereak eta Alemania gurutzatuz.\nEzaugarriak.\nAlemania bezalako herrialdeetan urakan izena hartzen dute, eragiten duten haizete indartsuak direla eta. Dena den, borraska normalak dira, eta ez dute zerikusirik gune tropikaletan agertu ohi diren zikloiekin. Borraska indartsu hauei izen jakin bat jartzen zaio, tropikoetako urakanak bezala. Alemaniako meteorologi agentziak jartzen ditu izenok.\nEkaitz indartsu hauek mendebaldetik ekialdera mugitzen diren heinean hego eta hego-mendebaldeko haizeak nagusitzen dira. Haize indartsuekin batera fronte hotz eta beroak mugitzen dira behe presio gunearen erdigunearen inguruan biraka. Behe presio guneak aurrera egin ahala, haizeak mendebaldu eta azkenik iparraldeko norabidea hartzen dute. Ekaitzik indartsuenak neguan gertatzen direnez, haizeak iparraldera aldatzerakoan, elurra jausteko aukera handiak daude."}
{"id": "42891", "revid": "56334", "url": "https://eu.wikipedia.org/wiki?curid=42891", "title": "Depresio (meteorologia)", "text": "Meteorologian, depresioa, beheragunea edo behe presioko gunea, ingurunearen aldean, presio atmosferiko apala duen eremua da. Behe presioko guneek ekaitzak sor ditzakete eta, orobat, urakanak eta zikloiak lurralde tropikaletan.\nEzaugarriak.\nBehe presioko guneak haize indartsuekin erlazionatu ohi dira presio atmosferikoa goratzen denean. Presioaren goratzeak zeru lainotuak sortzen ditu airearen asetasuna igotzean. Horrela behe presioko guneek zeru lainotuak eta euriak ekarri ohi dituzte.\nKlimatologian, behe presioko guneak konbergentzia inter-tropikaleko zonaldeetan (ITCZ ingelesez) sortzen dira, Hadleyren zelula barruko zirkulazio moduan. \"Frontedun behe presioko guneak\", gune epeletan sortzen dira eta lurburu aldeetako fronteen eraginaren ondorioz sortzen dira. \"Behe presio termikoak\" bestalde zonalde idorretan sortzen dira Kaliforniako \"Death Valley\"n esaterako.\nGainazaleko behe presioko guneak azalera txikikoak izaten dira Goi presioko guneekin alderatuz. Dena den, goi presioko guneek baino haize indartsuagoak izaten dituzte, gainazaleko zirkulazioa kontrolatzen duten gainazaleko marruskadura presio gradientearen indarrari indar zentrifugoari eta Coriolis efektuari batzen zaizkio.\nAirearen zirkulazioa.\nAirearen zirkulazioari dagokionez, behe presioko gunearen erdigunearen inguruan, erlojuaren kontrako norabidean egiten du bira haizeak. Horrez gain, erdigunearen inguruan sorturiko lainotza fronte izeneko egiturak osatuz antolatzen da. Haize beroak bultzaturik (hego edo hego-mendebaldekoa normalean) fronte beroa osatzen da, Ipar edo ipar-mendebaldeko haize hotzek fronte hotza osatzen dute. Hego hemisferioan haize hotz eta beroak alderantzizkoak dira.\nFronte hotzari fronte beroa gehitzen zaionean fronte okluitua osatzen da.\nBehe presioko guneen eta fronteen irudikapena.\nBehe presioko guneak \"B\" letra gorriaren bitartez irudikatzen dira eguraldi mapetan. Ingelesez \"L\" letra (Low) erabiltzen da eta Alemanez \"T\" letra (Tief). Fronte beroa, kolore gorriko marra bat margotuz irudikatzen da, marra horren ezkerreko aldean biribil erdiak margotzen dira. Fronte hotza, kolore urdineko marra bat margotuz irudikatzen da, marra horren ezkerreko aldean kolore berdineko hirukiak margotzen dira.\nFronte okluituaren kasuan, erabilitako kolorea morea izan ohi da, eta linearen ezkerrean margoturiko forma geometrikoak herrialdez herrialde desberdinak dira, baina normalean hiruki eta biribila"}
{"id": "42894", "revid": "103793", "url": "https://eu.wikipedia.org/wiki?curid=42894", "title": "Iru\u00f1eko autobus geltokia", "text": "Iru\u00f1ea Euskal Herriko Nafarroa Garaiko autobus geltoki bat da, Iru\u00f1ea udalerriko Bigarren Zabalgunean kokatuta dagoena.\nGeltokia 2007ko azaroaren 9an ireki zen, autobus geltoki zaharra ordezkatuz.\nEgoera.\nYanguas Miranda kalean dago, Iru\u00f1eko Bigarren Zabalgunean eta Iru\u00f1eko Ziudadelaren alboan. BI sarrera ditu, bat Bakearen plazan eta beste bat Nafarroako Foruen plazan.\nHistoria.\nGeltoki zaharra.\nIru\u00f1eko autobus geltoki zaharra, Oliveto kondearen etorbidea kokatzen zen. 1930eko hamarkadan eraikia, Espainia mailan autobusak eta autobusean joateko txartelak ateratzeko txarteldegiak eraikin berean bildu zituen lehen hiria izan zen Iru\u00f1ea. Geltokia altxatu zen orubeak 4.900 metro karratu zituen guztira, eta geltokiaren eraikuntza errentagarria egiteko, etxebizitzak altxatu ziren orubearen alboetan. Horrela, autobus geltokia, orubearen erdigunean eraiki zen, etxebizitzen utzitako patioan alegia.\nGeltokiaren eraikuntzan 175.000 pezeta gastatu ziren, eta 1934ko azaroaren 17an zabaldu zuten.\nGeltoki berria.\n1990eko hamarkada hasieran Iru\u00f1eko udalak geltoki berri baterako proiektuaren prestaketa hasi zuen, eta ideia lehiaketa bat antolatu zuen, Yanguas eta Miranda kalean eraiki beharko zen geltoki berrirako diseinua aukeratu nahiean. 2004ean lehiaketa hartan irabazle irtendako proiektuaren behin betiko diseinua erabaki zen. Eraikitze lanak 2005. urteko uztailaren 20ean hasi ziren. Geltokiaren diseinuaren proiektua 2006ko martxoan aldatu behar izan zuten, orubean aurkituriko aztarna arkeologikoak zirela eta.\nProiektuaren azken aldaketa horrek, geltokiaren eraikuntza garestitu zuen eta guztira 38 milioi euroko inbertsioa egingo da. Guztira lurpeko hiru solairu eraikiko dira. Lurpeko bi solairu, autobus geltokiaren ihardueretarako izango dira, hau da, autobusen joan-etorrietarako. Hirugarren solairuan, autoentzako aparkaleku bat egokituko da, guztira 598 kotxerentzako edukiera duena. 2006ko martxoan proiektua aldatzean, aparkalekua handitu zen.\nGeltokia 2007ko azaroaren 9an inauguratu zen. Geltokia Azysa eraikuntza enpresa nafarrak eraiki du.\nGeltokia.\nLurpeko geltoki berriak guztira hiru solairu dauzka. Kanpoaldean lurpean geltoki bat dagoela adierazten duen bakarra, autobus eta kotxeen sartu irtenerako eraiki den arrapal da. 35 000 metro karratuko gune berdeen azpian eraikia, geltokiak 28 autobusentzako nasak dauzka (behar izanez gero beste 24 autobusentzako tokia dagoelarik). Autobusentzako dartsena honen berezitasun nagusia daukan forma biribila da.\nGeltokiak dituen baliabideen artean, aire girotudun itxaron gela, eta bidaitxartelak ateratzeko 18 leihatila, informazio bulegoa, autobusen joan-etorria adierazten duten pantaila elektronikoak, kontsigna automatikoa eta taxi eta autoentzako lurpeko aparkalekua dira aipagarri. Horrez gain, geltokiarekin batera, merkatal-gune txiki bat eraiki da, guztira 18 denda eta bi jatetxerekin, merkatal-gune honek sarbide zuzena dauka kanpoaldetik.\nGeltokiak trafikoa kontrolatzeko zentrua dauka, segurtasun kamerak eta segurtasun arduradunak eguneko 24 orduetan, orain arte geltoki zaharrean gertatu ez bezala. Lurpeko aparkalekuak 17 000 metro karratuko azalera dauka, eta guztira 400 kotxerentzako edukiera dago. Kanpoaldea eta aparkalekua (-3 solairuan kokatua) zuzenean komunikatzen dituen igogailu bat eraiki da.\nEragileak.\nGeltokiak 18 eragilearen zerbitzu erregularrak hartzen ditu. Hauek dira:"}
{"id": "42895", "revid": "6950", "url": "https://eu.wikipedia.org/wiki?curid=42895", "title": "Felix I\u00f1urrategi", "text": "Felix I\u00f1urrategi Iriarte (Aretxabaleta, Gipuzkoa, 1967ko apirilaren 1a - Gasherbrum II mendia, 2000ko uztailaren 28a) euskal alpinista izan zen.\nAlberto I\u00f1urrategi anaia gazteagoarekin batera mendigoizaleen artean eta mundu mailan oso bikote ezaguna osatu zuen urteetan zehar 1990eko hamarkadan, zoritxarreko istripu batek Pakistango iparraldean heriotza ekarri arte, Euskal Herrian oihartzun handia izan zuena.\nBiografia.\nFelix I\u00f1urrategi 1967ko apirilaren 1ean jaio zen Aretxabaletan. Bertsotan trebea zen. Atarrabian nekazaritza alorreko ingeniaritza-ikasketak bete zituen. Halaber, bertsolaritzan ere trebezia erakutsi zuen nerabetan.\nFelixek, anaia Albertok bezala, mendia gustuko zuen eta \"Murrukixo Mendizale Elkartea\"rekin ibiltzen hasi zen. Ondoren, Albertorekin batera eskalada eta mendian Euskal Herritik kanpo ere ibiltzen hasi zen. Europan, 1987 eta 1988 artean Alpeak ezagutu zituzten, eta gero Ipar Amerikara abiatu ziren: Yosemite Parke Nazionala izan zen hurrengo deskubrimendua anaientzat, 1989an: El Capitan (\"The Nose\", \"Zodiac\" eta \"Lurking fear\" bideak) eta Half Dome (\"Regular\" bidea) mendiak.\nAEBetatik Himalaia aldera egin zuten azkenik, eta 1990ko irailaren 29an igo ziren Pumori tontorrera (7.161 m), kataluniar talde batekin batera. Hurrengo urtean, Makalura igo ziren bi anaiak Kukuczka bidetik Felipe Uriarterekin. 1992an, Everestera iritsi ziren, munduko sabaira, hegoaldeko ohiko bidetik eta oxigeno gehigarririk gabe. Urte bat geroxeago, K2 mendira igotzen saiatu ziren, ipar ertzetik, arrakasta barik. 1994an lortu zuten \"mendi basati\"-ra heltzen, Cesen bidetik, Juanito Oiarzabalekin batera, besteak beste.\n1995ean bi tontor erdietsi zituzten ohiko bidetik bi asteko tartean: Cho Oyu eta Lhotse. 1996an ere binaka igo zituzten, britainiarren bidetik kasu bietan: Kanchenjunga Juanitorekin eta Shishapangma Josu Bereziartuarekin.\n1997an, Broad Peakera eskalatu zuten ohiko bidetik, bide berri bat zabaltzen saiatu ostean. Urte hartan bertan Cook mendia igo zuten (Zeelanda Berria), \"Al filo de lo imposible\" telebistako saioarekin. Negu hartan, birritan saiatu ziren Manaslura igotzen, bietan lortu ez zuten arren.\n1998an, ahalegin handiarekin, Dhaulagiriko tontorrera iritsi ziren, Oiarzabalekin batera. Urte berean, Gyala Bari zazpimilakora saiatu ziren igotzen, alferrik.\n1999ko uztailean, Nanga Parbat mendian, bi anaiek parte hartu zuten mendizale kolonbiar baten erreskatean, tontorrera egun batzuk geroago igo baino lehen. Hori dela eta, Gipuzkoako Foru Aldundiak omendu zituen.\n2000ko udaberrian, azkenean, Manasluko gailurrera heldu ziren. Hamabi zortzimilako igotzea lortu zuen, azkena Gasherbrum II izan zen urte hartako uztailaren 28an. Baina tontorretik jaisten ari zela, 400 metrotik behera amildu zen eta bertan hil. Haren gorpua Gasherbrum IIn bertan dago.\nIgotako zortzimilakoak.\nHonako hauek dira Felixek igo zituen zortzimilakoak:"}
{"id": "42896", "revid": "448", "url": "https://eu.wikipedia.org/wiki?curid=42896", "title": "Mikel Zabaltza (argipena)", "text": "Mikel Zabaltza pertsonaia hauen izena da:"}
{"id": "42897", "revid": "56334", "url": "https://eu.wikipedia.org/wiki?curid=42897", "title": "Apple Inc.", "text": "Apple Incorporated hardware- eta software-ekoizle estatubatuarra da. Cupertinon (Kalifornia) du egoitza nagusia. Macintosh ordenagailuak, iPod musika-erreproduzigailuak, iPhone telefono mugikorrak, iPad tablet PCa eta Mac OS X sistema eragilea haren produktu ezagunenak dira. Enpresarako, hezkuntzarako, administraziorako eta etxerako sistema informatiko pertsonalak ekoizten eta saltzen ditu. Produktuok munduko 120 herrialdetan baino gehiagotan salgai daude: aipagarrienak, besteak beste, ordenagailu pertsonalak, inprimagailuak, monitoreak, eskanerrak, softwarea eta sarean lan egiteko loturak dira. Appleren lantegi nagusiak Estatu Batuetan, Irlandan eta Singapurren daude.\nEuropako Batzordeak enpresa teknologiko erraldoiekin 2023an osatu duen zerrendan sartu zuen (Alphabet, Amazon, Apple, ByteDance, Meta eta Microsoft). Enpresa horiek merkataritza elektronikoari buruzko 2022an ezarritako arau berriak bete beharko zituzten Europan. Bruselak \u00abatezain digital\u00bb gisa identifikatu ditu enpresa horiek, uste baitu nahikoa indar badutela merkatuaren oreka baldintzatzeko.\nHistoria.\nEnpresa 1976an sortu zuten Steven Jobsek eta Steve Wozniakek, konputagailuetarako zirkuituak saltzeko xedearekin hasieran, baina 1977an elkarte bat antolatu zuten Jobs, Wozniak eta Mike Markkula bazkide berriak eta ordenagailu pertsonal bat merkaturatu zuten, Apple II izenekoa. 1982. urtean, ordenagailu pertsonal gehien saltzen zituen enpresa izatera iritsi zen. Hurrengo urtean, \"Lisa\" ordenagailua aurkeztu zuten, eta hartan oinarriturik, Macintosh ordenagailu pertsonala atondu zuten, tresna merke eta soila, erabiltzaile arruntentzat bereziki aproposa.\n1985ean botere-borroka gertatu zen John Sculley zuzendari exekutiboaren \u2014bi urte lehenago kontratatua zen\u2014 eta Steve Jobsen artean: horren ondorioz, Jobsek enpresa utzi eta NeXT Inc. sortu zuen.\n1986an bulegotikako lehen produktuak kaleratu zituzten, eta eragin handia izan zuten autoedizioaren alorrean. Lehen urteetan, 1985 inguru arte, arrakasta handia izan zuen Applek, baina ondoren funtsezko aldaketak gertatu ziren (bazkideak, etab.). 1990ean, Macintosh ordenagailu berriak atera ziren merkatura, bezero gehiago erakartzeko asmoz, eta sistemaren softwarea handitu zuten. 1991. urtean International Business Machines Corporation (IBM) enpresarekin bat egin zuen Applek, zenbait proiektu aurrera eramateko. 1992an urrats handia egin zuten konputagailuetan, Macintosh PowerBook, Appleren lehenengo ordenagailu eramangarria sortu zutelarik, eta handik bi urtera lehen PowerPC ordenagailuak agertu ziren, Apple, IBM eta Motorola enpresen elkarlanari esker; ordenagailu horiek aurrerapen handia ekarri zuten ahalmen eta errendimendu aparta eskaintzen zutelako zuten preziorako. Iraultza handia eragin zuten, halaber, AppleTalk izeneko produktuarekin.\n1989 eta 1991 urteen arteko garaia Macintosh-en lehen urrezko sasoitzat hartzen da. Haren ondoren, hala ere, erortzea etorri zen. Sasoi horretan Applek kontsumitzaileei zuzendutako beste hainbat produktu asmatu zituen, kamera digitalak, CD erreproduzigailu eramangarriak, bideo-kontsolak, etab. Ez zuen arrakastarik lortu haiekin, eta enpresaren akzioak asko erori ziren.\n1996an, orduko zuzendari Gil Ameliok, enpresa hobetzeko hainbat estrategia probatu ondoren, NeXT enpresa eta haren NeXTSTEP sistema eragilea erostea aukeratu zuen, eta horrela, Steve Jobs enpresara itzuli zen, aholkulari gisa. 1998ko abuztuaren 15ean, Applek Macintosh familiaren ondorengotzat hartu zen ordenagailu berria aurkeztu zuen: iMac ordenagailua. Diseinu zaindua, teknologia modernoa eta marketin-kanpaina egokia uztartuz, 800.000 ale saldu ziren lehen bost hilabetean.\niMac ordenagailua arrakastara itzultzeko lehen urratsa izan zen. Haren ondoren, 2001eko urriaren 23an, iPod musika-erreproduzigailua iritsi zen eta berehala arrakasta ikaragarria izan zen: ehun milioi ale saldu ziren sei urtean. iPod-en osagarri, 2003an iTunes musika-denda sortu zuen, abestiak $0,99 dolarrean deskargatzea eskainiz. Zerbitzua merkatuko nagusia bihurtu zen.\n2005ean Jobsek iragarri zuen PowerPC prozesagailuak utzi eta ordenagailu berrietan Intelen arkitektura zeukaten txipak erabiliko zituela.\n2007tik aurrera, beste bi produktu arrakastatsu agertu ziren: iPhone telefono eramangarria eta iPad tableta.\n2011ko urriaren 5ean, Steve Jobs, Applen azken aldiko arrakastaren eragile nagusitzat jo zena, Kalifornian hil zen, pankreako minbizia diagnostikatu ziotenetik zazpi urte igaro ondoren.\n\"Atezain digitala\".\n2022an Europako Batzordeak merkataritza elektronikoa arautzeko bi lege onartu zituen zehazki Interneteko atari handiek merkatuan duten abusuzko praktikak murrizteko eta lehia orekatzeko: Zerbitzu Digitalen Araua (ZDA) eta Merkatu Digitalen Araua (MDA). Lege horiek aukera ematen diote batzordeari isunak jartzeko, uste badu enpresa batek merkatuaren lehia askea oztopatzen duela. Monopolio jarduna duela berretsiko lukeen ikerketa txostenik gabe zigortzeko ahalmena ematen dio, gainera.\nEuropako Batzordeak irizpide batzuk ezarri ditu enpresa bat \u00abatezain digitala\u00bb den edo ez ebazteko. Esaterako, azken hiru urteetan 7.500 milioi euroko fakturazioa izatea Europako Batasuneko herrialdeetan, edo gutxienez 45 milioi erabiltzaile aktibo izatea, eta 10.000 enpresa erabiltzaile. Sei betetzen dituzte baldintza horiek guztiak: Alphabet, Amazon, Apple, ByteDance, Meta eta Microsoft.\nMerkataritza elektronikoaren arauak debekatu egiten die enpresei beren zerbitzuen bidez eskuratutako datuak beste zerbitzuekin lortutakoekin bateratzea. Alegia, Metak ezingo du Facebook bidez eta Whatsapp bidez lortutakoa bateratu. Era berean, ezingo dituzte erabiltzaileak behartu konpainiaren aplikazio jakin batzuk beren gailuetan instalatuta izatera. Eta finantza erakundeek ordainketa zerbitzu alternatiboak eskaini ahal izango dituzte, halaber. Araua urratuz gero, urteko sarreren %20rainoko isunak jaso ditzakete enpresek."}
{"id": "42899", "revid": "90204", "url": "https://eu.wikipedia.org/wiki?curid=42899", "title": "Iztieta", "text": "Iztieta Errenteriako auzo bat da, herriko erdialdea, Alaberga auzoa eta Oiartzun ibaiaren artean kokatutakoa.\nAuzo hau XX. mendean eraiki zuten Itzieta deitutako inguruan. Iztieta izena, hortaz, jatorrizko \"Itzieta\" horren aldaketaren ondorio da.\nBertan dago Iztietako eliza, estilo brutalistakoa."}
{"id": "42900", "revid": "105290", "url": "https://eu.wikipedia.org/wiki?curid=42900", "title": "Ondartxo", "text": "Ondartxo Errenteriako auzo txiki bat da. Zehazkiago, Iztieta auzoaren atzeko aldean kokatzen da, auzo honen eta Oiartzun ibaiaren artean.\nOndartxon Errenteriako hiltegia zena dago. Herri honetako arraun elkarteak ere (Hibaika) auzo honetan du lokala."}
{"id": "42901", "revid": "96586", "url": "https://eu.wikipedia.org/wiki?curid=42901", "title": "Gabierrota", "text": "Gabirierrota, normalean Gabierrota kontrakzioarekin izendatua, Errenteriako auzo bat da, Oiartzun ibaia eta Papresa paper lantegiaren artean dagoena. Bere izena Gabiri-Errota-ren aldaera da."}
{"id": "42902", "revid": "105290", "url": "https://eu.wikipedia.org/wiki?curid=42902", "title": "Kaputxinoak (Errenteriako auzoa)", "text": "Kaputxinoeta \u2014normalean Kaputxinoak edo, gaztelaniazkoa erabiliz, \"Capuchinos\" izenez ezaguna\u2014 Errenteriako auzo maldatsu bat da, dorre moduko etxeez osatutakoa. Bere kokapenagatik, bertako biztanleek lotura handia dute Pasai Antxorekin. Auzo honetan, era berean, Don Bosco eta Cristobal Gamon ikastetxeak daude.\nAuzo honen baitan sartu ohi da Sorginzulo auzoa (izen bereko kalearen inguruan), soilaru askoko etxeek osaturiko auzunea.\nKaputxinoen ondoan ere, eta askotan auzo horren parte gisa hartuta, Bersalles auzoa dago. Inguru horretan Errenteriako hotel bakarra \u2014\"Berri Versalles\" izenekoa\u2014 dago."}
{"id": "42903", "revid": "105290", "url": "https://eu.wikipedia.org/wiki?curid=42903", "title": "Galtzaraborda", "text": "Galtzaraborda Errenteriako auzoa da. Bere ezugarri nabarmenenak dorre moduko etxeak eta malda ugariak dira. Bertan, EuskoTrenek Errenterian dituen bi geltokietako bat du."}
{"id": "42905", "revid": "119347", "url": "https://eu.wikipedia.org/wiki?curid=42905", "title": "Fanderia (Errenteriako auzoa)", "text": "Fanderia Errenteriako auzo berrienetarikoa da. Agustinak eta Gabierrota auzoen artean kokatzen da, azken honetaz Oiartzun ibaiagatik bereiziz.\nBere izena 1769an Simon Aragorri Olabide merkatariak bertan sortu zuen Fanderiatik datorkio.\nAuzo honen eraikuntzak polemika handia sortu zuen Errenterian 1990eko hamarkadako bigarren erdialdean, Fanderia Errenteriako erdialdetik hurbil geratzen zen berdegune bakarra zelako, ibaiaren ondoan zelaiak zeudelarik. Hori dela eta, \"Fanderia herri parkea\" lelopean mobilizazio ugari egin zen herri honetan. Gaur egun, auzo honetan kirol instalazio ugari (piszina, frontoia, etab.), Oiartzuneraino doan bidegorria eta Ertzaintzaren koartela daude."}
{"id": "42906", "revid": "56334", "url": "https://eu.wikipedia.org/wiki?curid=42906", "title": "Lartzabal", "text": "Lartzabal Errenteriako auzo bat da, nahiz eta zati bat Oiartzungo lurretan dagoen. Azken herri horretako Arragua auzoarekin elkartuta dago ia. Auzoaren izenak Lartzabal baserrian du jatorria.\nLartzabalen dago Oiartzualde osorako zerbitzua egiten duen Osakidetzako anbulatorioa, besteak beste."}
{"id": "42907", "revid": "105290", "url": "https://eu.wikipedia.org/wiki?curid=42907", "title": "Agustinak", "text": "Agustinak Errenteriako auzo maldatsua da. Gazta\u00f1o, Markola eta Erdialdearen artean kokaturik dago. Auzoaren izena bertan zegoen komentuari dagokio. Auzotik, Errenteriatik Astigarragarako bidea (Zamalbide auzotik pasatuz) igarotzen da."}
{"id": "42918", "revid": "2241", "url": "https://eu.wikipedia.org/wiki?curid=42918", "title": "Carballo", "text": "Carballo izenarekin bi herri ezberdin daude:"}
{"id": "42919", "revid": "98220", "url": "https://eu.wikipedia.org/wiki?curid=42919", "title": "Carballo (Coru\u00f1a)", "text": "Carballo Coru\u00f1a probintziako udalerria da, 2004an 29.521 biztanle zituena eta Berganti\u00f1os eskualdeko hiriburua. 18 parrokia ditu bere baitan.\nInguru naturala eta kokapena.\nCarballo Mari\u00f1as eta Costa da Morteren artean kokaturik dago, eta komunikabide onak dauzka Galiziako hiri garrantzitsuenekin, hau da, Coru\u00f1arekin eta Vigorekin. Udalerria 18 parrokiez osaturik dago, dena den biztanleriaren %60 erdiguneko parrokian bizi da Anillons ibaiaren ondoan.\nCarballo inguratzen duten mendien artean, hegoaldean A Peniqueira eta El Castro daude (350 metro ingururekin), Monte Calvelo (389 metro) eta Monte Alto (483 metro), hego-ekialdetik mendebaldera Carballo zeharkatuz. Bestalde Taboada ibaian Entrecruceseko urjausia aipagarri da, Galiziako txokorik ederrenetarikoa.\nParrokiak.\nUdalerria 1836. urtean osatu zenean, honako 18 parrokiak ezarri ziren: Aldemunde, Arda\u00f1a, Artes, Berdillo, B\u00e9rtoa, Cances, Carballo, Entrecruces, Goi\u00e1ns, Lema, Noicela, Oza, Razo, Rus, Rebordelos, S\u00edsamo, Sof\u00e1n eta Vilela.\nEkonomia.\nAntzinaroan Carballoko iharduera ekonomiko nagusia meatzaritza izan zen. Erromatarren garaian esaterako, hainbat meategi ustiatzen ziren Carballo inguruko mendietan. Ondoren, nekazaritza nagusitu zen, eta XIX. mende amaieratik meagintza berriro ere. Nekazaritzarekin batera, arrantza izan da garrantzitsuena Carballon. XX. mendean zehar, zerbitzuek garrantzi handiagoa hartu dute, eta horrela gaur egun herriko biztanleri aktiboaren gehiengoa 3. sektorean aritzen da lanean.\nIndustriari dagokionez, B\u00e9rtoako industrialdean kokatzen da gehienbat, plastiko ekoizpena eta automobilgintzako enpresak bilduz."}
{"id": "42920", "revid": "98220", "url": "https://eu.wikipedia.org/wiki?curid=42920", "title": "Culleredo", "text": "Culleredo A Coru\u00f1ako probintziako udalerria da, 2004an 24.640 biztanle zituena eta A Coru\u00f1ako eskualdean kokatua dagoena. 11 parrokia ditu eta udalerriaren hiriburua Tarrion kokatuta dago. Culleredon dago Coru\u00f1ako aireportua.\nInguru naturala.\nCulleredo A Coru\u00f1ako hiriarekin egiten du muga iparraldean, eta Burgoko itsasadarretik zehar, hegoaldean Cercedako udalerriarekin, ekialdean Oleiros, Cambre eta Carralekin, eta mendebaldean Arteixo eta Laracharekin. Bestalde, A Coru\u00f1aren ondoan kokaturik dagoenez, herriko biztanle gehienak bertan egiten dute lan, beraz eragin zuzena dauka hiri horrek Culleredoko herriaren garapenean.\nA-9 autobideak iparraldetik hegoaldera zeharkatzen du Culleredo. Beste errepide garrantzitsu bat N-550 errepidea da A Coru\u00f1a eta Santiago e Tui bitartean. Trenbide garraioari dagokionez bestalde, A Coru\u00f1a, Santiago eta Vigo elkartzen dituen trenbideak geltokia dauka Breguan.\nParrokiak.\nCulleredoko udalerria honako parrokiek osatzen dute, Almeiras (San Xi\u00e1n), O Burgo (Santiago), Castelo (Santiago), Celas (Santa Mar\u00eda), Culleredo (Santo Estevo), Ledo\u00f1o (San Pedro), Orro (San Salvador), Rutis (Santa Mar\u00eda), S\u00e9samo (San Marti\u00f1o), Sueiro (Santo Estevo) eta Veiga (San Silvestre).\nO Portazgo, Fonteculler eta O Burgo A Coru\u00f1ako hiriari erabat loturiko auzoak dira gaur egun."}
{"id": "42924", "revid": "105290", "url": "https://eu.wikipedia.org/wiki?curid=42924", "title": "Alaberga", "text": "Alaberga Errenteriako auzoa da. Auzo honetan etxe gehienek itxura bera dute, frankismo garaian aldi berean eraikitako auzunea baita. Auzo maldatsua da, Beraun eta erdialdearen artean kokatua."}
{"id": "42925", "revid": "448", "url": "https://eu.wikipedia.org/wiki?curid=42925", "title": "Errenteriako Bentak", "text": ""}
{"id": "42926", "revid": "105290", "url": "https://eu.wikipedia.org/wiki?curid=42926", "title": "Pontika", "text": "Pontika Errenteriako auzo bat da, Beraun auzoaren azpiko aldean eta erdialdetik hurbil kokatutakoa. Auzoa pisu askotako dorre moduko etxeez osatuta dago. Bertan, Errenteriako udaltzainen komisaldegia dago, besteak beste.\nEtimologia.\nZiurrenik, auzoaren izenaren jatorria gaskoia da, Pontika gaskoiko \"pountarique\", \"pounterique\" edo \"pountrique\" (passerelle, petit pont) hitzetik eratorria dagoela dirudi eta."}
{"id": "42928", "revid": "105290", "url": "https://eu.wikipedia.org/wiki?curid=42928", "title": "Listorreta", "text": "Listorreta Errenteriako mendi-inguru bat da, baserriz osaturikoa. Bertan, hainbat askaldegi, jatetxe eta sagardotegi dago.\nInguru honetan hainbat kobazulo dago, Aitzbitarte eta Landarbaso dira ezagunenak. Halaber, Urdaburu mendira igotzeko ohiko abiapuntua da."}
{"id": "42929", "revid": "512", "url": "https://eu.wikipedia.org/wiki?curid=42929", "title": "Zamalbide", "text": "Zamalbide Errenteriako auzoa da, Astigarraga eta Errenteria arteko mendialdean dago, Bizarain (San Marko) eta Txoritokieta mendi-multzoaren Ekialdeko hegi zabaletan, eta hainbat baserri eta etxek osatzen dute. Bada bertan eliza bat inguruko baserritarren bilgune izan dena urte askotan, eta baita izen bereko jatetxea eta baserri dotorea. Bertan, Orereta ikastolak eta Oiartzo institutuak beraien eraikin nagusiak dituzte. \"Tknika\" teknologia-zentroa ere bertan kokatzen da. Auzo honetan, era berean, hilerri publiko eta pribatu (\"Zentolen\" izenekoa) bana dago.\nAuzoko jaiak maiatzaren 15ean ospatzen dira, Sanisidrotan."}
{"id": "42930", "revid": "119347", "url": "https://eu.wikipedia.org/wiki?curid=42930", "title": "Astigarragako Benta", "text": "Astigarragako Benta Errenteria eta Astigarraga arteko mugan dagoen auzoa da, hainbat baserri eta etxe biltzen duena. Bada bertan jatetxe bat, Perurena izenekoa, eta hala deitzen dio ondorioz kanpoko jende askok auzoari, baina Astigarrako Benta da bertakoentzat eta ingurukoentzat. Garai batean Hernani aldetik Irun aldera joaten zen errepide nagusiko geltokia izan zen eta hainbat mendetan bertan egondako bentatik datorkio izena (\"Venta del Camino Real de Coches\"). Badirudi \"Intsusagako Benta\" zela bere aurreko izena, baina inork gutxik ezagutuko luke gaur egun izen horrekin. Gaur egun ere bidegurutze izaten jarraitzen du inguruko herrien arteko errepide sarean: bertan elkartzen dira Oiartzun, Errenteria, Astigarraga eta Aiako Harriko parke Naturalera joateko errepideak.\nAipatutako jatetxeaz gain bada bertan frontoia, auzotarrek auzolanean eraikitakoa eta orain pilotazale eta pala jokalariei eskaintzen zaiena, bazkide eginez, eta bertako elkarte gastronomikoaren egoitza dena. Astigarrako Bentatik Hegoaldera joz gero, bi jatetxe dituen Frantsilla (Frantsesillaga) auzoarekin egingo dugu topo lehendabizi, eta \"Mugaritz\" jatetxe ezagunarekin gero, Andoni Luis Aduriz sukaldariarena, Santiomendira joateko bidegurutzearen bazterrean. Errepidean gora eginez gero Egiluze sargardotegia aurkituko dugu eta Liztorreta eta Barrengoloia aisiguneak. Azken honen inguruan erabilera publikoko zalditegi bat dago, Landarbasoko leizeak eta Aiako Harriko Parke Naturaleko sarbidea, informazio bulego txiki bat aldamenean duela. Gora jarraituz gero, Susperregi jatetxe berrira helduko gara porlanezko aldapa gogor baten ondoren, eta handik, Malbazarrera igo eta Aldura eta Urdaburuko tontorrak eta A\u00f1arbeko urtegia ditugu eskura. Astigarragako Benta, beraz, bidegurutze ez-ezik, Errenteriako mendigunerako sarbide nagusia ere bada.\nErrenteria aldera jotzen duen errepidean, kilometro batera-edo, Zamalbide auzoa dago. Harreman estua dago bi auzoen artean, eta auzo-elkarte berean gobernatzen dira auzokoak: Zamalbide-Bentako Auzo Elkartea du izena."}
{"id": "42931", "revid": "105290", "url": "https://eu.wikipedia.org/wiki?curid=42931", "title": "Uribitarte", "text": "Uribitarte Bilboko Abandoko barrutiko auzunea da. Barrutiaren ekialdean kokaturik dago Bilboko itsasadarraren ondoan. Auzunearen iparraldean Abandoibarra dago, eta auzo honekin batera, Bilbo erdiguneko paseatzeko gune nagusia da gaur egun.\nHistoria.\nXIX. mendearen amaiera arte Abandoko elizatearen gunea izan zen. Aurreko mendetik itsasoko merkataritza eta portu iharduerekin zerikusia zuten hainbat enpresa ezarri ziren bertan. Zamakolada gertatu zenean, bertan egin nahi izan zen Bilboko portuaren nagusigoa kolokan jarri nahi zuen \"Bakearen portu\" izeneko proiektua Abandoko Elizatearen lurretan.\nBehin Bilbok elizatea anexionatu zuela, portu industriak hazten jarraitu zuen, eta hainbat itsasontziek gaiak kargatzen zituzten bertan. Horrez gain, Muskiz eta Santurtziko udalerriak batzen zituzten aldirietako trenbideak zeharkatzen zituen Uribitarteko kaiak XX. mendearen hasieratik, nahiz eta trenbideok Bizkaiko industrializazioaren mineral garraio beharretarako eraikia izan. Portuaren garrantzia hori Uribitarten eraikitako eraikinetan ikusten da, Biltegi Frankoa eta Aduanaren egoitza.\nEspainiako Gerra Zibilaren ondoren, Uribitarteko kaien gainbehera hasi zen. Pixkanaka industria iharduerak, kanpoaldean eraikitako portu berrirantz mugitu ziren. Horrela, kaiak hutsik geratzen joan ziren. 1970eko hamarkadako krisialdiarekin batera, kaiak erabat abandonaturik geratu ziren. Eraikin industrial zaharkituak eta garabi herdoilduak nagusitu ziren auzuneko paisaian. 1983ko uholdeak gertatzerakoan, Uribitarteko kaiari lotuta zegoen \"Consulado de Bilbao\" ontzia hondoratu zen, uraren indarragatik.\nBerritzea eta azken urteak.\nBilboko itsasadarraren ertzak berreskuratzeko asmoarekin, 1990eko hamarkadatik hainbat ekimen egin dira Uribitarten, ondoko Abandoibarrean bezalaxe. Gune industrial zaharkituak zirenetan, oinezkoentzako paseo zabal bat eraiki da. Bidaiariak garraiatzeko erabiltzen zen trenbide zaharra bestalde, Bilbo mendebaldetik eraikitako trenbide berri batera saihestu zen. Horrela, trenbide zaharraren tokia Euskotranen Bilboko tranbia berriaren bideak hartu du.\nTranbiak, bi geltoki dauzka Uribitarteko auzunean, bata Pio Baroja plazan eta bestea Isozaki Atea dorreen aurrean. Auzunearen berrikuntzarekin batera, itsasadarraren beste aldearekiko irisgarritasuna hobetu da Zubizuri oinezkoentzako zubi berriaren bitartez. Horrez gain, antzinako portu biltegian etxebizitza berriak eraiki dira, Isozaki Atea izeneko proiektua."}
{"id": "42932", "revid": "105290", "url": "https://eu.wikipedia.org/wiki?curid=42932", "title": "Erdialdea (Errenteria)", "text": "Errenteriako Erdialdea udalerri horretako gunea osatzen duen auzoa da. Erdialdean daude zerbitzu gehienak, Errenteriako udaletxea eta posta-zerbitzua adibidez.\nHistoria.\n1320. urtean, Alfontso XI.a Gaztelakoak Oiartzoko biztanleei bizitoki gotortu bat eraiki zezaten baimena eman zien (hiribilduaren estatusa edukiko zuen). Une horretatik aurrera, eta XV. mendearen bukaera arte, hainbat arazo izan zituzten Oiartzun haraneko biztanleekin. Izan ere, ordu arte inoiz ez bezala, Errenteriako hiribildua sortu zenetik, Errenteriaren menpe geratu ziren oiartzuarrak. Eta ez zuten etsi lehenago zuten estatusa berriz eskuratu arte.\nHiribilduari \"Villanueva de Oiarso\" izena eman zioten jatorrian, baina luze gabe hasi zitzaizkion Errenteria esaten, portuko merkataritza jardueraren eraginez. Hiribilduari egitura angeluzuzena eman zioten; lau kale paralelo egin zituzten: Beheko Kalea, Goiko Kalea, Erdi Kalea, Eliz Kalea, eta Maddalen zehar kalea. Harresia zuen inguruan, eta gotorlekuak ere bai, erasoetatik babesteko. Hiribilduak, itxuraz, jendea erakarri zuen, eta, XV. mendearen erditsuan, lurrak erosi zituzten hiribildua handitzeko. Orduan sortu ziren Kapitanenea, Santa Maria eta Santxoenea kaleak. Hirigunearekin bat, harresia ere handitu zuten, eremu guztia babestua gera zedin. Santa Klara eta Magdalena errebalak geroztik sortu ziren, galtzada nagusietara irteteko lekuetan.\nErrenteria oso ongi kokatua zegoen estrategikoki: bide garrantzitsuen topaleku zen, eta Pasaiako portutik Lapurdiko mugarantz edo Nafarroarantz zihoazenek handik pasatu behar zuten derrigorrez. Muga inguruan egoteak hainbat arazo ekarri zizkien Errenteriako biztanleei; sarri eraso zieten, eta hiribilduari ere behin baino gehiagotan eman zieten su. 1638an guztiz deseginda utzi zuten Errenteria, eta hirigunea leku abestuagoren batera eramateko asmoa sortu zen, baina ez zen halakorik gertatu.\nHarresiaren aztarnarik ez dago egun, baina, Goiko Kalean, badira bi dorretxe, Torrekua eta Morrontxo, eta biak ziren harresiaren zati (Nafarroako atea zaintzen zuten).\nGarai modernoetan, hiribildua handitzeari ekin zioten, eta 1846. urtean, Biteri kalea egin zuten, eta halaxe jarraitu zuten gune historikoaren inguruko eremuetan eraikiz. Lan horiek aldatu egin zuten hirigunearen itxura; sarbideko ateak desagertu ziren eta padurak lehortu egin zituzten. Errenteriak zuen portu txikia ere desagertu zen (itsasoak gora egiten zuenean, Papelerako Zubiraino iristen ziren ontziak). XIX. mendearen bukaeran, trena Errenteriara iritsi zen, eta errepide sarea ere asko hobetu zen. Ondorioz, handitzen eta handitzen jarraitu zuen.\nErrenterian, besteak beste, honako eraikin hauek nabarmentzen dira: Zubiaurre jauregia, Arranbide eta Kapitanenea etxeak, Jasokundeko Andre Mariaren eliz parrokia, udaletxea (XVII. mendekoa da).\nOndarea.\nEraikinak.\nErdialdearen barnean, Alde Zaharrean dago Orereta herria sortu zen ingurunea. Alde horrek harresiak izan zituen XIX. mende arte. Gaur egun, balio historiko eta arkitektoniko handiko eraikin batzuk badaude, nahiz eta ez dauden oso zainduta:\nKaleak.\nAlde Zaharreko beste leku garrantzitsu batzuk hauek dira:"}
{"id": "42933", "revid": "20936", "url": "https://eu.wikipedia.org/wiki?curid=42933", "title": "Erresuma Batuko Victoria", "text": ""}
{"id": "42934", "revid": "360", "url": "https://eu.wikipedia.org/wiki?curid=42934", "title": "Juan Cruz Alli Aranguren", "text": ""}
{"id": "42936", "revid": "336", "url": "https://eu.wikipedia.org/wiki?curid=42936", "title": "Javier Otano", "text": "Javier Otano Cid (Tutera, Nafarroa, 1946ko azaroaren 6a) euskal herritar politikaria da, 1995 eta 1996 bitartean Nafarroako Gobernuko lehendakaria izandakoa.\nNafarroako Alderdi Sozialistaren zerrendetan Nafarroako Parlamenturako 1983an, 1987an eta 1991n hautatu zuten. Azken aldi horretan legebiltzarreko lehendakari izendatu zuten. Hurrengo hauteskundeetan, 1995ekoetan, PSNren zerrendaburu aurkeztu zen parlamentuan, 11 eserleku (50etatik) lortuz. Bere alderdi, CDN eta EAren bozkei esker, Nafarroako lehendakari bihurtu zen. Hala ere, 1996ko \"Otano Auzia\" zela eta, boterea eta politika utzi zituen. Harrezkeroztik, Tuterako instituto batean Filosofia eta Historia eskolak emateari ekin zion berriro.\nNafarroa Garaiko presidente.\n1995eko maiatzeko hauteskundeetan, UPN atera zen garaile Nafarroa Garaian. Hargatik, beste alderdiek gogor egin zioten. CDNk, EAk eta PSNk gobernua eratu zuten Nafarroako Foru Erkidegoan, Javier Otano buru zuela.\nPuri-purian zen EAEren eta Nafarroa Garaiaren arteko organo komun iraunkorra osatzeko erabakia, 80ko hamarkadan Nafarroako Foru Erkidegoa eratzeko orduan euskal abertzaleak ez ziren alderdiek babestua. Hargatik, oraingoan UPNk guztiz arbuiatu zuen organo horren sorrera, alderdi horretako Miguel Sanzek Madrilera bidaiatuz eta Jose Maria Aznarrekin elkarrizketatuz aukera horri bidea mozteko.\nOtano kasua.\n1995. urteko ekainean Marisol Alejandre epaileak, Otanoren eta bere emaztearen izenean zegoen kontu korronte bat aurkitu zuen Suitzako banku batean. Horrek eraginda, Otanok zeuzkan kargu guztietatik dimititu zuen, Nafarroako lehendakari, Nafarroako Parlamentuko kide, eta Nafarroako Alderdi Sozialistako (PSN) idazkari nagusia. Suitzako kontu korronte hau \"Roldan kasuko\" Nafarroako sarean kokatu zuen Marisol Alejandre epaileak.\nKasu horrek eraginda Nafarroako Alderdi Sozialistako buru izandako Gabriel Urralburu eta Nafarroako herrilan sailburu ohia Antonio Aragon gartzeleratuak izan ziren. Otanok kontu hori berea zela aitortu zuen. Diru hori erabili ez zuela esan zuen eta kontu-korronteak zenbat diru zegoen ez zekiela. Horrez gain, Gabriel Urralburuk eskatuta zabaldu zutela kontua esan zuen. Hau da, kontu-korronte haren jabe moduan agertzea. Otanoren esanetan Urralburuk alderdiaren etorkizuneko beharrizanak betetzeko zen diru hori.\nEpaiketa sortarazi zuten ekintzak 1989 eta 1990 urteen artean gertatu ziren. Orduan Bosch Siemens multinazionalak, 1,2 milioi euro ordaindu zituen bere Safel lantegia saltzeagatik. Suitzako erakundeek igorritako dokumentuek frogatu zuten Bosh Siemens enpresak 4.998.053 marko alemaniarretako diru-sarrera izan zuela Discount Bankeko 52.437 kontu-korrontean.\nBestalde, kontu-korronte horren jabea, ezezaguna zen. Aipatu kontu-korronte hartatik Antonio Aragon eta Jesus Malonen (PSNeko buru ohia) izenean zegoen kontu batera pasa zuten dirua. Horrez gain, diru kopuru horren zati bat, Antonio Aragon, Javier Otano, eta honen emazte Teresa Arcosen kontura transferitu zen."}
{"id": "42937", "revid": "58701", "url": "https://eu.wikipedia.org/wiki?curid=42937", "title": "Gabriel Urralburu", "text": "Gabriel Urralburu Tainta (Ezkaroze, Nafarroa, 1950eko azaroaren 6a - ) politikaria da, 1984 eta 1991 bitartean Nafarroako lehendakari izandakoa. Zientzia teologiko eta moraletan lizentziaturik, apaiza izan zen 1984an utzi arte.\nIbilbide politikoa.\nFrankismoaren kontrako kristaua, Victor Manuel Arbeloaren eskutik PSOEn sartu zen 1973an. Alderdiaren antolakuntza Nafarroan zuzendu zuen. Francoren ondoko lehen hauteskunde demokratikoetan (1977ko ekainaren 15ean) PSOEko zerrendaburu izan zen Nafarroan, Diputatuen Kongresurako eserlekua lortuz. 1979ko martxoaren 1eko hauteskundeetan berriro aukeratu zuten.\nNafarroan, 1979ko apirileko hauteskundeetan PSOEren zerrendaburua izanda, 15 eserleku erdietsi zituen, eta bigarren alderdia bihurtu ziren. 1980 eta 1982 bitartean Estatuarekin Nafarroako Foruen Hobekuntzaren gaineko eztabaidetan parte hartu zuen.\nNafarroako sozialistak PSE-EEren barnean izan ziren 1982 arte, hots, PSN sortu arte. Gabriel Urralburu lehen idazkari orokor hautatu zuten.\nNafarroako Parlamenturako lehen hauteskundeetan, 1983an, PSOEren zerrendaburua izan zen berriro. Gobernua osatu ahal izanda, Nafarroako lehen lehendakari bilakatu zen. Hurrengo hauteskundeetan (1987an) berriz irabazi zuen, eta berriz osatu zuen gobernua. Hurrengoetan (1991n), halere, 19 eserleku lortu arren (orain arte PSNk inoiz eskuratu duen kopuru handiena), oposiziora igaro behar izan zuen, Juan Cruz Alliren UPNk 20 erdietsi baitzituen. Izan ere, Nafarroako eskuin osoa zerrenda berean aurkezten zen lehen aldia baitzen.\nUstelkeria.\nHurrengo urteetan ustelkeria egotzi zioten Urralbururi, obra publikoak esleitzearen truke dirua jasotzeagatik. 1998ko irailaren 7an, Gabriel Urralburu Nafarroako lehendakari ohia zigortu zuten ustelkeria kasuengatik. Hamaika urteko espetxe zigorra, bederatzi urteko inhabilitazioa eta 780 milioi pezetako isuna ezarri zion Nafarroako Auzitegiak, legez kanpo obra publikoen trukean komisioak jasotzeagatik. Ebatzi zuten eraikuntzako zortzi enpresari esleipenak ematearen truke jasotzen zuela dirua, ustelkeria politikoa mahai gainean jarriz. 1984 eta 1991 artean izan zen Urralburu Nafarroako lehendakari PSNrekin.\n2001eko martxoan, aldiz, Espainiako Auzitegi Nazionalak espetxealdia 4 urtera murriztu zuen. Auzi berean, Urralbururen emaztea, Antonio Arag\u00f3n (Obra Publikoen kontseilaria), haren emaztea, Luis Rold\u00e1n (Guardia Zibilaren zuzendaria) eta Jorge Esparza diruzaina ere kondenaturik izan ziren."}
{"id": "42938", "revid": "512", "url": "https://eu.wikipedia.org/wiki?curid=42938", "title": "Nafarroako Gobernuko lehendakari", "text": "Nafarroako Gobernuko lehendakaria edo Nafarroako Foru Komunitateko lehendakaria Nafarroa Garaiko kargu politiko eta instituzional gorena da. Haren lege-erregulazioa Nafarroako Foru Hobezkuntzari buruzko abuztuaren 10eko 13/1982 Lege Organikoan sartuta dago. Lege horrek Nafarroako Foru Komunitatearen autogobernua eguneratzen du, eta Nafarroa Garaiko ordezkaritza gorena esleitzen dio.\nKargua XIX. mendetik Nafarroako Foru Aldundiko lehendakariordeak izan zituen eskuduntzen oinordekoa da, Nafarroako gobernu eta administrazio organoa baita, eta haren funtzioetan subrogatu baitzen egungo Nafarroako Gobernua.\nNafarroako Parlamentuak hautatuko du, eta Nafarroako Gobernuaren buru izanen da; kontseilariak eta lehendakariordeak izendatu eta kargugabetu ahal izanen ditu.\nEgun, Nafarroa Garaia nahiz Nafarroako Gobernuko lehendakaria Maria Chivite Navascues da.\nHautaketa.\nNafarroako Gobernuko lehendakarien hautaketa zeharkako hautua da: Nafarroa Garaiko herritarrek Nafarroako Parlamenturako hauteskundeetan bozkatzen dute, eta, ondoren, Nafarroako Parlamentuko kideek Nafarroako Gobernuko lehendakaria aukeratzen dute. Prozedura hori Eusko Jaurlaritzako lehendakaria hautatzeko prozeduraren antzekoa da. Hautatzeko prozedura 1982an onartutako eta 2001ean erreformatutako Nafarroako Foru Eraentza Berrezarri eta Hobetzeari buruzko Lege Organikoaren hogeita bederatzigarren artikuluan dago ezarrita.\nForu hauteskunden ondoren eta gobernuko lehendakariak kargua uzten duen gainerako kasuetan, Nafarroako Parlamentuko lehendakaria Nafarroako Parlamentuan ordezkaritza duten talde politikoetako bozeramaileekin bilduko da Nafarroako Gobernuko lehendakari izateko hautagai bat proposatzeko. Hautagaiak Nafarroako Parlamentuko kidea izan behar du.\nJarraian, hautagaiak bere programa aurkeztu dio Parlamentuari, eta konfiantza eskatu dio. Hautatua izateko, hautagaiak gehiengo osoa lortu behar du lehen bozketan. Lortzen ez badu, bigarren bozketa egingo da aurrekoa baino hogeita lau ordu geroago, eta konfiantza hautagaiari eman zaiola ulertuko da gehiengo soila lortzen badu. Hautagaiak Parlamentuaren konfiantza lortzen duenean, lehendakariak bere izendapena proposatzen du.\nParlamentuaren konfiantzarik lortu ezean, hautagaia baztertu egingo da, eta hainbat hautagai-proposamen izapidetu ahal izango dira, aurrez deskribatutako moduan. Nafarroako Parlamenturako hauteskundeak egin eta hiru hilabeteko epea igarota, hautagairik aukeratu ez badute, Parlamentua deseginda geratuko da eta hauteskunde berriak deituko dituzte berehala.\nHautatzeko prozedura aldatzea.\n2001eko martxoan LORAFNA berritu zen eta Nafarroako Gobernuko lehendakaria hautatzeko prozedura aldatu zen. 2001eko erreformaren aurretik, proposatutako hautagaietako batek ere ez bazuen gehiengo soila lortzen hurrengo bozketetan, lehen bozketatik bi hilabete igaro ondoren, eserleku gehien zituen alderdi politikoaren hautagaia Nafarroako Gobernuko lehendakari izendatzen zuten. Gainera, hautagaiek ez zuten ezinbesteko baldintza foru parlamentariak izatea.\nEskuduntzak eta eginkizunak.\nNafarroako Gobernuko lehendakarien eskuduntzak zehazturik daude apirilaren 11ko 23/1983 Foru Legean, testu horrek arautzen baititu Nafarroako Foru Komunitateko Gobernua eta Administrazioa.\nII. titulua Gobernuko lehendakariari buruzkoa da oso-osorik, eta adierazten du lehendakariak kontseilariak izendatu eta banatzen dituela. Kontseilukideen kopurua 7 eta 11 artekoa izan behar da, eta haien artean bi lehendakariorde ere izenda ditzake. Guztiek osatzen dute Nafarroako Gobernua.\nLehendakariari dagokio Gobernuaren jarduna zuzentzea, jarraibide orokorrak ezartzea eta kontseilarien arteko koordinazioa bermatzea, bai eta Gobernua ordezkatzea, gobernu-bilkurak deitzea, zuzentzea, etetea eta amaitzea, eta gai-zerrenda finkatzea ere. Lehendakariaren eskumena da, halaber, Gobernuak erabakitako foru-dekretuak aldarrikatzea eta Nafarroako Aldizkari Ofizialean argitara daitezela agintzea, eta Foru Administrazioko departamentuen arteko eskudantzia-gatazkak ebaztea.\nHalaber, lehendakariari dagokio Parlamentuaren aurrean bere jarduera-programari buruzko konfiantza-arazoa planteatzea, foru-legeak aldarrikatzea eta Nafarroako Aldizkari Ofizialean argitaratzeko agintzea.\nNafarroako Gobernuko lehendakariak Foru Komunitatearen ordezkaria da Euskal Herriko beste erakunde batzuekin dituen harremanetan, hala nola Eusko Jaurlaritzarekin eta Euskal Hirigune Elkargoarekin, bai eta beste edozein erakunde publiko edo pribaturekin dituen harremanetan ere, eta legeek esleitzen dizkioten beste ahalmen eta eskumen guztiak baliatzen ditu. Nazioarteko homologoekin ere gauza bera egin behar du. Bere estatutu pertsonalari dagokionez, Lehendakaria da Foru Komunitateko ordezkaririk gorena, eta jaun edo andrearen tratamendua jasotzen du.\nLORAFNA erreformatu zuen 1/2001 Lege Organikoan jasotako aldaketa garrantzitsu batek Nafarroako Gobernuko lehendakariak Nafarroako Parlamentua desegiteko duen gaitasunari egiten dio erreferentzia. Horrela, lehendakariak, bere erantzukizunpean eta Nafarroako Gobernuak eztabaidatu ondoren, Parlamentua desegitea eta hauteskunde berriak deitzea erabaki ahal izanen du, legealdia berez amaitu baino lehen. Hala ere, lehendakariak ezin izango du Parlamentua desegitea erabaki lehenengo bilkura-aldian, ezta legegintzaldia amaitzeko urtebete baino gutxiago geratzen denean edo zentsura-mozioa izapidetzen ari denean ere. Era berean, ezin izango du ahalmen hori erabili prozedura honen bidez azkenekoz desegin zenetik urtebete igaro baino lehen. Parlamentua desegiten bada, hauteskunde-deialdiaren ondoriozko ganbera berriak agintaldi mugatua izango du, jatorrizko legegintzaldiaren berezko mugaren arabera.\nKargu-uztea.\nKasu hauetakoren baten ondorioz utziko du kargua Nafarroako Gobernuko lehendakariak:\nNolanahi ere, jarduneko lehendakariak ezin izango du inoiz zentsura-moziorik jaso, eta ezin izango du konfiantza-galderarik planteatu."}
{"id": "42939", "revid": "336", "url": "https://eu.wikipedia.org/wiki?curid=42939", "title": "Alderdi Demokratiko Unionista", "text": "Alderdi Demokratiko Unionista(DUP) (ingelesez \"Democratic Unionist Party\") Ipar Irlandako alderdi unionista nagusia da. Azken hauteskundeen arabera, Ipar Irlandako alderdi handiena da, eta Erresuma Batuko Parlamentuan, laugarrena.\nIan Paisley eta Peter Robinson ditu buruan. Ian Paisley berak eta Desmond Boalek sortu zuten 1971n. Eserlekuak udal, probintzia, nazio eta europar mailetan irabazi ditu. Ipar Irlandako unionistei dagokienez, UUP (Ulster Unionist Party) dute aurkari nagusia. Izan ere, 1970eko zein 1980ko hamarkadetan UUP unionisten alderdi ofizialtzat jotzen baitzen. Nolanahi ere, DUPen aurkari nagusia Sinn Fein alderdi nazionalista da.\nGeorge J. Mitchell AEBetako senatariaren eskutik Ostiral Santuko Hitzarmeneko eztabaidetan parte hartu zuen DUPek. Hala ere, IRAk armak gorde zituen arren Sinn Feinen parte-hartzea utzi zenean, DUPek atzera egin zuen. Hitzarmena onartzeko erreferendumean ezetzaren alde jo zuten.\nDUPek bi eserleku lortu ziten Ipar Irlandako Komite Exekutiboan. Ministro horiek kabinetean Sinn Feinekoekin biltzeari uko egin zioten. Ipar Irlandako Asanbladarako 2003ko hauteskundeetan, DUP eskualdeko alderdi handiena bihurtu zen, 30 eserleku lortuta. 2004an, Erresuma Batuko Parlamenturako hauteskundeetan, Ipar Irlandako alderdi handiena bihurtu zen (Andrew Hunterrekin batera, 7 eserleku eskuratu zituen. UUPk 5, Sinn F\u00e9inek 4, eta SDLPk 3). 2005eko hauteskunde orokorretan, egoera hori berretsi zen."}
{"id": "42940", "revid": "360", "url": "https://eu.wikipedia.org/wiki?curid=42940", "title": "Ostiral Santuko Hitzarmen", "text": ""}
{"id": "42941", "revid": "1491", "url": "https://eu.wikipedia.org/wiki?curid=42941", "title": "Etxetxu", "text": "Etxetxu edo La Casilla (gaztelaniaz), Errekaldeko barrutian dagoen auzune edo gune baten izena da. Berez Bilboko udalak ez du Etxetxu auzo moduan kontutan hartzen, baina Bilbotarrek izen horrekin ezagutzen dute Etxetxuko udal-kiroldegiaren inguruko gunea. Horrez gain, Autonomia kalea eta kiroldegiaren artean Etxetxu plaza dago, auzunearen aisialdi gune nagusia. Plaza aurrean eraikitako Etxetxuko dorreek ere, auzunearen izena hartzen dute. Dorre hauek, hiriko etxebizitza eraikinik altuenak dira 21 solairu eta 75 bat metroko altuera dutelarik.\nHurrengo urteetan auzoak aldaketa ugari biziko ditu. Jadanik, udalak kiroldegi berria eraikita dauka Miribillako auzoan, eta horregatik Etxetxuko kiroldegi zaharra eraitsia izango da. Horrez gain, Etxetxun Euskal Herriko Unibertsitateak duen eskolaren eraikina ere eraitsiko da, eta bertan Bizkaiko foru aldundiaren bulegoak eraikiko dira."}
{"id": "42942", "revid": "137486", "url": "https://eu.wikipedia.org/wiki?curid=42942", "title": "Sinn F\u00e9in", "text": "Sinn F\u00e9in (, ahoskera \"Xin Fein\") Irlandako errepublikar alderdi politiko bat da, gaur egun Irlanda osoan, Irlandako Errepublika nahiz Ipar Irlandan aktibo dagoena. Mugimendu hau 1905ean Arthur Griffithek sortutako ondorengo garbi eta bakarra berea dela aldarrikatzen dute. Gainera, gaur egun Irlandako Errepublikako bi indar politiko nagusiak diren Fianna F\u00e1il eta Fine Gael alderdiak Sinn F\u00e9in historikoaren ondorengoak dira, alderdi honetatik banandutako kideek sortu baizituzten.\n2018ko otsailetik aurrera Mary Lou McDonald alderdiaren presidentea da.\nJatorriz, 1905ean Arthur Griffithek sortu zuen. 1970eko hamarkadan bitan banandu zen, bata Behin-behineko Sinn F\u00e9in, gaur egungo Sinn F\u00e9in alderdia, historikoki Behin-behineko Irlandako Armada Errepublikarrari lotua, eta bestea Sinn F\u00e9in Ofiziala, 1982an Irlandako Langileen Alderdia bilakatu zena, eta historikoki Irlandako Armada Errepublikar Ofizialarekin lotua.\nAlderdi hau bai Irlandako Errepublikan (2018an D\u00e1il \u00c9ireann legebiltzarreko 158 eserlekuetatik 21 dauzka) baita Ipar Irlandan (108etatik 24 eserleku ditu hango asanbladan, alderdi irlandar nazionalista handiena, alegia) dauzka ordezkariak.\nErresuma Batuko Westminster-eko parlamentuan ere baditu 5 eserleku (646etatik), baina bere legebiltzarra ez delakoan Sinn F\u00e9ineko ordezkariak ez dira aurkeztu.\n2014ko urriaren 22an, Sinn Feinek iragarri zuen Mairtin O'Muilleoir izango zela alderdiaren hautagaia 2015ean Erresuma Batuan egitekoak ziren hauteskunde parlamentarioetarako.\n2020ko Irlandako Errepublikako Hauteskunde Orokorrak irabazi zituen, %24,5eko bozkekin, 1920ko hamarkadatik lortzen ez zuen garaipena berreskuratuz.\nIzena.\n\"Sinn F\u00e9in\" hitzek irlanderaz \"Geu\" edota \"Gu Geu\" esan nahi dute, alegia, lehen pertsonaren pluralaren izenorde indartua, irlandarrek beren buruak gobernatzeko ideia adieraziz. Ingelesez \"Ourselves\" edota \"We Ourselves\" litzateke.\nHalere maiz beste hizkuntzetara \"Geu Bakarrik\" edota \"Gu Geu Bakarrik\" bezala oker itzulia ere ikusi ohi da, azken esanahi hori duen XX. mendearen hasierako \"Sinn F\u00e9in Amh\u00e1in\" leloaren ondorioz, \"Amh\u00e1in\" hitzak bakarrik esan nahi baitu.\nDena dela, esanahi guztien mezu politikoa argia da: autodeterminazio nazionala eta independentzia, Ingalaterra eta edozein motako ingeles eraginetatik banatzea, bai politikoa nahiz bestelakoak.\nBere aurkariek, eta bereziki loialistek eta unionistek alderdikideak nahiz jarraitzaileak \"Shinners\" mespretxuzko izendapenaz deitzen diete, maiz irlandar errepublikar oro izendatzeko erabiltzen duten \"aterki-izendapena\", adibidez, espainiar nazionalistek ezker abertzaleko kideak eta maiz independentista den euskal herritar oro izendatzeko \"Batasunos\" mespretxuzko izendapenaren antzera.\nAurrekariak.\nHelburu honek XVIII. mendean jatorria du, irlandar errepublikanismoaren sortzailetzat jotzen den Theobald Wolfe Tonen asmoetako batean.\nInprimatuta agertzen den \"Sinn F\u00e9in\" adierazpenaren erreferentzia zaharrena 1882an Thomas Stanislaus Clearyren \"Shin Fain\" (\"Gu Geu\") izenburupeko antzezlan dramatikoan agertzen da. Antzezlan honetako pertsonaien artean \"Er\u00edn\" eta \"Independentziaren Espiritua\" agertzen dira, hauek Sinn F\u00e9in leloak zer adierazten duen ongi laburbiltzen dute:\n1892an Erresuma Batuko Parlamentuko Tim Healy parlamentaria \"Sinn F\u00e9in\" adierazpena lelo gisa erabili zuen lehenbiziko irlandar politikaria bilakatu zen. Urte hartako ekainean Letterkenny udalerrian emandako hitzaldi batean honakoa esan zuen:\n1893an irlandera eta gaeldar kultura bultzatzeko sortutako Liga Gaelikoa erakundeak \"Sinn F\u00e9in\" leloa aukeratu zuen. 1898an Douglas Hyde lehendakariak \"Shan Van Vocht\" aldizkariak olerki batekin kolaboratu zuen (ikus eskuinean).\nXIX. mendearen amaieran \"Sinn F\u00e9in\" hitzak Irlandan pentsakera estiloa, ikuspuntu edo jarrera bat, ideia multzoa eta pentsatzeko modu bat definitzen zuten hitzak bilakatu ziren. Jendeak sarri \"nazionalismo progresista\" mentalitate edo jarrera bezala ezagutzen zena deskribatzean erabiltzen zuen izendapena zen: ez zuen independentzia politiko bat bakarrik aldarrikatzen, irlandar singularitatea nabarmendu eta garatu, eta Ingalaterratik atal guztietan banatzeko joera ere adierazten zuen: kirola, hizkuntza, literatura, kultura eta historia. Ingelesaren eraginari erresistentzia ipintzeko asmoa zuten, XIX. mendearen amaieran ingelesak oraindik eta nagusitasun gehiago irabazi zuela beldur baiziren. Nazionalista erradikalek erabat gaelikoa zen Irlanda bat nahi zuten, batzuk baita oldarki irlandarra zena, eta helburu hori lortzeko herrialderan edozein ingeles eragina desegiteko prest zeuden. Jarrera horren ondorioz, \"irlandar irlandesistak\" izenez ere ezagun egin ziren. Beren ideologia irlanderazko izen bat zuen mugimendu batean adierazteko gai izateak ideia horiek elkarbanatzen zituzten guztien artean garrantzi sinboliko handia zuen.\nHistoria.\n1905\u20131916.\nSinn F\u00e9in alderdia sortzea eragingo zuten ideien lehenbiziko proposamenak \"United Irishman\" egunkariko Arthur Griffith argitaratzaileak hedabide horretan bertan idatzi zituen. 1900eko martxoko artikulu batean, garaiko erakunde nazionalista guztiak batuko zituen alderdi bat sortzeko deia egin zuen, ondorioz urte horretako amaieraldera Cumann na nGaedheal erakunde politikoa eratu zen. 1902ko alderdi horren biltzarren Griffithek Erresuma Batuko Legebiltzarreko irlandar parlamentariek hartan parte hartzeari uko egiteko proposamena egin zuen. 1903an, Eduardo VII.a Erresuma Batukoak Dublin hiriburura egindako bisitaldia zela eta, Maud Gonne irlandar iraultzaileak eta beste zenbaitek Kontseilu Nazionala izeneko bigarren erakundea sortu zuten. Dublingo Udal Batzak Eduardo VII.aren aurrean hitzaldi bat egiteko proposamena egin zen. Hitzaldiaren proposamena gutxigatik baztertua izan zen, baina Kontseilu Nazionala udalerri eta herrietako erakundeetan ordezkaritza nazionalistak areagotzeko presio talde gisa existitzen jarraitu zuen.\n1905eko azaroaren 28an Sinn F\u00e9in sortu zen, eta lehenbiziko urteko Batzar Nazionalaren Biltzarrean Arthur Griffithek alderdiaren asmoz \"Irlandako hiriburuan irlandarren onarpen morala zuen legealdi nazional bat ezartzea\" zela aipatu zuen. Alderdiak 1908ko Iparraldeko Leitrimgo hauteskundeak inougnatu zituen, hauetan bozken %27a lortu zuen. Hortik aurrera, alderdiaren babes sozialak nahiz kide kopuruak beheruntz egin zuen. 1910eko Ard Fheis (alderdiaren biltzarra) delakoan, bertaratutakoak gutxi izan ziren, eta zuzendaritzan osatzeko kideak topatzea zaila izan zen.\nSorrerako Sinn F\u00e9in alderdia nazionalista eta eskuindarra zen, ez zen errepublikarra, autonomista baizik, alegia, Irlandak bere legebiltzar autonomoa izatearen aldekoa zen, baina Erresuma Batua eta Britainiar Koroaren lurralde izaten jarraituz. Gaur egungo Sinn F\u00e9in alderdiaren oso bestelakoa, baina Irlandaren historiako gertaerek nahiz alderdi beraren bilakaerak eta beste talde eta alderdietako kideak elkartzearen ondorioz, asko jada bazeuden irlandar talde errepublikarretako kideak, alderdiaren ideologiak ere bilakaera bat izatera suposatu zuen.\n1902ko ekainean argitaratutako bere idazlanetan, Griffithek bere burua separatistatzat deskribatu arren (garai haietan errepublikarrak izendatzeko izendapen jatorra zen), irlandar hiritar asko errepublikarrak ez zirela bazekien, eta horregatik bere iritziz monarkia dualak erdibideko konponbidea errepresentatzen zuen, gehiengoa asebeteko zuelakoan. Xalotasunez, ondorio hau unionistek akordio gisa onartuko zutela proposatu zuen, monarkia mantenduko baitzuen. Ez zirudien unionistek edozein autogobernuri erradikalki aurka egingo ziotela ulertzen zuenik, ezta autogobernu hori mugatua izanda ere, are eta gehiago, legez independiente litzateken Irlanda batek izuikara sortuko lieke, hauteskundeei zegokionez betirako gutxiengo bat ordezkatzera mugatuko bailituzke.\nHasiera-hasieratik, Griffithen arrakasta mugimendu berdinaren barnean ikuspuntu zeharo ezberdinetako pertsonak elkartzea izan zen, Sinn F\u00e9inen etorkizuneko borroken aleak eta erantzunik gabeko galderak zeuden, oraindik ere gaur egungo errepublikar korrontean pil-pilean daudenak:\nPazko matxinadaren partehartzearen mitoa.\nBritainiar Gobernuak bere garaian alderdia matxinadaren errudun egin nahiz zuenez arduradunzat jo zuen eta gaur egun oraindik ere jende askok uste arren, Sinn F\u00e9in alderdiak ez zuen 1916ko Pazko Matxinadarekin inolako partehartzerik izan, matxinadaren antolatzaileak eta egileak Irlandar Boluntarioak, Irlandako Armada Hiritarra eta Cumann na mBan errepublikar erakundeak izan baitziren. Izan ere, garai honetan Sinn F\u00e9in oso alderdi ahula izateaz gain bortizkeriaren erabileraren aurka zegoen.\nMatxinadaren porrotaren ondoren eta 1917. urtetik aurrera, berau antolatu zuten errepublikar talde eta erakundeetako kide andana Sinn F\u00e9inera igarotzen hasi, horietako asko matxinadan partehartzeagatik espetxean egondakoak, eta alderdi honetako buruzagi garrantzitsuak bilakatuko ziren, baina matxinada jazo zen garaian ez ziren Sinn F\u00e9in alderdiko kide.\n2020.\n2020ko Irlandako Errepublikako Hauteskunde Orokorrak irabazi zituen, %24,5eko bozkekin, 1920ko hamarkadatik lortzen ez zuen garaipena berreskuratuz.\nIdeologia.\nIdeologiari dagokionez, irlandar errepublikar eta sozialistak dira, euren politiken ardatza Irlandako Uhartearen batasun osoa delarik; alegia, egungo Ipar Irlanda egungo Irlandar Errepublikarekin batzea.\nAlderdiko buruak.\nHistorian zehar alderdia honako pertsonek zuzendu dute:\nAn Phoblacht.\nAlderdiaren egunkari ofiziala An Phoblacht (\"Errepublika\") deitzen da.\nEszisio eta elkarketen laburpena.\nTaula.\nTaula honetan Sinn F\u00e9in alderdia eta IRAk nahiz beren ondorengoek izandako barne eszisio eta elkarketen laburpena ikusgai dago:\nGrafikoa.\nGrafiko honetan Sinn F\u00e9in alderdia eta IRAk nahiz beren ondorengoek izandako barne eszisio eta elkarketen laburpena ikusgai dago:"}
{"id": "42944", "revid": "56334", "url": "https://eu.wikipedia.org/wiki?curid=42944", "title": "Vlaams Belang", "text": "Vlaams Belang () eskuin muturreko alderdi politiko flandriarra da. Alderdiak Flandriaren independentzia aldarrikatzen du, eta herrialdera sartzen diren etorkinei kontrol zorrotzak ezartzea. Horrela, herriko ohituretara eta hizkuntzara ohitzen ez diren etorkinak lurraldetik kanporatzeko eskubidea aldarrikatzen du. Ekonomikoki alderdi liberala da, estatuak ekonomian parte-hartze mugatua izan behar duela eta zergak txikiak izan behar direla alegia.\nHistoria.\nVlaams Belang alderdia 2005. urtean sortu bazen ere, antzeko alderdi ugari egon da Flandriako politikan 1970eko hamarkadatik hona, Vlaams Blok alderdia esaterako. Volksunie alderdiko buru zen Hugo Schiltzek politikari aurrerakoiagoak erakarri zituen alderdira eta Belgika estatu federal bat zela onartu zuen. Volksunie alderdiko erradikalenek ez zuten egoera onartu, eta bi alderdi txikitan banandu ziren Volksunie alderditik.\nBatetik \"Vlaams Nationale Partij\" (Flandriako Alderdi Nazionala VNP), Karel Dillenek zuzendua. Eta bestetik \"Vlaamse Volkspartij\" (Flandriako Alderdi Herrikoia VVP), Lode Claes senatuko kide ohiaren gidaritzapean. Bi alderdiak koalizioan aurkeztu ziren 1978ko hauteskunde orokorretara, \"Vlaams Blok\" (Flandriako Bloke) izena hartuz. Parlamentuan kide bakarra lortu zuten, Karel Dillen parlamentari aukeratu zuten. Hauteskundeen ondoren bi alderdiak Vlaams Blok alderdi berria sortu zuten.\nAlderdiaren hazkundea 1990eko hamarkadan gertatu zen batez ere. 1991ko hauteskundeetan parlamentuan bi eserleku izatetik 12 izatera igaro zen, botoen %6,6a eskuratuz. 2003ko hauteskundeetan bestalde, botoen %11,59a lortu zuen eta parlamentuko 18 eserleku.\n2002an Vlaams Blok alderdia osatzen zuten hiru erakunderen aurkako epaiketa hasi zen. Diskriminazioa aldarrikatzea leporatu zieten eta horrela alderdiaren ilegalizazioa gerta zitekeela kontuan hartuz, alderdi berria sortu zuten Vlaams Belang.\n2006ko udal hauteskundeetan Vlaams Belang alderdiak 800 zinegotzi lortu zituen, aurreko hauteskundeetan 439 lortu ostean. Dena den, ez zuen lortu Anberesko hirian irabazterik.\n2012ko Belgikako udal hauteskundeetan galera handia jasan zituen alderdiak eta botoen erdia baino gehiago galdu zuen hiri askotan, tartean Anberes."}
{"id": "42945", "revid": "336", "url": "https://eu.wikipedia.org/wiki?curid=42945", "title": "Ian Paisley", "text": "Ian Richard Kyle Paisley (Armagh, 1926ko apirilaren 6a - Belfast, 2014ko irailaren 12a) Ipar Irlandako politikaria eta elizgizona izan zen. Eliza presbiteriano baten fundatzailea, DUP alderdiko burua ere izan zen. Erresuma Batuko parlamentuko kidea izan zen 1970z geroztik. Ipar Irlandako Asanbladan ere bazeukan bere eserlekua hauteskundeetan lortuta. Azken urteetan DUP unionisten artean alderdi nagusia bilakatu zen, UUPren lekukoa hartuta. Autore joria izanda, ezagunak dira Errromako Eliza Katolikoren kontrako kritikak, baita homosexualitatearen legeztatzekoaren aurkakoak ere.\nEliza presbiteriarreko ministro zen, baina Eliza horrekin bat ez zetorrela eta, Ipar Irlandako Eliza presbiteriar askea sortu zuen 1951n. Ulster eta Britainia Handiaren arteko batasunaren alde agertu zen hasieratik eta oso prediku bortitzak egin zituen katolikoen aurka. Protestante bortizkeriazaleen buruzagi zela, Belfasteko legebiltzarrerako hautatu zuten 1970ean eta Britainiako legebiltzarrerako handik gutxira. Europako Parlamentuko diputatua izan zen 1979az geroztik. 1981ean protestanteek osaturiko talde paramilitarra antolatu zuen; Liverpoolgo berritzaile protestanteen elizaren aitzindaria izan zen 1982tik aurrera.\nIrlandako bake negoziazioak hasi zirenean, Paisley elkarrizketetara gonbidatu zuten (1992); hasieratik izan ziren arazo larriak, ez bakarrik bi komunitateen artean, baina unionisten artean ere. Paisley eta bere taldea unionistetan gogorrenak ziren. Izan ere, bake prozesua erabat ukatzen zuen Paisleyk, Ulsterrari autonomia politiko handia ematea baitzuen oinarrian. 1992ko abenduan Downing Streeteko Deklarazioa, bake akordioaren aurrekoa, kaleratu zenean, Paisleyk britainiar gobernua IRAko hiltzaileekin negoziatu izanaz salatu zuen, eta irlandarren interesei traizioa agiteaz. 1995etik aurrera, bake prozesuak aurrera egin ahala, beti ahalegindu da Paisley prozesu hori oztopatzen eta geldiarazten.\nIRAk bere armak suntsitu ondoren gutxinaka prozesuaren alde egin eta denbora batez Sinn Feinekin gobernuan egon zen Ian Paisley, Martin McGuinness lehen ministroaren ondoko zuela."}
{"id": "42946", "revid": "105290", "url": "https://eu.wikipedia.org/wiki?curid=42946", "title": "Europako eskuin-muturreko alderdi politikoak", "text": "Europako eskuin-muturreko alderdi politikoak Europako hainbat herrialdetan zehar hedaturiko eskuin-muturreko alderdiak dira. Lortzen duten herri babesa asko aldatzen da herrialdez herrialde. Alemanian botuen %5 eskasa lortzen dute, baina Lander batzuetako parlamentu erregionaletan baduten nahiko indar. Espainian bestalde eskuin-muturra ez da %1era ere iristen. Errumanian dena den, botuen %20 eta %25 inguru lortzen dute."}
{"id": "42947", "revid": "59723", "url": "https://eu.wikipedia.org/wiki?curid=42947", "title": "Nicolas Sarkozy", "text": "Nicolas Sarkozy, izen osoa Nicolas Paul St\u00e9phane Sark\u00f6zy de Nagy-Bocsa (Paris, 1955eko urtarrilaren 28a), frantziar politikaria da. 2007-2012 bitartean Frantziako Errepublikako presidentea izan zen. Jatorri atzerritarra duen Frantziako Errepublikako lehen presidentea izan da, aita hungariarra eta ama greziarra baitzituen.\nBizitza.\nJacques Chiracen Barne Ministroa izan zen 2007ko martxora arte eta baita UMP alderdi erdi-eskuindarreko burua ere. 2007ko urtarrilaren 14an alderdiak urte horretarako presidente-hauteskundeetarako hautagai izendatu zuen. Maiatzaren 6an, bigarren itzulian hauteskundeak irabazi zituen eta beraz, errepublikako presidente bihurtu.\nAldekoek zein aurkariek \"Sarko\" laburdura erabiltzen dute hari buruz hitz egitean.\nIbilbide politikoa.\nFran\u00e7ois Fillon lehen ministro izendatu zuen. Bere agintaldian, euroaren krisia zela eta, Sarkozy bat etorri zen Angela Merkel Alemaniako kantzilerrak Europar Batasuneko gainerako estatuei aurkeztutako aurrekontu-austeritatearen eskakizunekin. Doikuntza ekonomiko zorrotzeko politika horrek porrota ekarri zion 2012ko maiatzeko hauteskundeetan, eta Fran\u00e7ois Hollande hautagai sozialistak irabazi zituen."}
{"id": "42948", "revid": "738", "url": "https://eu.wikipedia.org/wiki?curid=42948", "title": "Eirikr Raude", "text": ""}
{"id": "42950", "revid": "499", "url": "https://eu.wikipedia.org/wiki?curid=42950", "title": "Interneteko bilatzaile", "text": ""}
{"id": "42958", "revid": "1519", "url": "https://eu.wikipedia.org/wiki?curid=42958", "title": "Baffin (uhartea)", "text": "Baffin (Inuktituteraz \"Qikiqtaaluk\", islandiera zaharrez \"Helluland\" \"harri leunaren lurra\"), Kanadako uhartedi artikoko uhartea da, Nunavut lurraldean kokatua. Kanadako uharterik handiena da eta munduko bosgarrena, 507 451 Km\u00b2 azalerarekin.\nHistoria.\nDuela 4500 urte inguru iritsi ziren gizakiak lehen aldiz inguru honetara, baina atzeman izan diren aztarna zaharrenak K.A 2400 urtekoak dira eta Cape Dorset-en, hego-mendebaldean aurkitu dituzte. Izen horrek Dorset kulturari eman izan dio izena, baina hauen aurretik Pre-Dorset izenarekin ezaguna den Paleo-Eskimo kultura anitz batek Bering itsasartetik mendebalderantz migratu zuenlaeta inguru honetaraino iritsi zela uste da. Ebidentziek iradokitzen dute Pre-Dorset kultura sasioaren araberako nomada zela, asentamenduen artean mugitzen zela baliabideak aprobetxatzeko.\nDorset kultura.\nPre-Dorset kulturari Dorset kulturak jarraitu zion duela 2800 urte inguru. Pre-Dorset eta Dorset kulturen arteko desberdintasunak teknologia litikoan, artean eta eraikuntza estiloetan daude, eta bata bestearen ondorengo zuzena dela pentsatu izan den arren, harremana ez dago argi. Dorset kulturan, arkua eta gezia ez ziren erabili, bai ordea aurreko zein ondorego kulturetan .\nThule kultura eta inuitak.\nThule herria, inuit modernoaren arbasoak, Alaskatik Ipar-mendebaldeko Lurraldeetara eta Nunavutetara migratzen hasi ziren 1300. urterako.\nIpar-ekialdetik etorri zen Thule aurrerapenak Dorset kultura ordezkatu zuen Baffin uhartean ere, nahiko ondo datatutako prozesu batean, iparraldetik hegoalderako hedapen batean. Besteak beste, txakurren eta leren erabilpen aurreratuago zuten nonbait Thule kulturakoek. \nInuit herriak dira Thule kulturaren ondorengo zuzenak, eta uharte honetan ere bizi ziren. Herri semi-nomadikoa ziren eta hortaz uhartea ondo ezagutu arren, ez zuten hemen edo beste toki batzuetan asentamendu jarraiturik egiten, bai ordea, neguko kanpamenduak 100 pertsona artekoak, eta udakoak aldiz, dozena bat edo gutxiagokoak.\n19. mendetik, kolonizatzaile europarrak.\nEuropar ikuspuntutik, Baffin irla Martin Frobisher ingeles nabigatzaileak 1576-ean aurkitu zuen. 1615-1616 aldera, William Baffin itsasgizonak hegoko ur-bazterrak miatu zituen; Hudsoneko itsasartetik ipar-mendebalderantz pasabide bat atzeman nahian. XIX. mendean, Edward Parry esploratzaile artikoak bere omenez uharteari izena eman zion.\n20. mendetik, inuit komunitateen modernotzea.\n20. mendearen 2. zatitik aurrera, inuiten bizitza nomadikoa aldatu egin da eta asentamendu finkoetan berrantolatu da kultura hau Kanada iparraldean, bereziki Nunavut esaten duten eskualdean. Herrietan finkatze hau behartua izan zen kasu batzuetan, baina azkenean auto-gobernu gaitasuna, azpiegitura sozial modernoak eta biziraupena ziurtatzeko, inuitek ere bat egin dute asentamenduekin.\nGeografia.\nHudson itsasarteak Baffin irla eta Quebec bereizten ditu hegoaldean. Davis itsasarteak (mendebaldean) eta Baffin itsasoa (ekialdean) uhartea inguratzen dute. Mendebaldean eta iparrean, Fox arroa, Boothiako golkoa eta Lancaster itsasarteak, Baffin uhartea gainerateko artiar uharteditik bereizten dute.\nMendikate Artikoa irlaren eki-kostaldean zabaltzen da. Gailur gorenak 2156 m-ko altuera du: Buru xuria izendatua da. Hegoan, Halleko penintsula eremu ordokiagoa da. Ipar-mendebaldean, Borden eta Brodeureko penintsulak bi lautada sortzen dituzte, aran-ibaiez gaindituak. Foxeko penintsulak (hego-mendebaldean) oso patartsuagoa da. Uhartearen erdi-mendebaldean, zelai handi bat laku eta errekaz estalita iparretik hegora zabaltzen da. Foxe-ko arrotik (mendebaldean) mendikateraino (ekialdean) altuera mailaka igotzen da. Fjord ainitzek irlaren kostaldea zulatzen dute, ekialdean bereziki.\nGlaziare batzuk Baffin uhartea estaltzen dute. Baffineko itsasadarrean eta Davis itsasartean udan itsasoz ibiltzen ahal bada, Foxeko arroa izotzaldiez betea da urte osoan.\nDemografia.\nBaffineko irlak 11.000 biztanle gutxi gora bera ditu bakarrik. Uharteak munduko dentsitaterik ahulunetariko bat du 0,02 bizt/km\u00b2-karekin, baina Nunavuteko biztanleriaren erdia hor kokatzen da. Iqaluit (Frobisher Bay da bere izen zaharra), Nunavuteko kapitala, irlaren hegoan dago. Biztanleriaren %85-ak inuit dira.\nHerri iraunkor gutti daude, denak kostaldean:\nEkonomia.\nXIX eta XX. mendean, uhartea balear ehizaren industrian espezializatua zen. Gaur egun, aktibitate garrantzitsuenak, meategien esplotazioa, turismoa eta arrantza dira.\nBaffin uharteak zenbait parke nazional ditu, 1972-an Auyuittuq-ko parke nazionala sortu zuten bezala adibidez eki-kostaldean. Parke hau artiar gurbil polarioaren barnean dagoen zaharrena da."}
{"id": "42959", "revid": "6327", "url": "https://eu.wikipedia.org/wiki?curid=42959", "title": "Baffin Lurra", "text": ""}
{"id": "42961", "revid": "98220", "url": "https://eu.wikipedia.org/wiki?curid=42961", "title": "Nar\u00f3n", "text": "Naron A Coru\u00f1ako probintziako udalerria da, 2004an 34.404 biztanle zituena eta Ferroleko eskualdean kokatua dagoena. 7 parrokia ditu eta udalerriaren hiriburua Naronen bertan dago kokatuta. 7 parrokiak oso txikiak dira eta populazioaren laurdena baino ez da bizi euretan, beste guztia hiriburuan bizi delarik.\nInguru naturala.\nNaronek 66 kilometro karratuko azalera dauka, eta Xuvia ibaiaren bokalaren inguruan hedatze da. Ozeano Atlantikoarekin egiten du muga eta honako udalerriekin: Ferrol, Neda, San Sadurni\u00f1o eta Valdovi\u00f1o. Kostaldeko gunea erliebe malkartsukoa da eta labarrez josia dago. Hegoaldeko gunea, Ferrolgo itsasadarraren barnean dago, eta bertan dago O Casalgo hondartza txikia.\nNaroneko udalerriaren barnean Santa Maria la Mayorgo de O Valgo parrokia dago. Horrez gain, Espi\u00f1aredo eta A Lopesa dira aipagarri.\nBanaketa Administratiboa.\nNaron zazpi parrokiek osatzen dute eta erdialdeko gune bat. Erdialdeko guneak honako auzoak ditu: G\u00e1ndara, A Solaina, Outo do Casti\u00f1eiro, O Couto, Freixeiro, O Feal, Pi\u00f1eiros, O Ponto eta Xuvia. Biztanle gehien biltzen dituztenak, G\u00e1ndara, A Solaina, Outo do Casti\u00f1eiro eta Pi\u00f1eirosko auzoak dira.\nDemografia eta biztanleria.\nNarongo biztanleria etengabe hazi da XX. mendean zehar. Horrela 1900. urtean 8.333 biztanle zituen bitartean, gaur egun 34.404 biztanle dauzka (2004ko erroldaren arabera). Horrela, mendean zehar Galiziako biztanleria askorik aldatu ez den arren, argi ikusten da herri eta udalerri handienetan pilatu dela Galiziako biztanleria.\nBiztanleriaren hazkundea bereziki handia izan zen Espainiako Gerra Zibilaren aurretik, eta 1950eko hamarkadatik aurrera."}
{"id": "42962", "revid": "98220", "url": "https://eu.wikipedia.org/wiki?curid=42962", "title": "Oleiros", "text": "Oleiros Galiziako kostaldean eta A Coru\u00f1ako probintziako erdialdean dagoen udalerria da, 2004an 20.671 biztanle zituena eta A Coru\u00f1ako eskualdean bigarren populatuena dena hiriburuaren ostean.\nRias Mediaseko ingurune naturalean kokatuta dago, Betanzoseko itsasadarraren hegoaldean.\n9 parrokia ditu eta udalerriaren hiriburua Oleiros bertan dago kokatuta.\nGeografia.\nMugakideak iparraldean Betanzoseko itsasadarra, ekialdean Sada eta Bergondo, hegoaldean Cambre eta Culleredo eta mendebaldean A Coru\u00f1a ditu.\nBanaketa administratiboa eta parrokiak.\nOleiroseko udalerriak dituen 9 parrokiak hauek dira:\nJaiak eta ospakizunak.\nOleirosko udalak hainbat jaiegun eta ospakizun antolatzen ditu urte osoan zehar. \"Eztiaren Jaia\" Perilloko udal merkatuan ospatzen da udazken osoan zehar. \"Das Merendi\u00f1asko Erromeria\" Santa Cruzko Dorreen parkean ospatzen da eta udaleko pertsona nagusiak omentzen ditu. \"Santa Cruzko Aste Kulturala\" abuztuko aste batean ospatzen da eta kirol, kultura, sukaldaritza, aisialdi eta bestelako ekitaldiak izan ohi dira.\n\"Alfaroleiros\" ospakizuna abuztuaren 4tik abuztuaren 8ra antolatzen da, eta buztin artisautzako jarduera tradizionalaren erakustokia izaten da.\nParrokia ezberdinek Ekainetik Irailera aie ezberdinak ospatzen dituzte."}
{"id": "42963", "revid": "119347", "url": "https://eu.wikipedia.org/wiki?curid=42963", "title": "Ribeira", "text": "Ribeira A Coru\u00f1ako probintziako udalerria da, 2004an 26.623 biztanle zituena eta Barbanzako eskualdean kokatua dagoena. 9 parrokia ditu eta udalerriaren hiriburua Santa Ux\u00eda de Ribeiran dago kokatuta.\n\"Riveira\" izendapena batzuetan erabiltzen bada ere, izendapen horrek ez du izaera ofizialik.\nInguru naturala.\nRibeirako udalerria Barbanzako penintsulan kokatua dago, Arousako eta Muros-Noiako itsasadarretatik hurbil. Ribeirako azaleraren zati handi bat Barbanzako eskualdeko mendixkek hartzen dute, bertatik itsasoraino doazen hainbat ibai txiki daude, Artesko ibaia esaterako. Dunar de Corrubedo, Lagoa de Carregal eta Vix\u00e1neko guneetan bestalde parke natural bat dago. Ribeirak bost hondartza dauzka: Coroso, Touro, Casti\u00f1eiras, Vilar, eta Agui\u00f1okoak.\nRibeirak Porto do Son eta A Pobra do Carami\u00f1al udalerriekin egiten du muga, eta Barbanzako eskualdearen hiriburua da.\nDemografia eta ekonomia.\nRibeirako jarduera ekonomiko nagusia arrantza da oraindik ere, eta halaxe izan da tradizionalki. Ribeiran gaur egun, Galiziako eta Espainiako baxurako arrantza porturik garrantzitsuena da, bai behintzat urtero deskargaturiko tona kopuruan. Horrez gain, mota horretako Europako hirugarren porturik garrantzitsuena da.\nUdalerriak 27.000 biztanle inguru dauzka, euretatik 14.000 Santa Uxiako auzoan bizi dira, udalerriaren erdigunea dena."}
{"id": "42964", "revid": "512", "url": "https://eu.wikipedia.org/wiki?curid=42964", "title": "Gilen II.a Ingalaterrakoa", "text": "Gilen II.a (Normandiako dukerria, 1056 inguru \u2014 New Forest, Ingalaterra, 1100ko abuztuaren 2a), izengoitiz Gilen Gorria (ingelesez: \"William Rufus\" edo \"William the Red\") deitua, 1087-1100 bitartean Ingalaterrako erregea izan zen.\nBizitza.\nGilen Konkistatzailearen bigarren semea zen. Aitak konkistatutako Ingalaterrako erresuma jarauntsi zuen 1087an, Roberto anaia zaharrenak Normandiako dukerria jasotzen zuen bitartean. Bi anaiek elkarren kontra borrokatu zuten 1096 arte. Orduan, Robertok Normandia utzi zion Gileni eta Lur Santura joan zen Lehenengo Gurutzadan. 1907an Eskoziako erregetza ere bereganatu zuen.\nAita bezala, gizon gogorra izan zen. \"Rufus\" goitizena zeukan, ile-gorria zelako. Oso elizkoia ere ez zen, eta Elizaren ondasun anitz bahitu zuen. Historia monjeek idazten zutenez, ondorioak bere izen onak pairatu ditu. 1100an hil zen, ehizan ari zelarik, gezi batek jota. Istripua edo hilketa izan ote zen ezin da zehaztu. Anaia, Henrike I.a, izan zuen ondorengo."}
{"id": "42965", "revid": "512", "url": "https://eu.wikipedia.org/wiki?curid=42965", "title": "Henrike I.a Ingalaterrakoa", "text": "Henrike I.a (Selby, Yorkshire1068 inguru \u2013 Lyons-la-For\u00eat, Normandia, 1135eko abenduaren 1), Henrike I.a Beauclerc ere deitua, Ingalaterrako erregea izan zen 1100-1135 bitarteko urteetan.\nBizitza.\nGilen Konkistatzailearen laugarren semea izan zen, Ingalaterran jaio zen lehena. 1100ean, anaia Gilen II.a hil ostean, jaso zuen Ingalaterrako koroa. Alabaina, Roberto anaia zaharrenak tronua aldarrikatu zion. Henrikek 1106ko Tinchebraiko guduan garaitu zuen. Roberto bizitza osorako espetxeratu zuen eta Normandiako dukerria Henrikeren esku geratu zen. \"Beauclerc\" ezizena jaso zuen liburuekiko interesarengatik.\nJustizia eta zerga sistemetan aldaketa andana egin zuen. Bere erregealdian normandiarren eta anglo-saxoien arteko aldeak desagertzen hasi ziren. Erregea bera saxoi noble baten alabarekin ezkondu zen. Elizarekin bakea hitzartu zuen, anaiarekin izandako gatazken ostean.\nBere emazte Matilde 1118an hil zen. Gizonezko oinordeko baten beharrak eraginda, 1122ko urtarrilaren 29an Adeliza Lovainakoarekin ezkondu zen, Westminster abadian. Adelizak 17 urte baino ez zituen ezkontzerakoan. Bikoteak ez zuen lortu seme-alabarik izatea.\nNormandian hil zen, Lyons-la-For\u00eat hirian, Rouendik hurbil, 1135eko abenduaren 1ean, 67 urte zituela. Readingeko abadian ehortzi zuten. Seme legitimo bakarra 1120an hila baitzen, alaba Matilde utzi zuen oinordeko, baina Eztebe Bloiskoa izan zen hurrengo erregea, eta gerra zibila piztu zen."}
{"id": "42966", "revid": "512", "url": "https://eu.wikipedia.org/wiki?curid=42966", "title": "Eztebe I.a Ingalaterrakoa", "text": "Eztebe I.a (Blois, \u2013 Dover, 1154ko urriaren 25a), Eztebe Bloiskoa () ere deitua, 1135-1154 bitartean Ingalaterrako erregea izan zen.\nBizitza.\nGilen Konkistatzailearen biloba zen, Adela alabaren semea hain zuzen ere. Lurralde zabalak jaso zituen Ingalaterra, Normandia eta, ezkontzaz, Boulognen. Henrike I.aren heriotzaren ostean, honen alaba Matildek jaso beharko zuen koroa. Baroien batzarrak, aldiz, Ezteberen alde egin zuen, belaunaldi bat iraun zuen gerra zibila eraginez.\nHaren garaian, normandiar monarkiak anarkia aldia izan zuen: nobleei ahalmen handiak eman zizkien, eta horrek haien burujabetasuna sendotu zuen. Matildek West Countryn gorte alternatiboa eratu zuen. Eztebek ezin izan zuen geldiarazi, eta baroiek, batzuetan baten alde, eta beste batzuetan bestearen alde jokatzen zuten. Azkenean akordioa lortu zen, eta Eztebek Matilderen seme Henrike onartu behar izan zuen Ingalaterrako erregegai."}
{"id": "42968", "revid": "6327", "url": "https://eu.wikipedia.org/wiki?curid=42968", "title": "Baffin irla", "text": ""}
{"id": "42969", "revid": "119347", "url": "https://eu.wikipedia.org/wiki?curid=42969", "title": "Mieres (Asturias)", "text": "Mieres Asturiasko erdialdean dagoen udalerria da, historikoki jarduera ekonomiko nagusia meatzaritza eta honekin erlazionaturiko bestelako industriak izan dituena.\n2005an 45.943 biztanle zituen, 16 parrokiatan banatuta. Caudaleko eskualdearen herri nagusia da, bai eta Printzerri osoko seigarren udalerririk populatuena ere.\nIparraldean Uvieu du mugakide.\nParrokiak.\nMieres udalerriak 16 parrokia ditu:\nInguru naturala eta klima.\nMieresko ibairik garrantzitsuena Caudal ibaia da, Lena eta Aller ibaiek bat egiten duten tokian jaiotzen dena. Ujo parean jaiotzen den ibai horrek Mieres udalerria iparretik hegora zerkatzen du. Ibai horretan erreka txikiago batzuek isurtzen dituzte euren urak, Dur\u00f3, Tur\u00f3n, San Juan eta Valdecuna errekek alegia. Bestalde, Caudal ibaia, Nal\u00f3n ibaiaren ibaiadarra da, eta horrekin Soto de Riberan batzen da, Ribera de Arriba kontzejuan.\nMieresko klima ozeaniko hezea da. Urteko batez besteko tenperatura 13 gradu inguruan dago, eta urtero 1.000mm eta 1.200mm prezipitazioak izaten dira. Horrez gain, batez besteko hezetasuna %80koa da. Landarediari dagokionez, klima ozeanikoari dagozkion ohiko espezieak dira, hala nola, eukaliptua, lizarra, pagoa, intxaurrondoa, hurritza eta gaztainondoa."}
{"id": "42974", "revid": "1545", "url": "https://eu.wikipedia.org/wiki?curid=42974", "title": "Zeelandia", "text": "Zeelandia, baita Zeelanda Berria kontinentea izenaz ere ezaguna, antzinako kontinente bat da, orain %93a itsas azpian dagoena Ozeano Barean. 3.500.000\u00a0km\u00b2 ditu, Australiaren azaleraren erdia ia.\nZeelanda Berria kontinente honen zati txikia da, orain itsas maila gainetik dagoena. Itxuraz, luzea eta estua da, Zeelanda Berriaren antzera. Duela 25 milioi urte hasi ziren plaka tektonikoen mugimendu bortitzek banandu zuten. Zeelandiaren itsas azpiko zatiak hauek dira: Lord Howe goragunea, Challenger goi-ordokia, Campbell goi-ordokia, Norfolk bizkarra eta Chatham goragunea.\nZeelandian kostaldeko arrantza egiten da eta eskualde batzuetan meategiak egin daitezke etorkizunean."}
{"id": "42975", "revid": "119347", "url": "https://eu.wikipedia.org/wiki?curid=42975", "title": "Almansa", "text": "Almansa Albaceteko probintziako (Gaztela-Mantxa, Espainia) ekialdeko udalerri bat da. 2015an 24.837 biztanle zituen. Musulmanen garaian sorturiko herria da, historia handikoa. 1241ean kristauen esku geratu zen, eta 1476an Gaztelari batu zitzaion. Espainiako Levante eskualdearen eta goi-lautadaren arteko komunikaziogune garrantzitsua da.\nInguru naturala.\nGeografikoki, Almansa, 700 metro inguruan kokatzen den lautada batean dago. Iberiar penintsulako periferiatik goi-lautadara igarotzeko pasabide naturala da. Kokagune berezi horrek, izaera estrategikoa eman dio Almansari, eta Valentzia eta Madrilen arteko komunikazio ardatzaren erdian dago.\nDemografia.\nAlmansak 24.837 biztanle ditu, 2015ko urtarrilaren 1eko datuen arabera. Biztanleriaren hazkundea jarraia izan da XX. mende osoan zehar. Hazkunde hori, mantsoa izan zen mendearen azken erdian, eta 1940ko hamarkadatik 1950eko hamarkadara eten egin zen. Izan ere, garai hartan Almansako biztanle askok tamaina handiagoko Albacetera emigratzeko joera zeukaten.\nDena den, garraioak hobetu eta herrian hainbat azpiegitura eraikitzearekin batera, inguruko herri txikiagoetako biztanleriaren jomuga bihurtu zen Almansa. XX. mendearen bigarren erdian, eta batez ere 2000. urtetik aurrera, Almansak etengabeko hazkundea bizi izan du, hegoamerikar immigrazioa dela eta."}
{"id": "42976", "revid": "1545", "url": "https://eu.wikipedia.org/wiki?curid=42976", "title": "Hell\u00edn", "text": "Hell\u00edn Albaceteko probintzian dagoen udalerria da. 2007an 30.366 biztanle zituen. Bisigodoen garaian sorturiko herria da, historia handikoa. Iberoen hainbat aztarna aurkitu dira. Udalerriak Hellin herriguneaz gain honako pedaniak ere baditu: Agra, Agram\u00f3n, Cancarix, Ca\u00f1ada de Agra, Isso, Las Minas, Minateda, La Horca, Mingogil, Nava de la Campana, Uchea eta Rinc\u00f3n del Moro."}
{"id": "42980", "revid": "371", "url": "https://eu.wikipedia.org/wiki?curid=42980", "title": "Zeelanda Berria kontinentea", "text": ""}
{"id": "42982", "revid": "119347", "url": "https://eu.wikipedia.org/wiki?curid=42982", "title": "Pond Inlet", "text": "Pond Inlet 1.220 biztanle dituen Nunavuteko (Kanada) komunitatea da. Baffin uhartean kokatua da eta Mitimatilik edo Tununiq izenekin ere ezagutua da. 72. paralelotik iparrera biztanle gehien dituen giza-asentamendua da, eta Qikiqtaalukeko eskualdearen barnean dago. Herriaren izena, 1818. urtean jarri zen, John Pond astronomilariaren omenez.\nInguru naturala eta ekonomia.\nHerrixkako iharduera ekonomiko nagusia, gobernuarekin erlazionaturiko iharduerak dira. Horrez gain, turismoak garrantzi handia dauka, eta Kanadako herrixkarik ederrenetakotzat hartu izan da askotan. Pond Inlet Sirmilik Parke Nazionalaren barnean dago, herrixkatik hurbil dagoen Sirmilik glaziarraren izena hartzen du."}
{"id": "42990", "revid": "336", "url": "https://eu.wikipedia.org/wiki?curid=42990", "title": "Davis itsasartea", "text": "Davis itsasarteak, Groenlandia eta Baffin Lurraren artean, Labrador itsasoa eta Baffin badia bereizten ditu. 339 Km-tik 644 Km-ko zabalerarekin, Ipar-mendebaldeko pasabidearen parte bat osatzen du. Labradorreko itsaslaster hotzak itsasartea hegorantz trabeskatzen du, Baffin Lurra ondoan, hormak ur gainean egonaraziz urte osoan. Golkoko Korrontetik sortua itsaslaster bero bat igotzen da iparrerantz, Groenlandiako kostaldeen ondoan. Geologikoki, Davis itsasarteak Baffin eta Labrador itsasoak baino sakonera ahulagoa du.\n1587 urtean, John Davis itsasgizonak itsasartea arakatu zuen. Ordutik, Ozeano Arktiarretik pasabide komertzial bat ezartzeko saiakerak handiak izan ziren. Britainia Handiak eta Norvegiak hainbat saiakera egin zituzten, John Rae, Roald Amundsen, eta Sir John Franklin itsasgizonek gidaturiko espedizioak bidaliz. Sir John Franklinen espedizioak amaiera tragikoa izan zuen, eta Ingalaterratik abiatu ziren marinel guztiak hotzez eta goseak jota hil ziren."}
{"id": "42991", "revid": "119347", "url": "https://eu.wikipedia.org/wiki?curid=42991", "title": "Dios le Guarde", "text": "Dios le Guarde Salamancako probintzian dagoen udalerria da. 2009ko urtarrilaren 1eko erroldaren arabera 175 biztanle zituen."}
{"id": "42999", "revid": "336", "url": "https://eu.wikipedia.org/wiki?curid=42999", "title": "Valentziako erkidegoa", "text": ""}
{"id": "43000", "revid": "119347", "url": "https://eu.wikipedia.org/wiki?curid=43000", "title": "Alcoi", "text": "Alcoi (gaztelaniaz \"Alcoy\" eta ofizialki \"Alcoi/Alcoy\") Valentziar Erkidegoko udalerria da, Alcoi\u00e0 eskualdean eta Alacanteko probintzian kokatua. Eskualdeari izena ematen dio eta bere hiriburu eta hiri nagusia da.\n2006an 60.590 biztanle zituen. Eskualdea populatua egon da neolitikotik. Bertan margoak eta aztarnategiak aurkitu dira eta herri gisa 1256an sortu zen.\nInguru naturala.\nUdalerria Mariolako mendilerroa, Biscoi, l'Ombria, la Serreta, el Carrascal eta Font Roja, la Carrasqueta eta els Plansek inguraturiko haran batean dago. Hiria, Riquer, Benisaid\u00f3 eta Molinar ibaiek zeharkatzen dute, ibai hauek aldi berean Serpis ibaiaren ibaiadarrak direlarik. Alcoi \"Hiru ibaien hiri\" edo \"Zubien hiri\" izenekin da ezaguna, aipaturiko hiru ibai horiengatik. Hiriak honako udalerriekin egiten du muga: Banyeres de Mariola, Benifallim, Bocairent, Cocentaina, Ibi, Xixona, Onil, Pen\u00e0guila eta la Torre de les Ma\u00e7anes.\nLandarediari dagokionez, mediterraniar baso arrastoak mantentzen dira gaur egun, el Carrascar eta Font-rojan. Artea eta Hagina bezalako zuhaitzak nagusi dira. Hiriko beste gune natural batzuetan, zuhaitz berriak landaturi dira, gehienak pinuak, hiriko basoen landarediaren %85a direlarik.\nErrepide bidezko komunikazioari dagokionez, N-340 errepideak Alacant eta Valentzia hiriekin batzen du Alcoi.\nMairuak eta Kristauak.\nApirilaren amaieran urtero ospatzen dute udalerri honetan \"Mairuak eta Kristauak\" izeneko festa ezaguna, 1980an \"Nazioarteko interes turistikoaren festa\" izendatu zutena. Musika eta koloreak uztartzen dituzte, emaitza entzun eta ikusgarria ematen.\nJai honetan Al Andaluseko historiaren pasarteak gogoratzen dituzte, XIII. mendeko kontuak izan zirenak."}
{"id": "43001", "revid": "119347", "url": "https://eu.wikipedia.org/wiki?curid=43001", "title": "Benidorm", "text": "Benidorm Valentziar Herrialdeko udalerria da, Marina Baixa eskualdean eta Alacanteko probintzian kokatua. Eskualdeko hiriburu tradizionala la Vila Joiosa bada ere, Marina Baixako udalerririik populatuena eta hiriburu ekonomikoa Benidorm da.\n2006an 67.627 biztanle zituen. Dituen eraikinak, hondartzak eta gaueko bizitza dela eta, Mediterraneoko gune turistikorik garrantzitsuenetako bat da. XIII. mendetik populatua izan bada ere, \"boom\" turistikoa ez zen 1950eko hamarkada arte hasi eta 1970eko hamarkadatik aurrera gune garrantzitsu bilakatu zen.\nInguru naturala.\nBenidorm AP-7 autobidearen ondoan dago. Inguruan, hainbat mendi dauzka, Gelada mendilerroa ekialdean, Cortina mendilerroa eta Puig Campana iparraldean, eta Tossal de la Cala mendebaldean. Benidorm badia handi baten ertzean hedatzen da. Badia horren erdigunean, arrokak dauden gunean, hiriaren Alde Zaharra dugu, Benidorm arrantzale portu txiki bat zen garaikoa. Arrokadun gune hartan, hiriko gaztelu zaharra dago.\nBenidormen ondasunik garrantzitsuena hondartzak dira. Guztira hiru hondartza dauzka, Llevant, Ponent eta Mal Pas eta kala txiki bat, Cala del Ti Ximo izenekoa.\nAuzoak.\nBenidorm udalerria erdigune bakar batez osaturik dago. Erdigune horretako auzuneak hauek dira: la Cala, Ponent, Centre, el Campo, Foietes-Col\u00f2nia Madrid, els Tolls, el Castell edo Barri Vell (Alde Zaharra), Llevant, Rac\u00f3 de l'Oix eta Serra Gelada. Horrez gain, hiriaren ingurumarietan urbanizazioak edo banandutako auzuneak daude: Barrina, l'Almafr\u00e0, Armanello, San\u00e7 eta la Lloma. Azken biei \"l'Alf\u00e0s de Benidorm\" edo \"l'Alf\u00e0s de Baix\" izenak ere ematen zaizkie, l'Alf\u00e0s del Pik \"l'Alf\u00e0s de Dalt\" izendapena jasotzen zuen legez.\nDemografia eta hirigintza.\n2007an, 70.280 biztanle zituen baina urte osoan zehar 100.000 pertsona inguru bizi ziren. Horrela ere, hiritarren %30 inguru atzerritarrak ziren (gehien bat ingelesak).\nXX. mendetik aurrera, eraldaketa ikaragarri bat izan zuen eta honek, 50. hamarkadan zituen 5.000 biztanleetatik gaur egungo zifrara iristen lagundu zuen.\nBeste aldetik, mundu osotik biztanleko etxe-orratz gehien dituen hiria da eta bigarrena metro karratuka (Manhattan-en atzetik). Europako hotel garaiena ere badu eta laister, egoitza-eraikin garaiena ere izango du, hau ere Europa mailan.\nBoom turistikoa eta turismoaren igoera.\nXIX. mendean zehar, hazkundeak aurrera egin zuen eta abentura turistiko lotsatiak hasi ziren, besteak beste \"Virgen del Sufragio\" spa-a. 1900 inguruan, Madril eta Alacantekiko komunikazioak hobetu ziren eta nahiz eta krisian egon, Benidormeko portua luzatu zen. Geroago, Levanteko hondartzan txaletak eraikitzen hasi ziren eta arrantza berreskuratzen hasi zen.\n1952an, udaletxeak turismo aisi turistikoko hiri bat bihurtzeko hiri-ordena onestu zuen. Hortik aurrera, Europar turismoa asko igo zen eta Alacant-eko aireportua sortu zenetik mediterrarear kostaldeko hiri turistikoenetarikoa da.\nSarbideak eta garraioa.\nSarbidea hirira.\nN-332 errepidetik eta AP-7 autopistatik sar daiteke eta honek bi bidesari irteera ditu: mendebalekoa-Terra M\u00edtica (65A) eta ekialdekoa. Hiriarteko autobusetan ere irits daiteke Alacant, Valentzia, Madril, Kantabria, Euskadi, Nafarroa eta Errioxatik zehazki. Horrez gain, Alacantetik datorren trena ere iristen da, inguruko herri askotan geralekuak egin ondoren.\nHiri garraioa.\nBenidormeko garraio moduak taxia eta autobusa dira. Autobusak adibidez, inguruko herrietatik igarotzen dira eta herritarren artean \"gua-gua\" izenarekin ezagutzen da."}
{"id": "43003", "revid": "119347", "url": "https://eu.wikipedia.org/wiki?curid=43003", "title": "Bluetooth", "text": "Bluetooth \"Bluetooth Special Interest Group, Inc.\" elkarteak sortutako arlo pertsonaleko haririk gabeko sareetarako (WPAN) zehazpen industriala da. Teknologia horrek gailu ezberdinen artean datuak igortzeko aukera ematen du irrati-frekuentziaren bidez 2.4 GHz-eko ISM bandan. Teknologia hau jasan dezaketen gailu batzuk: PDA, mugikorrak, ordenagailuak, inprimagailuak, kamera digitalak...\nErabilera.\nBluetooth kontsumo txikiko gailuentzat diseinatutako komunikazioen protokolo bat da, irismen gutxiko gailuentzat, hain zuzen, eta koste baxuko transmisorez oinarrituta dago.\nTeknologia hau daramaten gailuak beren artean komunikatu daitezke elkarrengandik hurbil badaude.\nSailkapena.\nPotentziaren arabera.\n1. klaseko gailu bat 2. klaseko gailu batekin konektatu daiteke, 1. klaseko gailuak soberako potentzia eta sentsibilitatea duelako. Hau da, 1. gailuko seinalea 2. gailuko sentsorera askoz errazago helduko da bere potentziagatik eta 2. gailuaren seinalea askoz errazago jasoko du horren sentsibilitatea dela-eta.\nHardware arkitektura.\nBluetooth bi partez osatuta dago:\nProtokoloak.\nBluetooth arkitektura kapako protokoloa da, eta protokolo zentraletaz, kable ordezkapen protokoloetaz, telefonia kontroleko protokoloetaz eta adoptatutako protokoloetaz formatuta dago. Bluetooth protokolo hauek hartzen ditu bere gain: LMP, L2CAP, SDP, HCI eta RFCOMM.\nLMP \"Link Management Protocol\".\nEsteken kontrolaren protokoloa bi gailuen arteko irratiaren lotura konfiguratzeko eta kontrolatzeko erabiltzen da.\nL2CAP \"Logical Link Control and Adaptation Protocol\".\nLotura logikoaren kontrol eta moldaketa protokoloa maila handiagoko protokoloak erabiltzen dituzten gailuen arteko hainbat konexio logikoak multiplexatzeko erabiltzen da. Paketeen segmentazioa eta bigarren edo gehiagoren baketak ematen ditu.\nNormalean paketeei karga baliagarri bat ematen die, eta 64 kB arte konfiguratu daiteke. Fluxu kontrol moduan eta erretransmisio moduan datu isokronoak bidaltzeko konfigura daiteke, horretaz gain, datu fidagarrien kanala ere konfigura daiteke.\nProtokolo honetan bi modu berri agertzen dira, eta aurrekoa zaharkituta uzten dute.\nFidagarritasuna BDR/EDR kapak ekartzen du horrela aukeratzen badugu.\nSDP \"Service Discovery Protocol\".\nGailu batek beste batzuk eskaintzen dituzten zerbitzuak eta hauen parametroak ohartzeko erabiltzen da.\nRFCOMM.\n\"Radio Frecuency Communications\". Kablearen ordezkapen protokolo hau seriean datu birtualen fluxua sortzeko erabiltzen da. Datu bitarrak garraiatzeko aukera ematen du protokolo honek, eta base banda kaparen bidez EIA-232 kontrol seinaleak bidaltzen ditu. Datu fluxu hau fidagarria eta sinplea da, TCP protokoloa bezalakoa. Mugikorretan asko erabiltzen da protokolo hau. Horretaz gain, euskarri handia duenez eta API publikoak gehien sistema eragileetan aurkitzea erraza denez gehien erabiltzen den protokoloa da.\nBNEP \" Bluetooth Network Encapsulation Protocol\".\nBeste protokolo-pila batzuetatik datuak L2CAP kanal baten bidez garraiatzeko erabiltzen da. Protokolo honen asmo nagusia IP paketeak inguru pertsonaleko sarean garraiatzea da.\nAVCTP \" Audio/Video Control Transport Protocol\".\nUrrutiko kontrol perfilak audio eta bideoko kontrol aginteak garraiatzen ditu L2CAP kanal baten bitartez. Adibidez, aurikularren kontrol botoiek protokolo hau erabiltzen dute.\nTCS \"Telephony Control Protocol\".\nTelefonia kontrolatzen duen protokolo honek ahots-deiak kudeatzen ditu. Adibidez, autoaren esku librea.\nEtorkizuna.\nBluetooth teknologia hardwarez eta softwarez osatzen da. Telekomunikazio eta informatika fabrikatzaile handien parte hartzea behar izan da: Ericsson, Nokia, Motorola, Toshiba, IBM e Intel. Beste sektoreetako enpresak, industri automatizazioa, makineria, aisialdia, etxeko tresna elektrikoen fabrikatzaileak, jostailugintza... gehitzea espero da, baita laster etxeko tresnek zein lanekoek erabateko komunikagarritasuna izango dutela ere."}
{"id": "43004", "revid": "336", "url": "https://eu.wikipedia.org/wiki?curid=43004", "title": "IEEE 1394", "text": "IEEE 1394, Firewire edo i.Link gailu digitalak (kamerak, bideokamerak... ) ordenagailuari konektatzeko abiadura handiko serie interfazea da, Apple-k asmatua. IEEE normalizazio erakundeak IEEE 1394 arauan zehazten du. OSI ereduko 1. mailan kokatzen da.\nEzaugarriak.\nKonektore estandarren desberdineko abiaduren alderaketa taula:"}
{"id": "43005", "revid": "843", "url": "https://eu.wikipedia.org/wiki?curid=43005", "title": "Firewire", "text": ""}
{"id": "43007", "revid": "105290", "url": "https://eu.wikipedia.org/wiki?curid=43007", "title": "Oinarri banda", "text": "Oinarri banda seinale digitalak berezko maiztasun-banda aldatu gabe (modulatu gabe) igortzen diren transmisio-teknika da.\nSarrera.\nNormalean, oinarri banda kilometro gutxiko distantzietarako erabiltzen da, banda zabaleko modemen beharrik ez dituela. Uhin-indargabetzearen ondorioz, seinalea birsortzeko errepikagailuak beharrezkoak dira.\nOinarri bandan oinarritzen diren teknikarik ezagunenak CSMA/CD (Ethernet) eta Token Ring dira.\nSeinale baten transmisioak kanal osoa hartzen du, ondorioz kanalaren banda-zabalera, osorik erabiltzen du. Informazio-iturri desberdineko datu multzoen aldibereko transmisioa, pultsuak tartekatuz lortzen da, hau da, denbora-multiplexazio prozeduraren bidez (TDM)."}
{"id": "43008", "revid": "119247", "url": "https://eu.wikipedia.org/wiki?curid=43008", "title": "Banda zabala", "text": "Banda zabala urruneko distantzietan, datuak, ahotsa eta bideoa transmititzeko transmisio-teknika da. Banda zabaleko transmisioek seinale analogikoa eta maiztasun heinak erabiltzen dituzte.\nSarrera.\nOrdenagailuak modu digitalean lan egiten duenez, bere seinale digitala seinale analogikora egokitzeko bihurgailua behar du, modema esaterako.\nKable ardazkideren edo zuntz optikoaren bidez maiztasun handiko transmisioak erabiltzen direnean, terminalak eta konputagailuak komunikatzeko, modemez gain, anplifikadoreak ere behar ditu banda zabalak. Transmisio-teknika honek distantzia handiak onartzen ditu.\nSeinalearen fluxua noranzko bakarrekoa da eta banda-zabalera nahikoa izanez gero aldi berean hainbat transmisio egin daitezke.\nNoranzkoaren arazoari aurre egiteko, irtenbide bi daude:\nBanda zabalean, informazioa berezko maiztasunetik beste maila desberdineko maiztasunera bihurtzen da. Prozesu honi, modulazioa deritzo, seinalea kanalera egokitzeko egiten da eta, gainera, kanala multiplexatzea (konpartitzea) ahalbidetzen du, zenbait erabiltzaile kanala aldi beran erabil ahal izateko.\nBanda zabalak, maiztasun-multiplexazioa (FDM) teknika erabiltzen du, datu multzo desberdinak aldi berean transmititzea ahalbidetuz."}
{"id": "43009", "revid": "843", "url": "https://eu.wikipedia.org/wiki?curid=43009", "title": "RS232", "text": ""}
{"id": "43010", "revid": "843", "url": "https://eu.wikipedia.org/wiki?curid=43010", "title": "Rs-232", "text": ""}
{"id": "43011", "revid": "336", "url": "https://eu.wikipedia.org/wiki?curid=43011", "title": "RS-232", "text": "RS-232 estandarra telefonoko lerro analogikoen bidez DTE bat eta DCE bat komunikatzeko estandarra dugu. Hastapenetan ITU-ren V.24-an zehazten zen baina EIA RS-232C-ren araudian berrituta dago.\nEzaugarriak.\nAdibidez: DTE-k RTS seinale aktibatzen du, modemak erantzuteko moduan egonez gero CTS seinalea aktibatzen ihardesten dio.\nSeinaleak (DTE-tik).\nRS-232-ren seinale arruntenak pin-zenbakien arabera:"}
{"id": "43012", "revid": "336", "url": "https://eu.wikipedia.org/wiki?curid=43012", "title": "Transmisio asinkrono", "text": "Transmisio asinkronoa Datu transmisiorako igorgailua eta hargailua START/STOP karaktereen bidez sinkronizatzen diren transmisio-modua. Erlojurik gabeko komunikazioa ere deritzo. Transmisio sinkronoari erkatzen zaio.\nTransmisioaren byte bakoitzeko, abiatzeko eta bukatzeko kontrol-bit baten bidez, igorlea eta hartzailea sinkronizatzen dira. Honela, hartzailea hasiera-bita antzeman ondoren sinkronizatzen da. Kontrol-bit hauek honako helburuak dituzte:\nTransmisio mota hau soila eta kostu gutxikoa da, nahiz eta egiaztatzetarako bit asko erabili."}
{"id": "43013", "revid": "105290", "url": "https://eu.wikipedia.org/wiki?curid=43013", "title": "Transmisio sinkrono", "text": "Transmisio sinkrono datu transmisiorako igorgailua eta hargailua seinale (erloj) baten bidez sinkronizatzen diren transmisio-modua. Erlojupeko komunikazioa ere deritzo. Transmisio asinkronoari erkatzen zaio.\nSarrera.\nDatu-transmisiorako igorlearen eta hartzailearen erlojuak sinkronizatzen dira. Transmisioak irauten duen bitartean etengabe sinkronizatuta mantentzen dira komunikazioaren partehartzaileak.\nTransmisio sinkronoan bit sekuentzia trinkoa bidaltzen da, trama deritzona.\nDatu-bloke marduletarako, transmisio sinkronoa asinkronoa baino eraginkorragoa da.\nSinkronismo moduak.\nSinkronismoa gauzatzeko bi modu daude:\nManchester kodeketak datuen artean sinkronismorako erabilgarriak diren seinaleak tartekatzen ditu.\nTransmisioaren hasieran atariko seinale batzuk erabiltzen dira:\nAtariko seinalearen eginkizunik nagusiena, hartzaileari datuen etorreraz ohartaraztea da.\nErloju-seinaleek transmititzeko edo jasotzeko abiadura zehaztuko dute."}
{"id": "43014", "revid": "105290", "url": "https://eu.wikipedia.org/wiki?curid=43014", "title": "Serieko transmisio", "text": "Serieko transmisioa komunikazio kanal bakar batean, datu-entitate bat osatzen duen bit-taldea banaka (ilaran) bidaltzen den transmisioa. Debora-tarte bakoitzean datu bakar bat baino ez da bidaltzen. Paraleloko transmisiori erkatzen zaio.\nDistantzi handietan transmititzeko erabiltzen da. Seinale bat bidaltzeak ez du esan nahi bit edo datu bakarra bidaltzen dela. Modulazio teknikek, seinale bakoitzeko bit bat baino gehiago transmititzea ahalbidetzen dute.\nSerieko transmisioa:\nIgorle 1 0 0 0 1 0 0 1 1 1 0 1 0 ... Hartzaile"}
{"id": "43015", "revid": "336", "url": "https://eu.wikipedia.org/wiki?curid=43015", "title": "Paraleloko transmisio", "text": "Paraleloko transmisio komunikazio kanal desberdinak erabiliz, une bakoitzean datuak zortzinaka edo hamaseinaka (multzoka) bidaltzen dira. Ordenagailu barruan erabiltzen da gehien bat.\nTransmisio paraleloa seriekoa baino arinago da. Baina distantzia handitzen doan heinean, ez dira kableak bakarrik garestitzen, igorgailuaren eta hargailuen konplexutasuna ere handitzen da, urruneko distantzietan seinaleak igortzeko eta jasotzeko zailtasunak areagotzen baitira. Urruneko distantzietan paraleloko transmisioa garestiegia bihurtzen da.\nParaleloko transmisio:"}
{"id": "43016", "revid": "843", "url": "https://eu.wikipedia.org/wiki?curid=43016", "title": "Paralelo transmisio", "text": ""}
{"id": "43017", "revid": "843", "url": "https://eu.wikipedia.org/wiki?curid=43017", "title": "Transmisio paralelo", "text": ""}
{"id": "43018", "revid": "1491", "url": "https://eu.wikipedia.org/wiki?curid=43018", "title": "Wi-Fi", "text": "Wi-Fi (edo Wi-fi, WiFi, Wifi, wifi) gailu elektronikoen interkonexioa ahalbidetzen duen haririk gabeko teknologia da. Wi-Fi teknologia duten gailuak (ordenagailuak, telefonoak, telebistak, bideokontsolak, musika erreproduzitzaileak...) bata bestearekin konekta daitezke; baita Internetera ere, haririk gabeko sarbide puntu baten bitartez. Sarbide puntu batek (ingelesez \"hotspot\" moduan ere ezagutzen dena) 20 metro inguruko helmena du eraikinen barnealdean eta helmen zabalagoa haietatik kanpo. Sarbide puntuen estaldura gela bakar baten tamainakoa (hormek uhin elektromagnetikoak blokea ditzaketelako) edota kilometro karratu batzuetakoa izan daiteke, hainbat sarbide puntu gainjartzen badira.\nWi-Fi Alliance enpresa taldeak sortutako marka erregistratua da. Izen hori sortzearen helburu nagusia haririk gabeko sare lokaletarako produktuek IEEE 802.11 estandar multzoa betetzen ote duten ziurtatzea da. Beraz, Wi-Fi zigilua daramaten produktuek Wi-Fi Alliancek ezarritako homologazio prozedura gainditu dute. Horregatik Wi-Fi eta 802.11 baliokide gisan erabiltzen dira.\nEstandarrak definitzen dituenak OSI ereduan 2. mailan kokatzen dira Ethernet, Token Ring, ATM sare protokoloen parean.\nWi-Fi teknologiaren hainbat bertsio daude: haien arteko aldeak estaldura, irrati banda eta komunikazio abiadura dira. Wi-Fiak, orokorrean, 2,4 GHz-eko (gigahertz) UHF (\"Ultra High Frequency\") eta 5,8 GHz-eko SHF (\"Super High Frequency\") bandak erabiltzen ditu, ISM (\"Industrial, Scientific and Medical\") lizentzia gabeko bandak direnak eta kanaletan banatuta daudenak. Kanal bakoitza, denbora multiplexazioari esker, sare ezberdinen artean parteka daiteke.\nTeknologia horren funtzionamendurik egokiena ikuspen zuzeneko hedapenarekin gertatzen da. Material arruntek uhin elektromagnetikoak islatzen eta xurgatzen dituzte; haien ondorioz, estaldura txikiagotzen da.\nEtimologia.\n\"Wifi\" terminoa, izen arrunta dena, \"Wi-Fi\" marka komertzialetik dator. WECAk (\"Wireless Ethernet Compatibility Alliance\"), teknologia hori garatu zuen partzuergoak, iragarki sortzaileen enpresa bat kontratatu zuen teknologiaren estandarrari izena emateko; izan ere, izena ulertzeko eta gogoratzeko erraza izatea zuten helburu. 2002an WECA aliantzak izena aldatu zuen eta Wi-Fi Alliance deitzera pasa zen.\nAliantzak \"The Standard for Wireless Fidelity\" (Haririk gabeko fidelitate estandarra) iragarki eslogana erabili zuen marka sortu eta denbora gutxira. Hori dela eta, argitalpen batzuetan eta IEEEren web-orrian Wi-Fia \"Wireless Fidelity\" hitzaren laburdura dela xedatzen da. Beraz, Wi-Fia haririk gabeko fidelitatearen laburdura dela adieraz daiteke, Hi-Fi (\"High Fidelity\") kalitate handiko soinua adierazten duen akronimoarekin gertatzen den moduan.\nBertsioak eta belaunaldiak.\nEkipoak WiFi bertsio asko onartzen ditu maiz. Komunikatzeko, gailuek WiFi bertsio komuna erabili behar dute. Bertsioak desberdinak dira: operatzen duten irrati-uhinen bandarengatik, okupatzen duten banda-zabalerarengatik, jasan ditzaketen datuen gehienezko tarifengatik eta bestelako xehetasunengatik. Bertsio batzuek antena anizkoitzak erabiltzeko aukera ematen dute, eta horrek abiadura handiagoak ematen du eta interferentzia gutxiago izateko aukera.\nHistorikoki, ekipoak IEEE arauak erabiliz jasan zitzakeen WiFi bertsioak zerrendatzen zituen. 2018an, WiFi Aliantzak belaunaldiak zenbakitzeko izendapen sinplifikatua sortu zuen, WiFi 4 (802.11n), WiFi 5 (802.11ac) eta Wi-Fi 6 (802.11ax) onartzen dituzten ekipoak adierazteko. Belaunaldi horiek aurreko bertsiokoekin nahiko bateragarriak izaten dira. Aliantzak adierazi duenez, 4., 5. edo 6. belaunaldi-maila adieraz daiteke erabiltzailearen interfazean konektatuta dagoenean, seinale jasotzen den indarrarekin batera.\nWiFi sarearen bertsio garrantzitsuenen zerrenda hau da: 802.11a, 802.11b, 802.11g, 802.11n (Wi-Fi 4), 802.11h, 802.11i, 802.11-2007, 802.11-2012, 802.11ac (Wi-Fi 5), 802.11ad, 802.11af, 802.11-2016, 802.11ah, 802.11ai, 802.11aj, 802.11aq, 802.11ax (Wi-Fi 6), 802.11ay.\nIEEE 802.11x estandarrak.\nTeknologiaren normalizazioa beharrezkoa da bere garapenerako eta gailuek bete beharreko ezaugarriak zeintzuk diren jakiteko. Bateragarritasuna lortzeko sortu ziren lehenengo estandarrak.\nUrteekin, gero eta estandar gehiago sortuz joan dira, aurreko estandarrak hobetzeko eta dituzten gabeziak ebazteko. Estandar bakoitzak ezaugarri desberdinak izan ditzake, bai frekuentzian, bai irismenean, baita abiaduran ere. Erabiltzen den terminologia IEEE 802.11x da, non x letra bat den eta protokolo zehatz baten izena adierazten duen.\nHonako hauek dira IEEE 802.11x familiako estandar nagusiak:\n802.11.\nSortu zen lehen estandarra da, eta abiadura oso txikiak ematen zituen. Estandar hori abiapuntutzat hartuz, denbora pasatu ahala, teknologia garatuz joan da eta estandar berriak kaleratu dira, abiadura eta segurtasuna optimizatzeko helburuarekin, edota bateragarritasuna bermatzeko.\n802.11a.\nEstandar horren helburu nagusia loturaren abiadura handitzea izan zen, baina 5 GHz-eko banda erabiltzen duenez, atenuazio handiagoak ditu, frekuentzia altuagoa erabiltzen baitu. Aldi berean, 2,4GHz-eko banda erabiltzen duten beste gailu askoren interferentziak saihesten dira.\n802.11b.\nWi-Fi modura ezagutzen den estandarra. 802.11 estandarrean oinarritutako arauak, \"a\" estandarrak baino irismen handiagoa du, erabiltzen duen frekuentzia baxuagoa; baita: 2,4 GHz. Hala ere, frekuentzia honetan lan egiteak beste gailu batzuekin interferentzia gehiago egotea dakar.\n802.11g.\n802.11b estandarraren hobekuntza da. Estandar berri horrekin, abiadurak handitzen dira eta. aldi berean. \"b\" estandarrarekin bateragarria izaten segitzen du. Gainera, \"a\" estandarrarekin konparatuz, irismena ere handitzen da.\n802.11n.\nTeknologiaren aldetik aurrerapauso handia izan zen. MIMO (\"Multiple-Input Multiple-Output\") sareak sartu ziren: sare haietan, routerrek hainbat antena dituzte, datuak aldi berean bidali eta jaso ahal izateko. Gainera, irismena handitzea ere lortu zen estandar horren bidez.\u00a0\n20 MHz-eko banda zabalera erabiltzeko konfigura daiteke, kongestio handiko zonalde batean interferentziak ahalik eta gehien saihesteko.\n802.11ac.\nTeknologiaren estandar hori gaur egun komertzializatzen den bertsiorik berriena da: teorian, kable bidezko konexioen abiadura eskaintzen du. Izan ere, 802.11n estandarra oinarri hartuta hurrengo hobekuntzak inplementatzen ditu: 2,4 GHz-eko banda alde batera uzten da eta 5,4 GHz-eko bandan bakarrik lan egiten du; kanal gehiago eta erabilpen gutxiago duen banda delako. Wi-Fi kanal bakoitzaren banda zabalera 20-40 MHz-etik 80-160 MHz-era handitzen da, hortaz, komunikazio lotura bakoitzeko uhin garraiatzaile gehiago daude. Azkenik, 64-QAM modulazioa 256-QAM modulazioagatik ordezkatzen da, datuen transmisioaren abiadura lau aldiz handiagotzea ahalbidetzen duena.\nEtorkizunean.\nIkusi den moduan, teknologia hori etengabe berrikuntzan dago, hots, estadar berriak sortzen dira Wi-Fi teknologiak ezaugarri hobetzeko. Garapen fasean dauden estanda batzuk honako hauek dira:\n802.11ad: WiGig\n802.11ah: Wi-Fi HaLow\nGailuak eta osagaiak.\nGaur egun, Wi-Fi sarea instalatzea oso erraza da, gailu gehienek inplementatuta izaten baitituzte WI-FI seinale hori jaso eta ulertzeko hardware eta softwarea. Honako hauek dira erabiltzen diren osagaiak:\n\"Router\"-a (Bideratzailea).\nTresna oso garrantzitsua da, betetzen dituen eginkizun ugariengatik:\n\"Access Point (AP)\".\nEuskaraz, \"sarbide puntua\", hurbileko estazioei (sare txartela inplementatuta duen ekipo oro) sarera konektatzea baimentzen dien gailua da. Gailuen konexioak kudeatzeaz arduratzen da, hots, sarea eta gailuak elkar konektatzen dituen gailua da; honengatik orokorrean azpiegitura errazteko routerrak askotan AP modura ere jokatzen du.\u00a0 Azken finean, uhin elektromagnetikoa sortzeaz arduratzen da, izan ere, maila fisikoan egiten du lan. Arazo nagusia gehienezko zerbitzu kopuru bat duela da. Laburbilduz, APa \u00a0gailuak era zentralizatuan elkarrekin konektatzea ahalbidetzen digun gailua edo osagaia da; hain zuzen ere seinaleen transmisore eta hartzailea. Orokorrean osagai hauek ditu:\nEstazioak.\nHartzaile modura jolastuko duen haririk gabeko sare egokigailua (\"wireless adaptaters\") edo sare-interfaze kontrolagailua (\"network interface controller\"), gailu terminalak edo bukaerako gailu izenez ere ezagunak. Kasu honetan IEE 802.11 estandarra betetzen duten gailuak dira.\nOrdenagailuen kasuan bi era nagusi erabiltzen dira sarera konexioa lortzeko:\nGaur egungo gailuen ehuneko handi batek Wi-Fi bidezko sarerako sarbidea ahalbidetzen duten hartzaileak ditu, hortaz, ez dute gailu gehigarririk behar izaten haririk gabeko konexioa gauzatzeko.\nSegurtasuna.\nSegurtasuna WiFi-ren arazorik larrienetakoa da. Segurtasunik gabeko Wi-Fi sareak nonahi daude, honela babestu gabeko informazioa duten sare irekiak bilakatu dira.\nWi-Fi sareko segurtasuna bermatzeko ekintzak:\nWi-Fi sareetako segurtasun protokolorik onena (2006) WAP2 da."}
{"id": "43019", "revid": "1045", "url": "https://eu.wikipedia.org/wiki?curid=43019", "title": "Wifi", "text": ""}
{"id": "43020", "revid": "1045", "url": "https://eu.wikipedia.org/wiki?curid=43020", "title": "Wi-fi", "text": ""}
{"id": "43021", "revid": "1830", "url": "https://eu.wikipedia.org/wiki?curid=43021", "title": "Barne produktu gordin", "text": "Barne produktu gordina (BPGd) herrialde baten jarduera ekonomikoa neurtzeko zuzeneko informazioa ematen duen magnitudea da. Herrialde bateko zenbait ekoizpen-faktorek denboraldi jakin batean berenganatutako sarreren batuketa eginez lortzen da, eta euroetan edo estatubatuar dolarrak bezalako diru-unitateetan adierazten da.\nAdierazle horrek, ordea, ez du biztanleriaren aberastasuna islatzen; izan ere, herrialde batek ekoizpen eta diru-sarrera handiak izan litzake, baina baita oso biztanle kopuru handia ere. Hori dela-eta, \"per capita\" BPGd-a erabiltzen da; datu hori kalkulatzeko, BPGda herrialdearen biztanle kopuruaz zatitu behar da.\nAipagarria da Txinako Herri Errepublika bezalako herrialde zabal eta oso jendetsu baten eta Luxenburgoren moduko txiki baten BPGdak alderatzea. Txinarena (bilioi bat eta erdi dolar inguru 2005ean) Luxenburgorena (26.500 milioi dolar) baino askoz handiagoa zen; baina luxenburgotarrek 51.143 dolarreko \"per capita\" BPGda zuten eta txinatarrak baino askoz aberatsagoak dira; izan ere, txinatarren \"per capita\" BPGda 1.100 dolarrekoa zen.\nHalaber, ez da ahaztu behar \"per capita\" eginez, batez bestekoa agertzen dela eta herrialde baten barruan, pertsonen arteko aberastasun mailaren artean izugarrizko aldea egoten dela maiz.\nBPGd osoa.\nBPGda herrialde baten ondasun eta zerbitzuen batura da:&lt;/br&gt;&lt;/br&gt;\n&lt;/br&gt;non\nEuskal Autonomia Erkidegoko BPGda.\nAzken hogeita bost urteotan, aldaketa handiak gertatu dira Euskadin, industrian oinarritutako ekonomiatik zerbitzatuetarikora pasatuz: 1975ean, 2.075.000 biztanle zeudenean, barne produktu gordina 3 bilioi pezetakoa zen (18.030 milioi euro), batez ere industriak sortua, biztanleria aktiboaren % 50 baino gehiagori ematen baitzion lana sektore horrek.\nHogeita bost urte geroago, eta antzeko biztanle-kopurua badugu ere, BPGda bikoiztu egin da ia, eta 5,8 bilioi pezetara iritsi zen (34.859 milioi euro), batez ere zerbitzuen sektoreak izan duen gorakadaren ondorioz, izan ere biztanleria aktiboaren % 60 enplegatzen baitu.\n2022an \nHego Euskal Herriko BPGda 2015ean.\n2015. urteko datuei begiratuta, balio absolutuetan honako hau daukagu:\nDolarretan (artikulua editatzean finkatutako bihurketa tasa 2016/11/17): 90.407.261.010 USD"}
{"id": "43022", "revid": "336", "url": "https://eu.wikipedia.org/wiki?curid=43022", "title": "Tommy Haas", "text": "Tommy Haas Alemaniako tenislaria da. ATP-sailkapenean 11. postuan dago, baina 2002an 2. postura iristea lortu zuen.\nTenislari honen afizioak zinea, musika, golfa, NBA, ur-kirolak, mahai-tenisa eta abiadura handiko kotxeak dira.\nIbilaldi profesionala.\nHaas txiki-txikitatik hasi zen tenisean, 2 urte t'erdirekin jada hasia zen erraketa txiki batekin tenis-pilotak bere aitari botatzen. Bere aitak, semeak talentua zeukala ikusterakoan, zeukan diru-kopuru guztia gastatu zuen bere semeari entrenatzaile on bat ordaintzeko.\nApustua ez zitzaion batere gaizki atera, izan ere 5 urte beteak zituela, bere lehenengo txapelketa irabazi zuen bere jaioterrian, Hamburgen. Gutxinaka txapelketak irabazten joan zen eta 13 urte zituenean jada Austria, Alemania eta Europako txapelketak irabaziak zituen bigarrengo aldiz.\nNick Bollettierik bere talentua ikusterakoan dohain utzi zion bere Floridako akademian sartzen. Beraz, 13 urterekin eta ingelesa ikasi gabe, Haas AEBtara joan zen, serioski entrenatzen hasteko asmoz.\n1996an, Haas jokalari profesionala bihurtu zuen eta gorako ibilbidea hartu zuen urte gutxitan izan ere bi urteren buruan bere lehenengo ATP-saria irabazi zuen eta Open Australiarrean final erdietara iritsia zen. 2000. urtean zilarrezko domina irabazi zuen Sidney-ko joko olinpikoetan.\n2001 eta 2002 urteak oparoak izan ziren tenislariarentzat, izan ere lehenengo urtean 4 ATP-sari irabazi zituen eta 2002. urtean munduko 2. tenislari onena bilakatu zen. Baina urte hartan, istripu bat gertatu zen, Haasen bizia arriskuan jarriz, gainera bere aita koman geratu zen istripu tragiko hartan. Bere sorbalda hautsi zuen eta zirkuitu-profesionala utzi zuen 2004. urtera arte. Gogo handiz itzuli zen, Andy Roddick, Marat Safin eta Roger Federer bezalako tenislari ospetsuei irabaziz eta urte berean 2 ATP-txapelketa lortuz.\n2006. urtean 3 ATP-txapelketa irabazi zituen eta AEB-tako Open ikusgarri bat egin ondoren, zortzirenekoetan kanporatua izan zen hankan lesio txiki bat izan ondoren. Gainera sailkapenean 9. postuan kokatu zen, ondorioz, postu batengatik, ezin izan zuen Masters Kopan sartu.\nTommy Haas ezkondua dago eta 2005. urtean jaiotako Sophia alaba dauka."}
{"id": "43026", "revid": "371", "url": "https://eu.wikipedia.org/wiki?curid=43026", "title": "Moldabia", "text": ""}
{"id": "43027", "revid": "371", "url": "https://eu.wikipedia.org/wiki?curid=43027", "title": "Rwanda", "text": ""}
{"id": "43028", "revid": "371", "url": "https://eu.wikipedia.org/wiki?curid=43028", "title": "Herbeherear Antillak", "text": ""}
{"id": "43030", "revid": "371", "url": "https://eu.wikipedia.org/wiki?curid=43030", "title": "Bosnia-Hertzegovina", "text": ""}
{"id": "43031", "revid": "201", "url": "https://eu.wikipedia.org/wiki?curid=43031", "title": "Frantzisko Pizarro", "text": ""}
{"id": "43032", "revid": "201", "url": "https://eu.wikipedia.org/wiki?curid=43032", "title": "Francisko Pizarro", "text": ""}
{"id": "43034", "revid": "1545", "url": "https://eu.wikipedia.org/wiki?curid=43034", "title": "Huelva", "text": "Huelva izen bereko probintziako hiriburua da. Tinto eta Odiel ibaiak batzen diren puntuan kokaturik, Andaluziako hiriburu den Sevillatik 90 kilometrora dago.\nDemografia eta biztanleria.\nHuelvak 149.310 biztanle zituen 2010eko erroldan. Mende hasieratik biztanleria etengabe hazi da, hirukoiztera iritsi arte. Huelvako udalerriaren inguruan, Huelvako gune metropolitarra hedatzen da, honako herriak barne hartzen dituena: Aljaraque, Moguer, San Juan del Puerto, Punta Umbr\u00eda, Gibrale\u00f3n eta Palos de la Frontera. Gune metropolitarrak guztira 240.000 biztanle dauzka.\n1996. urtetik, hazkundeak gorabehera handiak izan dituen arren, 2003tik goranzko joera nagusitu da hirira etorri den etorkin kopuru handia dela eta."}
{"id": "43035", "revid": "336", "url": "https://eu.wikipedia.org/wiki?curid=43035", "title": "Dmitri Tursunov", "text": "Dmitri Igorevitx Tursunov (; Mosku, 1982ko abenduaren 12a) Errusiako tenis jokalari profesionala da. Baselinak egiten abila eta bere \"passing\" ikusgarriek egiten dute jokalari ona. Tursunov lur-mota azkarretan moldatzen da eta lur-zelaiak ditu gorrotokoen. 2006. urtean 20. postura iristea lortu zuen eta gaur egun postu horren inguruan dabil, ATP-sailkapenaren arabera.\nJackie Chan, Will Ferrell eta Owen Wilson aktoreen jarraitzailea da eta afizioak Elektronika eta Dance musika, lagunak eta karreretako kotxeak dira.\nIbilaldi profesionala.\nTursunov bere herrialde-kide Marat Safin eta Igor Andreev bezala 12 urte zituenean alde egin zuen Errusiatik bere entrenamenduak serioski hartzeko asmoz. Safin eta Andreev ez bezala, non Valentziara joan ziren, Tursunov AEBetara joan zen eta bertan Maria Sharapovaren adiskide bihurtu zen.\nTenisean bere aita, Igorrek, ingeniaritza nuklearren mantenua ikasitakoa, sartu zuen. 12 urte zituenean Tursunov Kaliforniara lekualdatu zen, Higueras-Gorin Tenis-Akademiara hain zuzen. Bere ama aldiz, Svetlana, kontablea da.\nTursunov tenislari profesional bihurtu zen 200. urtean. Bere ibilaldi-profesionalean zehar hainbat lesio izan ditu: Lehenengoa bere lehenengo urtean izan zen eta denboraldiaren 4 hilabete galdu zituen. Hurrengo urtean, 2001ean, Tursunov Boca Ratonen irabazi zuen Jeff Morrison-en aurka, gero Dallasko txapelketa irabazi zuen Justin Bower-en aurka gailenduz finalean. Garrantzi gabeko bi txapelketa hauen ondoren Tursunov bere lehenengo ATP-txapelketara iristea lortu zuen, Menphisera. Bertan final-laurdenetara iristea lortu zuen Kevin Kim, Greg Rusedski eta George Bastl bezalako jokalariak irabaziz, eta bertan, final-laurdenetan txapelketako irabazlearen kontra galdu zuen, Mark Philippoussis-en aurka hain zuzen.\nMenphiseko txapelketaren ondoren, bizkarreko hezur bat hautsi zuen eta zirkuitu-profesionala utzi behar izan zuen 9 hilabetez.\n2003an Tursunov bere lehenengo Grand Slam-ean, AEBetako Openean, sailkatu zen eta bertan, Gustavo Kuerten, 1. postu ohia, eta John van Lottum-en aurkako partiduak irabaziz. 3. fasean kanporatu geratu zen Xavier Malisse-ren aurka galdu zuenean. Garrantzi gabeko hainbat txapelketa irabazi ostean 2003. urtea lehenengo 100en artean bukatu zuen ATP-sailkapenean.\nTursunov 4 Grand Slam-etan parte hartu zuen 2004ean, eta Wimbledon izan zen gehien iraun zuena, 3. fasean kanporatua izan zen Carlos Moya-ren eskuz, baina Marat Safin eta Sargis Sargsian bezalako jokalari ospetsuak irabazi ostean.\nAEB-tako Openean kanporatua izan ondoren, istripu bat izan zuen eta 7 hilabetez kanpo geratu zen berriro. Bere itzuleran, 2005ean, Wimbledonen 4. fasera iristea lortu zuen, Tim Henman tenislari britainiarrari gailenduz. Partida honen ostean zale britainiarrek jantziak lapurtu zizkioten Tursunoveri, eta hurrengo partida kamiseta arrunt batekin jokatu behar izan zuen. Sebastian Grosjean tenislari frantziarrak irabazi zuen 4. fasean 5 jokoko partida luzean.\nHobetzen hasia zen Tursunov eta Davis Kopan Errusiar taldearekin jokatu zuen final-erdietan Kroaziaren aurka eta bere partida irabaztea lortu zuen Ivo Karlovi\u0107-en aurka eta berriro ere lehenengo 100en artean bukatu zuen urtea.\n2006. oso oparoa izan da Tursunoventzat. Izan ere, bere lehenengo ATP-txapelketa irabaztea lortu zuen Mumbain, Indian, eta final batera iristea lortu zuen, non Los Angelesen Tommy Haasen aurka galdu zuen. Gainera Davis Kopan Errusiarekin jokatzea lortu zuen berriro Richard Gasquet jokalari frantziarra irabaziz, Errusia final-erdietara igarotzen lagunduz, Andy Roddick jokalari amerikarra irabaziz final-erdietan, eta finalean aldiz binakako partida jokatu zuen Marat Safinekin eta bikote argentinarrari gailendu ziren 3 jokoetan bakarrik.\n4 Grand Slam-etan emaitza onak lortu zituen gainera.\nAzkenik 2007an Perthko Hopman Kopan, Nadia Petrova-rekin batera, Errusia ordezkatu zuten eta irabaztea lortu zuten Anabel Medina Garrigues eta Tommy Robredo bikote espainiarrari bi partidetan irabaziz."}
{"id": "43036", "revid": "201", "url": "https://eu.wikipedia.org/wiki?curid=43036", "title": "Habanako probintzia", "text": ""}
{"id": "43038", "revid": "512", "url": "https://eu.wikipedia.org/wiki?curid=43038", "title": "Northland eskualdea", "text": "Northland eskualdea (ofizialki Northland Regional Council, Te Tai Tokerau maorieraz) Zeelanda Berrian iparraldeenen dagoen eskualdea da eta lurraldea osatzen duten 16 eskualdetako bat da, Ipar uhartean.\nHiri nagusia Whangarei da.\nInguru naturala eta klima.\nNorthland eskualdea Ipar Aucklandko penintsulan kokatzen da, eta 285 kilometroko luzerako penintsula honen %80a da. Guztira 13.940 kilometro karratuko azalera dauka. Mendebaldean Tasmaniako itsasoarekin eta ekialdean Ozeano Pazifikoarekin egiten du muga. Eskualdeko iharduera ekonomiko nagusiak bi dira, nekazaritza eta basogintza. Bi iharduerok lurraldearen erdia hartzen dute.\nNorthlandeko klima, epela da. Udak hezeak izaten dira eta neguak nahiko epelak. Udako tenperaturarik altuenak 26\u00b0C eta 22\u00b0C bitartean ibiltzen dira, neguan berriz maximoak 14\u00b0C eta 17\u00b0C bitarte. Hilabeterik beroenak urtarrila eta otsaila dira. Urtero 1.500mm eta 2.000mm arteko euriteak izaten dira. Ohiko haizeak hego-mendebaldekoak dira. Gune tropikaletan sorturiko ekaitz tropikalen arrastoek maiz eragiten diote eskualdeko klimari.\nBanaketa administratiboa.\nNorthlandeko eskualdea hiru barruti desberdinetan banaturik dago:"}
{"id": "43042", "revid": "119347", "url": "https://eu.wikipedia.org/wiki?curid=43042", "title": "Zeelanda Berriaren banaketa administratiboa", "text": "Zeelanda Berriaren banaketa administratiboa 16 eskualdetan egiten da. Horietatik 12 parlamentu batez aginduak dira eta beste 4ak autoritate territorial batez.\nUharteak.\nAipaturiko eskualde eta menpeko lurrez gain, Zeelanda Berriaren lurraldearen barnean hainbat uharte desberdin daude. Chatham uharteak eta Kermadecs uharteak, Antartikatik hurbil kokaturik. Irla hauetan oso jende gutxi bizi da klimaren gogortasuna dela eta. Irla hauek lurralde kontseilu batek gobernatzen ditu."}
{"id": "43044", "revid": "538", "url": "https://eu.wikipedia.org/wiki?curid=43044", "title": "Txindoki", "text": ""}
{"id": "43045", "revid": "105290", "url": "https://eu.wikipedia.org/wiki?curid=43045", "title": "Auckland eskualdea", "text": "Auckland eskualdea (ofizialki Auckland Regional Council) Zeelanda Berriko eskualde bat da, hiririk handiena bertan dagolarik. Zazpi barruti ditu:\nGuztira Zeelanda Berriko populazioaren %32a bizi da eskualde honetan.\nDemografia.\nEskualderik txikiena izan arren, Zelanda Berriko eskualderik jendetsuena da, 2005eko estimazioaren arabera 1.337.000 biztanle bizi ziren. Eskualdea lurraldeko beste edozein zonalde baino arinago ari da hazten. Azken hamar urteetan 240.000 pertsonetan hazi da biztanleria, %22a. 2001eko erroldaren arabera, Aucklango eskualdeko biztanleriaren %26,3 jatorri europearrekoa da, biztanleriaren %24,3a maori jatorikoa eta biztanleriaren %66,7 herrialde asiarretako jatorria dauka. Datu hauek argi uzten dute eskualdean bizi diren arraza ezberdinak, Zelanda Berriko beste edozein puntutan baino aniztasun gehiago.\nEskualdeak Aucklango gune metropolitarra eta inguruko herri eta nekazal guneak hartzen ditu barne. Horrez gain, Haurakiko golkoko uharteak ere eskualde honen zati dira."}
{"id": "43046", "revid": "1545", "url": "https://eu.wikipedia.org/wiki?curid=43046", "title": "Waikato eskualdea", "text": "Waikato eskualdea (ofizialki Environment Waikato, maorieraz \"dabilen ura\") Zeelanda Berriko eskualde bat da, Ipar Uharteko ipar-mendebaldean kokatua. Hamabi barruti ditu:\nDemografia eta biztanleria.\nWaikatoko eskualdea Taup\u014d aintziratik King Countryrko iparralderaino hedatzen da. Hegoaldean Coromandelgo penintsularekin eta Auckland eskualdearekin egiten du muga. Eskualdeak 25.000 kilometro karratuko azalera dauka, eta azken estimazioen arabera 381.900 biztanle.\nEskualdeko hiririk garrantzitsuena Hamilton da. Hiri honek 120.000 biztanle inguru ditu 2005eko erroldaren arabera. Hamiltonen Waikato Unibertsitatea kokatzen da. Horrez gain, tamaina txikiagoko beste hainbat herri daude, Matamata, Tokoroa, Te Awamutu eta Cambridge, bakoitzak 10.000 eta 15.000 biztanle ingururekin. Bestalde hainbat herrixka daude, horien artean; Huntly, Morrinsville, Ngaruawahia, Otorohanga, Putaruru, Raglan, Te Kauwhata, Te Kuiti, and Tirau.\nAuckland hiriaren hegoaldean, eta Waikatoko agintaritzak gobernaturiko lurraldearen barnean; Paeroa, Te Aroha, Thames, Whangamata, eta Whitiangako herriak kokatzen dira."}
{"id": "43047", "revid": "2241", "url": "https://eu.wikipedia.org/wiki?curid=43047", "title": "Irlanda (argipena)", "text": "Irlanda hau izan daiteke:"}
{"id": "43050", "revid": "201", "url": "https://eu.wikipedia.org/wiki?curid=43050", "title": "Britainia Handiko eta Ipar Irlandako Erresuma Batua", "text": ""}
{"id": "43052", "revid": "119347", "url": "https://eu.wikipedia.org/wiki?curid=43052", "title": "Irlanda", "text": "Irlanda edo Irlanda uhartea (; ; ; ) Europa osoko hirugarren uharterik handiena da eta munduko hogeigarrena. Europar kontinentearen ipar-mendebaldean kokatzen da eta milaka uharte eta uhartetxoz inguratuta dago. Irlandak Britainiar uharteetako zati da, gehiago zehaztuz, Britainiar uharteetako bi uharte nagusietako txikiena da. Britainia Handia uharte handiaren mendebaldean dago Politikari dagokionez, Irlandako estatu subiranoak (Irlandako Errepublika deritzana) uharteko bost seirenetan agintzen du eta gainontzeko ipar-ekialdeko seirena (Ipar Irlandako) Erresuma Batuaren zatia da eta haren agindupean dago.\nIrlandako lehendabiziko bizilekuak K. a. 8.000 urte ingurukoak dira. K. a 200. urtean, zelten emigrazioak eta eraginak uharte osoa menperatu zuten. Erlatiboki maila txikiagokoak ziren erdi aroko bikingoen eta normandarren kokalekuek ondorengo 1600. urte inguruko Ingelesen nagusitasunari bidea eman zioten. Ingeles protestanteek irlandar katolikoen gehiengoaren gainetik gobernatu zuten, baita erabat alboratu ere. Uharteko ipar-ekialdean, Ulsterko kolonizazioaren ondorioz, protestanteek gehiengoa lortu zuten. 1801ean Irlandako uharte osoa Britainia Handia eta Irlandako Erresuma Batuaren zati bihurtu zen. XIX. mendearen erdialdera Irlandako Gosete Handia gertatu zen: horren ondorioz, jende asko eta asko hil zen edo atzerrira emigratu. 1921ean, Irlandar Independentzia Gerra amaitu ostean, Britainiar Gobernuak akordio bat proposatu eta Itun Anglo-Irlandarra sinatu zen. Horrek Irlandako Estatu Askea sortu eta Britainiar Inperiotik atera zuen: herrialdeak bere barne independentzia eraginkorra berreskuratu zuen, nahiz eta oraindik konstituzionalki Britainiar Koroari loturik segitu. 1920ko Irlandako Gobernuaren Agiriaren arabera, Irlandako 32 konderrietako seik osatu zuten Ipar Irlandako eskualde berria: handik gutxira, protestanteek eta unionistek gehiengoa zutenez, eskualde horrek aukera probestu eta Erresuma Batuari lotuta mantentzea erabaki zuen. 1949an Irlandako Estatu Askeak behin betiko Commonwealth erakundea laga eta Irlandako Errepublika bilakatu zen: honela, artean Erresuma Batuarekiko zituen lotura politiko eta administratibo murritzak erabat eten ziren. 1973an, Irlandako Errepublika Europako Ekonomia Erkidegoan sartu ziren. 1960ko hamarkadatik 1998 arte, Ipar Irlandako gatazka () izan zen; 1998ko Ostiral Santuko Hitzarmenarekin, nolabaiteko konponbidea eman zioten.\n2006. urtean, uharteko populazioa gutxi gorabehera 6 milioikoa zen: haietako 4,5 milioi Irlandako Errepublikan bizi ziren; eta gainerako 1,75 milioiak, Ipar Irlandan. Beraz, biztanleria handitu egin da, 1960ko hamarkadan biztanle kopuruak behea jo eta gero; hala ere, XIX. mendearen erdialdean Gosete Handia gertatu aurretik, uhartean osoan bizi ziren 8 miloi biztanleko kopurutik oso urruti dago.\nIzena.\nEuskarazko \"Irlanda\" edo ingelesezko \"Ireland\" izena Irlandar mitologiako \"\u00c9riu\" zeltiar jainkosatik omen dator (gaur egungo irlanderaz, \"\u00c9ire\"), horri gerora germaniar \"land\" (euskaraz, \"lur\") hitza itsatsita. Mendebaldeko Europako hizkuntza gehienetan, haren izendapena sustrai beretik dator: \"Irlanda\" gaztelaniaz, italieraz, errumanieraz, portugesez, katalanez eta galizieraz, \"Irlande\" frantsesez, \"Irland\" alemanez, danieraz, norvegieraz eta suedieraz, \"Ierland\" nederlanderaz eta \"\u0418\u0440\u043b\u0430\u043d\u0434\u0438\u044f\" errusieraz.\nIrlandako Ulster probintziako hainbat eremutan mintzatzen den Ulsterko eskozieraz Irlandak \"Airlann\" izena du.\nAldiz, beste hizkuntza zeltetan bestelako izenak ditu: \"\u00c8irinn\" Eskoziako gaeleraz, \"Nerin\" manxeraz, \"Iwerddon\" galesez, \"Iwerzhon\" bretainieraz eta \"Wordhen\" edo \"Iwerdhon\" kornubieraz.\nBestalde, uharteak historian zehar ezizen ugari jaso ditu. Ospetsuenak hauexek dira: \"Uharte esmeralda\" (\"\"The Emerald Isle\"), \"Irlanda zaharra\" (\"Auld Ireland\" edo \"Old Ireland\") edota \"Santuen eta jakintsuen uhartea\" (\"The Island of Saints and Scholars\").\nHistoria.\nHistoriaurrea.\nIrlandako lehenbiziko jatorrizko biztanleak Mesolito garaian ehiztari-biltzaileak ziren eta harrizko lanabesak erabiltzen zituzten. K. a. 3000. mendean Brontze Arora iragan ziren, aleak ereini, abereak hezi eta brontzezko armak, lanabesak eta bitxiak landu zituzten. K. a. 2000. mendean, harrizko santutegi eta hilobi handiak eraiki zituzten (megalitismoa): gaur egun ere uharte osoan ikusgai daude. Irlandar mitologiaren arabera, garai hartako uharteko lehen biztanleak Fir Bolg herria omen ziren. Haietaz, gaur egun ezer gutxi dakigu.\nAntzinaroa.\nK. a. 1600 urtetik aurrera, uhartean Europatik iritsitako zelta herrien hainbat etorrera edo olakada izan ziren eta haietako azkena gael herriarena izan zen. Haiek eurekin aitzinirlandera erkarri zuten, gaur egungo irlanderaren arbasoa. Uharteak latinez Hibernia izena jaso zuen.\nGael herriaren latinezko izena \"Scoti\" edo \"Scotti\" zen, hots, eskotoak: horiek aurrerago eta jada IV. eta V. mendean gaur egungo Eskoziako mendebaldeko kostaldea konkistatu eta herrialdera euren izena eman zioten. Izan ere, eskotoen konkistaren aurretik, Eskozian piktoak bizi ziren eta erromatarrek latinez \"Caledonia\" deiten zuten, hots, Kaledonia. Bide batez, eskotoek Eskoziako mendebaldeko kostaldean D\u00e1l Riata erresuma sortu zuten; aldiz, Eskoziako ekialdean piktoak matendu ziren.\nZeltek uhartea politikoki lau erresumatan banatu zuten: Leinster, Munster, Ulster eta Connacht. Zeltak iritsi aurretik, uhartea T\u00faath edo erresuma txiki ugaritan banaturik zegoen eta denera, garai hartako uharteko 500.000 inguru biztanleak 150 Tuath edo erresumatan banatuta zeuden. Denen nagusi Irlandako Errege Nagusia zen (\"Ard R\u00ed na h\u00c9ireann\"). Historialari gehienen arabera, Errege Nagusia tituluaren zerrenda egitura sasi-historiko batean VIII. mendea garatu omen zen, bertan agertzen diren lehenbiziko Errege Nagusiak K. a. II. mendean kondairazko izaera erregeekin hasi eta mendeetan aurrera errege historikoekin nahasten delarik. Mende askotan Irlandako Errege Nagusia ohorezko titulua besterik ez zen izan, Errege Nagusia eta gainontzeko probintzietako erregeen arteko lege eraginik gabe, nahiz eta probintzietako errege horiek Irlandako Errege Nagusia onartu. Egoera jada Brian Borurekin aldatu zen, hots, praktikan Irlanda osoko errege izan zen buruzagiarekin.\n1172. urtean, Irlandako normandar inbasioa jazo arte, hainbat erregeek zorte gehiago edo gutxiagorekin Errege Nagusi kargu horretan mantendu ziren. Errege horien artean nabarmenenak honako hauek izan ziren: Turlough O'Brien, Muirchertach O'Brien, Diarmait Mac Mail na mBo, Turlough O'Connor, Muirchertach MacLoughlin eta Rory O\u00b4Connor (azkena Irlandako errege nagusia izan zen).\nAntzinaroan Irlanda osoa paganismoan murgildurik bizi izan zen. Egoera IV. mendean aldatu zen, Galestik itsaslpur eskoto edo irlandarrek Irlandara bahituta ekarri eta esklabo gisa saldu zuten San Patriziok herrialde hartako kristautze prozesuari ekin baitzion, horretarako lehenbiziko errege familietako kideak bataiatu eta kristautzeaz gain, fraideen eskola eta monasterioen sorkuntzan jardun zuen; horren ondorioz, latina ere sartu zen. Berehala, Irlanda osoki kristautuaz gain, Erdi Aroko kristautasun eta kulturaren gune garrantzitsua bihurtu zen, Europan irlandar fraideek ospe handia bereganatu izateaz gain, Irlandako uharteak \"Santuen eta jakintsuen uhartea\" (\"The Island of Saints and Scholars\"\") ezizena hartu zuen. Halere, kultura horren ondarearen zati handi bat IX. eta X. mendeetako bikingoen erasoaldietan galdu zen: guregana iritsi den antzinako irlandar kultura kristau horren adibide nagusietako bat Kellseko liburua bide da.\nErdi Aroa.\nX. mendean, Brian Boru erresuma txiki bateko errege zen, inguruko erresuma handiagoak bereganatuz joan eta azkenik Irlandako hegoaldeko errege boteretsuena bilakatu zen arte. Baina Irlandaren ekialdean zegoen Leinster erresumako M\u00e1el M\u00f3rda mac Murchada erregeak hura ikusirik, Dublingo Sigtrygg Silkbeard bikingo erregearekin akordio batetara ailegatu, eta biek Orkadak eta Man uharteko bikingoen laguntza jasoz Brian Boru erregearen aurka egin zuten. 1014ko apirilaren 23an bi gudarosteak Clontarfeko guduan borrokatu eta irlandarren garaipena jazo zen. Gudu hartan Brian Boru erregea hil eta heroi bilakatu zen.\nNormandiar eta ingelesen inbasioak.\n1169ko maiatzaren 1ean Irlandako historia behin betiko aldatuko zuen gertakari bat jazo zen: Normandiar-Galestar zaldune eta seireun gerlariez osaturiko espedizio bat Galesko hego-mendebaldeko Pembroke udalerrian itsasoratu eta Wexfordeko konderrian dagoen Bannow Strand kokalekuan lehorreratu zen. Guzti hauen buruzagi nagusia Richard de Clare \"Strongbow\" zen, ezizena arkulari gisa zuen trebeziarengatik irabazia zuen. Aurretik, normandiar gerlari haiei Dermot Mac Murrough Leinstergo erregeak beste erresumetako erregeekin zituen gatazketan lagunduko ziotelako ustetan deitu omen zituen eta, horrela, inbasio horrekin Normandiar Aroa izenekoa hasi zen.\n1166an Breifneko Tighearn\u00e1n Ua Ruairc buruzagiarekin borrokatu ostean, Mac Morrough erregeak Frantziako Anjou eskualdera ihes egin zuen, han Angevinar erregea zen Henrike II.aren laguntza lortzeko. 1171an, Henrike II.a Irlandara iritsi zen, aurreko espedizioaren egoera orokorra gainbegiratzeko asmoz. Haren kontrolpetik at hedatuz zihoan inbasioaren gainetik, bere errege autoritatea ezarri nahi zuen. Azkenik, Henrike II.ak Strongbow eta normandiar-galestar buruzagiak bere errege nagusitzaren menpe jarri eta, horretaz gain, irlandar errege ugarik jaun nagusitzat onar zezaten ere lortu zuen. 1175eko Windsorreko Akordioan berretsi zen.\n1155ean Adrian IV.a aita santuak argitaratutako \"Laudabiliter\" buldaren bidez inbasioa legezkotzat jo zen. Bulda horrek Henrike II.a oraindik gehiago kemendu eta Irlanda osoaren jabetza lortzeko saiakerara bultzarazi zuen, horretarako Irlandako Elizaren ekonomia eta administrazio sistema berrantolatu eta Erromako Elizaren barnean jartzen saiatu zen.\nBatasuna Erresuma Batuarekin.\n1542an Henrike VIII.a Ingalaterrakoak Irlandako Errege titulua berriz sortu zuen. XVI. mendearen azken aldera, Tudortarren Irlandako konskitak bultzaturik, Ingalaterrako legeak berrindartu eta hedatu ziren. XVII. mendean Bederatzi Urteko Gerra, Abenturazaleen Akta eta \"Kondeen ihesaren\" ondorioz, konkista hura egonkortu egin zen. Horri Ulsterko eskoziar eta ingelesen kolonizazio eraginkorrak ere gehitu behar zitzaizkion.\n1649-1653 bitartean, Oliver Cromwell ingeles agintariak katolikoak menperatzeko sekulako sarraskiak egin zituen: Drogheda, Derry, Wexford, Waterford, Duncannon, New Ross, Carlow, Kilkenny, Clonmel, Limerick eta Galway hiriak konkistatu eta irlandar ugari hil zituzten.\nXVIII. mendearen amaiera aldera, irlandar errepublikanismoa sortu zen. Buruzagi nagusiak Theobald Wolfe Tone, James Napper Tandy eta Thomas Russell izan ziren. 1798an Irlandar Batuen Elkarteak Ameriketako Estatu Batuen Independentzia Gerra eta Frantziako Iraultzan oinarriturik, 1798ko Irlandako matxinada antolatu zuten, baina ingelesek berehala zapuztu zuten.\n1800eko Batasun Agiriaren ondorioz, Britainia Handiko Erresuma eta Irlandako Erresumaren arteko batasuna gertatu zen: 1801eko urtarrilaren 1tik 1922ko abenduaren 6ra bitartean, Britainia Handia eta Irlandako Erresuma Batuaren zati izan zen.\nXIX. mendearen lehen erdialdean, irlandarrak nagusiki patataz elikatzen ziren. 1845 eta 1849 bitartean. Irlandako patata uztak parasito plaga jasan eta Irlandako Gosete Handia jazo zen. Aurretik nahiko txiroa izan eta patata oinarrizko elikagai zuen biztanleriarentzat sekulako hondamendia izan zen; horren ondorioz, jende anitz gosez hil, etxe nahiz jabetzarik gabe geratu eta bide bazterretan norazean ibili ziren; gainera, askok eta askok AEBetara, Ingalaterrara, Australiara eta Eskoziara emigratu behar izan zuten.\n1845. urtean, Irlanda osoan 8 milioi pertsona bizi ziren, baina gosetea, heriotza eta emigrazioaren ondorioz, 1849. urtearen amaieran biztanleria 4,5 milioira murriztu zela kalkulatu da. 1848an uharte osoan 8 milioi pasatxo biztanle bizi baldin baziren, 2009an 6.300.000 lagun bizi ziren. Hortaz, oraindik ere Irlandak ezin izan du XIX. mendean zuen biztanleriaren kopurua berreskuratu: Europan, XIX. mendean baino biztanle gutxiago duen herrialde bakarra da.\nBestalde, Irlandako Gosete Handiak biztanlerian ez ezik, irlandar kulturan eta bereziki irlanderan ere sekulako eragina izan zuen. Goseteak usadioz irlandera hiztunen eremua eta nekazal eremua zen Irlandako mendebaldea oso modu berezian zigortu zuenez, irlanderazko makina bat hiztun hil edota atzerrira emigratu zuten. Horrela, berez poltikoki eta administratiboki aski zokoratuta geratu zen hizkuntza, hiztun asko galduta. Horrela, egun Gaeltacht deritzan eremura mugatu zen eta uhartearen eremu gehienetan ingelesa nagusitu.\n1830. urtean, milioi bat hiztun elebakar zituen irlanderak. Aldiz, irlanderaz eta ingelesez hitz egiteko gai ziren elebidunak hiru miloi ziren. 1841ean, hizkuntzaren gainbehera latza izan zen:c irlanderazko hiztunen kopurua lau milioikoa zen, baina Gosete Handia eta Irlandar Emigrazio mugimendu handiaren ondoren, 1851. urterako hiztunen kopurua 1,7 milioira jaitsi zen. 1881erako 64.167 elebakar besterik ez zegoen; 1891. urterako, haien kopurua 38.193ra jaitsi zen eta 1901erako, 20.953 elebakar irlandar zeuden, haietako 12.000 Connacht eskualdeank.\nIrlanderazko hiztunen kopuru osoa (elebakar eta elebidun guztiak barne) 1841ean lau miloikoa zen; 1851erako, 1,7 milioira jaitsi zen; 1901an 641.142 hiztunetara eta 1911n, 527.000ra.\n1848ko Irlandako matxinada antolatu zen, baina ingelesek berriz ere boztizki eta berehala zanpatu zuten. Matxinatu gehienak Australiara preso atzerriratu zituzten, betiko.\nGarai hartan zehar, Daniel O'Connell politikariak katolikoen eskubideak modu baketsuan defendatzeko kanpainia bati ekion zion. Ondore, Charles Stewart Parnell protestantea eta irlandar nazionalistak biztanleria guztiaren eskubideen berdintasuna eta Irlanda eta Erresuma Batuaren arteko banaketaren alde lan egin zuen.\n1982an Charles Stewart Parnell irlandar nazionalistak Irlandako Alderdi Parlamentarioa sortu zuen, garai hartako alderdi nazionalista nagusia izan zena.\n1884ko azaroaren 1ean, Micheal Cusack irakasleak Elkarte Atletiko Gaelikoa sortu zuen, irlandar herri kirolak suzpertu eta irlandar izaera mantentzeko. Elkarte horrek sekulako garrantzia izan du, batez ere egun Irlanda osoan futbol gaeliko eta hurling kirolek ospea harixe zor baitiote.\n1893ko uztailaren 31n, Dublinen Conradh na Gaeilge elkartea sortu zen: haren helburu nagusia irlandaera biziraun eta bultzatzea zen, hizkuntza galtzen ari zelako.\nBanaketa.\nXIX. mendearen hasieratik, Irlandako biztanle gehienek Gutxieneko Autogobernua (\"Home rule\") eskatzen zuten. Irlandako Alderdi Parlamentarioak, ideia horri jarraiki, Londresko Komunen Ganberan zuen giltza politikoa izateko aukera erabiltzen zuen helburu hori lortzeko. 1886 eta 1893an, autogobernu proiektu bi onartu ziren arren, Lorden Ganberan atzera bota ziren. 1911n Erresuma Batuko Alderdi Liberalak bultzatutako erreforma parlamentarioaren ondorioz, Lorden Ganberak boterea galdu zuen Komunen Ganberaren aurrean. Horrek irlandar autogobernurako aukerak areagotu zituen.\nHala ere, Irlandan autogobernuaren aurka unionista asko oldartu ziren. Ulster eskualdearen izaera britainiarra azpimarratzen zuten. Unionista gehienak Iparraldean zeuden, nahiz eta Dublinen eta hiri garrantzitsuenetan nolabaiteko pisua ere bazuten. XX. mendearen hasieran Belfast Irlanda osoko hiri garrantzitsuena bihurtu zen, bai biztanleriari zegokionez, baita jarduera ekonomikoari zegokionez ere. Bertan katolikoak (orokorrean irlandar abertzale izateko joera gehiago dutenak) mendebaldeko auzoetan kontzentratuta bizi eta gutxiengoa ziren, batez ere Falls Road auzoan.\n1912an Komunen Ganberak autogobernu proiektua onartu zuen (Hirugarren \"Home Rule\" proiektua), Lorden Ganberak ahal izan zuen beste murriztu arren. 1914an Ulsterreko 4 konderriri baimena eman zitzaien proiektu horretan sartu edo ez erabakitzeko. Gatazka horretako bi bandoek talde armatuak sortu zituzten: \"Ulster Volunteer Force\" unionista eta \"Irish Volunteers\" nazionalista. Hala ere, Lehenengo Mundu Gerran sektore biek bat egin zuten Britainiar Inperioa babestuz.\n1916an irlandar abertzaleek Britainia Handiaren aurkako Pazkoko matxinada edo altxamendua egin zuten, nagusiki Dublin hiriburuan, baina baita beste hainbat hiritan ere. Antolatzaileak Irlandar Anaitasun Errepublikarra, Irlandako Hiritarren Armada eta Cumann na mBan erakundeak izan ziren.\nBritainiar agintariek zigor modura altxamenduko buruzagi nagusiak fusilatu egin zituen, tartean Patrick Pearse eta James Connolly: bizia salbatu zuen bakarra Eamon de Valera izan zen. Altxamenduan parte hartu zuten gainontzeko ekintzaile guztiak Galesko Frongocheko barneratze esparruan preso sartu zituzten. Bertako presoen artean, Michael Collins ezkutuko buruzagi gisan nagusigoa hartzen hasi zen.\nIrlandako independentzia.\nAltxamenduaren ondoren eta bertan parte hartu zuten ekintzaileak aske geratu ondoren, irlandar errepublikanismoa eta nazionalismoa 1906an Arthur Griffith politikari nazionalistak sortutako Sinn F\u00e9in alderdiaren inguruan berrantolatzen hasi zen. Alderdi horrek bi urte eskasean ordu arte alderdi nazionalista nagusia zen Irlandako Alderdi Parlamentarioari lehentasuna kenduta, hauteskundeak oso emaitza onekin irabazi eta Irlanda osoko alderdi bozkatu eta garrantzitsuena bilakatu zen (nahiz eta Ulsterren alderdi unionistak eta protestanteak irabazleak izan). Berehala, Sinn F\u00e9inek legez kanpoko D\u00e1il \u00c9ireann edo Irlandako Legebiltzarra eratu zuen.\n1919-1922 bitartean Irlandar Independentzia Gerra jazo zen, bertan Michael Collinsen Irlandako Armada Errepublikarra (IRA) eta Britainiar Armada elkarren artean borrokatu ziren eta; halaber, Black and Tans talde unionistak uharte osoan izua hedatu zuen.\nAzkenik, 1921an Itun anglo-irlandarra sinatu eta Irlandaren banaketa erabaki zen: alde batetik, Irlandako Estatu Askea izeneko estatu independientea eta beste aldetik, Ipar Irlanda sortu ziren. Horrek Irlandar errepublikanismoan ere banaketa sakona eragin zuen: alde batetik, akordioaren aldekoak; bestetik, haren aurkakoak. Horren ondorioz, Irlandako Gerra Zibila piztu zen, akordioaren aldekoek irabazi zutena.\nIrlandaren banaketa administratiboa.\nIrlandako uhartea bi estatu edo erakunde politikoetan banatuta dago:\nUharte osoko azpibanaketa historikoa.\nUsadioz eta historikoki, Irlandako uhartea lau probintziatan banatuta dago: Connacht, Leinster, Munster eta Ulster; horretaz gain, XIII. eta XVII. mende artean garatutako sistemaren ondorioz, hogeita hamabi konderritan ere banatuta dago. Hogeita sei konderri Irlandako Errepublikaren barne daude eta beste seiak, Ipar Irlandan. Nahiz eta oker aipatuta egon, sarritan \"Ulster\" izendapena Ipar Irlandaren sinonimotzat erabiltzen da: nolanahi ere, Ulster eta Ipar Irlanda ez dira gauza bera: Ulster probintziako hiru konderri (Cavan, Donegal eta Monaghan) Irlandako Errepublikan daude eta beste seiak (Antrim, Armagh, Derry, Down, Fermanagh eta Tyrone), Ipar Irlandan.\nDublin, Cork, Limerick, Galway, Waterford eta Tipperaryko konderriak eremu administratibo are txikiagoetan banatu dira; halere, Irlandako Banaketa Administratiboaren arabera, oraindik konderri ofizialtzat hartzen dira. Izendapen horiek bertako gobernuek ez dituzte maiz erabiltzen, beren muga historikoak Joko Gaelikoen gisako kiroletan oraindik ere agertzen badira ere, bai eta kultura, ospakizun eta turismo gaietan ere.\nUharte osoko erakundeak.\nBanaketa konstituzionalaren gain doazen hainbat gaietan Irlandako uhartea bere osotasunean edo herrialde bakar baten gisa hartzen duten zenbait erakunde ere badaude. Hau zenbait salbuespen nabarmenetan gertatzen da, adibidez Irlandako erlijio nagusiek herrialde bakartzat hartzen dute, nahiz eta ekonomikoki uharteko bi aldeetan bi moneta ezberdin egon, hurling, futbol gaeliko, errugbi, golf, cricket, baseball, amerikar futbola eta belar hockeyan uharte osoa Irlanda izendapenean ordezkatua izan ohi da.\nSalbuespena futbola da: 1921eko Irlandaren banaketaren ostean, Irlandar Futbol Elkarteak futbolaren kontrola Ipar Irlandan bakarrik mantendu zuen, gainontzeko irlandar lurraldean erakunde hartatik banandu eta eratu berria zen Irlandako Futbol Elkartea nagusitu zelarik. Azken urteetan uharte osorako futbol liga eta selekzio nazionala sortzeko aukera (errugbian irlandako errugbi selekzioarekin gertatzen den antzera) kirol eta politika mailako hainbat irlandar pertsonaien babesa izan du, esate baterako Irlandako gobernuko ministroa den Dermot Ahern. Orain dela gutzi, irlandar futbolariek Irlanda Osoko Liga (\"All-Ireland league\") batentzako deia ere jaso zuten, dena dela babesle etxeekin dauden kontratuek eta futboleko bi elkarteen arteko interes sail batzk direla eta, etorkizun hurbil batean liga hau gauzatzeko aukera asko zaildu dute. 2005ean irlandar talde ezberdinen arteko lehiaketa izango litzakeen Irlanda Osoko Futbol Kopa bat ere sortu zen.\nUharteko erlijio nagusienen antolakuntza ere Irlanda Osoan oinarritzen dira: bai Eliza Katoliko Erromatarra, Irlandako Eliza Metodista, Irlandako Eliza Anglikarra zein Irlandako Eliza Presbiteriarra. Zenbait sindikatu ere Irlanda edo Uharte Osoan oinarritzen dira euren erakundeen antolakuntza osatzeko, esate baterako Dublingo \"Irish Congress of Trade Unions\" (ICTU), aldiz Ipar Irlandako beste batzuk Erresuma Batuko \"Trades Union Congress\" (TUC) sindikatuaren barnean sarturik daude, eta sindikari batzuk uharteko nahiz Britainia Handiko sindikatuetan sarturik daude. Irlandako Union of Students in Ireland (USI) sindikatuak Erresuma Batukoa den \"National Union of Students\" (NUS) sindikatuarekin batera NUS-USI izendapenarekin Ipar Irlandan ekitaldiak antolatu ohi dituzte.\n1998ko Ostiral Santuko Akordioan agertzen den kapituluak Irlanda-Osoko erakundeak era ezberdinetan elkarlanean jarduteko aukera ematen du. Adibidez, Iparralde-Hegoaldeko Ministro Kontseiluak Irlandako gobernua eta Ipar Irlandako Agintaritzaren arteko eztabaidagunea ezarri zuen, bertan bi erakunde hauei eragiten dieten gaiei buruz eztabaidatu dezaketelarik: Irlanda-Osoko politikaren hogei \"elkarlan atalen\" proposamena, nekazaritza, garapena eta garraioak. transport. Politika atal hauetako seik berezko erakundeen sorkuntza gauzatu du, adibidez Food Safety Promotion Board erakundea. Turismoaren inguruko marketing eta gaiak ere Irlanda Osoan oinarritu eta jarduten du, Tourism Ireland erakundeak kudeatzen duelarik.\nSinn F\u00e9in eta Irlandako Alderdi Berdeak Irlandako Errepublika nahiz Ipar Irlandako hauteskundeetara aurkezten dira. Irlandako Errepublikako alderdi politiko handiena den Fianna F\u00e1il alderdia ere Ipar Irlandako Hauteskunde Batzordean izen eman zuen, honela bere antolaketa Ipar Irlandara hedatuz, berharbada eskualde honetako Alderdi Sozialdemokrata eta Laborista (SDLP) alderdi nazionalistarekin bat egiteko asmoz.\nMerkatal jarduera berrien hazkundea Irlanda-Osoko ideian oinarrituta zabaldu da, Europar Batasuneko kide diren bi aldeetako administrazioek hazkunde honen garapenari erraztasunak eskeini dizkiotelarik. Mugako bi aldeetako negozio eta politikari taldeak \"uharte-osoko ekonomia\" sortzeko deituak izan dira, honela bi aldeetako administrazioen lehiakortasunaren hazkundea eta etekin ekonomikoen onura lortzeko asmoz. Hau Irlandako Gobernua eta alderdi politiko nazionalisten estatu laguntzarekin gauzatzen Ipar Irlandako Legebiltzarrean. Uharte osoak batera luzez lan egiten duen atal komertzialetako bat indar elektrikoaren merkatua da eta uharte osoa hartuko lukeen gasaren merkatu bat sortzeko planak ere badaude.\nMartxoaren 17an San Patrizio Eguna ere uharte osoan zehar Irlandako santu zaindaria den San Patrizioren omenez ospatu ohi den jai egun nazionala da. Irlandatik kanpo mundu osoan bizi diren irlandar eta irlandarren ondorengoek ere edonon daudelarik jai hau gogo bereziz ospatu ohi dute, eurak dioten moduan jaio honekin irlandar izatearen harrotasuna berrindartzen baita.\nGeografia.\nIrlandako uhartea Europako mendebaldean dago eta 84.412 kilometro karratuko azalera du, Britainia Handia eta Islandia ondoren Europa osoko irlarik handiena delarik. Kokapen zehatzagoari dagokionez, Irlandako itsasoaz bestaldean, ipar-ekialdean Barruko Hebridak izeneko uharteak, Eskoziako lurralde nagusia eta Man uhartea ditu mugakide, ekialdean Gales eta hego-ekialdean Kornualles. Iparraldean, Kanpoko Hebridak, mendebaldean eta hegoaldean Ipar Ozeano Atlantikoa.\nErliebea.\nUhartearen erdialdeko ordokia kostaldeko mendixka eta mendiz inguratuta dago. Mendi horietan garaiena Kerryko konderrian dagoen Macgillicuddy's Reeks mendikatean daude uharteko mendirik garaienak; Carrauntoohil (\"Carr\u00e1n Tuathail\", 1.039m), Beenkeragh (\"Binn Chaorach\" 1.010 m) eta Caher (\"Cathair na F\u00e9inne\", 1.001 m).\nIrlandako beste mendi esanguratsuak Croagh Patrick, Brandon mendia eta Mourne mendiak dira.\nHidrologia.\nIrlandako ibairik luzeena den Shannon ibaiak uhartea 386 kilometrotan zehar zeharkatzen du, ipar-mendebaldeko Cavaneko konderrian jaio eta 113 kilometro burutu ondoren erdi-mendebaldeko Limerick hiria zeharkatu ondoren, Clareko konderria, Limerickeko konderria eta Kerryko konderriaren artean itsasadar handi bat sortu eta bertan itsasoratzen delarik. Gainontzeko ibai luzeak Barrow ibaia (192 km), Suir ibaia (184 km), Blackwater ibaia (169 km) eta Nore ibaia (140 km) dira, denak uhartearen hegoaldean. Iparraldeko luzeena berriz Bann ibaia da (120 km).\nIrlandan aintzirak oso ugariak dira eta \"lough\" deritze. Batzuk uhartearen barnean daude eta ur gezatakoak dira, beste batzuk aldiz ur gazitakoak dira eta badiak osatzen dituzte. Ur gezatakoen artean aipagarriena Ipar Irlandako Neagh aintzira da, izan ere 381 km\u00b2-ko azalerarekin Britainiar uharteetako aintzira handiena baita. Beste lough batzuk Corrib (Connachten 176 km\u00b2), Derg (Connachten 118 km\u00b2), Erne (Ulsterren 112 km\u00b2) eta Ree (Leinster eta Connacht artean 105 km\u00b2) dira.\nUr gaziko loughen artean garrantzitsuenak iparraldean daude, hala nola, Belfast, Foyle eta Strangford. Hauekin batera aipatzekoak dira Connachteko Galway badia eta Shannon estuarioa ere.\nKlima.\nUhartearen landaredi oparoa bertako klima heze eta ohiko euriteei esker sorturikoa da, hori dela eta, Irlandak \"Uharte Esmeralda\" ezizena bereganatu du. Dena dela, Irlandak klima ozeaniko goxo baino aldakorra du, muturreko tenperatura gutxiekin. Klima uharteko bateko ohikoa da, munduko latitude berdinetan dauden guneetako muturreko tenperaturetara saihestuz eta horietara iritsi gabe. Azken honen arrazoia Hego-mendebaldeko Ozeano Atlantikotik datozen haizeek berezko tenperatura gozatu egiten dutelakoan datza.\nEuri jasak edonon eta urte osoz izan ohi dira, maiz ustekabean, halere hain euritsuak ez diren guneak ere baduade, bereziki ekialdean. Mendebaldea hezeagoa eta Atlantikotik datozen ekaitzak jasateko joera handiagoa du, bereziki udazken amaiera aldera eta neguan. Ekaitz hauek sarritan haize bortitzak eta euri-jasa izugarriak dakartzate, bereziki mendebaldeko kostaldean, batzuetan baita elurra eta kazkabarra ere. Galwayko konderriaren iparraldea eta Mayoko konderriaren ekialdeko eramuak uharteko ekaitz egunik gehien dituzten eremuak dira, eremu hauetan gutxi gorabehera urteko hamar egunetatik bost ekaitza dagoelarik. Hegoaldean dagoen Munster eskualdeak berriz iparraldeko Ulster eskualdeak baino elurte gutxiago jasaten ditu, azken hau uhartean elur gehien jasaten duen eremua delarik.\nUdan lur barneko eremuak beroenak dira, aldiz neguan hotzenak. Sarritan urteko batez beste 40 egunetan barnealdeko eguraldi estazioetan 0\u00a0\u00b0C tenperatura inguruan ibili ohi dira, aldiz kostaldean 10 egunetan izan ohi da. Batzuetan Irlandak bero olatuak jasan ohi ditu, azkenak 1995, 2003 eta 2006 urtetakoak. Gainontzeko Europan ez bezala, Irlandan 2009\u20132010eko neguan Irlandan bereziki hotza izan zen. Leku askotan tenperatura -13\u00a0\u00b0C-ra jeitsi zen eta mendiguneetan ez ohiko metro bateko elurra ere egin zuen.\nDemografia.\nXIX. mendean Irlandako biztanleriaren bilakaerak bapateko etena jasan zuen. 1841an uharteak 8 milioi biztanle izatetik 1921an 4 milioi biztanle bakarrik izatera iragan zen. Biztanleria murrizketa horren eragiletako bat 1845-1852 bitartean jazotako Irlandako Gosete Handia izan zen, milioi bat lagunen heriotza eragin zuelarik. Halere, biztanleriaren murrizketa handi horren eragile nagusiena uhartearen ekonomia kaxkarra izen zen, honen ondorioz ia XXI. mendearen hasiera arten uhartean emigraketaren kultura oso sustraitua egon zelarik.\nXIX. mendetik aurrera irlandar gazte belaunaldi osoak Estatu Batuak, Eskozia, Ingalaterra, Australia, Kanada, Argentina eta hainbat herrialdeetara emigratu zuten, ondorioz herrialde hauetan Irlanda Diasporaren komunitate garrantzitsuak daude. Gaur egun kanadarren %14ak bere burua irlandar ondorengotzat du, 36 milioi estatubatuarrek irlandarren ondorengoak direla aldarrikatzen dute, hortaz herrialdearen biztanleri osoaren %14a eta biztanleri zuriaren %20a. Estatu Batuetako eremu \"irlandarrena\" Massachusetts da, bertako biztaleriaren &amp;23.8ak irlandarren ondorengoa direla aldarrikatzen dutelarik. Irlandatik Amerikara edo Australiara atera ziren etorkinen jatorrizko eremu nagusiak Munster eta Connacht probintziak izan ziren, aldiz Ulstergo etorkinek Eskoziara joateko joera izan zuten. Gaur egun, Leinster eta Ulster probintziek orokorrean Munster edota Connacht probintziek baino biztanleria dentsitatea askoz ere handiagoa dute.\nIrlandako emigrazio joera honek denbora luze jo zuen, halere 1990ko hamarkada eta 2000ko hamarkadan Irlandaren ekonomiak hobetze handia jasan zuen, maiz estatubatuar multinazionalen Europako ordezkarirzak Irlandan koktzen baiziren, Irlandako bizi kalitatea ere asko hobetu zen, fenomeno honi Zelta Tigrea deitu zitzaiolarik. Honela Irlanda usadioz etorkinen jaioterria zen herrialdea izatetik, beste herrialdeetako etorkinen helmuga izatera igaro zen. 2004an Irlandako etorkin komunitate handiena poloniarrena zen, denera uhartean 150.000 poloniar zeudelarik. Lituania, Letonia eta Txekiar Errepublikako etorkin komunitateak nabarmenak ere badaude. Haietatik gain, errumaniarrak ere badaude, eta ia kopuru txikiagoetan nigeriarrak, txinatarrak, italiarrrak, portugaldarrak, espainiarrak... ere bai. Etorkin komunitate hauek nagusiki hiri handietan daude: Dublin, Belfast, Cork, Limerick edota Galway.\nItxuraz etorkin komunitate handiena duen eremua Irlandako Errepublika da. 2006ko erroldaren arabera 420.000 etorkin zituen, hots, biztanleriaren %10a. Europar Batasunakoak ez diren etorkinen artean komunitate handienak txinatar eta nigeriarak dira, Afrikako beste herrialdeetako etorkinen komunitateak ere badaudelarik. 2008-2012ko krisialdi ekonomikoaren ondorioz, 2008ko amaieratik aurrera Ekialdeko Europako 50.000 inguru etorkinek Irlanda laga dutela uste da.\nPolitika.\nIrlandako Errepublika.\nIrlandako Errepublika edo \"\u00c9ire\" errepublika demokratiko eta parlamentarioa da. Irlandako presidentea (gaelikoz \"Uachtar\u00e1n na h\u00c9ireann\") estatuburua da, zazpi urtez behin hauteskunde bidez aukeratua. Gaur egun protokoloko funtzioak betetzen ditu gehienbat, baina konstituzioak zeregin berezi batzuk ematen dizkio. 2011tik presidentea Michael D. Higgins da (Alderdi Laboristakoa).\n\"Oireachtas\" (\"Legebiltzarra\") bi ganbera ditu: \"Seanad \u00c9ireann\" (\"Irlandako senatua\" edo goi ganbera) eta \"D\u00e1il \u00c9ireann\" (\"Irlandako legebiltzarra\" edo behe ganbera). Senatuak 60 kide ditu, modu desberdinetan aukeratutakoak (lehen ministroak izendatuta, unibertsitateek izendatuta edo lanbide adarretako ordezkariek izendatuta. Ganbera honek boterea duen arren, gai gehienetan behe ganberak du nagusitasuna.\n\"D\u00e1il \u00c9ireann\" lege biltzarrak 166 kide ditu (\"Teachta\u00ed D\u00e1la\") bost urtez behin aukeratzen da sufragio unibertsalaren bidez. Irlandako hauteskunde sistema berezia Boto Transferigarri Bakarra (Ingelesez \"Single Transferable Vote\") bezala ezagutzen da; bertan, hautesle bakoitzak nahi beste hautagairi eman diezaioke botoa, gustukoenetik hasita zerrendatuz. Botoak zenbatzean kuota bat ezartzen da eserleku bat hartu ahal izateko, eta banan-banan boto gutxien dituztenak ezabatzen joaten dira eta soberakoak bigarren, hirugarren... hautagaiari batzen. D\u00e1il \u00c9ireann legebiltzarrari dagokio, besteak beste, lehen ministroa (\"Taoiseach\") aukeratzea, gobernua kontrolatzea eta legeak eta aurrekontuak onartzea. Gobernua gehienez 15 ministrok osa dezakete eta horietatik gehienak \"D\u00e1il\" legebiltzarreko kideak izan behar dira.\n2011ko hauteskundeen ondoren, gobernua Fine Gaelek eta Irlandako Alderdi Laboristak osatu zuten, Enda Kennyren gidaritzapean. Oposizioko alderdiak Fianna F\u00e1il, Sinn Fein eta ezkerreko koalizioa dira.\nIrlandako Errepublikako Taoiseach edo Lehen Ministroaren egoitza Dublin hiriburuko Phoenix parkean dagoen \u00c1ras an Uachtar\u00e1in jauregia da. D\u00e1il \u00c9ireann legebiltzarra eta Seanad \u00c9ireann senatuaren egoitza aldiz hiri bereko erdigunean dagoen Leinster etxea da.\nIpar Irlanda.\nBerez, Ipar Irlandako barrutira Ingalaterra, Eskozia eta Galesetik ezberdindua dagoen lege barrutia da.\n1973\u20131974 eta 1982\u20131986 bitartean ere Ipar Irlandak hainbat lurralde gobernu izan ditu, baina denak arazo bat edo besterangatik ezagaitu edo ezeztatuak izan ziren. Gaur egun, Ipar Irlandak berezko gobernua du, betiere Erresuma Batuaren barnean.\nIpar Irlandako Gobernua (ingelesez \"Northern Ireland Executive\") Ipar Irlandako Biltzarraren agintaritza eta Ipar Irlandako botere legegilea da. 1998ko Ostiral Santuko Akordioa edo Stormonteko itunaren ondorioz sortu zen.\nIpar Irlandako Biltzarra (ingelesez \"Northern Ireland Assembly\", irlanderaz \"Tion\u00f3l Thuaisceart \u00c9ireann\" eta Ulsterko eskozieraz \"Norlin Airlan Assemblie\") Ipar Irlandako legebiltzarra da, Belfast hiriburu inguruan dagoen Stormont jauregian kokatzen delarik. Ipar Irlandako Biltzarra hainbat alditan desegina izan da, hauen artean denboraldi luzeena 2002ko urriaren 14tik 2007ko maiatzaren 7ra doana da. 2007an hauteskundeak ospatu eta 2007ko martxoaren 7an biltzarra berrezarri egin zen.\nLegebiltzar hau 108 legebiltzakidez osatua dago, honek Ipar Irlandak dituen hainbat eskumenen inguruko erabakiak hartzen ditu eta bere osaketa Ipar Irlandako Hauteskundeetan bozkatzen da.\nBestalde, Ipar Irlandak Londres hiriburuko Lorden Ganberarako 18 kide (MP) hautatzen ditu. Ipar Irlandako Bulegoak Erresuma Batuaren gobernua eta hark dituen eskumenak Ipar Irlandan ordezkatzen du, bai eta Ipar Irlandako interesak Erresuma Batuko gobernuan ordezkatu ere, hortaz, zubilana egin ohi du. Ipar Irlandako Bulego hau Ipar Irlandako Estatu Idazkaria zuzentzen du Secretary of State for Northern Ireland), hau Erresuma Batuko Gabinetea edo Gobernuko kidea ere badelarik.\nHizkuntzak.\nIrlandera.\nIrlandako gaelera, Irlandako gaelikoa edo irlandera (hizkuntza hartan, \"Gaeilge\") Irlandako jatorrizko hizkuntza da. Gaelera hizkuntzen taldean sailkatzen da. Jatorria Irlandan du eta hizkuntza indoeuroparren familiako adar goidelikoan sailkatzen da. Historikoki irlandarrek hitz egin dute. Uhartean 20.000-80.000 dira Irlandako gaelera lehen hizkuntza dutenak, gehienbat mendebalde urruneko baserritar giroan. Irlandera Irlandako hizkuntza nagusia izan zen, Erdi Aroan ingelesak iritsi arte. 1922an Irlandako Errepublikak (jatorriz Irlandako Estatu Askea deitua) independentzia lortu zuenez geroztik, Irlandako hizkuntza ofiziala da, ingelesarekin batera. 1998an, Ostiral Santuko Akordioaren ondoren, Erresuma Batuaren agintepean dagoen Ipar Irlandako hizkuntza gutxitutzat onartu zuten ofizialki, Ulsterko eskozierarekin batera. 2005eko ekainaren 22an Europar Batasuneko lan hizkuntzetako bat izendatu zuten legez, eta ofizialtasun horren indarraldia 2007ko urtarrilaren 13an hasi zen. 2007ko urtarrilaren 22an, Irlandako Errepublikako ministro zen Noel Treacyk Europar Batasuneko Ministroen Kontseiluko bilera batean erabili zuen lehendabiziko aldiz.\nKomunitate eta Baserri Giroko Gaeltacht Departamentuaren arabera, 2003an 1.500.000 pertsonak hizkuntza horretan mintzatzeko behar adina zekitela ziurtatzen zuten. 2007an, uharteak zituen 4,3 milioi bizilagunetatik %\u00a040,8 ziren gaelera hitz egiteko gai.\nUlsterko eskoziera.\nUlsterko eskoziera (hizkuntza hartan, \"Ulster Scots\", \"Ullans\", \"Hiberno-Scots\" edo \"Scotch-Irish\") eskoziera hizkuntza zaharretik datorren hizkuntza da. Gaur egun Ulster probintzian hitz egiten da, Ipar Irlandan eta Irlandako Errepublikan. Lehenengoan, Antrim, Down eta Derryn mintzatzen da, eta Errepublikako lurraldeari dagokionez, Donegalgo konderrian.\nHiztun kopuruaz den bezainbatean, ez dago datu fidagarririk. Ehnologuen 10.000 hiztun aipatzen dira; 1999an egindako Ipar Irlandako Bizitzaren eta Denboren Inkestari erantzunez, Ipar Irlandako herritarren %\u00a02k Ulsterko eskozieraz bazekitela adierazi zuten, eta horrek eskualde horretan 30.000 hiztun direla emango luke; Ipar Irlandako Kultura, Arte eta Aisialdi Sailak dioenez, eskualde horretan 35.000 hiztun dira; eta kalkulu \u00abbaikorra\u00bb 100.000 hiztunekoa da.\nShelta.\n\"Shelta\" (hizkuntza honetako hiztunek \"Gammon\" deitua) Irish Travellers edo Irlandar \"Ijituen\" komunitateko berezko hizkuntza da. Nagusiki Irlandan eta Erresuma Batuko zenbait eremutan mintzatzen da.\nKultura.\nLiteratura eta arteak.\nNahiz eta uharteko biztanlegoa erlatiboki txikia izan, Irlandak Nazioarteko Literaturari bere genero guztietan egin dion ekarpena handia izan da, nagusiki ingelesez izan delarik. Irlanderazko olerkigintza Europako zaharrenetakoa da, bere jatorria VI. mendean duelarik. Jonathan Swift irlandarrak \"Gulliverren bidaiak\" eta \"A Modest Proposal\" idazlanak idatzi zituen, eta hauei esker gaur egun arte denon oroimenean gelditu da. Denboran hurbilago, Irlandak Literaturako Nobel Saridun idazle ugari eman ditu: George Bernard Shaw, William Butler Yeats, Samuel Beckett eta Seamus Heaney. Nahiz eta Nobel Saririk sekula irabazi ez izan, James Joyce irlandarra XX. mendeko idazle garrantzitsuenen artean kokatzen da; Samuel Beckett berak bere Nobel Saria jasotzeko ekitaldira joateari uko egin zion, ekintza honekin Joyceri sari hori ez eman izanaren aurkako protesta eginez. 1922ko Joycen \"Ulysses\" eleberria Literatura Garaikideko idazlan esanguratsuenen artean dago, eta bere omenez urtero ekainaren 16ean Dublin hirian Bloomsday eguna ospatu ohi da.\nIrlandako artearen historia Historiaurreko harri tailaketekin hasten da, adibideak Newgrange bezalako lekuetan topa genitzazke. Brontze Aroko lanabesetan ere artearen arrastoa topa genezake, bereziki urrezko apaingarrietan. Gerora, Erdi Aroko eskuizkribu argiztatuek Europa Kristau guztia harrituko dute. Eskuizkribu hauen artean adibide ikusgarri eta bikainena Kellseko liburua da. XIX. eta XX. mendeetan zehar, bertako usadioan oinarritutako margolaritza sendo batek bere burua ezagutuarazi zuen, mugimendu honen barnean John Butler Yeats, William Orpen, Jack Yeats eta Louis le Brocquy nabarmendu daitezkelarik.\nIrlandar Literatura Modernoa oraindik baserri edo landa giroari estuki loturik jarraitzen du, horren adibide John Millington Synge, John McGahern eta John B. Keane idazleak edota Seamus Heaney bezalako olerkariaren idazlan eta eleberriak dira.\nBeste sonako irlandar idazle bat Oscar Wilde da, bere esaldi zorrotz eta biziak oso ospetsu bilakatu direlarik.\nAntzerkigintzari dagokionez, Se\u00e1n O'Casey, Brian Friel, Sebastian Barry, Conor McPherson eta Billy Roche bezalako antzerkigileek Irlanda munduko eszenatokian kokatzea lortu dute. Herrialde osoan zehar nolabaiteko Antzerkigintzaren kultura bat badago, antzerki ekitaldi eta jaialdiak antolatzen dira eta hauetan nazioarteko nahiz irlandar antzerkilanak taularatzen dira. Dublingo Abbey Theatre antzokia Irlandar Antzerkingintzaren tenplutzat hartu ohi da. Bestalde, Galway hirian An Taibhdhearc antzokia dago, 1928an sortutako Irlanderazko Antzokia da.\nMusika eta dantza.\nIrlandako folk musika eta dantzen ondare herrikoia oso zabala da eta mundu osoan zehar aski ezaguna, Riverdance edo Lord of the Dance ikuskizunak oso ospetsuak bihurtu direlarik..\nXX. mendearen erdialdera, Irlandar gizartearen modernizatzen hasia zen, aldiz era berean musika herrikoiak gahinbehera bat pairatu zuen, bereziki hiriguneetan. 1960ko hamarkadan zehar, Amerikar folk mugimenduan oinarrituta, Irlandar usadio eta ohiturenganako interesaren berpizkunde bat jazo zen. Berpizkunde honen bultzatzaile nagusiak Ceolt\u00f3ir\u00ed Chualann, The Clancy Brothers, The Dubliners, The Chieftains, Emmet Spiceland, The Wolfe Tones, The Irish Rovers, Sweeney's Men bezalako taldeak, edota Se\u00e1n \u00d3 Riada eta Christy Moore bezalako pertsonak izan ziren.\nGerora Horslips, Van Morrison eta Thin Lizzy bezalako talde eta musikariek irlandar musika herrikoiaren elementuak euren rock musika eta abestigintzan sartu eta berezko soinu berezi bat sortu zuten. 1970 eta 1980ko hamarkadan zehar, folk eta rock musikarien arteko muga lausotzen hasi zen, musikari askok bi musika horien muga alde batetik zein bestetik zeharkatzen hasi baitziren. Hau U2, Enya, Flogging Molly, Moya Brennan, The Saw Doctors, Bell X1, Damien Rice, Planxty, The Corrs, Aslan, Sin\u00e9ad O'Connor, Clannad, The Cranberries, Rory Gallagher, Westlife, The Script, B*witched, BoyZone, Gilbert O'Sullivan, Black 47, Stiff Little Fingers, VNV Nation, Rob Smith, Ash, The Thrills, Stars of Heaven, Something Happens, A House, Sharon Shannon, Damien Dempsey, Declan O' Rourke, The Frames eta The Pogues talde eta musikarien abestigintzan argi eta garbi ikus liteke.\n1990eko hamarkadan zehar Irlandan folk metal azpigeneroa gailendu zen, honen bidez heavy metal eta Irlandar eta Zeltiar musiken arteko batasuna eman zen. Azpigenero honetako aitzindariak Cruachan, Primordial eta Waylander taldeak izan ziren.\nBere jatorri edo iturburuetara itzuliaz, Irlandar musikak sekulako ospea eta entzutea bereganatu izan du. Oraindik gaur egun ere musika garaikideko talde asko nolabaiteko soinu \"herrikoiari\" atxikitu ohi dira, hauen artean Altan, De Dannan, T\u00e9ada, Dan\u00fa, Dervish, L\u00fanasa edota Solas aipa daitezkelarik. Beste talde batzuk kultura anitzen estilo bateraketa egin ohi dute, esate baterako Afro Celt Sound System eta K\u00edla taldeak.\nEurovision Abesti Txapelketan ere Irlandak izen ona bereganatu du, bertan parte hartzen duten herrialdeen artean garaipen gehien lortu duena baita, denera zazpi izan direlarik: 1970an Dana, 1980 eta 1987an Johnny Logan, 1992an Linda Martin, 1993an Niamh Kavanagh, 1994an Paul Harrington eta Charlie McGettigan, eta azkenik 1996an Eimear Quinn.\nZinema.\nIrlanda mundu osoan ospetsuak diren aktore askore jaioterria da: Maureen O'Sullivan, Maureen O'Hara, Barry Fitzgerald, Richard Harris, Peter O'Toole, T. P. McKenna, Gabriel Byrne, Fionnula Flanagan, Brenda Fricker, Se\u00e1n McGinley, Ciar\u00e1n Hinds, Patrick Bergin, Bob Geldof, Stephen Rea, Fiona Shaw, Kenneth Branagh, Liam Neeson, Colm Meaney, Pierce Brosnan, Brendan Gleeson, Liam Cunningham, James Nesbitt, Alison Doody, Colm \u00d3 Maonla\u00ed, Aidan Gillen, Colin Farrell, Cillian Murphy, Jonathan Rhys Meyers, Katie McGrath...\nDaniel Day-Lewis jaiotzez ingelesa izan arren irlandar nazionalizatea duen aktorea da; Sam Neill zeelandaberriar aktorea berez Ipar Irlandako Omagh hirian jaioa da; aita alemaniarra eta ama irlandar duen Michael Fassbender aktorea Alemanian jaio eta haurtzarotik Irlandan bizi izan da.\nZinema zuzendariei dagokionez, bi nabarmenenak Jim Sheridan eta Neil Jordan dira. John Ford estatubatuar zinema zuzendaria ere irlandar jatorrikoa zen, ama Inishmore uhartekoa eta aita An Spid\u00e9al udalerrikoa baitzituen.\nIrlandan filma ospetsu ugari ere girotu izan dira: \"Man of Aran\" (1934), \"The Informer\" (1935), \"The Quiet Man\" (1952), \"Captain Lightfoot\" (1955), \"Mise \u00c9ire\" (1959), \"Ryan's Daughter\" (1970), \"Barry Lyndon\" (1975), \"Excalibur\" (1981), \"The Dead\" (1987), \"Taffin (1987), My Left Foot (1989), The Field (1990), Hidden Agenda (1990), The Commitments (1991), The Crying Game (1992), The Snapper (1993), \"In the Name of the Father\" (1993), \"Circle of Friends\" (1995), Michael Collins (1996), Some Mother's Son\" (1996), \"The Van\" (1996), \"The Boxer\" (1997), \"The General\" (1998), \"The Nephew\" (1998), \"Angela's Ashes (1999), Agnes Browne (1999), Ordinary Decent Criminal (2000), Bloody Sunday (2002), Evelyn (2002), The Wind That Shakes the Barley (2006), Once (2007) eta The Shore\" (2011).\nIrlanderaz filmatutako zenbait filma honako hauek dira: \"Yu Ming Is Ainm Dom\" (2003) eta \"No B\u00e9arla (2007).\nBestalde, 1992ko \"Far and Away\" filmako lehenbiziko zatia Irlandako Dingle penintsulan filmatu zen. Aldiz, 1993ko \"In the Name of the Father\" nahiz 1967ko \"The Italian Job\" filmetako espetxe-eszenak Kilmainham Gaol espetxe-museoan filmatu ziren. Eskozian girotutako \"Braveheart\" (1995) filmeko guduen eszenak ere Kildareko konderrian filmatuak daude, \"Saving Private Ryan\" (1998) filmeko hondartza eta landetako eszenak ere Irlandan filmatuak daude, Normandiako Lehorreratzea jazo zen lekua gertakizunak jazo ziren garaitik gaur egun arte aldatua eta etxebizitzez betea baitago.\nKirola.\nIrlandako kirol herrikoiena eta zaletu gehien dituena futbol gaelikoa da, herrialde honetan burutzen diren kirol ospakizunen %34a kirol honen ingurukoak direlarik. Ondorren %23arekin hurlingak jarraitzen dio, %16arekin futbolak eta %8arekin errugbiak. Futbol gaelikoaren urteko ospakizun garrantzitsuena den All-Ireland Football Final delakoa Irlandako urte osoko kirol egutegiko egunik garrantzitsuena da. Bestalde, Joko Gaelikoen artean irlandar pilota izeneko kirola ere, euskal pilotaren antza handia duelarik.\nGuk futbola bezala ezagutzen duguna bertan \"Soccer\" edo \"Association Football\" izenez deitzen dute. Ipar Irlandan dagoen futbol liga (\"Irish Football Association Premiership\") 1890ean sortu zen eta munduan Ingalaterrako Premier League baino ez da lehenago sortua. Hasiera batean uharte guztiko taldeek jokatzen zuten baina Irlanda bitan banatu zenean Irlandako futbol liga berria sortu zen Irlandako Errepublikarako. Bestela, Irlandako futbol selekzio nazionala 7. postuan gelditu zen 1990eko Munduko Futbol Txapelketan, Errumaniari penaltietan irabazita.\nErrugbiari dagokionez, Irlandako errugbi selekzioak 14 aldiz irabazi du Sei Nazioen Txapelketa, 2021 arte. 1978an Munster Rugbyk irabazi zion All Black talde zeelandaberritarra.\nTxirrindularitzan, Stephen Roche gailendu zen 1987an hiru txapelketa: Frantziako Tourra, Italiako Giroa eta Munduko Txapelketa. Golfean, Rory McIlroyk irabazi zuen 2011an AEBetako Irekia.\nIrlandan parte hartze nahiz federatu gehien dituzten kirolak honako hauek dira: igeriketa, golfa, aerobika, futbola, txirrindularitza, futbol gaelikoa eta billar/snookerra dira. Nazioarteko kirolei dagokienez futbola jaun eta jabea da.\nZaletu nahiz kirolari asko dituzten beste kirol batzuk hauek dira: saskibaloia, boxeoa, cricketa, arrantza, galgo lasterketa, eskubaloia, zaldi lasterketa, motor kirolak, zaldi jauziak eta tenisa dira.\n2012ko Udako Olinpiar Jokoetan urrezko domina bat lortu zuten irlandarrek. Katie Taylor boxeolaria izan zen 60 kg-z azpiko txapelketan garaipen handia lortu zuena. Bestela, Barry McGuigan 1985ean munduko txapelduna izan zen luma pisuaren kategorian.\nLeku interesgarriak.\nIrlandako uhartean Gizateriaren Ondare diren hiru leku daude: Br\u00fa na B\u00f3inne, Skellig Michael uhartea eta Giant's Causeway. Zerrenda horretan sartzeko ondorengo leku hauek sartzeko saiakera ere egin da: The Burren eskualdea eta Mount Stewart jauregia.\nIrlandako leku bisitatuenen artean Bunratty gaztelua, Rock of Cashel, Cliffs of Moher edo Moherreko itsaslabarrak, Holy Cross abatetxea eta Blarney gaztelua daude. Historikoki garrantzitsuak izan diren Glendalough eta Clonmacnoise bezalako monasterioak ere badaude\nEskualderik turistikoena Dublin hiriburua eta Dublingo konderria dira, bertan Guinness garagardotegia eta Kellseko liburua daudelarik. Irlandako mendebaldea eta hego-mendebaldea (Killarneyko lakuak barne), Kerry konderrian dagoen Dingle penintsula, Galway hiria eta Aran uharteak ere turismogune oso ospetsuak dira.\nXVII, XVIII eta XIX. mendeetan zehar Palladiar, Neoklasiko eta Neogotiko arkitektura eratan eraikitako etxaleku bikainak ere badaude, adibide gisa, turistentzak interesgarriak diren Ward gaztelua, Castletown etxea edota Bantry etxea este baterako, hauetako batzuk ostatu edo hotel bilakatu direlarik, adibidez Ashford gaztelua, Leslie gaztelua eta Dromoland gaztelua, bertan gelak alokatu daitezkelarik.\nLeku interesgarrien zerrenda.\nHona hemen Irlanda osoan zehar aurki daitezkeen leku interesgarri edo erakargarrien zerrenda. Bertan lekuaren izena eta kokatzen den konderria agertzen direlarik:\nHiriak.\nIrlandako hiririk handiena Dublin da (Dublin Handiak 1.7 milioi biztanle ditu), bigarreba Belfast da (Belfasteko Gune Metropoliarrak 600.000 biztanle inguru ditu), ondoren eta biztanle kopuruaren arabera honela doaz: Cork (Cork Handian 380.000 ditu), Derry (Derryko Hiriguneak 110.000 biztanle), Limerick (bere auzuneak barne harturik 93.321 biztanle), Galway (71.983), Lisburn (71.465), Waterford (49.240 auzuneak barne), Newry (27.433), Kilkenny (23.967 auzuneak barne) eta Armagh (14.590).\nIrlandako Errepublikako hiriak: Dublin/Baile \u00c1tha Cliath \u2022 Cork/Corcaigh \u2022 Limerick/Luimneach \u2022 Galway/Gallimh \u2022 Kilkenny/Cill Chainnigh \u2022 Dun Laoghaire \u2022 Killarney/Cill Airne \u2022 Cashel/Caiseal**\nBeste batzuk: Arklow/An t-Inbhear M\u00f3r \u2022 Athlone/Baile \u00c1tha Luain \u2022 Bray/Br\u00e9 \u2022 Carlow/Ceatharlach \u2022 Castlebar/Caisle\u00e1n an Bharraigh \u2022 Cavan/An Cabh\u00e1n \u2022 Celbridge/Cill Droichid \u2022 Clonmel/Cluain Meala \u2022 Cobh/An C\u00f3bh \u2022 Drogheda/Droichead \u00c1tha \u2022 Dundalk/D\u00fan Dealgan \u2022 Ennis/Inis \u2022 Fermoy/Mainistir Fhear Maigh \u2022 Greystones/Na Clocha Liatha \u2022 Letterkenny/Leitir Ceanainn \u2022 Leixlip/L\u00e9im an Bhrad\u00e1in \u2022 Longford/An Longfort \u2022 Malahide/Mullach \u00cdde \u2022 Maynooth/Maigh Nuad \u2022 Monaghan/Muineach\u00e1n \u2022 Mullingar/An Muileann gCearr \u2022 Naas/N\u00e1s na R\u00edogh \u2022 Navan/An Uaimh \u2022 Newry/I\u00far Cinn Tr\u00e1 \u2022 Newbridge/An Droichead Nua \u2022 Portlaoise/Port Laoise \u2022 Sligo/Sligeach \u2022 Swords/Sord Cholm Cille \u2022 Tralee/Tr\u00e1 L\u00ed \u2022 Trim/Baile \u00c1tha Troim \u2022 Tullamore/Tulach Mh\u00f3r \u2022 Waterford/Port L\u00e1irge \u2022 Westport/Cathair na Mairt \u2022 Wexford/Loch Garman\nIpar Irlandako hiriak: Belfast/B\u00e9al Feirste \u2022 Derry/Doire \u2022 Armagh/Ard Mhacha&lt;/br&gt;&lt;/br&gt;\nBeste batzuk: Newry/I\u00far Cinn Tr\u00e1 \u2022 Lisburn/Lios na gCearrbhach \u2022 Ballymena/an Baile Me\u00e1nach \u2022 Bangor/Beannchor \u2022 Coleraine/C\u00fail Raithin \u2022 Downpatrick/Dounpatrick/D\u00fan P\u00e1draig \u2022 Enniskillen/Inis Ceithleann \u2022 Larne/Olderfleet/Latharna \u2022 Omagh/An \u00d3maigh \u2022 Portadown/Portadoun/Port an D\u00fan\u00e1in**Hiri historikoa.\nGarraiobideak.\nAirez.\nIrlandan bost nazioarteko aireportu nagusi daude: Dublingo Aireportua, Belfasteko Nazioarteko aireportua (Aldergrove), Corkeko Aireportua, Shannon Aireportua eta Irlandako Mendebaldeko Knock Aireportua. Dublingo Aireportua Irlandako aireportu jendeztatuena da, bertatik urteko 22 milioi pertsona igarotzen direlarik; orain terminal berri bat eta igarobidea eraikitzen ari dira, euren kostua 2 bilioi euro inguru izango dela aurreikusten delarik. Denek Britainia Handia eta Europar kontinentearekin zerbitzu eta loturak dituzte, aldiz Belfast , Dublin, Shannon and Irlandako Mendebaldeko Aireportuak (Knock) zerbitzu transatlantikoak ere eskaintzen dituzte. Garai batean Shannon aireportua Ozeano Atlantikoa zeharkatzen zuten hegaldien errepostaje postu garrantzitsua izan zen eta gaur egun oraindik Dublingo aireportuarekin batera Atlantikoa zeharkatzen duten hegaldien Irlanda eta Europarako sarreraguneak dira.\nBeste zenbait eskualdeetako aireportu txikiagoak ere badaude: Belfasteko George Best aireportua, Derryko aireportua (Eglinton), Galwayko aireportua, Kerryko aireportua (Farranfore), Sligoko Aireportua (Strandhill), Waterfordeko aireportua eta Donegalgo aireportua (Carrickfinn). Eskualdeetako aireportu hauen zerbitzuak gehienetan Irlanda eta Britainia Handira mugatuak daude.\nIrlandako hegazkin konpainiak honako hauek dira: Aer Lingus (Irlandako berezko hegazkin konpainia nazionala), Ryanair, Aer Arann eta CityJet.\nPortuak.\nPortu nagusiak Dublin, Belfast, Cork, Rosslare, Derry eta Waterford.\nIrlandarrak.\nIrlandar herritar ezagunen artean, Jonathan Swift, Oscar Wilde, eta James Joyce idazleak ditugu, William Butler Yeats, George Bernard Shaw, Samuel Beckett eta Seamus Heaney 4 Nobel saridunekin batera.\nPolitika munduan, Michael Collins iraultzaile independentista, Eamon de Valera presidentea, Ian Paisley unionista eta Gerry Adams errepublikarra eta John Hume eta David Trimble Bakearen Nobel saridunak nabarmentzekoak dira.\nMusikari eta abeslari ospetsuen artean, Liam O'Flynn, Van Morrison, Rory Gallagher, Bono (U2) eta Sin\u00e9ad O'Connor ditugu."}
{"id": "43053", "revid": "1545", "url": "https://eu.wikipedia.org/wiki?curid=43053", "title": "Bay of Plenty eskualdea", "text": "Bay of Plenty eskualdea (ofizialki Environment Bay of Plenty) Zeelanda Berriko eskualde bat da, Ipar Uhartean kokatua, izen bereko badiaren inguruan. 7 barruti ditu:\nHiririk handiena Tauranga (106.500) da eta ondoren Rotorua (55.100). Hala ere hiriburua Whakatanen kokatuta dago.\nGeografia.\nBadia, Coromandelgo penintsulako oinarritik Runaway lurmuturreraino hedatzen da, mendebaldetik ekialderako norabidean. Badian hainbat uharte kokatzen dira, besteak beste, Uharte Nagusia edo Tuhua, Motiti uhartea, Whale uhartea eta uharterik famatuena, Whakaari edo White uhartea. Azken uharte hau, jatorri bolkanikoko uhartea da eta sumendi aktibo bat dago bertan.\nBadiaren izena \"Bay of Plenty\" (), 1769. urtearen inguruan jarri zuen James Cook esploratzaile ingelesak. Antza denez bisitatu zituen Maorien herrixketan hainbat elikagai aurkitu zituen, eta horregatik \"Ugaritasunaren badia\" izena jarri zion badia hari.\nEkonomia.\nEskualdeak baso ugari ditu, eta basu hauek ustiatzen dituzten hainbat industria daude. Horrez gain, nekazaritza estentsiboak badu bere garrantzia, nahiz eta iharduera ekonomiko nagusia ez izan. Artaldeak ugariak dira, Zelanda Berriko beste eskualde askotan bezala. Horrez gain, landatutako fruituen artean Persea amerikarra, Kiwiak eta sagarrak nabarmentzen dira."}
{"id": "43060", "revid": "219", "url": "https://eu.wikipedia.org/wiki?curid=43060", "title": "Gisborne eskualdea", "text": "Gisborne eskualdea (ofizialki Gisborne District Council, Te Tai R\u0101whiti maorieraz) Zeelanda Berriko eskualde bat da, Ipar Uhartean kokatua eta era berean bertako barruti bakarra, hiriburuko izen berarekin."}
{"id": "43061", "revid": "219", "url": "https://eu.wikipedia.org/wiki?curid=43061", "title": "Hawke's Bay eskualdea", "text": "Hawke's Bay eskualdea (ofizialki Hawke's Bay Regional Council, Te Matau-a-M\u0101ui maorieraz) Zeelanda Berriko eskualde bat da, Ipar Uhartean kokatua. Bi hiriburu ditu, hiririk garrantzitsuenak: Napier eta Hastings."}
{"id": "43062", "revid": "46380", "url": "https://eu.wikipedia.org/wiki?curid=43062", "title": "Hilarion Eslaba", "text": "Miguel Hilarion Eslaba Elizondo (Burlata, Nafarroa, 1807ko urriaren 21a - Madril, 1878ko uztailaren 23a) musikagilea eta musikologoa izan zen.\nBiografia.\nHaurtzaroa eta formazioa.\nMiguel Hilarion Eslaba Burlatan jaio zen, gaur egun Iru\u00f1eko hiriaren metropolian kokatua dagoena eta ia 20.000 biztanle dituena, baina XIX. mendearen hasieran Eguesibarreko herri txiki bat besterik ez zena, 100 biztanle baino gutxiagorekin. Baratz eta laborantza lurrak zituen familia aberats bateko seme bakarra izan zen. Bere jaiotetxea, \u201cBenitorena\u201d izenekoa, gaur egun Burlatako udaletxearen parean zegoen. Etxea 1970. hamarkadaren bukaeran erortzeko zorian zegoen eta hurrengo urteetan gaur egun \"Escuela de M\u00fasica Hilari\u00f3n Eslava de Burlada-Villava\" dagoen eraikina altxatu zen.\nEsaten denez, 1816. urte inguruan Mateo Jimenezek \u201caurkitu\u201d zuen, Iru\u00f1eko Katedraleko haur koroaren zuzendariak. Burlatako zubi zaharraren ondoan paseoan zebilela, Arga ibaian haur batzuk bainatzen ikusi eta haiengana hitz egitera hurbildu zen. Jimenezek Eslaba haur bizi eta azkarra zela ikusi zuen, baita ahots nabarmena zuela ere, jota bat abestuz frogatu zuenez. Mateo Jimenezek Hilarionen gurasoak konbentzitu zituen, ez arazorik gabe, haurra Iru\u00f1eko katedraleko apaiztegian eta haur koroan sartzen uzteko.\nIru\u00f1eko katedralaren koroko haurra izan zen, eta bertan solfeoa ikasi zuen Mateo Jimenezekin. Organoa, biolina eta pianoa ikasi zituen Julian Prietorekin. 17 urterekin katedraleko kaperako biolinista izendatu zuten. Bere formakuntza musikalaz gain, Humanitateak ikasi zituen apaiz izendatuko zuen seminarioan.\n1827an Calahorrara lekualdatu zen. Bertan Francisco Secanilla kapera maisuarekin konposizioa ikasi zuen.\nKapera maisua.\n1828an, nahiz eta oso gaztea izan, Eslabak El Burgo de Osmako katedraleko kaperako maisu postua irabazi zuen oposizio bitartez. Gaztelako herri honetan bizi zen bitartean diakono bihurtu zen.\nLaster, 1829an, Sevillako katedraleko kapera maisu plaza ospetsuagoaren oposiziora aurkeztu zen. Oposizioa Francisco Andrevik irabazi zuen, eta Eslaba bigarren postuan geratu zen. Eslavaren hagiografoek diote plaza bidegabeki eman zitzaiola Andreviri kanpoko presioengatik, baina beste autore batzuek hau gezurtatzen dute eta adjudikazioa era egokian egin zela diote. 1830. urtean Eslavak Madrilgo Erret Kaperara aurkeztu zen, baina autore batzuen arabera, bere gaztetasunagatik ez zuten kontratatu. Andrevik, zeinak ez zuen bere Sevillako kargua oraindik hartu, irabazi zuen Madrilgo oposizioa eta Sevillako plazari uko egin zion. Hori dela eta, Sevillako epaimahaiak 1829ko probetan bigarren gelditu zenari ematea erabaki zuen eta azkenean, Eslaba Sevillako katedraleko kaperako maisu izendatu zuten 1832ko otsailaren 20ean.\n1844ean, beste oposizio baten bidez Madrilgo Erret Kaperako maisu bihurtu zen eta kargu honetan egongo zen hil arte. 1854. urtean Madrilgo kontserbatorioko konposizio irakasle izendatua izan zen, eta hamaika urte geroago bertako zuzendari bihurtu zen.\nZituen karguetatik bere ikasleen aholkulari gisa ihardutea gustatzen zitzaion. Haien artean Julian Gaiarre tenore nafarra nabarmendu zen, zeinarekin erlazio oso estua mantendu zuen.\nHernando, Inzenga eta Gaztanbiderekin batera Elkarte Artistiko-Musikaleko kontzertuen antolaketarako batzorde exekutiboaren parte izan zen.\nHeriotza.\n1871an pneumonia jasan zuen, zeinak ondorio bezala arnas gaixotasun kroniko bat utzi zion. Hau izan zen bere heriotza kausa, 1878ko uztailaren 23an bere Madrilgo etxean.\nNahiz eta hasiera batean Madrilen lurperatu zuten, 1899an bere hilotza Nafarroara eraman zuten, lehenengo Iru\u00f1era eta 1920ean Burlatara. Bere hilobia gaur egun bere jaioterriko hilerrian dago, Mariano Benlliurek egindako mausoleo batean.\nMusikagile lanak.\nMusika profanoa.\nBere obra musikal zabalean hiru opera eta hainbat obra sinfoniko aurkitzen dira (\"Sinfon\u00eda fant\u00e1stica, La cantata, La guerra de \u00c1frica\"...)\nSevillako kaperako maisua zen garaian, gobernuaren desamortizazio dekretuengatik bere soldata murriztua izan zen. Hori dela eta, bere musikagile aktibitatea zabaldu zuen eta operak konposatzen hasi zen. 1841 eta 1843. urteen artean hiru opera mustu zituen: \"Il Solitario\" (1841), \"Las treguas de Tolemaida\" (1842) eta \"Pietro il Crudele\" (1843). Kontu handia izan zuen operetako argumentuek Elizaren dotrinaren aurka ez zitezen joan. Bere obretan italiar eragina nabaria da eta Espainia mailako benetako musikagile erromantiko bakanetakoa izan zela esaten da.\nLehen opera Cadizen mustu zen eta oso harrera ona izan zuen publiko aldetik. Ondoren Sevilla eta Madrilen ere mustu zen. Bere bigarren obrak, Cadiz, Madril eta beste hirietan mustu zenak, harrera ona izan zuen baita ere. Hala ere, bere hirugarren operak, Sevillan estrenatu zena, ez zuen oso harrera izan. Harrera hotz honengatik, eta Sevillako katedraleko bere lankideek sakroa ez zen musika konposatzeagatik egiten zizkioten kritika mingotsengatik, Eslavak opera konposatzeari utzi zion.\nUrte batzuk geroago, Emilio Arrieta, Joaquin Gaztanbide eta Francisco Asenjo Barbierirekin batera \u201cLa Espa\u00f1a M\u00fasical\u201d taldea sortu zuen, Espainiako opera defendatzeko.\nMusika sakroa.\nBere obraren muina musika sakroko 140 konposizioz osatua dago. Hauen artean zortzi \"Meza\", \"Te Deum\", hainbat \"motete\", hamalau \"Erosta\", hiru \"Stabat Master\" eta sei \"Salve Regina\" daude, beste askoren artean. Azken hauetako bat urtero jotzen da oraindik Tuteran, uztailaren 26ko aurreko larunbatean, eta Hondarribian irailaren 7an, urtero 1638. urteko setioaren amaiera ospatzeko egiten diren ospakizunetan .\nBere obra ezagunenetako batzuk Sevillako Miserere eta Jerezeko Misererea, zeinak urtero aste santuaren aurreko larunbatean jotzen diren eta Baezako Katedralerako egin zuen Misererea, zeina Astearte Santuan jotzen den.\nMusikologoa.\n\"Lira Sacro hispana\"ren egilea izan zen 1869. urtean. XV. eta XVI. mendeetako Espainiako musika erligiosoa biltzen duen antologia bat da, 7 liburukikoa. Era berean, hainbat lan pedagogiko ere egin zuten. Nagusia 1846. urtean egindako \"\u201cMetodo de Solfeo\u201d\" da, zeina mende bat baino gehiagoz erabili zen irakasteko material gisa. Horretaz gain, honako obrak ere nabarmendu daitezke: \"Tratado tercero de la melod\u00eda y discurso musical\" (1871), \"La Escuela completa de armon\u00eda y composici\u00f3n\".\nLanak.\nMusika piezak.\nErlijiozko musika idatzi zuen nagusiki. Obra nagusiak:"}
{"id": "43064", "revid": "336", "url": "https://eu.wikipedia.org/wiki?curid=43064", "title": "Hilarion Eslava", "text": ""}
{"id": "43065", "revid": "219", "url": "https://eu.wikipedia.org/wiki?curid=43065", "title": "Banco Bilbao", "text": ""}
{"id": "43069", "revid": "105290", "url": "https://eu.wikipedia.org/wiki?curid=43069", "title": "Pegmatita", "text": "Pegmatita pikor larriko arroka igneo bat da, filoniarren taldekoa, izan ere magma sumendiko zainetatik gora igotzen hasi eta kanpora atera aurretik solidotzen baita.\nEzaugarriak.\n20mm baino handiagoak diren kristalekin. Gehienetan dauden mineralak granitoaren berdinak dira.\nKristalen tamaina handia da pegmatiten ezaugarri garrantzitsuena, askotan hauek 50mm baino larriagoak direlarik. Hala ere 10 metro baino handiagoak diren kristalak aurkitu dira, munduko handienak.\nMineralak bi fasetan solidotzen dira; fusio tenperatura altua dutenak lurraren barrenean poliki solidotzen dira eta beraz kristal handiak eratuz, eta fusio tenperatura baxuagoa dutenak aldiz azaletik gertu kristalak eratzeko denborarik gabe.\nErabilerak.\nElementu ezohikoen kontzentrazio handiak aurki daitezke pegmatitetan. Dirudienez urak kontzentratu arazten ditu azaletik gertu solidotzen ari denean. Ondorioz koltana osatzen duten kolunbita eta tantalita mineralak lortzeko bidea ematen du, bai eta harribitxiak ere."}
{"id": "43070", "revid": "336", "url": "https://eu.wikipedia.org/wiki?curid=43070", "title": "Igninbrita", "text": "Igninbrita pikor ez kontsolidatuz osatutako arroka igneo bat da, errautsaz sorturikoa, fluxu piroklastikoetan sortzen dena. Orokorrean dazita edo erriolitaren konposaketa bera izaten dute.\nIgninbrita batez ere tefra matrizez osatua dago, shard eta sumendi beiraz osatua. Pumita eta kristal zatiak ere daude osaeran. Erautsa matrizearen barnean, batzuetan legar tamainako arroka zatiak daude, xenolitoak edo inklusioak."}
{"id": "43071", "revid": "336", "url": "https://eu.wikipedia.org/wiki?curid=43071", "title": "Piroklasto", "text": "Piroklastoak sumendi batetik ateratzen diren material solidoak dira. Tamainaren arabera izen ezberdinak hartzen dituzte:\nPiroklastorik handienak sumendiaren kraterrean bertan daude eta sumendiaren konoa bera osatzen dute sumendi askotan. Batzuetan piroklastoz eta labaz osatutako geruzak tartekatzen dira."}
{"id": "43072", "revid": "336", "url": "https://eu.wikipedia.org/wiki?curid=43072", "title": "Hawkes Bay eskualdea", "text": ""}
{"id": "43073", "revid": "512", "url": "https://eu.wikipedia.org/wiki?curid=43073", "title": "Taranaki eskualdea", "text": "Taranaki eskualdea (ofizialki Taranaki Regional Council) Zeelanda Berriko eskualde bat da, Ipar Uhartean kokatua. Bere hiriburua New Plymouth da.\nTaranaki sumendiaren magaletan dago eskualdea."}
{"id": "43074", "revid": "1545", "url": "https://eu.wikipedia.org/wiki?curid=43074", "title": "Manawatu-Wanganui eskualdea", "text": "Manawatu-Wanganui (ofizialki Horizons Regional Council) Zeelanda Berriko eskualde bat da, Ipar Uhartearen hegoaldean kokatua. Bere hiriburua Palmerston Northda. Beste hiri garrantzitsu bat Wanganui da. Guztira 8 barruti ditu:"}
{"id": "43075", "revid": "58701", "url": "https://eu.wikipedia.org/wiki?curid=43075", "title": "Wellington eskualdea", "text": "Wellington eskualdea (ofizialki Greater Wellington) Zeelanda Berriko eskualde bat da, Ipar Uhartearen hegoaldean kokatua. Zeelanda Berriko hiriburua bertan dago."}
{"id": "43076", "revid": "105290", "url": "https://eu.wikipedia.org/wiki?curid=43076", "title": "Google bomb", "text": "Google bomb (Googleren bonba) testu zehatz baten bidezko bilaketarentzako webgune bat Googleren bilatzailearen lehen postuetan azaltzea lortzeko balio duen metodoari deritzo. Metodo hau Googlek erabiltzen duen algoritmoaz profitatzen da, zeinak sailkapen ona eskaintzen dien leku askotatik loturak dituzten orrialdeei. Helburua lortzeko nahi den webgunerako lotura bat gehitu beharra dago, testu bezala bilaketaren testua jarriz.\nNola burutzen da.\nGoogle bomb egitea lortzeko, Googleren arakatzaileak itxura honetako lotura ugari aurkitu behar ditu:\nEsaldia edo hitza\nAukera egokia izaten da foro bateko sinaduran erantsi edo webgune bateko txantiloietan gehitzea, orrialde askotan agertu dadin.\nEmaitzak bi astetan lortu daitezke, eta beti ere proiektuaren hedapenaren araberakoa izaten da arrakasta.\nNola saihestu.\nGoogle bomb bat jaso duen webmasterrak bere gunean honako HTML kode hau erantsiz lortu dezake saihestea:\n&lt;meta name=\"googlebot\" content=\"noindex, nofollow\" /&gt;\nHala eta guztiz ere, horren bitartez bilatzailean inolaz ere ez agertzea lortuko du, eta hori normalean ez da komeni.\nHistoria.\nTeknika hau 2001eko apirilaren 6an agertu zen lehenengoz Addam Mathesek idatzitako artikulu batean. Artikulu horretan \"Google bombing\" kontzeptua erabili zuen Mathesek, eta horrez gain, Googlek orrialdeak sailkatzeko metodo hori erabiltzen zuela nola jakin ahal izan zuen ere azaldu zuen. \"internet rockstar\" bilaketa bat egin zuenean, Ben Brownen webgunea azaldu zen lehen postuan, bertan \"internet rockstar\" testua azaltzen ez zen arren. Horrela, webgune askok \"internet rockstar\" testua erabiliz bertarako lotura zutela ikustean jakin ahal izan zuen metodo horretaz.\nHala eta guztiz ere, 1999an kasu bitxi bat ere gertatu zen, \"more evil than Satan\" (Satan baino gaiztoagoa) bilaketak Microsoften webgunera zuzentzen zuela-eta."}
{"id": "43077", "revid": "371", "url": "https://eu.wikipedia.org/wiki?curid=43077", "title": "Google bombing", "text": ""}
{"id": "43078", "revid": "201", "url": "https://eu.wikipedia.org/wiki?curid=43078", "title": "Kristobal Balentziaga", "text": ""}
{"id": "43079", "revid": "105290", "url": "https://eu.wikipedia.org/wiki?curid=43079", "title": "Tasman eskualdea", "text": "Tasman (ofizialki Tasman District Council) Zeelanda Berriko eskualde bat da eta era berean barruti bat. Hego Uhartean dago"}
{"id": "43080", "revid": "105290", "url": "https://eu.wikipedia.org/wiki?curid=43080", "title": "Marlborough eskualdea", "text": "Malborough (ofizialki Malborough District Council) Zeelanda Berriko eskualde bat da eta era berean barruti bat. Hego Uhartean dago"}
{"id": "43081", "revid": "105290", "url": "https://eu.wikipedia.org/wiki?curid=43081", "title": "West Coast eskualdea", "text": "West Coast (ofizialki West Coast Regional Council) Zeelanda Berriko eskualde bat da eta era berean barruti bat. Hego Uhartean dago, mendebalko kostalde ia osoa hartuz."}
{"id": "43082", "revid": "512", "url": "https://eu.wikipedia.org/wiki?curid=43082", "title": "Canterbury eskualdea", "text": "Canterbury eskualdea (ofizialki Environment Canterbury) Zeelanda Berriko eskualde bat da. Hego Uhartean dago, ekialdeko kostaldean. Bere azalera dela eta Zeelanda Berriko eskualderik handiena da. 10 barruti ditu bere baitan:"}
{"id": "43083", "revid": "56334", "url": "https://eu.wikipedia.org/wiki?curid=43083", "title": "Otago eskualdea", "text": "Otago eskualdea (ofizialki Otago Regional Council) Zeelanda Berriko eskualde bat da. Hego Uhartean dago, hego ekialdeko kostaldean. Dunedin da eskualdeko hiri nagusia.\n\"Otago\" izena \"\u014ct\u0101kou\" maorierazko hitzaren hegoaldeko ebakera lokala da eta portuko sarreran zegoen maori herria izendatzen zuen. Terminoaren esanahi zehatza eztabaigarria da, \"herri isolatua\" eta \"lurralde gorriaren lekua\" bezalako itzulpenak proposatu dira. \"Otago\" da, halaber, Europako kokalekuaren izen zaharra, Weller anaiek 1831n ezarria.\nDunedin hiri nagusiaz gain, aipagarriak dira Queenstown eta W\u0101naka turismo zentro nagusiak, hegoaldean dagoen Kaitangata ikatz-iturri garrantzitsua, eta erdialdean garatu den ardogintza. Waitaki eta Clutha ibaiak dira herrialdeko energia hidroelektrikoaren iturriak. "}
{"id": "43084", "revid": "105290", "url": "https://eu.wikipedia.org/wiki?curid=43084", "title": "Southland eskualdea", "text": "Southland eskualdea (ofizialki Environment Southlan) Zeelanda Berriko eskualde bat da. Hego Uhartean dago eta hegoaldeenen dagoen eskualdea da."}
{"id": "43085", "revid": "336", "url": "https://eu.wikipedia.org/wiki?curid=43085", "title": "Herbeerera", "text": ""}
{"id": "43086", "revid": "105290", "url": "https://eu.wikipedia.org/wiki?curid=43086", "title": "Herbehereen banaketa administratiboa", "text": "Herbehereen banaketa administratiboa hamabi eskualdetan egiten da, \"probintzia\" izenarekin ().\nEuretariko bakoitzean Gobernadore bat dago, (Erreginaren Mandataria), Limburgeko probintzian izan ezik, non \"gouverneur\" izena ematen zaion. Hauek dira 12 probintziak:\nUdalerri bereziak.\n2010 urtetik aurrerako banaketa administratiboaren arabera antzinako Holandarren Antilletako uharteak Herbehereetako udalerri berezi bihurtu ziren.\nUr batzordeak.\nEstatua ur-barrutietan ere banatua dago, ur-batzorde baten agindupean ( edo ). 2005eko urtarrilaren 1ean 27 ziren eta bakoitzak ura kudeatzeko eskuduntza du. Ur-batzorde hauen eraketa estatuaren sorrera baino aurrekoa da, 1196 urtean agertuz baitziren lehen aldiz. Berez, Herbehereetako ur-batzordeak oraindik dablitzan munduko erakunde demokratiko zaharrenetakoak dira."}
{"id": "43093", "revid": "105290", "url": "https://eu.wikipedia.org/wiki?curid=43093", "title": "Frisia (probintzia)", "text": "Frisia (, edo , biak dira gaur egun izen ofizialak, 1997tik) Herbehereetako hamabi probintzietako bat da. 2005ean 643.000 biztanle zituen eta hiriburua Leeuwarden () da, 91.817 biztanlerekin, probintziaren erdialdean.\nFrisia Herbehereetako beste 11 probintzietatik bereizten da, hizkuntza propioa duelako: frisiera. Groningengo zati txiki batean ere hitz egiten da frisiera, ekialdean.\nFrisia historikoa, dena den, Ipar itsasoaren ertzean dagoen eskualde zabalago bat ere bada, hiru zatitan banatua:\nHerbehereetako iparreko probintzia, ekialdera Groninga eta Drenthe eskualdeak dituena; hegoaldean Overijssel eta IJsselmeerreko polderrak (itsasoari hartutako lurrak), eta iparraldean Ipar itsasoa. 3.357 km2 ditu. Erlijioa: protestantismoa. Ordoki emankorra da, eta zatirik handiena itsasoaren maila baino beheragokoa da. Probintzia ezaguna da abelgorri arraza berezia duelako (arraza frisiar hanka-beltza). Patatak, garia, azukrea eta erremolatxa. Artzaintza. Industria ugari du, janari industria batez ere."}
{"id": "43097", "revid": "105290", "url": "https://eu.wikipedia.org/wiki?curid=43097", "title": "Drenthe", "text": "Drenthe () Herbehereetako ipar-ekialdeko probintzia da, Alemaniarekin muga egiten duena. 2.683 kilometro koadroko eremua du eta 2015eko urtarrilaren 1ean 488.576 biztanle zituen. Hiriburua Assen da.\nHistoria.\nProbintzia honetan K.a. 3500ean eraikitako trikuharriak aurkitu dira. Lehenbiziko aipamen idatzia 820koa da. Frantsesen esku egon zen 1795etik 1813ra bitartean. Alemaniarrek hartu zuten 1940tik 1945era arte.\nEkonomia.\nAbere hazkuntza, nekazaritza (laboreak, patata), petrolioa, kimika eta botika industria eta zeramika dira ekonomiaren oinarriak."}
{"id": "43098", "revid": "105290", "url": "https://eu.wikipedia.org/wiki?curid=43098", "title": "Flevoland", "text": "Flevoland () erdialdeko Herbehereetako probintzia da. 2.412 kilometro koadroko eremua du (lehorra 1.419 km\u00b2, ura 993 km\u00b2) eta 2015eko urtarrilaren 1ean 401.791 biztanle zituen. Hiriburua Lelystad da eta hiri nagusia Almere.\nEratu zen Herbehereetako azken probintzia izan zen, 1986an.\nHistoria.\n1916an gertatu ziren uholdeen ondoren, Zuiderzee barne-itsasoa itxi eta lur lehor bihurtu behar zela erabaki zen. 1932ean Afsluitdijk dikea bukatu zuten eta beraz itsasoaren ixtea burutu. Hortik aurrera Zuiderzee IJsselmeer izendatu zuten, hau da, IJssel ibaiaren bukaerako lakua.\nLehortu zen lehengo lekua Andijkeko proba polderra zen, 1927an. Lehengo polder handia Wieringermeer izan zen (1930an), gaur egun Ipar Holandako probintziaren zatia dena. Hurrena Noordoostpolder (\"Ipar-ekialdeko polder\") izan zen, Urk eta Schokland irlen inguruan. Overijssel probintziarekin batu zen. Horren ondoren, hegoaldean beste bi lur eremu sortu ziren 1957 (Ekialdeko Flevoland) eta 1968an (Hegoaldeko Flevoland). Hiru herri horiek probintzia berria sortu zuten 1986an. Izena \"Lacus Flevo\"-tik dator, erromatarrek bertan zegoen lakuari eman zioten izenetik, hain zuzen.\nGeografia.\nItsasoari irabazitako lurraldea.\nLurralde honetako berezitasun nabarmenena bere sorrera -bere sorkuntza- da, zeren eta duela 70 urte ez zen existitzen, orduko Zuiderzee izeneko itsasoaren urpean baitzegoen. Bestela esanda, lurralde hau itsasoari \"lapurtu\" zaio lehortzeko teknika aproposa erabiliz, herberetarrei mundu osoan entzute handia eman dieten tekniken bidez. Herberetarrak, itsasoarekin zerikusirik duten gaietan teknikari onenak direla esan ohi da. Lehortutako lurraldea polder nederlanderazko hitzarekin izendatzen da.\nHala ba, Flevoland polderrez osatutako lur-eremua da egun. Lur-eremuaren sorkuntza 1940 eta 1968 artean burutu zen, eta lurralde berria probintzia gisa 1986. urtean eratu zen. Paisaia leun-leuna da, ez da tontorrik. Zola itsasoko ur mailaren azpian dago, 5 m-tara gutxi gorabehera. Sakontasun honek paisaiari beste ezaugarri bat ematen dio, dikez inguraturik edo mugaturik dagoela hain zuzen.\nHorrela, prozesu luze eta garesti baten ondoren irabazitako lurra estatuarena da. Honek nekazaritza eta abeltzaintzarako uzten du, baita hirigintzarako ere.\nHirigintza.\nHirigintzari dagokionez, hainbat hiri sortu dira, Herbehereetako lur urritasuna eta etxebizitzaren beharra arindu nahian. Hiriburua Lelystad da (Lely Afsluytdijk, Zuiderzee itxi zuen dikea diseinatu zuen ingeniariaren izena) egun 80.000 biztanle dituena. Almere eta Dronten eremu berria kolonizatzeko eraiki diren beste hiri batzuk dira. Hiri berri-berri hauek argi eta garbi islatzen dituzte gizarte zabala eta aurrerakoia, alde batetik, eta Herbehereetako herri-antolakuntza bestetik. Hirigintza irekia, garbia, zabala, naturaren neurrietara egina da. Lelystadeko Agora Antzokia edo Dronteneko De Meepaal dira gogo aurrerakoiaren lekuko."}
{"id": "43099", "revid": "219", "url": "https://eu.wikipedia.org/wiki?curid=43099", "title": "George London Lord Byron", "text": ""}
{"id": "43102", "revid": "1545", "url": "https://eu.wikipedia.org/wiki?curid=43102", "title": "Gelderland", "text": "Gelderland () Herbehereetako probintzia bat da. 2005ean 1.970.856 biztanle zituen eta bere hiriburua Arnhem da. Hala ere Nijmegen eta Apeldoorn hiri handiagoak dira.\nHistoria.\nGaur egungo Gelderland probintziak antzinako Gueldersko dukerriaren azaleraren hiru laurden betetzen ditu. Guelders herrialde bat izan zen XI. mendearen bukaeran Erromatar Inperio Sakratuaren barnean, gaur egungo Limburg probintzia eta Alemaniako Kleve barrutiaren atalak barnebilduz. Geldern hiria izan zen dukatuaren hiriburua. 1543an Habsburgotarrek sortu zuten Herbehereen parte bilakatu zen, Hamazazpi Probintzietako bat. Probintzia pobre eta ez oso populatua izan zen garai hartan."}
{"id": "43103", "revid": "90204", "url": "https://eu.wikipedia.org/wiki?curid=43103", "title": "Groningen (probintzia)", "text": "Groningen (, ) Herbehereetako probintzia bat da, iparraldeenen dagoena. 2005ean 575.234 biztanle zituen eta bere hiriburua Groningen da.\nBertako biztanleek Behe Saxoi dialekto bat hitz egiten dute, Groningera (Gr\u00f6nnegs / Grunnegs). Gaur egun hala ere ez dute gehiegik hitz egiten, batez ere Groningen hirian bertan, inmigrazioa dela eta.\nEkialdean Alemaniako Saxonia Beherea estatuarekin egiten du muga, hegoadean Drentherekin, mendebaldean Frieslandekin eta iparraldean Wadden itsasoa du.\nGroningeneko eskualdea batez ere nekazaria da, baina gas naturala badute Slochterenen. XIX. eta XX. mendetan honetan klase gatazka handia egon da eta bertan izan da udalerri bakarra non Herbehereetako Alderdi Komunistak alkatetza bat lortu duen (Beerta udalerria).\nHistoria.\nHasiera batean Frisiako atal bat, Groninga zuzenean zen kudeatua Erromatar Inperio Santutik X. mendean. XI. mendean burgo bat bilakatu zen eta Utrechteko Artzapezpikutzaren esku geratu zen. Maximiliano I, Erromatar Inperio Santukoak, Groninga eta Friesland Saxoniako Alberto Dukeari eman zion. 1514 eta 1515 artean Gueldersko dukerriaren esku geratu zen eta 1536an Habsburgoen Herbehereen esku. 1594an Herbehera Batuek konkistatu zuten."}
{"id": "43104", "revid": "105290", "url": "https://eu.wikipedia.org/wiki?curid=43104", "title": "Dortmund", "text": "Dortmund Alemaniako mendebaldean dagoen hiria da, Ipar Renania-Westfaliako estatuaren hiri nagusia dena eta herrialde osoko zazpigarren populatuena. Halaber, Essen hiriarekin batera osatzen du Europar Batasunako hirugarren metropolitar gunerik handiena, Paris eta Londres ostean. Hiriak 580.444 biztanle zituen 2010ean.\nGeografia.\nRuhr ibaiaren alde bietan dago Dortmund kokatua. Dortmund\u2013Ems kanalak hiria Ipar Itsasoarekin elkartzen du eta kanalaren bukaeran Dortmundko kaia dago, Europako barne-kairik handiena. \"Westfaliako hiri berdea\" deitzen zaio izan ere udalerriaren erdia baino gehiago ibaiek, basoek, nekazal eremuek eta parkeek osatzen baitute.\nHistoria.\nAgiri zaharrek diotenez gaur egun Dortmund dagoen tokian Throtmanni izeneko herrixka bat zegoen 880 inguruan, baina suak erre zuen erabat. Frederiko I.a Germaniako Erromatar Inperio Santukoak 1152an herria berreraiki eta bertan bizi izan zen bi urtez. Erdi Aroan Hellweg merkatal bidean ezinbesteko geldialdia egin behar zen bertan. 1220an Hiri Inperial Askea bihurtu zen, Westfaliako hiri nagusia zen eta Hansa Ligan sartu zen. 1320ko agiri batean Dorpmunde izenaz agertzen da.\nXIX mendean Prusiak Westfalia probintzian sartu zuen. Ikatz eta altzairu meategiek hiria aberastu zuten, bai eta garagardo lantegiek ere.\nBigarren Mundu Gerrako bonbaketek Dortmunden %60a suntsitu zuten. batez ere hiriaren erdialdea izan zen kaltetuena, %98ko suntsipenarekin. Hiria berreraikitzean parke zabalak diseinatu zituzten.\nKirolak.\nHiriko futbol talde garrantzitsuena Borussia Dortmund da. Zazpi Liga eta bi Kopa irabazi ditu. 1997an UEFAko Txapeldunen Liga eta Kontinente arteko Futbol Kopa irabazi zituen.\nHiri senidetuak.\nDortmund ondorengo hiriekin senidetuta dago:"}
{"id": "43105", "revid": "119347", "url": "https://eu.wikipedia.org/wiki?curid=43105", "title": "Essen", "text": "Essen Alemaniako mendebaldean dagoen hiria da, Ruhr ibaiaren Berne adarraren ertzean dagoena. Bere 574.635 biztanleekin Ipar Renania-Westfaliako estatuaren hiri nagusietakoa da, eta herrialde osoko hiri jendetsuenetatik zortzigarrena. Dortmund hiriarekin batera osatzen duen metropoli gunea, berriz, Europar Batasuneko handienetatik hirugarrena da, Parisen eta Londresen ostean. 2010ean Europako kultura-hiriburu izendatu zuten Hungariako P\u00e9cs eta Turkiako Istanbulekin batera.\nEtimologia.\nAlemanezko \"essen\" (\"jan\") hitzetik datorrela dirudien arren, hiriaren izenik zaharrena \"Astnide\" da, \"lizarra\" esan nahi du.\nHistoria.\nAntzinatik populaturiko eremua izan da, izan ere K.a. 280.000 urteko aztarnak ere aurkitu dira \"Vogelheimer Klinge\" ibarrean. Ondoren zeltak eta antzinako germaniarrak ere izan ziren bertan. K.o. lehenengo urteetakoa da \"Alteburg\" gaztelua eta VII. mendekoa \"Herrenburg\" gaztelua.\nEssen bera 845. urtean sortu zen emakumeentzat monasterioa eraikitzean. Monasterio hau X. mendeko garrantzitsuenetakoa izan zen. Monasterioaren inguruan sorturiko hiriak protestantismoa hartu zuen 1563an. 1624an, Hogeita Hamar Urteko Gerra aprobetxatuz, monasterioko burua zen Maria abade-printzesak hiria birkatolizatu nahi izan zuen, baina hiriko tropek 1628an monasteriokoak gainditu eta Mariak ihes egin behar izan zuen Koloniara.\nOtondarren dinastiaren gainbeherak, ordea, Essenen garrantzia gutxitu egin zuen eta landa eremua bihurtu zen, harik eta XIX mendean ikatz meategiek herriaren eta Ruhr osoaren garapen ekonomiko itzela ekarri zuten arte. 1811n abiatu zen Krupp familiaren armagintza industriak Europako meategi hiri handiena bihurtu zuen Essen.\nBigarren Mundu Gerran oso kaltetu zen, hiriaren hiru laurdenak suntsitu baitziren, batez ere 1943ko aliatuen bonbaketetan. 1945ean britainiarrek eta estatubatuarrek okupatu zuten hiria. Britainiarren Okupazio eremuan gelditu zen Essen, Mendebaldeko Alemania eratu zen arte. Apezpikutegi katolikoa da 1958. urteaz geroztik.\nEkonomia.\nIndustria- eta administraziogune garrantzitsua da: metalurgia astuna (Krupp industriaen sorterri eta egoitza hiri nagusia), kimika industria eta beiragintza dira bertako ekonomia jarduera tradizionalak. 1960ko hamarkadatik aurrera, ordea, beste industria molde bat hazi zen Essenen, industria elektrikoa eta elektronikoa.\nKirolak.\nRot-Weiss Essen futbol taldeak 1955eko Alemaniako liga txapelketa eta 1953ko Kopa irabazi zituen. 1959an hiriko beste taldea Schwarz-Weiss Essen nagusitu zen Kopan.\n80ko hamarkadan eskubaloia nagusitu zitzaion futbolari, izan ere TUSEM Essen taldea Alemaniako garrantzitsuenetakoa bihurtu baitzen, 3 liga, 3 kopa eta Europako Errekopa bat ere irabazi baitzuen. 2005ean EHF Kopan ere txapelduna izan zen.\nHiri senidetuak.\nEssen ondorengo hiriekin senidetuta dago:"}
{"id": "43106", "revid": "119347", "url": "https://eu.wikipedia.org/wiki?curid=43106", "title": "Kolonia (Alemania)", "text": "Kolonia (, kolonieraz: \"K\u00f6lle\", nederlanderaz: \"Keulen\") mendebaldeko Alemaniako hiria da, Ipar Renania-Westfalia estatuko hiri nagusia eta herrialde osoko laugarren populatuena, Berlin, Hanburgo eta Munichen atzetik. 2015ean 1.060.582 biztanle zituen.\nEtimologia.\nErromatarren kolonia izan zen hasieran eta \"Colonia Claudia Ara Agrippinensium\" izena zeukan, \"Colonia Agrippina\" izenaz ezagutzen bazen ere.\nGeografia.\nRhin ibaiak zeharkatzen du hiria. Alemaniako hirugarren hiri zabalena da, 405'15 kilometro koadroko eremua baitu. Ingurua nahiko laua da; punturik altuenak, babesturik dagoen K\u00f6nigsforst eremuak, 108 metroko garaiera du, eta punturik baxuenak, Worringer Bruchek, 37'5 metrokoa besterik ez.\nHistoria.\nErromatar kolonia.\nErromatarrek \"Oppidum Ubiorum\" (\u00abubioen herria\u00bb) izena eman zioten, K. a. 38. urtean \"Ubii\" leinu germaniarrak sortutako herrixkari. Toki estrategikoan zegoenez, K. o. 50. urtean kokalekua handitu eta kolonia kategoria jaso zuen. \"Colonia Claudia Ara Agrippinensium\" izena hartu zuen, Agripina Klaudio enperadorearen emaztearen ohoretan.\n85. urtean, Germania Beherea erromatar probintziaren hiriburu bihurtu zen, eta 260-271 bitartean Galietako Inperioaren hiriburu. 310ean, Konstantino I.a Handia enperadore zela, Rhin ibaiaren gaineko zubia eraiki zen eta Alpeetatik iparraldera zegoen Europako merkatal hiri garrantzitsuena bihurtu zen. Enperadore erromatarrek egonaldi luzeak egiten zituzten bertan. 459an frankoak jabetu ziren hiriaz, erromatarren agintaldiari amaiera emanez.\nErdi Aroa.\nArtzapezpikutza eskuratu zuen 785. urtean. Germaniako Erromatar Inperio Santuaren garaian, bertako artzapezpikua zazpi errege hautatzailetariko bat zen, baita hiru aita santu hautatzaileetariko bat ere. 1164an Rainald de Dassel artzapezpikuak Errege Magoen erlikiak Koloniako katedralean zeudela zabaldu zuen eta hirirako erromesaldiak hasi ziren.\nMendeetan zehar, gatazka latzak izan ziren hiriko burgesiaren eta artzapezpiku-hauteslearen artean. 1288an, Worringengo borroka galdu ondoren, artzapezpikuak alde egin behar izan zuen eta Kolonia Hansa Ligan sartu zen. Arteak eta kulturak garrantzi handia izan zuten Erdi Aroan. 1475ean Hiri Inperial Aske bihurtu zen. Honekin bere armada propioa sortu zuen, uniforme gorriduna, behar izanez gero, Germaniako Erromatar Inperio Santuaren alde borrokatuko zena.\nXIX eta XX mendeak.\n1794an oste frantsesek hartu zuten hiria. Napoleon Bonapartek \"Roer\" departamendu frantsesean sartu zuen. Vienako Batzarrak, 1815ean, Prusiako Erresumaren menpeko Germaniar Konfederazioan kokatu zuen. Prusiak, baina, D\u00fcsseldorfen aldeko apustua egin zuen, hau Koloniaren gainetik jarriz.\nBigarren Mundu Gerran, 1942-1945 bitartean, Aliatuek bonbardatu zuten, garrantzi handiko hiri industriala baitzen. Bonbardaketek erabat kaltetu zuten hiria, %80a suntsitu zelarik. Katedral gotikoak zutik iraun zuen eta kalte txikiak baino ez zituen izan.\nEkonomia.\nRhin eskualdeko ekonomia eta kultura hiri nagusia da. Oso garrantzitsua da industria: altzairugintza, automobilgintza, nekazaritzarako makineria, kimika eta janari industria, petrolio findegiak, papergintza eta larrugintza. Merkataritza eta finantza hiri garrantzitsua da orobat.\nOndasun nabarmenak.\nBigarren Mundu Gerra garaian hiriaren parte bat suntsitu bazen ere, ondo kontserbatu ditu antzinako monumentuak. Aipagarriak dira, besteak beste:\nKultura.\nJaialdiak.\nKoloniako jairik handiena \"K\u00f6lner Karneval\" (inauteria) da. Azaroaren 11ko 11:11 direnean hasten da jaia, hiriko giltzak \"zoroei\" (\"Jecken\") ematerakoan, eta sei egun irauten du. Astelehenean karroza koloretsuen \"Rosenmontagszug\" desfile erraldoia egiten da eta astertean \"Nubbel\" erretzen dute, sei egun horietan pekatu ugari egiteagatik.\nKirola.\nKoloniako futbol taldea 1. FC K\u00f6ln da. Hiru aldiz irabazi du Bundesliga eta lau aldiz Kopa. 1986an UEFA Kopako txapeldunordea ere izan zen. Aipatzekoa da K\u00f6lner Haie izotz hockey taldea ere, Alemaniako txapelketa zortzi aldiz irabazi duena.\nAlemaniako bigarren maratoi garrantzitsuena antolatu izan du 1997tik aurrera eta txirrindularitzako Koloniako Itzulia ere bai 1908tik aurrera.\nGarraioa.\nKomunikabide sare garrantzitsu batek lotzen du Kolonia Alemaniako hiri eta eskualde nagusiekin (Paris-Berlin burdinbidea, errepideak, aireportua eta Rhin ibaiaren bidezko garraioak). Alemaniako mendebaldeko ibai-portu nagusia da eta, batez beste, 9 milioi tona irten-ateratzen da urtero bertako portutik.\nHiri senidetuak.\nKoloniak ondorengo hiriekin ditu senidetza-hitzarmenak:"}
{"id": "43108", "revid": "1491", "url": "https://eu.wikipedia.org/wiki?curid=43108", "title": "D\u00fcsseldorf", "text": "D\u00fcsseldorf mendebaldeko Alemaniako hiria da, Ipar Renania-Westfalia estatuaren hiriburua. Herrialdeko bederatzigarren hiririk handiena da, 612.178 biztanle baitzituen 2015ean.\nGeografia.\nD\u00fcssel ibaiak Rhin ibaiarekin bat egiten duen tokian dago, Rhin ibaiaren ekialdean gehienbat. D\u00fcsseldorf eraikita dagoen lurra orobat alubiala da. Hiriaren punturik altuenak, Hubbelrath auzoak, 165 metroko garaiera du eta punturik baxuenak, Wittlaer auzoak, 28 metrotakoa.\nHistoria.\nSorrera.\nErromatar Inperioa Europaz jabetzen ari zen garaian leinu germaniar ugari Rhin ibaiaren ekialdeko inguru zingiratsuetan babestu ziren. Jakina da VII eta VIII mendeetan D\u00fcssel ibai txikiaren inguruan nekazal arrantzale komunitateak bazirela, baina 1135 arte ez da \"Dusseldorp\" izena aipatzen, eta orduan ere ondoko \"Kaiserswerth\" hiriak harresiak eraiki zituela esateko.\nBerg dukea.\n1186an Berg familiaren menpe gelditu zen D\u00fcsseldorf. Bergeko dukeak, bere menpeko hiritarrekin batera, Koloniako Artzapezpikuaren aurka egin eta irabaztean, D\u00fcsseldorfek hiri eskubideak jaso zituen, 1288an hain zuzen ere. Ordutik aurrera hiri bien arteko harremanak txarrak izango ziren. Merkatuaren enparantza sortu zen eta harresiak eraiki ziren. 1380an Bergen dukerriaren hiriburu izendatua izan zen. 1386an Berg dukerria J\u00fclich eta Cleves dukerriekin elkartu zen eta 1609an Wittelsbach kondeak bereganatu zuen, familiaren egoitza bertan ezarriz. D\u00fcsseldorf konderriaren hiriburu bihurtu zen Koloniaren kaltetan.\nNapoleon.\nNapoleonek 1795ean bonbardatu eta hiriaren babes guztiak suntsitu zituen. Hauen tokian gerora etorbide eta parkeak egingo ziren. 1805ean Napoleonek Berg Dukerri Handia osatu zuen eta D\u00fcsseldorf bertako hiriburu izendatu. Dukerri hau Rhingo Konfederazioaren parte zen. Berg familia gaztelu batean bizi zen. 1815ean Napoleonen Inperioa erortzean Vienako Batzarrak Prusiari eman zion lurraldea.\nXIX eta XX mendeak.\nIraultza industriala iritsi zen eta biztanleria asko igo zen. 1882ko ehun mila biztanleak ia bikoiztu egin ziren 1892rako. Lehen Mundu Gerraren ondoren aliatuen armadek hiria okupaturik izan zuten 1925 arte. 1920an gertaera lazgarria gertatu zen, apirilaren 15eko greba orokorrean paramilitar alemanek \"Alemaniako Meatzarien Batasuneko\" 45 delegatu erail zituzten. Bigarren Mundu Gerran bonbaketa ugari jasan zituen, batez ere 1943an, Rhur haraneko industria txikitu nahian eginikoak. Britainiarren okupazio eremuan gelditu zen eta beraiek bihurtu zuten D\u00fcsseldorf Ipar Renania-Westfaliako estatuaren hiriburu.\nKirolak.\nHiriko futbol taldea Fortuna D\u00fcsseldorf da. Liga bat (1933) eta bi Kopa (1979, 1980) irabazi ditu. Europa mailan Errekopako finalista izan zen 1980an eta hiru aldiz irabazi du UEFA Intertoto Kopa.\nBeste kirolen artean izotz hockeya eta batez ere Amerikar futbola aipatu behar, Alemaniako talderik arrakastatsuena bertakoa baita.\nHiri senidetuak.\nD\u00fcsseldorf ondorengo hiriekin senidetuta dago:"}
{"id": "43109", "revid": "201", "url": "https://eu.wikipedia.org/wiki?curid=43109", "title": "Hamburg", "text": ""}
{"id": "43110", "revid": "499", "url": "https://eu.wikipedia.org/wiki?curid=43110", "title": "Hamburgo", "text": ""}
{"id": "43111", "revid": "105290", "url": "https://eu.wikipedia.org/wiki?curid=43111", "title": "Limburg (Herbehereak)", "text": "Limburg edo Linburgo () hegoaldeenen dagoen Herbehereetako probintzia da. 2005ean 1.131.938 biztanle zituen eta bere hiriburua Maastricht da.\nBere kokapena dela eta aldaketa handiak jasan izan ditu azkeneko hamarkadetan. Lehen probintzia periferikoena zen eta gaur egun Europar Batasunaren eraikuntzan izan duen papera dela eta oso gune garrantzitsua da.\nHistoria.\nLimburgen izena \"Limbourg\" izeneko gaztelutik dator, Vesdre ibaiaren magalean kokatuta Ardenatan, gaur egun Belgikako Liejako probintzian. Bertan zetzan Limburgeko dukerriaren boterea. Boterea hala ere ez zen oso sakona eta horregatik berehala banatu zen Brabanteko dukerria, Julicheko dukerria eta Liejako apezpikutzan, Limburgeko Dukatua oraindik ere bazelarik. Zatiketa honetatik jaiotzen dira gaur egun arte iraun duten hizkuntzaren banaketak.\nMendeetan zehar Europako botere handiek konkistatu duten eskualdea izan da, bere balio estrategikoa dela eta. Erromatarrek, Espainia, Prusia, Habsburgoen Austria eta Frantzia igaro dira Limburgetik bere boterea ezarriz.\n1673an Luis XIV.a Frantziakoak pertsonalki garatu zuen Maastrichten setioa. Bertan Charles d'Artagnanek bere bizia galdu zuen eta horregatik Alexandre Dumasen (aita) pertsonaia bilakatu zen Hiru Musketariak liburuan. Laurogei Urteko Gerran bataila handiak izan ziren hemen eta bertan Espainiarrek irabazi zuten. Limburgiar gehienek espainiarren alde egin zuten, katolikoak baitziren.\nNapoleonen garaian botere handiek eskualde berbatu zuten Herbehereetako Erresuma Batuaren baitan 1815an. Maastricht izeneko probintzia eratu zen. William I.a Limburgekoak, lehenengo erregea probintzia honetan, antzinako izena berreskuratu zuen.\nKatoliko eta frankofonoak ziren belgikarrak kalbinistak ziren herbeheretarrengandik bereiztu zirenean 1830eko Belgikako Iraultzan, probintzia ia osoa erori zen Belgikaren esku. 1839an sinatutako Londoneko Tratatuan probintzia bitan zatitu eta ekialdea Herbehereen esku eta mendebaldea Belgikaren esku geratu ziren, gaur egun arte iraun duen zatiketa.\nItun horretan ere Belgikak Luxenburgo irabazi zuen eta Prusiari Limburg eman zitzaion Maastricht eta Venlo hiriak kenduta. 1839 eta 1866 artean Alemaniar Konfederazioaren esku egon zen lurraldearen zati handiena.\n1906ra arte Dukerri hitza erabili zuen eta gaur egun ere berezitasun bat badu, beste probintziatan Erreginaren Mandataria dena Limburgen Gobernadorea da.\nBigarren Mundu Gerran Limburgen zibil askok galdu zuten bizitza eta herri eta hiri asko guztiz apurtu ziren. 8.500 amerikar militar inguruk galdu zuten bizi ere eskualde honetan eta bertan dago hilerri handi bat. Ysselsteynen 31.000 alemaniar soldadu hil ziren.\n1991an Europar Batasunak (garai hartan Europar Komunitatea) bere bilera egin zuen Maastrichten. Bertan tratatu bat idatzi zuten, Europar Batasunaren sorrera ahalbidetu zuena.\nHizkuntzak.\nLimburgek bere hizkuntza propioa du, Limburgera (). 1997tik aurrera hizkuntza ofiziala da probintzian eta horregatik babesa jasotzen du. Hala ere ez Herbehereek ez Belgika edo Alemaniak ez dute hizkuntza ofizialtzat. Limburgera 1,6 milioi pertsonek hitz egiten dute bai Herbeheretan bai Belgikako Limburgen. Alemanian ere hiztunak daude. Limburgeraren dialekto ugari daude eta ia-ia herri edo hiri bakoitzak bere hitz egiteko era du. Maas (Meuse) herian frantziar ikutua dute eta Aachen hirian (Alemania) alemaniar eragina. Hizkuntzak zeltiar sustraiak ere baditu.\nXX. mendean herritar askok euren hizkuntza eskoletan irakasteko lana egin izan dute, nederlandera baita bertan irakasten den hizkuntza bakarra. Hala ere hau ez da gertatuko herrialdeak ofizialtasuna aitortzen dion arte. Hizkuntza honetaz gain guztiek hitz egiten dute nederlandera eta askok frantsesa eta alemana ere hitz egiten dute. Nederlandar gehienek bezala ohikoa da ingelesa herritar askok menperatzea."}
{"id": "43113", "revid": "90204", "url": "https://eu.wikipedia.org/wiki?curid=43113", "title": "Limburg", "text": "Limburg edo Linburgo izan daiteke:"}
{"id": "43115", "revid": "119347", "url": "https://eu.wikipedia.org/wiki?curid=43115", "title": "Le\u00f3n (Nikaragua)", "text": "Le\u00f3n Nikaraguako ipar-mendebaldean dagoen Leongo departamenduaren hiriburua da. Managuatik 80\u00a0km ipar-mendebaldera eta Ozeano Barearen kostaldetik 17\u00a0km iparraldera dago. 2012an 201.100 biztanle zituen. Managua baino txikiagoa izan arren, historian zehar Nikaraguako hiriburu intelektuala izan da."}
{"id": "43116", "revid": "512", "url": "https://eu.wikipedia.org/wiki?curid=43116", "title": "Rotterdam", "text": "Rotterdam Herbehereetako hego-mendebalean dagoen hiria da, herrialdeko bigarren populatuena Amsterdam ondoren. Hego Holandako eskualdean dago kokatuta.\n588.500 biztanle zituen 2006an (1 100 000 inguru metropoli osoan). Hiria \"Randstad Holland\" konurbazioaren parte da, 7.100.000 biztanle dituena (Amsterdam, Haarlem, Haga, Dordrecht eta Utrecht metropoliekin batera)\nEuropako itsas-porturik handiena dauka, Hamburgekoa baino handiagoa. 1962tik 2004ra munduko porturik garrantzitsuena izan zen, Shanghaik postu hau hartu zuen arte.\nNieuwe Maas (Mosa Berria) ibaiaren ertzetan kokatutako hiria da. Ibai hau izatez ubide bat da, Rhin eta Mosa ibaiak elkartzerakoan sortutako deltaren ondorio. Rotterdam izena Rotte ibaian egindako \"dam\" (urtegi) hitzen elkarketatik dator.\nBanaketa administratiboa.\nAnexioak.\nHistorian zehar Rotterdamek inguruko hainbat herri anexionatu ditu (azkena 2010ean):\nHistoria.\nRotte (edo garai hartan ezagutzen zen moduan Rotta \"Rott\" \"lohitsu\" eta \"a\" \"ura\", beraz ur lohitsu) errekastoaren ertzetan ezarritako herriaren lehen datuak 900. urte ingurukoak dira. 1150 urtean, uholde handiek bere garapena geldiarazi zuten dike eta urtegiak \"dam\" eraikitzera behartu zituztelarik. Momentu honetan ere \"Schielands Hoge Zeedijk\"(Schielands itsaso zabaleko dikea) izeneko urtegia eraiki zuten, gaur egungo Nieuwe Maas ibaiaren iparraldeko ertzean. Rotte ibaian urtegia 1260an bukatu zen eta gaurko Hoogstraat (kale nagusia) kalean kokatuko litzateke. 1340ko ekainaren 7an Holandako Willem IV kondeak hiri eskubideak eskaini zizkion Rotterdam-i, orduan 2000 bat biztanleko hiria zelarik. 1350 inguruan itsasontzientzako kanala, \"Rotterdamse Schie\" eraiki zen. Honek Rotterdam iparraldeko hiri handiagoekin lotuta uzten zuen eta bide batez Holanda, Ingalaterra eta Alemaniarentzat itsasozko garraiobideen lotura gune bihurtu.\nRotterdamgo portua mantso baina sendo garrantzizko portu izatera heldu zen. \"Vereenigde Oostindische Compagnie (VOC)\" edo Ekialdeko Indiako Konpainia Holandarraren sei partaideetako bat izatera ere iritsi zen. Portu jardueren zein biztanleriaren hazkunderik nabarmenena \"Nieuwe Waterweg\" edo \"ubide berria\"ren osatzearekin heldu zen 1872 urtean. Hiria eta portua hegoaldera zabaltzen hasi ziren. \"Witte Huis\" edo \"Etxe Zuria\" dorretxea, Estatu Batuetako bulego eraikinetan inspiratua da eta 1898an eraiki zen Frantziako \"Ch\u00e2teau\" estiloa delakoan. Bukatutakoan Europako bulego eraikinik garaiena zen, 45 metro garai hain zuzen.\nHau, Rotterdamgo garai hartako arrakasta eta hazkuntzaren adierazgarri bat besterik ez da. Alemaniak Herbehereak 1940ko maiatzaren 10ean inbaditu zituen. Lurraldea egun bakar batean menderatzeko asmoa zuen, baina ustekabeko erresistentzia aurkitu zuten eta azkenik maiatzaren 14an armada holandarra kapitulatzera behartu zuten Rotterdam hiria bonbardatuz eta beste hiri batzuk bonbardatuko zituztela mehatxatuz. Alemaniar Luftwaffe-ak hiriaren erdigunea erabat birrindu zuen, 800 hildako eta 80.000 pertsona etxerik gabe utziz. Udaletxea zutik mantendu zen, izan ere alemaniarrek beraientzat osorik nahi zuten inguruko agintea bertatik kontrolatzeko eta horretarako bonbardaketan kontu handiz saihestu egin zuten. 1950 eta 1970. urteen artean hiria berreraikitzen aritu ziren. Hirigintza zabalegia eta haizetsuegia gertatzen ari zen 1980. urtetik aurrera udalak arkitektura politika egokiago bat hartu zuen arte. Honela apartamentu, bulego eta eraikuntzak estilo berri eta ausartago batean eraikitzen hasi ziren, hiriguneari zeruertz berria eskainiz eta toki bizigarriago batean eraldatuz. 1990eko hamarkadan negoziogune berri bat eraikitzen hasi hegoaldeko ibaiertzean, \"Kop van Zuid\" delakoa.\nDemografia.\nTalde etnikoak.\nRotterdam Herbehereetako hiririk multi-etnikoena da. Biztanleriaren heren bat herrialdetik kanpo jaioa da, baina erroldaren arabera biztanleen erdiek gurasoetako bat kanpotarra dute. Hiriko alkatea bera, Ahmed Aboutaleb, Herbehereetan jaiotako marokoar jatorriko musulmana da.\n2008ko erroldaren arabera, biztanleriaren heren bat baino gehiago Herbehereetatik kanpo jaioa zen:\nAzpiegiturak.\nRotterdamgo metroa.\nRotterdamgo metroa edo \"Rotterdamse metro\", 1968ko otsailaren 10ean zabaldu zen eta gaur egun metro-sareak bi linea eta 47,0 kilometro dauzka.\nMetroko bi lineak hainbat adarretan banatzen dira, eta bi linea nagusiez gain, beste hiru adar banatzen dira, hizkien arabera sailkatuta.\nHerri eta hiri senidetuak.\nRotterdam ondorengo herri eta hiriekin senidetuta dago:"}
{"id": "43117", "revid": "499", "url": "https://eu.wikipedia.org/wiki?curid=43117", "title": "Donibane Lohizun", "text": ""}
{"id": "43118", "revid": "448", "url": "https://eu.wikipedia.org/wiki?curid=43118", "title": "Leon (argipena)", "text": "Leon izenak hainbat adiera ditu:"}
{"id": "43119", "revid": "201", "url": "https://eu.wikipedia.org/wiki?curid=43119", "title": "Leon I", "text": ""}
{"id": "43120", "revid": "512", "url": "https://eu.wikipedia.org/wiki?curid=43120", "title": "Leon I.a Armeniakoa", "text": "Leon I.a Armeniakoa (1080-1140ko otsailaren 14a) Ziliziako armeniar erreinuaren nagusia izan zen 1187tik 11981199ra. \"Mendietako Jauna\" izenarekin ere ezaguna da.\nLeon, bere arbasoak bezala, Armeniaren hedapenari ekin zion, batez ere Mediterraneorantz, Antiokiako printzipeekin gatazkak sortuz 1135 aldera, Saravantikar konkistatu zuenean. Hurrengo urtean Raimundo Antiokiakoak bera hartu eta askatzeko dirua eskatu zuen. Bere semeek askatasuna lortzen saiatu ziren baina azkenean ordaindu zuten.\n1137an Joan II.a Komnenoren inbasioa zela eta Tauros mendietara ihes egin zuen eta bertan berriro preso hartu eta Konstantinoplara eraman zuten. Bertan hil zen 1140an. urtean. Bere semea zen Esteban I.a Armeniakoak hartu zuen bere kargua, eta bere beste semea zen Thoros II.a Armeniakoak erregetza."}
{"id": "43123", "revid": "119347", "url": "https://eu.wikipedia.org/wiki?curid=43123", "title": "Frisiera", "text": "Frisiera () Herbehereetan, Alemanian eta, neurri txikiagoan, Danimarkan mintzatzen den hizkuntza bat da. Ingelesaren eta eskozieraren hizkuntza gertukoena da. Gaur egun ez du etorkizuna bermaturik, geroz eta hiztun gutxiago baitu.\nSaxoiak eta angloak egungo frisieraren antzeko hizkuntza batean mintzatzen ziren Britainia Handira emigratu aurretik. Alfabeto errunikoan eginiko epigrafia gutxi batzuk baino ez dira gelditu, gur garaiko lehenengo mendeetan datatuak. XV. mendera arte, frisiera administrazioan eta kontu ofizialetan erabili zen hizkuntza bizi-bizia izan zen.Hainbat dokumentu gordetzen dira XIII. eta XVI. mendeetatik, haietako batzuk lege izaera dutenak, baina baita idatzi literarioak ere: frisierazko saga eta elezaharrak, adibidez. Garai horretatik aurrera, nederlandera eta alemana frisiera ordezkatzen joango dira.\nFrisieraz hitz egiten dugunean, hiru aldaerez ari gara, urruntasun geografikoa dela-eta beren artean ulergaitzak diren hiru aldaera baititu: ekialdeko frisiera, mendebaldeko frisiera eta iparraldeko frisiera. Erdi Aroan hizkuntza bakarra osatzen zuten, \"Frisiera zaharra\" deitzen dena (VIII. eta XVI. mende artekoa), baina gaur egun, esan bezala, hiruen arteko desberdintasunak oso handiak dira.\nEkialdeko frisiera.\nEkialdeko frisiera (\"Saterlandic\" bezala ere ezagutzen dena) Alemaniako Saxonia Beherea eta Schleswig-Holstein lurraldeetan hitz egiten zen (Ekialdeko Frisia eskualde historikoan), baina Nazio Batuen 1996ko informe baten arabera, egun herri txiki batzuetan baino ez da mantentzen: Saterland, Ramsloh, Str\u00fccklingen eta Sharrell. 2.000 hiztun inguru daude, guztiak edadetuak. 11.000 bat lagunek jotzen dute bere burua ekialdeko frisiartzat .\nMendebaldeko frisiera.\nFrisiera banantzen den hiru hizkuntza-aldaeretatik egoera onena duena da. \"Frysk\" izenaz aldaera hau izendatu ohi da. Batez ere Herbehereetako Frisia probintzian hitz egiten da. Hala ere, mendebaldeko frisieraren hiztunen %40a probintzia honetatik kanpokoak dira. Bere burua mendebaldeko frisiartzat jotzen duten lagunak 700.000 eta 800.000 lagun artean zenbatu ohi dira; eta haietatik %70a frisieraz hitz egiteko gai dira. Frisian hizkuntza ofiziala da, hezkuntza sisteman irakasten da eta hedabideetan nahiz kultur munduan presentzia handia du.\nIparraldeko frisiera.\nIparraldeko frisiera (\"frasch\" deitua) Alemaniako iparraldean eta Danimarkako mugan mintzatzen da: Schleswig-Holstein estatuko Eider eta Wiedau ibaien arteko lurraldean eta Sylt (\"S\u00f6l\", frisieraz), F\u00f6hr (\"Feer\"), Amrum (\"Omram\") eta Hooge eta Heligoland (\"De\u00e4t Lun\") uharteetan. Iparraldeko frisiera 10.000 bat lagunek hitz egiten dute (denak elebidunak). 60.000 bat lagunek jotzen dute bere burua iparraldeko frisiartzat ."}
{"id": "43124", "revid": "448", "url": "https://eu.wikipedia.org/wiki?curid=43124", "title": "K\u00f6ln", "text": ""}
{"id": "43125", "revid": "105290", "url": "https://eu.wikipedia.org/wiki?curid=43125", "title": "Ipar Brabante", "text": "Ipar Brabante () hegoaldean dagoen Herbehereetako probintzia da. 2005ean 2.415.946 biztanle zituen eta bere hiriburua 's-Hertogenbosch da baina hiririk handiena Eindhoven da. Belgikarekin egiten du muga hegoaldean.\nProbintzia honako 64 udalerriek osatzen dute."}
{"id": "43127", "revid": "119347", "url": "https://eu.wikipedia.org/wiki?curid=43127", "title": "Aritz Begino", "text": "Aritz Begino Etxarri, pilota arloan Begino deituraz ezaguna, (Auza, Nafarroa Garaia, 1980ko apirilaren 2a) esku huskako pilotari profesional ohia da, atzelaria. Asegarce enpresarekin aritzen zen. Profesionaletako lehendabiziko partida 2001eko ekainaren 16an jokatu zuen, Larraintzarko Ultzama pilotalekuan. Pilotari ez ezik, zaldi-hazle ere aritu da, aitarekin batera, bere jaioterri Auzan. Hamalau urte eta erdiko ibilbidearen ondoren 2015aren hondarrean pilota profesionaletik erretiroa hartu zuenetik, nekazaritza du lanbide, Auzan bertan.\nPilotan, ospe handia izan du haren eskuin eskuaren kolpe indartsuak. 17 urte zituenetik, Ruben Belokik eta Fernando Arretxek \"sparring\" hartu zuten Begino, buruz buruko txapelketa nagusirako prestatzen ari zirenean. Adin hartan bertan sartu zen Asegarce enpresan, eta Salvador Bergara izan zuen irakasle, ezkerra lantzen eta lanbidea irakasten. Binaka nabarmendu zen, eta 2011ko binakako txapelketa nagusia irabazi zuen. 2013az geroztik, ordea, ez zuen txapelketa horretan jokatzeko aukerarik izan. Asegarce enpresak, izan ere, Begino baztertuta utzi zuen, Beginok bere soldata jaistea onartu ez zuelako. 2015eko abenduan erretiratu zen."}
{"id": "43128", "revid": "336", "url": "https://eu.wikipedia.org/wiki?curid=43128", "title": "Abb\u00e9 Pierre", "text": "L'Abb\u00e9 Pierre, jaiotzez Henri Antoine Grou\u00e8s (Lyon, 1912ko abuztuaren 5a - 2007ko urtarrilaren 22a) Emmaus mugimenduaren sortzailea izan zen, etxerik gabeko pertsonak laguntzeko asmotan. Frantziako pertsonaiarik ospetsuenaren titulua lortu du urte askotan, 2003an Zinedine Zidane bera bigarren postuan utzita.\nKaputxinoen ordenean sartu zen 1930ean, baina birikietako arazoak zirela eta, ordena horretako bizitza gogorra ezinezkoa egin zitzaion. 1938an apaiztu zen. Abb\u00e9 Pierre goitizena Bigarren Mundu Gerran irabazi zuen, Erresistentzian aritzen zelarik. Bizitza andana salbatu zituen, tartean juduak eta politikoki jazarriak, Suitza edo Aljeriarako ihesbidean lagunduz.\n1949an hasi zen abian Emmaus mugimendua. 1991n Gizatasuna, Bakea eta Herrien arteko Anaitasunaren Balzan Saria eman zioten, \"bizitza osoan giza-eskubideen, demokraziaren eta bakearen alde jokatzeagatik. Buru belarri sufrimendu fisiko zein espirituala baretzen ahalegintzeagatik. Nazionalitatea, arraza edo erlijioa kontuan hartu gabe, Emmaus Erkidegoekin elkartasun unibertsala sortzeagatik.\"\nHautsak ere harrotu ditu Pierre apaizak. Roger Garaudy filosofo Holokaustoren ukatzailearen laguna izan zen. Atzerakoiek homosexualen adopzioaren alde agertu zuen jarrera kritikatu zioten, baita sexu-harremanak edukitzea aitortu izana."}
{"id": "43129", "revid": "1491", "url": "https://eu.wikipedia.org/wiki?curid=43129", "title": "Jos\u00e9 Bov\u00e9", "text": "Jos\u00e9 Bov\u00e9 edo Joseph Bov\u00e9 (Talence, Bordeletik hurbil, 1953ko ekainaren 11) globalizazio alternatiboaren aldeko munduko pertsonai ospetsuenetakoa da. Frantziako nekazari-sindikalismoan hasita, desobedientzia zibileko ekimenei esker lortu du ospea, batik bat \"janari lasterraren\" kontrakoak egindakoei esker (McDonald's buruan).\n\"Conf\u00e9d\u00e9ration paysanne\" sindikatu frantsesaren fundatzailea eta bozeramailea ohia da. Nekazal-politika alternatiboaren bila, tokian tokiko nekazari txikien defentsan atera da beti, nazioarteko salerosketen aldaketen aurrean ahulagoa baita. ATTAC mugimenduaren fundatzailea ere bada.\nFrantziako 2007ko hauteskundeetarako hautagai aurkeztu du bere burua."}
{"id": "43131", "revid": "336", "url": "https://eu.wikipedia.org/wiki?curid=43131", "title": "Vladimir Voltxkov", "text": "Vladimir Voltxkov (, \"U\u0142adzimier Va\u016d\u010dko\u016d\"; Minsk, 1978ko apirilaren 7a) bielorrusiar jokalaria da, 1995ean tenislari profesional bilakatu zena. Ez du titulu garrantzitsurik irabazi, baina Bielorrusia taldearekin Davis Kopan egindako erakustaldiengatik ezaguna dugu.\nIbilaldi profesionala.\nVoltxkovek txikitatik jolastu izan du tenisera, izan ere bere aita tenis-entrenatzailea dauka eta honek erakutsi dio urte guzti hauetan. Lehen esan dudan bezala ez du titulu garrantzitsurik irabazi, baina Devis Kopan jokatutako partidetan, irabazi ez dituenak ozta-ozta galdu izan ditu, adibidez Roger Federer-en aurkako partida 5 jokoetan galdu zuen.\n2001ean ATP-sailkapenean 25. tokira iristea lortu zuen bere taldekide Lee Hyung-taikekin batera San Joseko txapelketa irabaziz."}
{"id": "43132", "revid": "119347", "url": "https://eu.wikipedia.org/wiki?curid=43132", "title": "Rikki-Tikki-Tavi", "text": "Rikki-Tikki-Tavi Rudyard Kiplingen \"The Jungle Book\" (1894) liburuko istorio bat da, non izen bereko mangosta adoretsu baten abenturak kontatzen diren.\nLaburpena.\nIndian bizi den familia ingles batek, ekaitz baten ondorioz erdi itota dagoen mangosta gaztea aurkitzen du eta maskotatzat hartzen dute. Rikki-Tikki deituriko mangosta gazteak bi kobra pozitsuri aurka eginten die, Nag eta bere bikote Nagaina, hauek jardinaren kontrola eskuratu baitute etxea hutsik zegoen bitartean. Bi kobra horiekin izandako aurrez aurreko topaketaren ondoren Rikkiren lehenengo borroka serioa Karit hondar sugearekin izango da. Karitek familiako ume txikia mehatxatu egiten du eta Rikkik ez du onartuko. Nahiz eta mangosta oraindik oso habila ez izan, eta hondar sugea bere pozoi eta tamainarengatik kobrak baino arriskutsuagoa izan Rikkik akabatu egiten du.\nNagainak arrautzak errun berri dituenez, Nagek familia osoa hiltzea planeatzen du etxea hutsa zegoen bitartean jardina berea izanen baitzen berriz ere. Nag komunera joaten da familia burua (gizon haundia) hiltzen saitzeko, kuluxkatxo bat botatzen du itxaroten duen bitartean. Rikkik samatik heltzen du kobra. Nag haserre alde batera eta bestera mugitzen, baina zaratak gizon haundia ernatzen du eta eskopetako bi kartutxoak deskargatzen ditu Nagen gainean Rikki ia zaurituz. Kobra zakarrontzira botatzen dute, non Nagainak bere heriotza gaitzetsi eta mendekua eskatzen duen.\nRikkik, arriskuaz konturatzen delarik, Nagaina distraitzeko eskatzen dio Darzeeri (txori jostuna) berak bikotearen arrautzak apurtzen dituen bitartean. Hala ere, arrautzak aurkitu eta ia denak apurtzen dituen bitartean Nagaina etxera iristen da eta familia hiltzearekin mehatxatzen du bere hozkada pozoitsuaz. Arriskuaz abisatzen diotenean ziztu bizian abiatzen da jardinera azken arrautza besapean daramala. Iristean Nag hiltzeaz harro dagoela ohiukatzen du arrautza erakusten duen bitartean, Nagaina distraitzeko saiakeran. Kobra zuzen-zuzen joaten da arrautzaren bila familiak toki segurura ihes egin dezakeen bitartean. Nagainak arrautza hartzen du eta bere zulora hanka egiten du. Rikkik jarraitu egiten dio eta liburuan deskribatzen ez duen borroka gertatzen da lurrazpian. Itxaronaldi luze baten ondoren garaipena ospatzen irtetzen da Rikki. Kobra hil egin du, etxea segurua da familia eta jardineko beste animalientzat. Honela gauzak, Rikkik bere bizitza osoa pasako du bere etxea defendatzen, non inongo sugerik ez den inoiz sartuko.\nBitxikeriak.\nNag hitza hindi hizkuntzan kobra da.\nIstorio hau Rudyard Kiplingen jarraitzaileen gustokoena da oro har. Antologia askotan agertu da eta liburu solte bezala saltzen da ere bai.\nEskaut eta gia talde batzuetan koskorren begiraleek 'The Jungle Book'eko izenak hartzen dituzte. Rikki-Tikki-Tavi hauetako bat da.\nBertsioak.\nMarrazki bizidunetako bertsio motz bat bota zuten CBS-n 1975eko Urtarilaren 9an. Chuck Jonesek zuzendua izan zen eta Orson Wellsek kontatua. Family Home Entertainmentek Rikki-Tikki-Tavi bertsioan VHS eta DVDan argitaratu ditu."}
{"id": "43134", "revid": "336", "url": "https://eu.wikipedia.org/wiki?curid=43134", "title": "Feliciano L\u00f3pez", "text": "Feliciano L\u00f3pez D\u00edaz-Guerra (Toledo, 1981ko irailaren 20a) tenis jokalari profesionala da. Azken urte hauetan Wimbledon txapelketan jokatu duen jokalari espainiar onena, izan ere 2005ean final-laurdenetara igarotzea lortu zuen, 1972. urtetik tenislari espainiarrek lortzen ez zutena (2006. urtean Rafael Nadalek lortu zuen arte). Berez ezkertia da L\u00f3pez eta belarrean jokatzea gustatzen zaio, nahiz eta lur zelaietan ez den gaizki moldatzen. Joko azkarrean eta binaka jokatzean joko hobea erakusten du.\nIbilaldi - Profesionala.\nLehenengo bi urteetan ezer gutxi egin zuen zirkuitu-profesionalean, baina lehenengoz 2002. urtea lehenengo 100en artean bukatzea lortu zuen Buenos Aireseko txapelketan final-erdietara iristeagatik eta Wimbledonen 4. fasera iristeagatik lortutako puntuazioagatik.\nHurrengo urtean Roland Garros txapelketan 2. fasera iristea lortu zuen, baina bertan Tommy Haas alemaniarrak kanporatu zuen. Urte berean beste bi meritu pertsonal lortu zituen Open Australiarrean 3. fasera iritsiz eta Wimbledon txapelketan 2.go urtez jarraian 4. fasera iristea lortu zuen.\nIrailen aldiz, Marat Safin tenislari errusiarra kanporatu zuen Hong Kongeko txapelketan garaitu zuen, ATP-sailkapenean 28. postua lortuz. Urte horretan bertan Wimbledonen final-laurdenetara iristea lortu zuen. Hainbat sari jaso eta gero, Espainiak Davis Kopan lortu zuen garaipenean lagundu zuen 2005. urtean, Txekiar Errepublikaren kontrako bakarkako partida batean irabaziz."}
{"id": "43135", "revid": "105290", "url": "https://eu.wikipedia.org/wiki?curid=43135", "title": "Overijssel", "text": "Overijssel () ekialdean dagoen Herbehereetako probintzia da. 2005ean 1.113.529 biztanle zituen eta bere hiriburua Zwolle da baina hiririk handiena Enschede da.\nOverijsselek muga egiten du ekialdean Alemaniarekin, Gelderlandekin hegoaldean eta mendebaldean, Flevolandekin mendebaldean eta Friesland eta Drentherekin iparraldean. Hiru eskualde ditu bere barnean, Kop van Overijssel (\"Overijsselgo burua\") iparmendebaldean, Salland zentruan eta Twente ekialdean."}
{"id": "43146", "revid": "9167895", "url": "https://eu.wikipedia.org/wiki?curid=43146", "title": "Wazemank (telebista saioa)", "text": "Wazemank ETB 1eko umorezko telebista-saioa zen. Besteak beste, Anjel Alkain, Ainere Tolosa, Jon Iraola, Mikel Pagadizabal, I\u00f1ake Irastorza, Ana Elordi, Mikel Laskurain, Egoitz Lasa, Ixabel Agirresarobe, Asier Sota, Anartz Zuazua eta Aitor Gabilondo aktoreek parte hartzen zuten Wazemank-en.\n2007ko udazkenetik aurrera, Noaua! saioak ordezkatu zuen. Bertan goian aipatutako aktore gehienek parte hartzen dute.\n2009ko bigarren erditik aurrera saioko tarte batzuk gaztelaniaz ematen hasi ziren, Jose Luis Kortaren imitazioa eta Goardia Zibilen tartea esaterako.\nSketch-etako atalak.\nWazemank saioan egindako sketch-etako atal nagusiak:\nEITB-ko saioen imitazioak:\nPertsonaiak.\nWazemank saioan egindako pertsonaien parodiak"}
{"id": "43152", "revid": "90204", "url": "https://eu.wikipedia.org/wiki?curid=43152", "title": "Herbehereetako politika", "text": "Herbehereetako politika ezaguna da bere liberalismoa dela eta.\nHerbehereak demokrazia parlamentario bat izan dira 1848tik aurrera eta monarkia konstituzional bat 1815tik. Horren aurretik errepublika bat izan zen 1581tik 1806ra eta erreinua 1806tik 1810ra (1810tik 1813ra Frantziaren parte izan zen). Herbehereetako politika ezaguna da bere kontsentsuarengatik, bai politikarien artean bai hauen eta jendartearen artean ere.\nEstatu burua monarka bat da, gaur egun Beatriz Erregina. Konstituzionalki monarkak hainbat botere ditu baina berez funtzio zeremonialak betetzen ditu. Monarkak kabinete berriaren formazioan eragin dezake, eta alderdi politikoen arteko epaile moduan joka dezake.\nPraktikak botere exekutiboa Kabinetearen esku beratzen da. Dagoen sistema alderdi-anitza dela eta XIX. mendetik inoiz ez da egon alderdirik gehiengo osoa lortu duenik eta horregatik Kabineteak sortu behar dira. Horretan hogeita hamar ministro inguruan daude, horietatik batetik hirura ez dute ministerio zehatzik eta beste hainbeste estatu idazkari. Gobernuaren burua Herbehereetako Lehen Ministroa da, normalki koalizioan dauden alderdirik handienaren burua delarik.\nKabinetearen arduren artean bi ganbara dituen parlamentua, botere legislatiboa duena. Bigarren Ganberako (Behe Ganbera), hauteskunde zuzenetan hautatzen dira, lau urtero ospatzen direnak normalean. Biltzar Probintzialak ere lau urterik behin egiten dira. Biltzar Probintzialetako kideek 75 ordezkari hautatzen dituzte Lehen Ganberan (Goi Ganbera), botere legislatiboa duena, baina ez hauek proposatzeko edo aldatzeko, bakarrik atzera emateko.\nLangile sindikatuak eta erakundeak kontsultatzen dituzte erabaki finantziero, ekonomiko eta gizarte gaietan. Horretarako Herbehereetako Kontseilu Ekonomiko-Soziala biltzen da.\nBigarren Mundu Gerraren ostean Herbeherek aurretik izan ohi zuten neutralitatea hautsi eta Nazio Batuak, OTAN eta Europar Batasunan sartu zen.\nHerbehereek tradizio handia dute tolerantzia sozialean. XVIII. mendean Herbehereetako Eliza Erreformatua zen ofiziala, baina katolizismo eta judaismoa oso onartuak ziren. Gaur egun drogak, prostituzioa, homosexualen arteko ezkontzak eta eutanasiaren inguruko legeak dituzte, munduko askeenak.\n1919tik aurrera sufragio unibertsala ezarri zen eta hortik aurrera hiru alderdi familia egon dira:\nDemokristuak beti egon dira kabinetean, koalizioan beste bietako batekin. 1970eko hamarkadan alderdi sistema oso hegazkorra bilakatu zen, alderdi klasikoek boterea galdu zutelako eta Alderdi Erradikal Demokrata edo D66 Alderdi Liberal Progresistak boto asko lortu zituzten.\n1994ko hauteskundetan CDAk bere boterea galdu zuen eta VVD, D66 eta PvdAk osatutako kabinetea sortu zen. 2002an honek gehiengoa lortu zuen, Pim Fortuynek osatutako LPF alderdiak (Fortuyn bera astebete lehenago erail zuten) igoera nabarmena izan baitzuen. CDA, VVD eta LPFk kabinetea osatu zuten, baina 2003an LPFk aulki asko galdu ziten eta beraz kabinetea CDA, VVD eta D66 alderdiek osatu zuten."}
{"id": "43154", "revid": "448", "url": "https://eu.wikipedia.org/wiki?curid=43154", "title": "Martuteneko espetxea", "text": "Martuteneko espetxea Donostia eta Gipuzkoako kartzela da, bere izena Martuteneko auzotik hartua. 1948an inauguratu zuten, Ondarretako espetxea itxi zutenean. 150 bat presorentzako edukiera izan arren, gehiago dira kartzelan gaur egun dauden presoak.\n2014ko azaroaren 17an, Martuteneko kartzela botatzeko eskatu zuen udalak. Kartzela itxi eta berria Zubietan eraikitzeko asmoa dago; guztira, 95 milioi euroko inbertsioarekin 500 presorentzako kartzela eraikitzekoak dira. Kartzela gaur egun dagoen orubean etxebizitzak eraiki nahi ditu etorkizunean Donostiako Udalak."}
{"id": "43156", "revid": "105290", "url": "https://eu.wikipedia.org/wiki?curid=43156", "title": "Herbehereetako geografia", "text": "Herbehereetako geografiaren berezitasun nagusiak \"Herbehereak\" izenak berak ematen du, \"Nederlanden\" jatorrizkoak bezala, lurraldearen erdiak metro bateko garaiera besterik ez baitu. Ipar eta mendebaldea lau-laua eta toki batzuetan itsas mailaren azpitik dago. Hego-ekialdean Goi Herbehereak daude, apur bat itsas mailaren gainetik daudenak. Dike, babes duna eta ur-drainatze konplexuek, Erdi Aroan hasitakoak, uholdeetatik babesten dute eta estatuaren azalera %20an handitzea ahalbidetzen (polder).\nHiru ibaiek bi zati nagusitan banatzen dute estatua: Rhin, Waal eta Meuse (Maas). Herbehereetako hego-mendebaldea hiru ibai hauen delta erraldoia da. Banaketa geografikoaz gain, banaketa kulturala ere bada, nederlanderaren dialekto nagusiena eta erlijioarena (kalbinistak iparraldean eta katolikoak hegoaldean).\nDatu geografikoak.\nAzalera:\nLurreko mugak:\nKosta: 451 km\nItsas erreklamazioak:\nMuturreko garaierak:\nBaliabide naturalak:\nLurren erabilera: (1996)\nLur ureztatua: (1996)\n6.000 km\u00b2"}
{"id": "43158", "revid": "119347", "url": "https://eu.wikipedia.org/wiki?curid=43158", "title": "Padania", "text": "Padania Lega Nord (\"Iparreko Liga\", euskaraz) alderdiko nazionalistek, batez ere Lega Nord alderdiak, Italiako iparraldeari ematen dioten izena da. Alderdi honetako buruzagi Umberto Bossik 1996ko irailaren 15ean lurraldearen independentzia aldarrikatu zuen Venezian egindako ekitaldi batean.\nPadania izena Po ibaiaren latineko izenetik dator, \"Padus\"; eta bereziki, geografiazko testuetan erabiltzen den \"Pianura padana\" terminotik. Zentzu politikoa 1990eko hamarkadan hartu zuen, Italia iparraldeko alderdi politiko zenbaitek bat egin eta Lega Nord alderdia sortu zutenean. Garai hartara arte, bestela, Padania Po ibaiko haranari emaniko izena baitzen: \"Val Padana\".\nLega Nord-ek arazoak izan zituen Padaniaren hegoaldeko mugak zehazteko (Toskana, Umbria eta Markekin batez ere), baina eztabaida batzuen ondoren, 2002ko estatutu proiektuan Italiako ondoko eskualdeak zehaztu zituzten:\nAzken hiru eskualdeotan, hala ere, Lega Nordek ez du edo ez du ia presentziarik.\nHizkuntzak.\nPadania bezala izendatutako lurraldean hainbat hizkuntza mintzatzen da, nahiz eta italiera den nagusia eta zabalduena. Italierarekin batera, baina, ondoko hizkuntza hauek mintzatzen dira Italiaren muga aldeetan, eta Estatuak gutxiengoen hizkuntza gisa aitortzen ditu:\nHauetaz gain, hala ere, onarpenik ez duten beste hizkuntza batzuk badaude. Gehienetan \"dialekto\" bezala izendatzen dira, inguru itxietan (familian, lagunartean...) eta adineko jendeak soilik hitz egiten dituelako. \"Dialekto\" hauek, aitzitik, hizkuntza gisa sailkatzen ditu UNESCOren \"Ethnologue\"-k. Tokiko hizkuntza hauek ulergarriak dira beraien artean eta, neurri txikiagoan, italierarekin. Hizkuntza hauek ondoko hauek dira: lombardiera, liguriera -Monakon ofiziala-, emiliar-romagnoloa, piamontera eta veneziera."}
{"id": "43160", "revid": "105290", "url": "https://eu.wikipedia.org/wiki?curid=43160", "title": "Ipar Holanda", "text": "Ipar Holanda (Noord-Holland ) Herbehereetako probintzia da. 2005ean 2.606.584 biztanle zituen eta bere hiriburua Haarlem da baina hiririk handiena Amsterdam da.\nIpar Holandak penintsula bat sortzen du Ipar Itsasoa eta IJsselmeerraren artean. Probintziaren erdia baino gehiago urari irabazitako lurrak dira, polder moduan, itsas mailaren azpian. Texel uhartea ere probintzia honetan dago."}
{"id": "43161", "revid": "90204", "url": "https://eu.wikipedia.org/wiki?curid=43161", "title": "Hego Holanda", "text": "Hego Holanda (Zuid-Holland ) Herbehereetako probintzia da. 2005ean 3.458.785 biztanle zituen, Herbehereetako populatuena, eta bere hiriburua Haga da baina hiririk handiena Rotterdam da."}
{"id": "43162", "revid": "119347", "url": "https://eu.wikipedia.org/wiki?curid=43162", "title": "Itsas", "text": "itsas EHUko software librearen sustapenerako talde bat da. Unibertsitate esparru guztietako ordezkapena du (ikaslego, irakaslego eta AZP) eta EHU osoan jarduten du, hau da, hiru kanpusetan. Software eta jakintza libreak, horrek suposatzen duen guztiarekin (formatu irekiak, kultura askea...) batera bultzatzea du helburu.\nIzena, \"itsas taldea software askearen sustapenerako\" edo \"izengabeko taldea software askearen sustapenerako\"-en akronimo bezala defini daiteke, bigarrenak izena erabakitzeko orduan izan ziren eztabaidei egiten diolarik erreferentzia.\nTaldeak, 2006ko abenduan egin zuen sortze-bilera, aurretik existitu zitezkeen unibertsitate mailako software librearen aldeko taldeak batzeko asmoz (aurretik itsas, Bilboko Ingeniarien Goi Eskola Teknikoan bakarrik existitzen zen), unibertsitate mailako mugimendu librezalea indartuz.\nGaur egun, barne antolakuntza eta komunikaziorako bi posta zerrenda eta wiki bat ditu, IRC kanal batekin batera.\nKanpo estekak.\n Itsas taldearen wikia"}
{"id": "43163", "revid": "536", "url": "https://eu.wikipedia.org/wiki?curid=43163", "title": "Metropolitan Area Network", "text": "MAN Metropolitan Area Network\u2013en siglak dira.\nHiriko edo metropoli-barrutiko eremu geografikoa hartzen duen konputagailu-sarea da. IEEE 802.6 arauan zehazten da.\nSarrera.\nLAN eta WAN sareen arteko eremua hartzen du. MAN-en betiko adibidea unibertsitate bateko campus batzuk osatzen duten konputagailu-sarea da. Ez daude WAN, MAN edo LAN bereizten duten arau zorrotzik eremuari geografikoari dagokionez.\nAhotsa, datuak eta bideoa osatzen duten zerbitzu anitzak ahalbidetzen ditu banda-zabalera (abiadura) handiko konputagailu-sarea baita. 2 Mb/s-tik 155 Mb/s-ko abiaduretara hel daiteke pare kordatua, zuntz optikoa eta aire transmisio-bideak erabilita.\nHaririk gabeko sareek errepikagailuekin eremu geografiko zabalak har ditzakete, gainera eraikinen arteko sareak eratzea errazten dutelako, Wi-Fi sareak hedatu ahala LAN eta MAN sareak areagotu dira, are gehiago Wi-MAX sareen etorrerarekin eremu handiagoak har daitezke, eskualdekoak eta nazio-eremuak ere.\nAplikazioak.\nMAN sareak zenbait eta askotariko aplikazioak ditu:\nMerkatuko MAN teknologiak.\nFDDI-II.\nFDDI II FDDI I-ren bertsio berritua. Aurrekoaren zerbitzu guztiak ematen ditu baina zirkuitu konmutazioraren trafikorako zerbitzu isokronoak onartzen ditu.\nSMDS.\nSMDS (Multimegabit konmutatuko datu zerbitzuak) AEB-tan definitutako zerbitzua da. Abonatuen arteko konexiorik gabeko datu gardentasun garraio zerbitzua ematen du, bizkarrezur sare publikoetako abiadura handiko sarbideak erabiliz.\nSMDS-ek bizkarrezur sare publiko erabiliz sare lokalak elkar konektatzen ditu, sare lokaletako abiadura ezaugarriak galdu gabe.\nSMDS-ek 1, 2, 4, 10, 16, 25 eta 34 Mb/s-ko abiadurak eskaintzan ditu.\nATM.\nATM (Asynchronous Transfer Mode ) datuak zein ahotsa bidaltzeko pakete-konmutazioa eta multiplexazioa batzen dituen teknologia da. Sareek erabiltzen duten pakete-konmutazioren eraginkortasun handia eta zirkuitu-konmutazioren ahots sareko banda-zabalera bermatuak uztartzen ditu ATM-k.\nDefinizio altuko denbora errealeko bideoa eta irudiak erabiltzearen behartasunak eta 150 Mb/s baino gehiagoko abiadurak erabiltzeak ATM teknologia berriaren sormena ekarri zuen."}
{"id": "43164", "revid": "142309", "url": "https://eu.wikipedia.org/wiki?curid=43164", "title": "Homosexualitate", "text": "Homosexualitatea (, \u2018berdin\u2019, eta , \u2018sexu\u2019) sexu edo genero berdineko kideen arteko erakarpen erromantiko, sexual edo sexu jarrera da. Joera sexual bezala, homosexualitatea sexu berdineko pertsonekiko \"erakarpen erromantiko, sexual edo emoziozko erakarpen patroi iraunkor bat\" da. \nBisexualitatearekin eta heterosexualitatearekin batera, homosexualitatea sexu-orientazioaren hiru kategoria nagusietako bat da heterosexual-homosexual jarraikortasunaren baitan. Zientzialariek oraindik ez dute ezagutzen orientazio sexualaren kausa zehatza, baina eragin genetiko, hormonal eta ingurukoen elkarrekintza konplexu batek eragiten duela teorizatzen dute, eta ez dute haututzat hartzen. Orientazio sexualaren kausari buruzko teoria bakar batek ere ez du oraindik babes orokorrik lortu, baina zientzialariek oinarri biologikoa duten teorien alde egiten dute. Askoz froga gehiago daude sexu-orientazioaren kausa biologiko ez-sozialak babesten dituztenak sozialak baino, batez ere gizonen kasuan. Ez dago funtsezko frogarik hazkuntzak edo lehen haurtzaroko esperientziek orientazio sexualean paper bat betetzen dutela iradokitzen duenik. Pertsona batzuek uste dute jarduera homosexuala antinaturala dela, baina ikerketa zientifikoak erakusten du homosexualitatea giza sexualitatearen aldaketa normala eta naturala dela, eta berez ez dela ondorio psikologiko negatiboen iturri. Ez dago froga nahikorik orientazio sexuala aldatzeko esku-hartze psikologikoen erabilera babesten duenik.\nHomosexualei buruz hitz egiteko erabiltzen diren adjektiborik ohikoenak lesbiana dira, emakumezkoen kasuan, eta gay gizonezkoen kasuan, baina maiz \"gay\" hitza erabiltzen dira bi sexu-generoei buruz hitz egiteko. Gay edo lesbianak diren pertsonen ehunekoa eta sexu bereko pertsonekin harreman erromantikoak dituzten edo sexu bereko pertsonekin sexu-esperientziak izan dituzten pertsonen proportzioa zein den jakitea zaila da ikerlarientzat, hainbat arrazoirengatik; besteak beste, gay eta lesbiana asko ez direla horrela identifikatzen, homofobia eta heterosexismoa bezalako aurreiritzien edo diskriminazioaren ondorioz. Portaera homosexuala gizakiak ez diren animalia-espezie askotan ere dokumentatu da, baina orientazio homosexuala ez da modu esanguratsuan ikusten beste animalia batzuetan.\nGay eta lesbiana askok harreman egonkorrak dituzte sexu bereko pertsonekin. Harreman horiek harreman heterosexualen baliokideak dira funtsezko alderdi psikologikoetan. Harreman eta ekintza homosexualak miretsi eta kondenatu izan dira historian zehar, hartzen duten moduaren eta gertatzen diren kulturaren arabera. XX. mendearen amaieratik, homosexualen askatasunaren eta berdintasunaren aldeko mugimendu globala egin da, eta, horren barruan, jazarpenaren aurkako legeak sartu dira haur homosexualak eskolan babesteko, diskriminaziorik eza bermatzen duten legeak, armadan zerbitzatzeko gaitasun-berdintasuna, osasun-arreta jasotzeko aukera-berdintasuna, adoptatzeko eta guraso izateko gaitasun-berdintasuna, eta ezkontza-berdintasuna ezarri dira.\nEtimologia.\n\"Homosexual\" hitza grezieratik zein latinetik eratortzen da, lehenengo atala grezierako \u1f41\u03bc\u03cc\u03c2 homos, \"berdina\" (ez dago lotuta latineko \"homo\", \"gizona\", hitzarekin, \"Homo sapiens\" kasu), eta, beraz, sexu berdina duten pertsonen arteko ekintza sexualak iradokitzen ditu. Ezagutzen den lehen aldia \"homosexual\" hitza idatziz agertu zena Karl Heinrich Ulrichs austriar idazlearen 1868ko gutun bat da, Karl-Maria Kertbenyri idatzia, Prusiako sodomiaren aurkako legeari kritika eginez. 1886an Richard von Krafft-Ebingek \"homosexual\" eta \"heterosexual\" hitzak erabili zituen \"Psychopathia Sexualis\" liburuan. Liburua arrakastatsua izan zen eta, beraz, hitzak onarpena izan zuen sexu-orientazioa aipatzeko garaian. \nHomosexual adjektiboa, sexu harremanak sexu bereko pertsonekin izateko joera duen gizabanakoa izendatzeko erabiltzen da, emakume zein gizon izan. Homosexualitatea askotan heterosexualitatearen edo bisexualitatearen aurkakotzat ageri da. Lesbiana terminoa emakume homosexualak izendatzeko erabiltzen da. Eta ingelesetik datorren gay terminoa, euskaraz, gizon homosexualak izendatzeko erabiltzen da; ingelesez, oro har, edozein homosexual \u2014emakume nahiz gizon\u2014 izendatzeko erabiltzen da, baina bereziki gizonezkoak.\nTerminologia gutxiesgarria ere erabiltzen da homosexualitateari eta homosexualei buruz hitz egiteko. Gizonezkoen kasuan, \"atzelari\", \"ipurdijale\", \"marineska\", \"maritxu\", \"marikoi\" edo \"popazale\" bezalakoak erabiltzen dira. Emakumeen artean \"bollera\", \"marimutil\" edo \"joxepa\" bezalako hitzak.\nHistoria.\nInkisizioa.\nEliza katolikoak etengabe jazarri zuen homosexualitatea Erdi Aroan zehar, nahiz eta sodomia akusazio baliagarria zen, batzuetan batu egiten zena, eta ez zen beti bereizten heresiatik, eta horrek oso zail egiten du edozein azterketa egitea. Prozesurik sonatuenak, hala nola tenplarioen aurkako erasoa, praktika homosexual eta heretikoetan aritzeagatik akusatuak, denak dira susmagarriak eta arrazoi politikoengatik sustatuak. Egoera normaletan, nobleei eta pribilegiatuei gutxitan leporatzen zitzaizkien horrelako delituak, garrantzi gutxiko pertsonei egozten baitzitzaizkien ia erabat, eta haiei buruzko datu gutxi dago.\nV. mendetik XVIII. mendera bitartean, tortura eta heriotza-zigorra, gehienetan sutan, Europako zatirik handienean homosexualak zigortzen zituzten. Eliza katolikoaren Inkisizio Santua ez da bereizten, homosexualitatearekiko jazarpenean, ia leku guztietan ohikoa zenarekin, eta ezin konta ahala pertsonaren tortura eta heriotzaren erruduna da, bekatu negargarria deiturikotik akusatuak.\nNazien jazarpena.\nNazien garaian, homosexualitatea gutxiagotasuntzat eta akats genetikotzat jo zen, eta, beraz, 1871ko kode penal alemaniarraren lege bateko artikulu bat aplikatu zen. Honako hau zioen 175. paragrafoak: \"Sexu maskulinoko pertsonen artean edo gizakien eta animalien artean egindako sexu-ekintza antinatural bat espetxearekin zigortzeko modukoa da. Eskubide zibilak galtzea ere xedatu daiteke.\"\nWeimar Errepublikan, lehen mundu gerraren amaieratik Hitlerren gorakadara bitartean, oso gutxitan jarri zen praktikan lege hori, eta, beraz, 1920ko hamarkadako Berlin bizitza homosexual handiko tokitzat hartzen zen, lehen mugimendu homosexualaren sorrera eman baitzen. Nazismoa iritsi zenean, homosexualtzat jotzen ziren alemaniarrak preso hartu edo kontzentrazio-esparruetan sartu zituzten, eta asko hil egin zituzten. Klaus M\u00fcller historialari alemaniarraren arabera, gutxi gorabehera 100.000 gizon atxilotu zituzten aipatutako artikulu penalaren pean 1933 eta 1945 bitartean. Erdiak, gutxi gorabehera, espetxera bidali zituzten; horietatik, 15.000 eta 10.000 artean kontzentrazio-esparruetara bidali zituzten, eta horietatik 4.000 inguruk bizirik iraun zuten gerra amaitzean.\nKontzentrazio-esparruen barruan homosexualtzat jotako presoak arrosa koloreko alderantzizko triangelu batekin identifikatzen ziren. Gainera juduak ziren homosexual haiek Daviden izar bat erabiltzera behartzen zituzten, zeinaren alderantzizko triangelua arrosa baitzen. Sinbolo hori, kontzentrazio-esparruetako sarraskiaren oroimenezkoa, orientazio sexualagatiko diskriminazioaren aurka borrokatzen duten elkarteek erabiltzen dute gaur egun.\nGerraren ondoren, paragrafo horrek lege izaten jarraitu zuen bi Alemanietan 1960ko hamarkadaren amaiera arte. Horrela, nazien kontzentrazio-esparruetatik bizirik atera ziren homosexual batzuk lege horren pean atxilotu zituzten berriro. 1998an, Alemaniako parlamentuak nazien zigor-arloko justiziaren administrazioan ezarritako epai bidegabeak baliogabetzeko lege bat onartu zuen. Bi talde baztertuak izan ziren epai nazi bidegabeen deuseztapen integraletik: Armadako desertoreak eta pertsona homosexualak. Horrela, biziraun zuten homosexualei legezko estigma garbitzeko eta jasandako bidegabekeriengatik konpentsazioak jasotzeko prozedurak galarazten zitzaizkien, beste biktima batzuekin gertatzen den bezala. 2002. urtera arte aldatu zen lege hori, homosexualak sartzeko.\nHomosexualak nazien holokaustoan akabatu zituzten taldeen artean zeuden, baina ez zen ahalegin sistematikorik egin homosexual guztiak desagerrarazteko (juduekin edo ijitoekin egin zen bezala). Kontzentrazio esparruetan hiltzera bidali zituzten homosexualak sarritan hautatu zituzten jazarpen, tortura eta hilketa berezietarako, bai espetxeratutakoengatik, bai guardiengatik.\nHomosexualitatearen egoera legala munduan.\nMunduko herrialdeen artean homosexualitatearekiko jarrera nahiko ezberdina da. Herrialde batzuetan, homosexualitatea babesten saiatzen da Gobernua, homofobiaren aurka arituz eta gizabanako bakoitzaren askatasuna defendatuz. Beste herrialde batzuetan, homosexualitatea zigorturik dago, isun zigorra izatetik heriotz zigorra izatera, herrialdearen arabera.\nHomofobia.\nHomofobia pertsona homosexualekiko gorrotoa, beldurra edota diskriminazioa erakusten duen jarrera da. Batzuetan, \"homofobia\" terminoa, LGBT+ komunitate osoko pertsonen aurkako jarrerari deritzo, hau da, pertsona \"ez-zisgenero\" edo \"ez-heterosexualen\" aurkako jarrerari.\nHomosexualen aurkako jarrera hauek oso zabal daude munduko hainbat gizartetan. Orokorrean, herrialde eta gizarte garatuetan homofobia gutxiago nabaritzen da garatzeko bidean dauden herrialdeetan baino. Nahiz eta homofobia oraindik LGBT+ elkartearen kezka nagusia den, homosexualen eta gainontzeko gutxiengo sexualen onarpena mundu mailan handitu egin da, batez ere Europa, Amerika eta Ekialde Urruneko hainbat herrialdetan, XX. mendetik gaur egunera.\nBikote homosexualen ume-adopziorako eskubideak.\nBikote homosexualen umeak adoptatzeko eskubideak bermatuta daude lurralde gutxi batzuetan, batez ere Europan eta Amerikan. Kasu horietan, legeak bi bikotekideei \"aita\" edo \"ama\" izateko eskubidea bermatzen die. Neurri horrek, ordea, ez du orokorrean hainbesteko onarpen sozialik, homosexualen eskubideei dagozkien beste lege edo lege-proposamenekin konparatuz, ezkontza homosexualarekin konparatuz, adibidez."}
{"id": "43165", "revid": "105290", "url": "https://eu.wikipedia.org/wiki?curid=43165", "title": "SMDS", "text": "SMDS (Multimegabit konmutatuko datu zerbitzuak) AEB-tan definitutako zerbitzua da. Abonatuen arteko konexiorik gabeko datu gardentasun garraio zerbitzua ematen du, bizkarrezur sare publikoetako abiadura handiko sarbideak erabiliz.\nSMDS-ek bizkarrezur sare publiko erabiliz sare lokalak elkar konektatzen ditu, sare lokaletako abiadura ezaugarriak galdu gabe.\nSMDS-ek 1, 2, 4, 10, 16, 25 eta 34 Mb/s-ko abiadurak eskaintzan ditu."}
{"id": "43166", "revid": "336", "url": "https://eu.wikipedia.org/wiki?curid=43166", "title": "Homosexual", "text": ""}
{"id": "43167", "revid": "336", "url": "https://eu.wikipedia.org/wiki?curid=43167", "title": "Etakide", "text": ""}
{"id": "43168", "revid": "336", "url": "https://eu.wikipedia.org/wiki?curid=43168", "title": ".NET", "text": ".NET plataforma anitzeko eta lengoaia anitzeko Microsoft-en software garapen esparrua da, Internet proiektuaren ardatza dela.\nSarrera.\nGeroz eta handiago bilakatzen ari diren web zerbitzuen negozioei erantzuna emateko Sun Microsystems-en Java plataformari lehia egiteko Microsoft-en proiektutzat har daiteke ere.\n.NET plataforma Internet-eko azpiegitura osoa onartzen du, baita HTTP, XML eta SOAP ere. Web zerbitzuen inguruan aplikazioak sortzen ahalbidetzen du ere. Plataforma honekin batera Microsoft-en produktuetan informazioa gordetzeko XML formatua ezartzen da.\nPlataforma anitza izateak zera esan nahi du: .NET plataforman eginiko aplikazioa bat, arkitektura desberdinetan egikari daiteke berriz konpilatu gabe baldin eta .NET framework lan eremua instalatu badu.\nKontuan izateko beste ezaugarri bat zera da: programazio-lengoaia desberdinekin programatutako kode atalak proiektu berean sartu daitezke aplikazio bat garatzeko, baldin eta kode atal hauek .NET-en eskakizunekin bateragarriak diren. Honela aplikazio bat Visual Basic.NET-en eta C#-en kodearekin osatuta egon daiteke.\nEpe luzera Windows API-ak ordeztu nahi ditu .NET plataformarekin. Gainera sistema eragiletik bulego aplikaziotarainoko produktuak .NET plataforma oinarri izatea nahi du Microsoft-ek.\n.NET lan esparrurako Microsoft Visual C#, Visual Basic.NET, Turbo Delphi for .NET, Visual C++, Microsoft Visual J#, Perl, Python, Fortran, ASP.NET , Cobol.NET, APL, Pascal, Eiffel, Haskell, ML, Oberon, Scheme eta SmallTalk programazio-lengoaiak ditugu."}
{"id": "43169", "revid": "119347", "url": "https://eu.wikipedia.org/wiki?curid=43169", "title": "Oinarri Klase Liburutegi", "text": ".NET oinarri klase liburutegia (BCL ingelesez) .NET framework-en exekuzio esparruren ezaugarriak ikusgai jarri eta objektu hierarkia batean goi-mailako zerbitzuak eskaintzen ditu dio programatzaileri. Objektu hierarki honi izen esparrua deitzen zaio.\nOinarri klase liburutegiak aplikazioen garapenean sartzen diren oinarrizko eragiketak maneiatzen ditu. Hauen artean:\nOinarri klase liburutegia hiru talde nagusietan sailkatzen da:\nIkus, gainera.\n[fr:Base Class Library]]"}
{"id": "43170", "revid": "1491", "url": "https://eu.wikipedia.org/wiki?curid=43170", "title": "ADO.NET", "text": "ADO.NET Microsoft-en ADO (ActiveX Data Objects) teknologiaren hurrengo belaunaldia da, .NET plataforma alegia.\nADO.NET-ek konexiorik gabeko programaziorako euskarri hobetua ematen du. XML-entzako sostengu osoa eskaintzen du ere.\nSystem.Data ADO.NET objektuen modeloa eratzen duen klasez osoturiko izen esparrua da.\nSystem.Data izen esparruan Data.Set objektua sartzen da, honek datu-baseen taulak eta hauen erlazioak erakusten du."}
{"id": "43171", "revid": "105290", "url": "https://eu.wikipedia.org/wiki?curid=43171", "title": "Lurreko mikrouhin", "text": "Lurreko mikrouhinak 2 GHz-tik 40 GHz-rainoko maiztasun heinean gauzatzen den transmisioa da.\nNorabidezko transmisioa denez lerrokatuta egon behar duten antena parabolikoak erabiltzen dira. Distantzia urruneko konexioetarako, antena parabolikoen artean, bitarteko errepikagailuak erabiltzen dira.\nMikrouhin sistemak kable ardazkideak baino errepikagailu gutxiago behar ditu.\nAhotsa eta telebistarako erabiltzen dira. Euriak seinalearen indargabetzea areagotzen du.\nSistema hauen ugaritzearekin beste desabantaila bat etorri da, hain zuzen, seinaleen teilakatzeak sor ditzaketen interferentziak."}
{"id": "43172", "revid": "105290", "url": "https://eu.wikipedia.org/wiki?curid=43172", "title": "Satelite bidezko mikrouhin", "text": "Satelite bidezko mikrouhinak komunikazio satelite artifizialekin uhinak igortzeko eta jasotzeko erabiltzen dira, errepikagailu gisa.\nSateliteak lurrean dauden estazioekin komunikatzen dira, lurreko estazioen arteko distantzia handia ahalbidetuz. Lurreko estazioak sateliterekin lerrokatua egon behar du.\nSare pribatuak, telebista eta urruneko telefono komunikazioetan erabiltzen dira gehien bat.\nIgortzen eta jasotzen diren seinaleen artean interferentziak ez gertatzeko, seinaleen maiztasun hein desberdinak erabili behar dira, bata igortzeko eta bestea jasotzeko. Transmisioa igorletik hartzailera heltzeko, seinaleak segundo batzuk behar ditu, hau dela eta, errore- eta fluxu-kontrola arretaz kudeatu behar dira."}
{"id": "43174", "revid": "336", "url": "https://eu.wikipedia.org/wiki?curid=43174", "title": "Irrati-uhin", "text": "Irrati-uhinak erradiazio elektromagnetiko mota bat dira, espektro elektromagnetikoan argi infragorria baino uhin-luzera handiagoa duenak. Irrati-uhinen maiztasuna 30 hertzio (Hz) eta 300 gigahertzio (GHz) bitartean egoten da. 300 gigahertziotan uhin-luzera 1 milimetrokoa (mm) eta 30 hertziotan 10.000 kilometrokoa (km) da. Euriak eragindako uhin-indargabetzeak gutxiago eragiten dio uhin horiei. Ahotsa garraiatzeko erabiltzen dira batez ere.\nUhin elektromagnetiko guztien antzera, lurraren atmosferan argiaren abiaduratik hurbil garraiatzen du eta argiaren abiaduran hutsean. Irrati-uhinak azeleratutako partikula kargatuek sortzen dituzte; esaterako, korronte elektriko aldakorrek.\nNaturan irrati-uhinak argiak eta objektu astronomikoek emititzen dituzte. Artifizialki, aldiz, transmisoreen bidez sortu eta irrati-hargailuekin jasotzen dira antenak erabiliz. Egungo teknologian hainbat lekutan erabiltzen da: irrati komunikazio mugikorra, irrati-difusio, radar, irrati-nabigazio sistema, satelite bidezko komunikazio, haririk gabeko sare eta abar. Maiztasun ezberdineko irrati-uhinek lurraren atmosferan hedapen ezaugarri ezberdinak dituzte: i) uhin luzedunek objektuetan difraktatu dezakete lurraren gainazala jarraituz; ii) uhin laburragodunek ionosferan islatu eta lurraren gainazalera buelta daitezke, eta, azkenik, iii) uhin oso laburdunak hedatzeko gaitasun eskasak dituzte (distantzia laburreko lerrozuzeneko hedapenera mugatzen dira).\nIrrati-uhinak ezin dira libreki zabaldu eta Euskal Autonomia Erkidego mailan, Azaroaren 11ko 240/1986 Dekretuak erregulatzen du, Maiztasun Modulatutako Uhin Metrikoetako Irrati-hedapeneko emisorentzako baimena emateko prozedura adierazten duena, hain zuzen ere.\nAurkikuntza eta ustiapena.\nIrrati-uhinak James Clerk Maxwell fisiko-matematiko eskoziarraren behaketa elektriko eta magnetikoei esker aurreikusi ziren 1867an. Maxwellen ekuazioak argi- eta elektromagnetismo-uhinak azaltzen zituen espaziotik garraiatzen, partikula kargatu batek hedatzen zituztenean eta azelerazio bat jasotzen zuten bitartean. 1887an Heinrich Hertz-ek sortu zituen irrati-uhinak lehen aldiz bere laborategian, argi-uhinen propietate berdinak betetzen zituela frogatuz. Horiek, \u00abuhin hertziarrak\u00bb izendatu ziren.\nBestalde, komunikaziorako lehen aldiz 1890an erabiliak izan ziren, Guglielmo Marconi-ri esker. Berak garatu zituen lehen irrati transmisore eta hargailuak. Irrati-uhin terminoak \u00abuhin hertziarrak\u00bb terminoa ordezkatu zuen 1912. urte inguruan.\nIrrati-uhinak eta mikrouhinen alderaketa.\nIrrati-uhinen eta Lurreko mikrouhinen arteko desberdintasunak honako hauek dira:"}
{"id": "43175", "revid": "336559", "url": "https://eu.wikipedia.org/wiki?curid=43175", "title": "Izpi infragorri", "text": ""}
{"id": "43176", "revid": "512", "url": "https://eu.wikipedia.org/wiki?curid=43176", "title": "Transmission Control Protocol", "text": "TCP Transmission Control Protocol-ren siglak dira (euskaraz: Transmisiorako Kontrol Protokoloa).\nTCP/IP ereduren garraio mailako konexiora zuzendutako sare protokolo fidagarria dugu, nahiz eta IP protokoloaren sare ez-fidagarrian sostengatzen den.\nTCP-ren ezaugarriak.\nBere ezaugarririk nagusienak:\nTCP entitate igorleak (erabiltzaileak) eta hartzaileak datuak segmentuetan (garraio mailako paketea) zatikatzen dituzte eta ondorengo baldintzak bete behar dituzte:\nFluxu-kontrola kudeatzeko leiho labainkorreko protokoloa erabiltzen dute TCP entitateek. Protokolo honetan igorleak segmentu bat bidaltzean, kontagailu (erloju) bat martxan jartzen du. Kontagailu honek segmentuaren onespena jasotzeko gehienezko denbora tartea zehazten du. Denbora hau agortuz gero, segmentua berriz igortzen da hartzaileari.\nSegmentuen zatiak berreraikitzea eta arazoak antzematean segmentua berrigortzea dira garraio-mailaren eginkizunak.\nTCP segmentuaren formatua.\nBerton formatua (errenkada bakoitzak 32 bit du):\nAplikazio jakin batek sortutako datuak segmentu baten edo gehiagotan banatzen direla kontatu dugu. Segmentu hauek, IP datagramaren datu eremuan bidaiatzen dute,hots, kapsulatuta. Fluxu-kontrola kontrola kudeatzeko zenbakitzen dira segmentuak.\nBerton formatua (errenkada bakoitzak 32 bit du):\nTCP Fluxu Kontrola.\nTCP protokoloak datuen fluxu kontrola burutzeko mekanismoak erabiltzen ditu. Mekanismo hauen laguntzarekin igorleak bidalitako datuekin ez da sekula hartzailearen \"buffer\"-a saturatuko.\nHartzaileak, igorlearengandik datuak jaso eta baieztatu behar dituenean (datu gehiagorekin edo ACK-ren bitartez), RcvWindow eremuan bere \"buffer\"-aren momentu horretako kapazitatea adieraziko dio. Eremu honen balioa dinamikoki aldatzen da transmisio batetik bestera.\nIgorleak, jarraian bidaliko dituen datu kopurua, hartzaileak RcvWindow eremuan adierazitako byte kopururaren azpitik mantenduko ditu.\nFluxu kontrola egiteko RcvWindow eremuak leiho irristakorra-ren balioa adierazten du:\nHartzaileak igorleari lehioaren balio jakin bat ematen badio (kreditu bat) eta igorleak bidalitako datuek saturazio egoeratik gertu uzten badute ere, hartzaileak ezin dezake hasieran emandako kredituraren murrizketa bat burutu.\nEgoera honetatik habiatuz, fluxu kontrolaren ondoriozko blokeo egoera aztertuko da.\nBlokeoa eta Persist Timer-a.\nBlokeo egoera bat emateko bi baldintza eman behar dira ezinbestean:\nBaldintza hauek ematen badira eta komunikazioaren uneren batean hartzaileak RcvWindow=0 adierazten badu, igorleak ezin izango dio ezer bidali, eta hartzaileak ezer baiztatzeko ez duenez, ezingo dio adierazi igorleari jasotzeko prest dagoela, beraz, blokeo egoera bat gertatutko da.\nEgoera honetatik ateratzeko, igorlean, Persist Timer mekanismoa erabiliko da. Hartzailearen erantzun bat jasotzen denetik denbora tarte batera, 1 byteko segmentuak bidaliko ditu igorleak, hartzailearen \"buffer\"-aren egoera ezagutu ahal izateko.\nPersist Timer-aren erabilerak, badu bere alde txarra ere, Silly Window Syndrome(SWS)-aren sortzailea baita.\nKonexio kudeaketa.\nKonexio ezarpena.\nKonexio kudeaketa TCPn garrantzitsua da, izan ere, TCP konexioaren ezarpenak, jasotako atzerapenak handitu ditzake. Demagun host (bezero) batean exekutatzen ari den prozesu batek beste host (zerbitzari) bateko prozesu batekin konexio bat ezarri nahi duela. Bezero aplikazio prozesuak TCP bezeroari adieraziko dio zerbitzariko prozesu batekin konexioa ezarri nahi duela. Bezeroko TCPak orduan konexioa ezarriko du zerbitzariko TCParekin, 3-way-handshake bezala ezagutzen den ondoko prozedura jarraituz:\n+2. pausoa. IP datagrama zerbitzarira heltzen denean, zerbitzariak SYN segmentua hartu egiten du eta bezeroari konexioaren baieztapenerako segmentu bat bidaliko dio. Segmentu honek ACK bit adierazgarria batera izango du, bezeroak bidalitako SYN segmentuaren baieztapenerako, eta baieztapen zenbakiaren eremuan bezeroaren sekuentzia zenbakia+1 idatziko da, itxaroten gauden hurrengo segmentua hain zuzen ere. Gainera, SYN bita ere batera izango du segmentu honek, zerbitzariak bere sekuentzia hasierako zenbakia ere bidaliko diolako bezeroari sekuentzia zenbakirako eremuan. Segmentu berezi honi SYNACK segmentua deritzo. Segmentu hau bidaltzearekin batera, zerbitzariak beharrezko lekua erreserbatu egiten du konexio aldagai eta bufferretarako.\nKonexio askapena.\nKonexio askapena eraldaturiko 3-way-handshake bezala ezagutzen da, izatez 4 pauso baitauzka. Konexioaren askapena bezero edo zerbitzariak hasi dezake (edo biak aldi berean) bidaltzeko datu gehiagorik ez dutenean. Konexioa bukatzean host-etako errekurtsoak (buffer eta aldagaiak) askatu egiten dira. Demagun bezeroak hasten duela konexioa askatzeko prozesua:\nGeroraturiko konexio askapena.\nKonexio askapenerako kasuan, esan bezala, TCP konexioan datuak bi noranzkoetan bidali daitezkeenez, bi muturrek prest egon behar dute konexioa guztiz askatzeko. Bezeroak FIN segmenua bidaliz adierazten dio zerbitzariari konexioa askatzeko prest dagoela, ez dituela bidaltzeko datu gehiago. Zerbitzaria oraindik konexioa askatzeko prest ez badago, bidaltzeko datu gehiago dituelako, geroraturiko konexio askapena emango da.\nZerbitzariak bezeroaren FIN segmentua ACK bita batera duen segmentu bat bidaliz baieztatuko du, baina ez du jarraian FIN segmenturik bidaliko, baizik eta oraindik bidaltzeke dituen datu segmentuak. Bezeroa, konexioa ixteko erabakia hartu duen muturra izanik, datu hauek hartzean nahitaez erantzun beharko du dagozkien ACK segmentuak bidaliz ondo heldu zaizkiola egiaztatzeko, baina bere partetik informazio berririk ezingo du bidali. Izan ere, mutur honek bere half-close egin du jada, eta ez dago atzera egiterik.\nZerbitzariak bidaltzeke zituen datuak bidalitakoan, FIN segmentua bidaliko du, orain bai, konexioa ixteko prest dagoela adieraziz. FIN hori jasotzean bezeroak ACK baieztapen segmentua bidaliko dio zerbitzariari eta, konexio askapeneko kasu normalean bezala, neurtutako 2*MSL luzerako itxarote egoeran sartuko da. Denbora hori pasa eta gero konexioa askatutzat emango du bezeroak. Zerbitzariak, bestalde, bezeroaren azkeneko ACK segmentua jaso bezain laster konexioa askatuko du.\nTCP Birtransmizioak.\nTCP-k kontagailu ezberdinak erabiltzen ditu datuen entrega ondo egiten dela kontrolatzeko.\nHorietariko bat birtrasmizio kontagailua da, igorleak bidaltzen duen segmentu bakoitzarekin erlazionaturiko kontagailu bat pizten du, kontagailu hau amaitzerakoan, berarekin erlazionatutako segmentuaren ACK-rik ez bada jaso, segmentu horren birtrasmizioa gertatuko da.\nBeraz, TCP-ren eraginkortasunari begira, kontagailu honen iraupenaren kalkulua oso garrantzitsua izango da. Kalkulu hau egiteko bi aldagai definituko ditugu:\nArgi dago RTO RTT baino txikiagoa ezin dela izan, bestela baieztapena heldu aurretik kontagailua amaituko delako, beharrezkoak ez diren bistransmizioak piztuz.\nHasiera batean, pentsa dezakegu logikoena, RTO=RTT egitea dela, baina segmentuen atzerapena ez da konstante mantentzen, beraz, RTO aurreko transmisioaren RTT-ra berdintzen badugu, gerta daiteke gure oraingo RTT handiagoa izatea eta beharrezkoak ez diren birtransmizioak egotea.\nRTO-ren balioa handiegia bada, ordea, denbora asko pasako da galera eman denetik birtransmizioa piztu arte, eta horrek errekurtsoen galera suposatuko du.\nBeraz, egoera hauen arteko oreka bat bilatu beharko da, RTO RTT baino handiagoa izan behar da, baina beti ere ordena berekoa.\nRTO-ren kalkulua egiteko, hurrengo definizioak egingo ditugu:\nBeraz, i iterazio ondoren RTO-ren balioa hurrengoa izango da:\nNon; RTTis = (1- \u03b1) * RTTi-1s + \u03b1 * Mi\nRTTid= (1 - \u03b2) * RTTi-1d + \u03b2 * |Mi \u2013 RTTi-1s|\nNon, \u03b1 = 1/8 eta \u03b2 = 1/4\nAipatu beharrekoa da, RTO-ren balioa 1s baino txikiagoa ateratzen bada, 1s erabiliko dela.\nBackoff exponential algoritmoa.\nBirtransmizioak ematen direnean, RFC 793-k dioenez, momentu horretan daukagun RTO-a erabili behar da. Kongestioa dagoenean berriz, metodo hau ez da ona izango, kongestioa RTT-an gorapenak eragiten baitditu. Horrela, beharrezkoak ez diren birtsansmizioak sortuko dira, birtsansmititutako segmentuak ez direnez kontuan hartzen RTO-ren balioa ez delako eguneratuko. Egoera hau ekiditzeko exponential Backoff algoritmoa erabiltzen da.\nBackoff mekanismoa ezartzen da, pakete beraren ondoz ondoko birtransmizioak denbora banatzeko, sareari kongestio egoera konpontzeko denbora emanez. Algoritmo honek, hasieran aurreko formulekin kalkulatutako balioa erabiltzen du. Birtransmizio bat ematen denean berriz, TCP-k birtransmizio denbora handitzen du, RTO bikoiztuz birtransmizio bakoitzeko. Parametro honek balio handiegi bat ez izateko, normalean RTO-ren balioa 64 s-ra mugatzen da.\nKarn-EN algoritmoa.\nBidalitako segmentu baten baieztapen bat jasotzen denean, ezin daiteke bereizi hau bidalitako segmentu originalaren baieztapena den edo birtsansmizioaren baieztapena den. Arazo hau ekiditzeko Karn-en algoritmoa erabiltzen da.\nKarn-en algoritmoaren arabera, birtsansmititutako segmentuentzat ez da RTT-ren neurketarik egingo, horrela ez dira RTTs eta RTTd-ren balioak eguneratuko eta beraz, RTO ere ez."}
{"id": "43177", "revid": "119347", "url": "https://eu.wikipedia.org/wiki?curid=43177", "title": "User Datagram Protocol", "text": "User Datagram Protocol (UDP) protokoloa Internet sarean erabiltzen diren protokoloen artean beharrezkoetako bat da. UDP-rekin, ordenagailuen aplikazioek mezuak bidali ditzakete, kasu honetan datagramak deituak direnak, beste zerbitzari batzuetara Internet Protokoloa (Internet Protocol, IP) erabiliz, aurretik komunikaziorik behar izan gabe (ez da konexio bidezkoa, IP bezala), hau da, komunikazio erraza eta arina da. Protokoloa David P. Reed-ek diseinatu zuen 1980an eta -an dago zehazki definitua.\nUDP-k transmisiorako eredu sinple bat erabiltzen du, protokolo mekanismo minimoak baliatuz. Ez dauka handshaking elkarrizketarik eta, hortaz, azpiko sare protokoloaren edozein akats argitara ateratzen du erabiltzailearen programan. Kasu gehienetan IP protokoloa denez, ez dago entrega, orden edo errepikapenak ekidingo diren ziurtasunik. UDP protokoloak checksum izeneko hash funtzio bat darama datagramaren osotasuna bermatzeko, baita portu zenbakiak ere, jatorri eta helburuko helbideak jasotzeko.\nUDP egokia da erroreen zainketa eta zuzenketa beharrezkoa ez denerako edo aplikazioan egiten ez direnerako, horrela sare interfaze mailako goiburukoaren prozesamendua ekidinez. Abiadura azkarra behar duten aplikazioek maiz erabiltzen dute UDP, komenigarriagoa delako paketeak galtzea atzeratutakoei itxarotea baino. Erroreen zuzenketa beharrezkoa bada sare interfaze mailan, aplikazioak Transmission Control Protocol (TCP) edo Stream Control Transmission Protocol (SCTP) erabiliko du ziurrenik, zeinak helburu horretarako diseinatuak dauden hain zuzen ere.\nProtokolo honen zenbait ezaugarrik aplikazio jakin batzuetarako egokia izatea eragiten dute:\nZerbitzu-portuak.\nAplikazioek datagrama socketak erabiltzen dituzte zerbitzarien arteko komunikazioak ezartzeko. Aplikazioak socket bat lotzen du bere data garraioaren bukaeran, zeina IP helbidearen eta portuaren arteko konbinazio bat den. Portu bat software estruktura bat da, portu zenbaki batekin definitzen dena, 16 biteko osoko balio bat (hortaz, portu zenbakiak 0 eta 65535 balioen artean egon daitezke). 0 portua erreserbatuta da, baina onartuta dago jatorrizko portu bezala erabiltzea erantzunik espero ez denean.\nInternet Assigned Numbers Authority-k 3 tartetan banatu ditu portu zenbakiak. 0-1023 tarteko zenbakiak well-known zerbitzuetarako erreserbatuta daude. Unix motako sistema eragileetan, portu hauetako bat erabiltzeko supererabiltzaile edo administratzaile baimena behar da. 1024-49151 tarteko portu zenbakiak erregistratutako portu zenbakiak dira, IANA-erregistratutako zerbitzuetarako erabiliak. Gainerako portuak (49512-65535) dinamikoak dira eta ez daude ofizialki zerbitzu jakin batentzat gordeak; edozein helburutarako erabil daitezke. Behin behineko portu gisa ere erabiltzen dira, automatikoki hautatuak. Batez ere bezero eta zerbitzarien arteko komunikazioan erabiltzen dira denbora tarte batez.\nPakete estruktura.\nUDP garraio mailako protokolo bat da, ahalik eta mezu gutxien bidaltzea lortzeko helburuz. IETF RFC 786-an dago dokumentatuta.\nUDP-k ez dio bermatzen maila bat altuagoko protokoloari mezuen entrega egingo denik eta mailan bertan ez da mezuaren egoera gordetzen behin hau bidali denean. Hori dela eta, batzuetan UDP-ri Unreliable Datagram Protocol (fidagaitza) deitzen zaio. \nProtokoloak aplikazioen multiplexazioa (portu zenbakien bitartez) eskaintzen du, baita goiburukoaren osotasunaren egiaztatzea (checksum bidez) ere. Garraioan fidagarritasuna nahi bada, erabiltzailearen aplikazioan inplementatu behar da. If transmission reliability is desired, it must be implemented in the user's application.\nUDP goiburukoak 4 eremu dauzka, bakoitza 2 bytekoa (16 bit). Checksum eta jatorrizko portuen eremuak hautazkoak dira IPv4ean (arrosaz). IPv6an, jatorrizko portua da hautazko bakarra.\nChecksum kalkulatzea.\nChecksum-a kalkulatzeko erabiltzen den metodoa RFC 768-an definitua dago:\nChecksum balioa zero bada (16 bitak 0), bateko konplementu gisa bidali behar da, hots, 1 balioko 16 bit.\nIPv4 eta IPv6 arteko desberdintasuna checksum-a kalkulatzeko erabilitzako informazioan datza.\nPseudo Goiburukoak.\nIPv4 Pseudo Goiburukoa.\nChecksum-a kalkulatzeko \u201cpseudo-goiburuko\u201d bat erabiltzen da, IPv4-ren benetako goiburukoak duen informazio zati bat gordetzen duena. Pseudo-goiburukoa ez da IP paketeak bidaltzeko erabiltzen den benetako goiburukoa, checksum-a kalkulatzeko bakarrik erabiltzen da.\nJatorriko eta helburuko helbideak IPv4 goiburuko berdinak dira. UDP luzera eremuko balioa UDP goiburukoaren eta informazioaren luzera da.\nIPv4an, UDP checksum-a egitea hautazkoa da.\nIPv6 Pseudo Goiburukoa.\nKasu honetan, checksum-a nahitaezkoa da. Aldaketa egiteko metodoa RFC 2460 arauan zehaztuta dago:\nChecksum-a kalkulatzerakoan, berriro ere pseudo-goiburuko bat erabiltzen da, benetako IPv6 goiburukoaren berdina.\nJatorriko helbidea, IPv6ko goiburuko berdina da. Helburuko helbidea helmuga da.\nFidagarritasuna eta kongestio kontrolaren soluzioak.\nFidagarritasun falta dela eta, UDP aplikazioak datu batzuen galera, erroreak eta errepikapenak onartu behar dituzte. Aplikazio batzuk, adibidez, TFTP-k, fidagarritasuna lortzeko mekanismo gehigarri batzuk gehitzen dituzte aplikazio mailan, beharren arabera. \nMedia streaming-a, denbora errealeko jokalari ugariko jokoak eta voice over IP (VoIP) aplikazioek UDP erabiltzen dute gehienetan. Aplikazio hauetan zehazki, paketeen galera ez da arazo larria. Aplikazio batek fidagarritasun maila altua eskatzen badu, UDP protokoloa orde TCP erabili ohi da.\nPotentzialki larriago, TCP-k ez bezala, UDP erabiltzen duten aplikazioek ez daukate kongestioa ekiditeko eta kontrolerako mekanismorik. Atzigarri dagoen banda zabaleraren zati handi bat erabiltzen duten UDP aplikazioek interneten egonkortasuna arriskuan jar dezakete. Sarean oinarritutako mekanismoak proposatu dira arazo hau ekiditeko. Adibidez, maiz, routerrak dira erreminta bakarra UDP trafikoa mantsotzeko, paketeak ilaran jarriz. Datagram Congestion Control Protocol (DCCP) arazo hau ekiditeko ari dira diseinatzen.\nAplikazioak.\nInterneten hainbat aplikaziok erabiltzen dute UDP, esaterako, Domain Name System (DNS), non eskaerak azkarrak diren eta eskaera eta erantzuna emateko pakete bakar bana behar den; Simple Network Management Protocol (SNMP); Routing Information Protocol (RIP) eta Dynamic Host Configuration Protocol (DHCP).\nAhotsa eta bideoa orokorrean UDP bidez garraiatzen dira. Denbora errealeko bideo eta soinuarentzako streaming protokoloak pakete batzuek galerari aurre egiteko diseinatzen dira, hortaz, degradazio txiki bat bakarrik gertatzen da galdutako paketeen zain atzerapen handiak jasan ordez.\nTCP eda UDP alderatzen.\nTransmission Control Protocol konexio bidezko protokolo bat da, hots, handshaking-a beharrezkoa du komunikazio bat martxan jartzeko. Behin konexioa ezarri denean, informazioa bi norabidetan bidal daiteke.\nUDP sinpleagoa da. Ez du konexiorik behar, hots, ez du konexioa ezarri beharrik. Komunikazioa jatorri batetik helburu batera norabide bakarrean informazioa garraiatuz lortzen da, prest dagoen ala ez egiaztatu gabe."}
{"id": "43180", "revid": "336", "url": "https://eu.wikipedia.org/wiki?curid=43180", "title": "Mikel Aranburu", "text": "Mikel Aranburu Eizagirre (Azpeitia, 1979ko otsailaren 18a -) gipuzkoar futbolari ohia da. Azken 15 urteetan Realean erdilari postuan jokatu du eta gainera, taldeko kapitaina ere izan da.Euskal Herriko futbol selekzioarekin hainbat lagunarteko jokatu ditu.\nBiografia.\nAzpeitiko Lagun Onak taldetik infantil garaian heldu zen errealera. Errealeko azpiko mailako talde guztietatik igaro ondoren, 1996/97an Sansera igaro zen. Denboraldi horretan bertan Javier Iruretak, garai hartako errealeko entrenatzaileak, lehen taldearekin debutatzeko aukera eman zion. Hain zuzen ere, 1997ko ekainaren 22an CD Logro\u00f1es taldearen aurka izan zen ligako azken jardunaldian. 1998/99 denboraldiaren azken txanpan hamaikakoan ohiko jokalari bihurtu zen eta hurrengo denboraldian lehenengo taldeko jokalari bilakatu zen ofizialki.\nAzken urte hauetan momentu historikoak bizi izan ditu errealean, hala nola, 2002/03 denboraldiko txapeldunordetza eta hurrengo denboraldiko Txapeldunen Ligako debuta. Aitzitik, une txarrak bizitzea ere tokatu zaio, besteak beste, 2005eko abenduaren 4an Racingen aurkako partiduan izan zuen belauneko lesio larria eta 2006/07 denboraldian taldearen jaitsiera bigarren mailara. 2010. urtean berriz, Realaren 101. urtea izanik eta Mikel Aranburu taldeko kapitain izanik, erreala lehenengo mailara igotzea lortu zuen.\n2012ko Maiatzaren 3an futboletik erretiratzen zela esan zuen prentsaurreko batean. Honenbestez taldean 13 urterekin hasi eta gaur arte taldean egon da, 15 urtez lehenengo taldean jokatu eta gero. 2012ko maiatzaren 12an azken partida jokatu zuen Errealeko elastikoarekin. Valentziari 1-0 irabazi zion Realak, Antoine Griezmannek gola sartuta. Mikelek Realaren lehen taldea utzi zuen, 14 urtean 11 zenbakiarekin 427 partida jokatuta."}
{"id": "43181", "revid": "105290", "url": "https://eu.wikipedia.org/wiki?curid=43181", "title": "Utrecht probintzia", "text": "Utrecht () Herbehereetako probintziarik txikiena da. 2005ean 1.180.039 biztanle zituen eta bere hiriburua Utrecht da. Probintzia zentruan kokatua dago."}
{"id": "43182", "revid": "119347", "url": "https://eu.wikipedia.org/wiki?curid=43182", "title": "Zeelanda", "text": "Zeelanda (nederlanderaz \"Zeeland\" ) Herbehereetako hego-mendebaldeko probintzia da, Scheldt eta Maas ibaien deltek osatua, Belgikako mugatik hurbil. 2.934 kilometro koadroko eremua du eta 2015eko urtarrilaren 1ean 380.726 biztanle zituen. Hiriburua Middelburg da.\nZeelanda Berriari izena eman dio.\nHistoria.\n1299 arte Holanda eta Flandriako kondeen artean banatua izan zen; urte horretan Holandako kondeak bateratu zuen. Hortik aurrera Holandaren esku egon zen. 1432an, Filipe Onbera Borgoinako dukeak zituen Herbehereetako jabetzen barnera igaro zen. 1477an, Maria Borgoinakoa eta Maximiliano I.aren Habsburgoen esku geratu zen.\nLaurogei Urteko Gerran Utrechteko Batasunaren barnean zegoen, eta Zazpi Herbehere Batuen Errepublikaren parte izan zen. Frantziaren okupazioaren ondoren, 1815ean Herbehereetako Erresumaren probintzia bilakatu zen. 1953ko\n1953ko Ipar Itsasoko uholdeak 1.835 pertsona hil zituen Herbehereetan (bereziki Zeelandan), eta 150.000 hektareako eremua urperatu zuen; horren ostean Delta plana () abiarazi zen, eskualdea itsasotik babesteko.\nGeografia.\nProbintzia ia osorik irlaz osatua dago, eta hortik \"Zeeland\" izena (euskaraz: \u00abItsasoko Lurra\u00bb). Azaleraren gehiena, berez, ura da. Lurraren gehiengoa itsas-mailaren azpitik dago, eta gizakiak eraikitako dike sistemari esker bizi daiteke bertan. Irla kopuru handi batez osatua egon arren, gaur egun tunel eta zubiz irla guztiak loturik daude. Nekazaritza eta abeltzaintza dira ekonomia jarduera nagusiak."}
{"id": "43184", "revid": "105290", "url": "https://eu.wikipedia.org/wiki?curid=43184", "title": "Middelburg", "text": "Middelburg () Herbehereetako Zeelanda probintziako hiriburua eta hiririk handiena da. 2005ean 46.554 biztanle zituen. Walcherengo penintsulan kokatuta dago. Hiri zaharra da, VIII edo IX. mendean sortua. 1217an hiri eskubideak eman zizkioten.\nInguru naturala eta kokapena.\nMiddelburg, Zeelanda probintziaren erdialdean dago eta honako udalerri mugakideak ditu: Veere iparralde eta mendebaldean, Goes ekialdean, Borsele hego-ekialdean, eta Vlissingen hegoaldean.\nHerriak.\nMiddelburg honako barrutiek osatzen dute:"}
{"id": "43187", "revid": "105290", "url": "https://eu.wikipedia.org/wiki?curid=43187", "title": "Walcheren", "text": "Walcheren Herbehereetako Zeelanda probintziako uharte ohi eta penintsula da, Eskaldaren ahoan. Oosterschelde eta Westerscheldearen artean kokatuta dago eta erronbo itxura du. Ipar Itsasora ematen duten bi aldeek duna ugari dituzte eta beste kostalde guztia dikeekin eraikia dago. Middelburg bere zentroan dago, probintziako zentroa.\nHasiera batean Walcheren uharte bat zen, baina egindako uharka eta polderrek Zuid-Beveland irla ohira lotu zuten eta beraz Ipar Brabantera lotuta dago fisikoki, penintsula bat osatuz."}
{"id": "43189", "revid": "90204", "url": "https://eu.wikipedia.org/wiki?curid=43189", "title": "Oosterschelde", "text": "Oosterschelde (\"Ekialdeko Eskalda\") Zeelandeko estuario bat da, Herbehereetan. Schouwen-Duiveland eta Tholen ditu iparraldean eta Noord-Beveland eta Zuid-Beveland hegoaldean. Erromatarren garaian Eskalda ibaiaren itsasoratzea bertan ematen zen. Felix Deunaren Uholdearen aurretik ibaia bertatik zihoan lehenengo iparraldera eta gero mendebaldera, estuario batean bilakatuz Verdronken Land van Reimerswaalen. Ostean hainbat atal galdu ziren eta lur-lehor bilakatu zituzten, Eskalda ibaia Kreekrak kanalan bilakatuz. Honetatik jada barkuan joatea ezinezkoa zen.\n1867an itxi zuten eta trenbide bat eraiki zen, Zuid-Beveland irla Ipar Brabantera lotuz."}
{"id": "43191", "revid": "105290", "url": "https://eu.wikipedia.org/wiki?curid=43191", "title": "Westerschelde", "text": "Westerschelde (\"Mendebaldeko Eskalda\") Herbehereetako Zeelanda probintzian dago estuario bat da, Eskalda ibaiak sortua. Anbereserako bide garrantzitsu bat da eta, beraz, Belgikarako ibai sarrera bat. Beste itsaso sarrerak ez bezala hau ez dago presa bat ibaia ixten Delta Lanak proiektuaren barnean. Horren ordez, dike batzuek estuarioaren maila igo dute.\nWesterscheldeko tunela.\n2003ko martxotik 6,6\u00a0km neurtzen dituen tunel batek estuarioa zeharkatzen du, Herbehereetako tunelik luzeena Goes eta Terneuzen herrien artean. Tunela zabaldu zenetik, Vlissingen eta Breskens arteko ferry zerbitzua oinezkoek eta bizikletek bakarrik erabil dezakete.\nUdalerriak.\nEstuarioaren iparraldean dauden udalerriak honakoak dira:\nEstuarioaren hegoaldean dauden udalerriak honakoak dira:"}
{"id": "43192", "revid": "105290", "url": "https://eu.wikipedia.org/wiki?curid=43192", "title": "Zuid-Beveland", "text": " Herbehereetako Zeelandeko probintzian dagoen penintsula da. Westerscheldearen iparraldean dago eta Oosterscheldearen hegoaldean. Lehen irla bat zen, baina orain penintsula bat da, bi kanal ezberdinez lotua.\n1868an lotu zuten uhartea kontinentera tren batekin."}
{"id": "43201", "revid": "512", "url": "https://eu.wikipedia.org/wiki?curid=43201", "title": "Leeds", "text": "Leeds Ingalaterrako erdialdean dagoen hiria da, herrialde osoko hirugarren handiena dena London eta Birmingham ondoren.\nWest Yorkshireko konderrikoa eta Yorkshire eta Humber eskualdekoa da. Metropoli-guneak 715.404 biztanle zituen 2001ean, eta hiriak berak 457.875 2006an."}
{"id": "43202", "revid": "58701", "url": "https://eu.wikipedia.org/wiki?curid=43202", "title": "Sheffield", "text": "Sheffield Ingalaterrako erdialdean dagoen hiria da, herrialde osoko laugarren handiena dena Londres, Birmingham eta Leeds ondoren.\nHegoaldeko Yorkshire konderrikoa eta Yorkshire eta Humber eskualdekoa da.\nMetropolitar guneak 520.700 biztanle zituen 2005ean.\nKirolak.\nSheffield United eta Sheffield Wednesday hiriko futbol talde nagusiak dira. Bestalde, gaur egun oraindik kirol honetan jokatzen jarraitzen duen eta munduko futbol talderik zaharrena den Sheffield F.C taldea ere hiri honetakoa da, halere aurreko biak baino maila askoz ere apalagoan jokatu ohi du.\nHiri senidetuak.\nSheffield ondorengo hiriekin senidetuta dago:\nHalaber, lankidetza-hitzarmenak ditu ondorengo hiriekin:"}
{"id": "43203", "revid": "336", "url": "https://eu.wikipedia.org/wiki?curid=43203", "title": "Koordenatu geografikoen sistema", "text": "Koordenatu geografikoen sistemak Lurreko edozein puntu adierazten du koordenatu esferikoen sistemako hiru koordenatutik bi erabiltzen dira.\nLurreko lekuen arteko distantzia kalkulatzeko, edo pertsona bat, hiri bat, mendi bat eta abar non dagoen, kokapen sistema zehatz bat sortu zen, erabilerraza eta gehiengoak onartua. Koordenatu geografikoak irudizko lerroak dira, paraleloak eta meridianoak, lurbira globoetan eta mapetan ageri direnak, sareta antzeko bat osatuz.\nHistoria.\nIraganean, nahaste asko izan da longitudea erabakitzeko orduan, herrialde askok neurketak euren hiriburutik igarotzen zen meridianoaren arabera egiten baitzituzten.\nFrantsesek Paristik igarotzen den meridianoa hartzen zuten erreferentziatzat, ingelesek Greenwichekoa, Estatu Batuek Washington ondoko Itsas Behatokitik igarotzen dena, Espainiak Madriletik igarotzen dena, eta halaxe beste askok. Baina 1884az geroztik, Londres ondoko Greenwich behatokitik igarotzen den meridianoa onartu dute herrialde gehienek oinarrizko edo abiaburuko meridianotzat.\nHorrenbestez, leku bateko longitudeak, puntu horretatik igarotzen den meridianoaren eta Greenwicheko meridianoaren arteko distantzia adierazten du gradutan.\nLatitudea eta longitudea.\nBabiloniatik eratorritako teoriak erabilita, geroago greziar pentsalari Klaudios Ptolemaiosek berriz hartuta, zirkulu oso batek 360 gradu osatzen ditu (360\u00ba).\nLatitudea.\nLatitudea edozein punturen eta Ekuatorearen arteko angelua da. Latitude konstanteko puntuak batzen dituen marra paraleloak dira. Lurraren inguruan zirkuluak sortzen dituzte, ahalik eta poloan 90\u00bako latitudea dagoen arte.\nEkuatorean latitudea 0\u00ba da eta diametro handieneko paraleloa, Lurra alde zabaletik inguratzen duelako. Ekuatoreak, gainera, Lurra bi zatitan banatzen du: Ipar hemisferioa eta Hego hemisferioa.\nBadira beste paralelo txikiago batzuk, Ekuatorea baino txikiagoak. Hona hemen aipagarrienak: Kantzer Tropikoa eta Kaprikornio Tropikoa, Zirkulu Polar Artikoa eta Zirkulu Polar Antartikoa.\nLongitudea.\nLongitudea Lurreko puntu aukeratu batekiko ekialdera edo mendebaldera dagoen angelua da. Gaur egun, 0\u00bako puntua Greenwicheko Royal Observatory delakoan dago eta antipodak, 180\u00baM eta 180\u00baE longitudera daude.\nLuzera konstantea duten puntuak meridianoak dira. Meridianoak ez dira paraleloak, Ipar Poloan eta Hego Poloan elkartzen baitira.\nMeridianoek ordu banaketa egiteko ere balio dute eta, horren bidez, Lurraren ordu-eremuak ezagutzeko.\nLatitudea eta longitudea zehaztea.\nHainbat modu daude puntu baten longitudea eta latitudea zehazteko. Hemen metodo bat bakarra deskribatuko da, metodo honek garbiago adierazten duelako lekuen kokalekuaren eta beste ezaugarri fisikoen arteko lotura. Eguerdiko hamabietan Eguzkiak duen kokalekuaren eta odaiertzaren artean gradutan dagoen distantziak zehazten du, neurri batean, lurrak hartzen duen eguzki energiaren kopurua. Angelu horri eguzki altuera ere deitzen zaio, eta latitudea zehazteko ere erabiltzen da.\nUrteko edozein garaitan, eguerdian, latitude jakin bati buruz zut egoten da Eguzkia.\nLatitude horri eguzkiaren inklinazioa deitzen zaio, eta urteko egun bakoitzeanzer balio duen itsasketa tauletan dago adierazita. Zer egun den jakinez gero, eguzki izpiak eguerdian zer latituderi buruz dauden zut jakin daiteke. Bestalde, latitudea ezagutzen ez den puntu batean neurtzen bada Eguzkiaren eta odaiertzaren arteko distantzia, metodo erraz baten bidez atera daiteke latitudea. Demagun \u00abB\u00bb deitzen diogula puntu ezezagun horri eta \u00abA\u00bb Eguzkiari buruz zut dagoen lekuari. \u00abB\u00bb eta \u00abA\u00bb puntuen artean latitudean dagoen aldea \u00abB\u00bb puntuko eguzki altueraren eta 90\u00b0-ren artean dagoen berbera izango da gradutan.\nHorrez gainera, beste baldintza bat ere hartu behar da kontuan: Eguzkia zenitetik (gure buru gainean pare-parean dagoenean) iparraldera baldin badago, \u00abA\u00bb-ren hegoaldean dago \u00abB\u00bb, eta, aitzitik, Eguzkia zenitetik hegoaldera baldin badago, \u00abA\u00bb-ren iparraldean dago \u00abB\u00bb.\nMetodo hori erabili ahal izateko, eguerdian Eguzkia ikusteko aukera izan behar da, baina, nolanahi ere, latitudearen oso neurketa zehatzak egin ahal izan dira bost mendetan zehar gutxienez. Bestalde, antzeko metodo batekin kalkulatzea oso erraza den arren, XVIII. mende amaiera arte itxaron behar izan zuen gizonak (doitasun handiko esku kronometroak asmatu ziren arte, hain zuzen) longitudea zehaztu ahal izateko.\nLurrak 24 orduz behin bira bat egiten du mendebaletik ekialdera bere ardatzaren inguruan, horra metodo horren oinarria.\nHorrenbestez, longitude jakin batean eguerdia baldin bada, handik 90\u00b0 mendebalera goizeko seiak (6 a.m.) izan behar dute, 90\u00b0 ekialdera arratsaldeko seiak (6 p.m.), eta Lurraren aurkako puntuan gauerdia; aurkako puntu hori, bestalde, 180\u00b0 ekialdera eta 180\u00b0 mendebalera egongo da oinarri hartu den longitude horretatik.\nOrain arte esandakotik bi ondorio nagusi ateratzen dira. Bata, 180\u00b0-ko longitudeak 12 orduko aldea esan nahi duela eta, horrenbestez, ordu batek 180/12-ko longitude aldea adierazten duela, 15\u00b0-koa hain zuzen. Beraz, 4 minutuko aldea gradu batekolongitude aldea da. Bestalde, azken neurketan hartutako ordua ekialderantz doanez, leku jakin batean eta egun jakin batean eguerdia bada \u2013ostiral eguerdia, esate baterako\u2013, handik 180\u00b0 longitude ekialdera ostiralaren eta larunbataren arteko gauerdia izan beharko luke. Arrazoi horrexegatik, 180\u00b0 longitude mendebalera ostegunaren eta ostiralaren arteko gauerdia izan beharko luke, nahiz eta lehen aipatutako puntu berbera izan hori. Horrenbestez, meridiano honetan dagoen edozein puntuk bi ordu desberdin izango lituzke 24 orduko aldearekin. Arazo hori gainditzeko, longitude meridiano bat aukeratu behar da asteko egun bat hurrengotik bereizi ahal izateko eta meridianoaren mendebalera asteartea bada, esate baterako, meridianoaren ekialdera asteazkena izan dadin.\nEgunaren hasiera eta amaiera adierazten duen lerroari egun aldaketaren nazioarteko lerroa esaten zaio, eta, gutxi gorabehera, 180\u00b0-ko meridianoari dagokio. Gutxi gorabehera esaten dugu, aldaketa txiki batzuk egin behar izan direlako zatiketa politikorik gerta ez dadin, Alaskako Aleutiar uharteetan edo Zeelanda Berriko uharteetan, adibidez. Egun aldaketaren nazioarteko lerroa ikusteko beste modu bat gune desberdinetako ordu taulen arazoa kontuan hartzea da. Leku bakoitzean, leku hori zeharkatzen duen longitude meridiano bakarrean oinarrituz egingo balira denbora neurketak, nahasketa izugarria sortuko litzateke, ekialdera edo mendebalera mugitzen joan ahala erlojuko ordua aldatu egin beharko bailitzateke. Horregatik, mende hasieran, leku desberdinetako ordutegiak tipifikatzea erabaki eta hitzartu zen. Honela, ordu taula bakoitzak 15\u00b0 ditu, gutxi gorabehera, eta meridiano zentral batetik kalkulatzen da gune osorako ordua.\nEkialdetik mendebalera doan bidaiari batek ordubete atzeratu beharko luke erlojua ordu gune desberdin batean sartzen den bakoitzean.\nMunduari bira osoa eman eta abiapuntura itzuliko balitz, 24 ordu gune zeharkatuko lituzke eta, beraz, erlojua 24 ordu atzeratu behar izango luke.\nMunduko ordu guneei buruzko gorabehera horiek bitxiak eta praktikoak dira aldi berean, baina horrez gainera, hauxe da azpimarratu beharreko gauzarik garrantzitsuena: longitudea orduen aldean oinarrituz kalkula daitekeela. Kalkulu hori honela egiten da: leku batean Eguzkia zeruko punturik altuenean dagoenean, leku horretan eguerdia da. Greenwicheko meridianoko ordua jakinez gero, nahikoa izango litzateke leku horretako eguerdiaren eta Greenwicheko orduaren arteko aldea zenbatekoa den begiratzea. Hamabost graduk ordubete adierazten dutenez, aipatu dugun alde horrek emango liguke longitudea. Esan beharra dago baita ere, leku horretako ordua Greenwichekoa baino geroagokoa baldin bada, Greenwichetik ekialdera dagoela eta lehenagokoa baldin bada, mendebalera dagoela.\nAzkenik, aipatu beharra dago meridiano eta paralelo horiek oso izaera teorikoa eta guztiz irudizkoa dutela, eta mapetan baizik ezin ikus daitezkeela, ez izadian bertan.\nMuga politiko asko meridiano eta paraleloetan zehar ezarri dira, Afrikako zenbait herrialderen arteko mugak, esate baterako (Libia eta Egiptoren artekoak, Mali eta Mauritaniaren artekoak) edo Ipar Ameriketako zenbait estaturenak, adibidez (Utah eta Nevadaren artekoak)."}
{"id": "43205", "revid": "1659", "url": "https://eu.wikipedia.org/wiki?curid=43205", "title": "Brighton", "text": "Brighton Ingalaterrako hegoaldean dagoen hiria da, herrialde osoko bostgarren handiena dena London, Birmingham, Leeds eta Sheffield ondoren. 2011n, Brightonek 273.400 biztanle inguru zituen .Ozeano Atlantikoaren kostaldean kokatuta dago, Erresuma Batuko leku turistiko handien eta ospetsuenetakoa izanez. Alboan daukan Hove herriarekin Brighton and Hove hiria eratzen du.\nEkialdeko Sussexeko konderrikoa eta Hego-ekialdeko Ingalaterra eskualdekoa da.\nHistoria.\nBrighthelmston herria 1086ko \"Domesday liburua\" sortu baino aski lehenago sortu zen. XVIII. mendean oporleku gisa bihurtu zen ezagun. 1841ean, Londresetik zetorren trenaren sorrerarekin bisitari askoren eguna pasatzeko jomuga bilakatu zen. Harrez geroztik, Brightonek populazio hazkunde nabarmena izan zuen, 1961ean 160.000 biztanle zituelarik. Gaur egun Brighton kostaldean zehar luzatzen diren hainbat herriekin bateratzen da, mendebaldera Hove, Portslade by-Sea, Shoreham by-Sea, Lancing eta Worthing dituelarik, eta ekialdera Woodingdean, Rottingdean, Saltdean eta Peacehaven.\nBrighton, hotel, jatetxe, harri hondartza eta denbora-pasa aisetasunekin, turistentzako bisitaleku bihurtu da, baita hainbat konferentziaren bilgune ere. Brighton eta Hove herriak bi unibertsitate ditu, University of Brighton eta Sussex University (azken hau bere politika eta filosofia fakultateagatik Ingalaterra mailan ezaguna), baita hainbat ingeles-eskola ere, udan gazte atzerritarrez betetzen direnak."}
{"id": "43206", "revid": "119347", "url": "https://eu.wikipedia.org/wiki?curid=43206", "title": "Bristol", "text": "Bristol Ingalaterrako hego-mendebaldean dagoen hiria da, herrialde osoko zortzigarren handiena dena. Galesen ondoan kokatuta dago. Izen bereko Bristolgo kanalaren ertzean kokatuta dago.\nNahiz eta lehen Gloucestershire konderriaren zati bat izan, orain bere konderri du. Ingalaterra hego-mendebaldeko eskualdean dago.\nMetropoli-guneak 400.000 biztanle inguru zituen 2001ean.\nHiri senidetuak.\nBristol ondorengo hiriekin senidetuta dago:"}
{"id": "43207", "revid": "105290", "url": "https://eu.wikipedia.org/wiki?curid=43207", "title": "Coventry", "text": "Coventry Ingalaterraren erdialdeko hiri bat da, herrialde osoko bederatzigarren handiena dena.\nWest Midlandseko konderrikoa eta izen bereko eskualdekoa da.\nHiriak 304.200 biztanle inguru zituen 2005ean.\nHistoria.\nCoventryk Luftwafferen bonbardaketa bortitza jasan zuen Bigarren Mundu Gerran; zehazki, 1940ko azaroaren 14an. Naziek jaurtikitako su-bonbek bertako katedrala guztiz suntsitu zuten. Horrenbestez, gaur egun Coventryko katedrala aipagarria da munduko berrienetako bat izateagatik, nahiz eta katedral zaharraren hondakinak ere gorde diren."}
{"id": "43208", "revid": "512", "url": "https://eu.wikipedia.org/wiki?curid=43208", "title": "Leicester", "text": "Leicester Ingalaterrako erdialdean dagoen hiria da, herrialde osoko hamargarren handiena dena.\nLeicestershireko konderriko hiriburua da eta Mendebaldeko Midlands eskualdean, Soar ibaiaren ertzean, Nottingham hiriaren hegoaldean. Hiriak 288.000 biztanle inguru zituen 2005ean. Oso industriagune garrantzitsua da: ehungintza, mekanika industria, burdinbiderako gaiak, makineria, zapatagintza.\nOndarea.\nAipagarri dira erromatarren garaiko harresiak (Jewry Wall), XII. mendeko abade etxea, VII. mendeko San Nikolas eliza erromaniko-gotikoa eta XII. mendeko St Mary de Castro eliza.\nHistoria.\nErromatarren garaian sortutako hiria da (\"Rat\u00e6 Coritano\") eta danimarkarrek konkistatu ondoren Danimarkaren mende gelditu zen. Hiria izugarri hazi zen XVIII-XIX. mendean zehar ehungintzari esker.\nHerri eta hiri senidetuak.\nLeicesterrek honako hiri senidetuak ditu:"}
{"id": "43213", "revid": "336", "url": "https://eu.wikipedia.org/wiki?curid=43213", "title": "Haga", "text": "Haga (, ; historikoki \"\", ) Herbehereetako hirugarren hiririk handiena da Amsterdam eta Rotterdamen ondoren, 510.909 biztanlerekin 2014an. Herrialdearen mendebaldean kokatuta dago, Hego Holandako probintzian, eta bertako hiriburua da.\nHagan dago Herbehereetako gobernuaren egoitza, baina ez da hiriburu ofiziala, Herbehereetako Konstituzioaren arabera, 1814tik Amsterdamen baitago. Hagan daude gobernuaren bi ganbarak eta Beatriz erreginaren etxea. Enbaxada guztiek, Hoge Raad der Nederlandenek (Epaitegi Gorena), Estatu Kontseiluak eta hainbat lobbyk hantxe dute egoitza.\nGeografia.\nInguru naturala eta kokapena.\nHaga hiriaren mugakideak honakoak dira: Wassenaar ipar-ekialdean, Leidschendam-Voorburg, Pijnacker-Nootdorp eta Zoetermeer ekialdean, Rijswijk hego-ekialdean, Delft hegoaldean, Westland hego-mendebaldean eta Ipar itsasoa mendebaldean.\nBarrutiak.\nHiria honako barrutiek osatzen dute:\nOndasunak.\nLorategi bat dirudi hiriak, plano erregularrean antolatua, parke ederrez hornitua, hiribide zabalek zein ubideek zeharkatzen dutela. Eraikuntza aipagarriak ugari dira: Kondeen jauregia (XIII. mendea); Eliza Handia (Grote Kerk), gotiko estilokoa (XIV-XV. mendeak); Mauritshuis jauregia, gaur egun museoa dena (XVIII. mendea); Huis ten Bosch errege-jauregia (XVII. mendea); Udaletxe Zaharra (XVI-XVII. mendeak), etab.\nAzpiegiturak.\nRotterdamgo metroaren E lineak (linea urdina) Haga eta Rotterdam batzen ditu.\nHorrez gain, HTM enpresak kudeatutako hamairu tranbia linea dauzka."}
{"id": "43219", "revid": "512", "url": "https://eu.wikipedia.org/wiki?curid=43219", "title": "Labrit", "text": "Labrit izenak hainbat adiera ditu:"}
{"id": "43220", "revid": "105290", "url": "https://eu.wikipedia.org/wiki?curid=43220", "title": "Haarlem", "text": "Haarlem () Herbehereetako hiria da, Ipar Holandako hiriburua. Spaarne ibaiaren ertzean dago, Amsterdamdik 20\u00a0km mendebaldera, kostaldeko dunetatik gertu. Erraboilen eta bereziki tulipanen esportaziogune garrantzitsuena da, eta loreen hazkuntza zentroa. Haarlemgo udalerriak Spaarndam herria ere hartzen du bere barruan.\nNew Yorkeko (Ameriketako Estatu Batuak) auzoa den Harlemek hiri honetatik hartu zuen izena.\nBanaketa administratiboa.\nTopografia.\nHiriko 2011ko mapa:\nBarrutiak.\nBiztanleria datuak 2009koak dira:\nHistoria.\nIX. mendean eraiki zuten, eta XII. mendean gotortu. Holandako kondeen egoitza izan zen. XV. mendean oihalgintzak indar handia eman zion bertako merkataritzari. Albako dukeak setiatu zuen 1572ko abenduaren 12tik 1573ko uztailaren 13 arte. XVII. mendean izan zuen Haarlemek bere loraldirik bikainena.\nEkonomia.\nIjmuidendik eta Amsterdamdik gertu izateak bertako industriaren garapena bideratu du: metalurgia, kimika eta elikadura industriak, eraikuntza mekanikoak, ontzigintza, etab. Hiria famatu duena, ordea, tulipanen hazkuntza eta salmenta izan da; XVI. mendean hasi zen, eta gaur egun mundu osora esportatzen du lore hori.\nOndasun nabarmenak.\nHaarlemgo erdigunea Plaza Nagusia da \"(Grote Markt).\" Bertan, San Bavon katedrala (gotikoa, XV eta XVI. mendeak), Hiltegi Zaharra \"(Vleeshal)\" eta Udaletxea (\"Vleeshal\", XVI. mendea) dira monumenturik aipagarrienak, XVII. mendeko itxura gordetzen baitute, oro har."}
{"id": "43225", "revid": "499", "url": "https://eu.wikipedia.org/wiki?curid=43225", "title": "Partit per la Independ\u00e8ncia", "text": ""}
{"id": "43226", "revid": "65203", "url": "https://eu.wikipedia.org/wiki?curid=43226", "title": "Davis Kopa", "text": "Davis Kopa urtero ospatzen den tenis txapelketa da. Nazioarteko Tenis Federazioak antolaturiko txapelketan munduko herrialdeetako taldeek hartzen dute parte. Bakarrik gizonezkoek parte hartzen dute, emakumeen txapelketa Fed Kopa da.\nHerrialdeek tenis-kalitate eta hauen kokapenaren arabaera jokatzen dute:\nFase bakoitzean 5 partida jokatzen dira, 3 irabazten dituenak garaile delarik. Lehenengo bi partidak bakarka dira, hirugarrena binaka, eta bukatzeko azkeneko biak berriro ere bakarka jolasten dira, baina lehenengo eta bigarrengo partiduetako jokalariak trukatuz.\nTxapelketa 1899. urtean sortu zen Harvard unibertsitateko 4 tenislarik ingelesei desafioa bota zietenean. Unibertsitariek dirua eskatu zioten teniseko federazioari eta haietako batek Dwight Filley Davis-ek txapelketa-formatu bat ezarri zuen eta bere dirua erabiliz zilarrezko kopa bat erosi zuen (entsaladera bezala ezagutua).\n1900. urtean egin zuten lehenengo partida eta AEBtako unibertsitariek britaniarrak garaitu zituzten. Urtez-urte herrialde gehiago gehietzen joan dira txapelketa honetara eta 1945. urtean, Dwight Davis hil zenean, txapelketa Davis Kopa deitzera pasatu zen."}
{"id": "43230", "revid": "105290", "url": "https://eu.wikipedia.org/wiki?curid=43230", "title": "1999ko Davis Kopa", "text": ""}
{"id": "43235", "revid": "2030", "url": "https://eu.wikipedia.org/wiki?curid=43235", "title": ".NET Framework", "text": ""}
{"id": "43236", "revid": "119247", "url": "https://eu.wikipedia.org/wiki?curid=43236", "title": "CLR", "text": "CLR \u201c Common Language Runtime\u201d-ren siglak dira.\nMicrosoft-en .NET plataformaren aplikazioak exekutatzeko exekuzio esparru segurua eta sendoa ematen du. Lengoaia anitz onartzen du baita aplikazioen garapena eta kudeaketa erraztu ere.\n.NET Framework-en muina da. Lengoaia desberdinetan programatutako aplikazioak kargatzen diren exekuzio esparrua da, honela Windows 2000 eta Windows 2003 sistema eragileko zerbitzuak handituz.\nGarapen tresnaren konpiladoreak .NET plataformak onartutako programazio-lengoaien iturburu-kodea bitarteko kode batean konpilatzen du (MSIL: Microsoft Intermediate Lenguaje), Java-ren BYTECODE-ren antzekoa. Kode hau sortzeko CLS-en (Common Language Specification) arauak jarraitzen ditu konpiladoreak.\nExekuzio burutzeko JIT (Just-In-Time) konpiladoreak makina kodea sortzen du bezeroaren plataformarentzako. Honela hardware plataformarekiko independentzia lortzen du .NET garapen esparruak.\n.NET Framework-en CLR-ren egitura:"}
{"id": "43237", "revid": "237", "url": "https://eu.wikipedia.org/wiki?curid=43237", "title": ".NET framework", "text": ""}
{"id": "43238", "revid": "336", "url": "https://eu.wikipedia.org/wiki?curid=43238", "title": "Novell NetWare", "text": "Novell NetWare bezero-zerbitzari ereduko eta 32 biteko sareko sistema eragilea da, Windows NTrekiko lehiaren ondorioz merkatua galtzen ari dena.\nSarrera.\nDirektorio-zerbitzu ahaltsu bat du (NDS, NetWare Directory Service). Arina, egonkorra eta exekutatzeko baliabide gutxi behar duen sare SEa da. Bere ahulezia kudeatze lanetan izan da, NT-ren erraztasunarekin konparatuz.\nNetWare-ren eginkizun nagusia erabiltzaile multzo bati fitxategi-zerbitzua ematea da, nahiz eta estazioak DOS, Windows, Unix edo Macintosh bezero desberdinak izan. NetWare-ren arkitektura modularra eta hedagarria da.\nHonetaz aparte, bere NCP protokoloaren barruan beste zerbitzuak ditu:\nNetWare egitura.\nNetWare NDS ( NetWare directory system) baliabideak antolatzeko sistemarik ahaltsuena eta malguena da. Windows 2000 agertu arren ere.\nObjektuen oinarritutako egitura.\nNDS banatua direktorio zerbitzuen inplementazioa da (ISO ren X.5000 arauan eta LDAP protokoloan oinarrituta). Zerbitzu honekin sareko erabiltzaileen, zerbitzarien, aplikazioen eta baliabideen erregistroa mantentzen da. Bereziki sare arteko kudeaketarako zuzenduta. Informazio guzti hau hierarkikoki antolatutako datu-base baten oinarritzen da. Datu base honetara sartzen dira erabiltzaileak eta administratzaileak sarea erabiltzeko edo kudeatzeko.\nNDS-ek, sareko osagai guztiak erabiltzaileak barne, objektu bezala tratatzen ditu. Objektu batek ditu: ezaugarriak, beste objektuengan eskubideak eta alderantziz objektu berarengan beste objektuek eskubideak dituzte. Objektu mota batzuk beste objektuak izan ditzakete, objektu-ontziak alegia. Sare bat irudikatzen da, direktorio-zuhaitz (zuhaitz genealogiko) bat bezala. Aipatu behar da sare direktorio-zuhaitza administratzaileen gauza dela eta kokapen fisikoarekin ez duela zerikusirik.\nObjektu mota bi daude: orriak eta ontziak. Orriak: zerbitzariak, estazioak, erabiltzaileak, inprimagailuak, diskoak... dira. Ontziak, mota bereko edo desberdineko objektuak biltzeko, antolatzeko balio dituzte.\nEskubideak eta herentzia.\nAtzipen eskubidea eta ondorioz segurtasuna arazo garrantzitsu da erabiltzaile anitzeko SEetan.\nLehen segurtasun neurria erabiltzailea kautotzea (erabiltzaile-izena; pasahitza) da. Ondorengo maila, atzipen eskubideetan datza. Atzipen eskubide hauek ondo zehaztu ezkero, datu pribatuak miatzea, inprimagailuak oker erabiltzea... eta larriena, erabiltzaileen eskubideak baimenik gabe aldatzea saihestuko dituzte.\nNDS sisteman, eskubideak objektuei esleitzen zaizkie. Objektu batek beste batengan izan ditzake eskubideak eta alderantziz beste batzuk honengan. Eskubideak objektuengan, ezaugarriengan eta fitxategi-sistemarengan esleitu ahal dira.\nBeste ezaugarri garrantzitsu bat herentzia da. Orduan herentzia ez bada iragazten, objektu semeak objektu aitaren eskubideak oinordetzan hartzen ditu. Objektu batek objektu-ontzi baten eskubideak eskuratzen baditu, objektu-ontziaren barruko objektu guztiengan eskubideak lortzen ditu ere. Adb: informatika mintegian beste erabiltzaile bat sortzen bada, erabiltzaile berri honek automatikoki oinordetzan hartzen ditu mintegiko eskubideak.\nHerentzia era zuzenean hartzen da baina badaude beste era batzuk herentzia zeharka lortzeko ere. Bestalde aipatu, NDS guztiz integratuta dagoela DNS-rekin (Domain Name System).\nNetWare versus NT.\nNDS-ren azken bertsioaren (2000. urtearen inguru) ezaugarriek oso aurreratua bihurtzen dute. Aditu askoren ustez, NDS teknikoki NT-ren direktorio aktiboren (AD) gainetik dago. NDS plataforma anitza da ( NetWare, Windows 9x, Linux, SAP, SunOs...).\nBestalde, AD bakarrik eta esklusiboki W2K-n oinarrituta dago. Hau ez da arazoa Microsoft-entzat baina sare administratzaile batentzako badu garrantzia.\nNovell-ek bere filosofia jarraitzen du, hau da, NDS-k merkatuko estandar ireki guztiak bete ditzan. Aldiz Microsoft-en estrategia da, bera dela jarraitzeko estandarra eta momentuz merkatuak arrazoia ematen dio."}
{"id": "43239", "revid": "843", "url": "https://eu.wikipedia.org/wiki?curid=43239", "title": "NETWARE", "text": ""}
{"id": "43240", "revid": "843", "url": "https://eu.wikipedia.org/wiki?curid=43240", "title": "Novell NETWARE", "text": ""}
{"id": "43241", "revid": "105290", "url": "https://eu.wikipedia.org/wiki?curid=43241", "title": "Windows NT", "text": "Windows NT (New Technology) Microsoften sistema eragileen familia bat da. Lehenengo bertsioa 1993ko uztailean plazaratu zen. Plataforma-anitza, erabiltzaile-anitza, ataza-anitza, prozesadore-anitza eta prozesaketa-anitza da, eta Unicode kodea onartzen du. NTk segurtasun ezaugarriak eta Netware, TCP-IP, NetBEUI komunikazio protokoloak ditu.\nWindows NT familiako lehen sistema eragilea Windows NT 3.1 izan zen, lan-estazioetarako eta zerbitzarietarako ekoitzia; eta orain arte plazaratu diren azken biak Windows 10 (2015eko uztailean) eta Windows Server 2016 (2016ko irailean) dira. NT izan zen huts-hutsik 32 bitekoa zen Windowsen lehenengo bertsioa; egun, 32 biteko eta 64 biteko bertsioak ditu Windows NT familiak. NT familia sortu aurreko Windows bertsioak, kontsumitzaileentzat pentsatuak, 16 eta 32 biteko hibridoak ziren."}
{"id": "43242", "revid": "105290", "url": "https://eu.wikipedia.org/wiki?curid=43242", "title": "Personal Area Network", "text": "PAN Personal Area Network-en siglak dira.\nSarbide puntutik hurbil dauden bat baino gehiagoko gailuen arteko konputagailu-sarea da. Gailu hauen artean ordenagailuak, Interneterako sarbide puntuak, telefono mugikorrak, PDA, inprimagailuak... sar daitezke. Metro gutxiko eremuko sareak dira eta erabilera pertsonalerako.\nHaririk gabeko sareak.\nBluetooth estandarra PAN sareak eratzeko aproposa da. Bluetooth gailuen PAN sarea piconet deitzen da eta gutxienez bi gailuz osatzen da. Bata maisua eta beste morroia harreman hierarkiko batean. Piconet-era konektatzen den lehenengo gailua maisua da eta gainerakoak (morroiak) beraren menpe jarriko dira. Eskuarki 10 metroko irismena du baina baldintza egokietan 100 metrora hel daiteke."}
{"id": "43243", "revid": "119347", "url": "https://eu.wikipedia.org/wiki?curid=43243", "title": "Fluxu-kontrol", "text": "Fluxu-kontrola igorlearen eta hartzailearen transmisio prozesatze abiadura ezberdinak berdintzeko prozedura da.\nIgorlea eta hartzailea komunikazio batean berdinak ez dira izaten. Demagun, igorlearen konputagailua zerbitzaria dela eta hartzailearena makina arrunt bat. Zerbitzariak memoria buferrak, prozesatze abiadura eta banda-zabalera handiagoak izango ditu. Honela hartzailea ez gainkargatzeko, prozesa dezakeen datu gehiago ez zaio bidali behar. Horretarako datu trafikoa kontrolatzeko prozedurak asmatu dira igorleak hartzaile ez itotzeko.\nFluxu-kontrol tekniken artean \"stop and wait\" eta leiho labainkorra daude.\nAldagaiak.\nHauek dira transmisio prozesatze abiaduran sartzen diren aldagaiak:"}
{"id": "43244", "revid": "201", "url": "https://eu.wikipedia.org/wiki?curid=43244", "title": "Fluxu kontrola", "text": ""}
{"id": "43246", "revid": "105290", "url": "https://eu.wikipedia.org/wiki?curid=43246", "title": "Bloglines", "text": "Bloglines informazio batzaile bat izan zen, 2003an sortua, 2015ean zerbitzua emateari utzi zion.\nInformazio iturriak bilatu, harpidetu, sortu eta partekatzeko erabiltzen zen. Bloglines hainbat zerbitzaritan zegoen ostatu hartuta, Interneten, inork ez zuen zertan instalatu bere ordenagailuan, eta, beraz, munduko edozein ordenagailutatik iritsi zitekeen edukietara. Hori zen bere abantailarik handienetako bat. Bloglinesek aukera ematen zuen informazio iturriak karpetatan antolatzeko, gaien arabera. Batzaile horrek, gainera, posible egiten zuen beste erabiltzaileen irakurgaiak ikusi eta, nahi izanez gero, haietara harpidetzeko.\nBloglines batzaile ezagunenetako bat izan zen. Besteak bezala, sortu zen sareko erabiltzaileek hobeto kudea zezaten informazio gainkarga, berauei esker irakurleak ez baitzuen begiratu beharrik webguneak banan-banan."}
{"id": "43247", "revid": "330076", "url": "https://eu.wikipedia.org/wiki?curid=43247", "title": "Frisoiera", "text": ""}
{"id": "43248", "revid": "119347", "url": "https://eu.wikipedia.org/wiki?curid=43248", "title": "Ad-Aware", "text": "Ad-aware internet erabiltzailearen ohiturak erregistratu eta erabiltzen dituen programak aurkitu eta ezabatzeko erabiltzen den programa da.\nSegurtasunaren eta pribatutasunaren aldeko legeak gorabehera, badaude tresna elektronikoetan instalatu ondoren, datu pertsonalen eta nabigazio ohituren berri ematen dituzten aplikazio informatikoak. Spyware motako aplikazio horiek bildutako informazioa ezezagunengana iritsi eta ez dago jakiterik nola erabiliko duten. Hala ere, aplikazio hauen lana eragozteko, nola funtzionatzen duten jakitea eta babes neurriak hartzea komeni da.\nSarean diren iruzurren artean gogaikarrienak spam-a eta birusak dira, euren eragina agerikoa baita. Spyware-a, nahiz eta ezezagunagoa izan, kalte larriak eragin ditzake. Makina batean instalatuta, isilpeko lana egiten dute bertan gordeta egon daitezkeen datu konfidentzialak programaren egileari bidalita. Besteak beste, testu-prozesatzaileekin idazten diren testuak, nabigatzailea erabiliz bisitatzen diren webguneak, banku telematikoko edo posta elektronikoko gakoak...\nAd-aware aplikazioak, spyware-a detektatzeaz gain, markatzaileak, troiarrak, malware-a, datu-meatzaritza, publizitate erasokorra, bizkarroiak eta nabigazio-bahitzaileak aurkitzen ditu.\nAd-aware-ren fabrikatzaileak, Lavasoft, doaneko bertsio bat eskaintzen du, Ad-Aware 2007 Free, eta ordaindu beharreko beste hiru: Ad-Aware 2007 Plus, Ad-Aware 2007 Pro eta Ad-Aware SE Enterprise."}
{"id": "43250", "revid": "15795", "url": "https://eu.wikipedia.org/wiki?curid=43250", "title": "Nikita Kruschev", "text": ""}
{"id": "43253", "revid": "75584", "url": "https://eu.wikipedia.org/wiki?curid=43253", "title": "Jaizkibel", "text": "Jaizkibel Gipuzkoako ipar-ekialdean dagoen mendia da, Higer lurmuturretik Pasaiako badiaraino luzatzen dena, gutxigorabehera ekialdetik mendebaldera mendilerro bat osatuz, 547 metrotan gailentzen dena, mendilerroaren erdialdean. Mendiaren eremuak Hondarribia, Lezo eta Pasaia udalerrien barnean daude, eta udalerri horiek dira hain zuzen mendiaren eremu handien jabe. Europako ekologia sarean Natura 2000 garrantzizko toki izendapena du.\nIzena.\nAntza denez, mendiaren jatorrizko izena \"Oleartzu\" zen (gaztelaniazko idazkeran, \"Olearso\"), eta Jaizkibel berez mendiaren atzealdea zen, eta izena \"haitz gibel\" hitzetatik dator: \u00abhaitzaren atzealdea\u00bb, alegia. Aiako Harriari erreferentzia eginez akaso.\nJaizkibel mendiaren aurrealdeko zati baten izena, berriz, Allerru da.\nHistoria.\nMadozko hiztegiak (1802), Jaizkibeli buruz hitz egitean, honela zioen: \"Bi lego urri ditu, Pasaiako portuan dagoen \"Arando Grande Pe\u00f1a\"tik \"Higer\" lurmuturreraino (Hondarribia). Ipar-ekialdetik hego-mendebalderanzko norabidea du. Mendi honen gailurrean, nahiz eta altuerarik handiena ez izan, Guadalupeko baseliza dago, Hondarribiko zaindaria. Hareharrizko harrobietan ugaria da eta harri litografikoa ere bai. Hegaletan haritz, gaztainondo eta lezka ugari daude, eta beste zuhaitz batzuk ere badaude. Higerreko gaztelua izen horren atzetik dago ipar-ekialdeko muturrean, eta Hondarribiko barraren eta portuaren sarrera babesten du. Antzina, Olearson edo Oeaso mendi handi horri izena eman zitzaion, antza denez, inguruan zegoen hiriari izena eman zion eta Ptolomeo, Pomponio Mela eta beste geografo batzuk markaz markatu zituen.\"\nMadozek aipatzen zuen hiri erromatarra Oiasso zen, Plinio, Ptolomeo eta Estrabon geografo erromatarrek izendatua. Indusketa arkeologikoek hiri hori egungo Irunekin identifikatzen dute. Claudio Ptolomeok (II. mendea) aipatu zuen Oiass\u00f3 izena, bi zentzutan: hiria izendatzeko eta Pirinioetako Oiass\u00f3 muinoa izendatzeko, Jaizkibelekin identifikatuko zena.\nKroniken artean \"Bella Easo\" ere aipatzen zen, hiria ibai baten bokalean zegoela deskribatuz, estuario handi batean. XIX. mendean, garai hartako intelektualek zalantzarik gabe eman zioten izen hori Donostiari, Gipuzkoako hiriburu eta errege-erreginen oporretako egoitza izan baitzen. Hala ere, erromatarren garaiko aztarnek baieztatzen dute Irun zela, eta aipatutako estuarioa Bidasoa (Txingudi) zela. Bidasoa izenak berak egoera hori adierazten duela dirudi (Bide easo = Easoko bidea), hiria penintsulako barnealderanzko bide nagusietan baitzegoen, Akitania eta Pompaelo (Iru\u00f1ea) elkartuta. Gaur egun, izenaren jatorria berreskuratu da, eskualdea Oiartzualdea izenez ezagutzen baita.\nJaizkibelek garrantzia izan du gerra karlistetan. Bost dorre eta gotorleku batzuen lerro bat Jaizkibelgo gailurrean zehar hedatzen zen, eta horietako batzuk gaur egun ere ikus daitezke. Pasai Donibanetik hurbil Lord John Hay gotorlekua dugu, gero hiru defentsa-dorre gailurreraino, San Enrike gotorlekua zegoen tokiraino. Guadalupeko jaitsieran beste bi dorre ikusten dira. Gotortutako egiturarik handiena, ordea, III. karlistaldiaren ondoren eraiki zen eta Guadalupen kokatzen du, hain zuzen ere. 1900ean inauguratu zuten, eta 500 soldadu ingururentzako lekua zuen. Pirinioetako mugako linea defendatzeko planarekin lotuta zegoen hura gauzatzea.\nGeologia.\nJaizkibel mendia Ulia, Igeldo eta Jaizkibel bera biltzen dituen flysch motako Jaizkibel formazioan dago, orain dela 54-45 milioi urte sortutakoa, Eozenoan hain zuzen. Hareharrizko estratu lodiz dago osaturik eta geroztik izandako karstifikazio prozesuen eraginez hainbat haitzulo sortu dira mendian, disoluzio eta prezipitazio erreakzioen ondorioz. Horretaz gainera, geoforma ugari ere sortu dira mendiko arroketan, albeolo eta abaraska formakoak, harri-bolak (\"paramoudras\") eta espeleotema ugari ere badaude. \nFauna eta flora.\nFauna eta florak espezie bereziak bizi dira bertan. Aipatzekoak dira: galzorian dagoen \"Armeria euskadiensis\" itsaslabarretako landarea, eta Euskal Herriko endemismoa eta oso arraroa den \"Thelypteris palustris\" garoaren populazio txikiak.\nErdi askatasunean bizi diren zaldi eta behien presentzia ere handia da.\nJaizkibelgo superportuaren egitasmoa.\nJaizkibelgo kostaldean, Pasaia aldean, superportua eraikitzeko proiektu bat dago; eta horren alde Jaizkibia elkartea sortu dute hainbat erakundek. Egitasmo hori, dena den, oso eztabaidatsua izaten ari da. Superportuaren aurkako herritar plataforma ere sortu da: Jaizkibel Bizirik.\nJaizkibelgo ekosistemei eta eskualdeko beste zenbait baliori egingo litzaiekeen kalteez kezkaturik, superportuaren egitasmoaren aurka azaldu dira inguruko hainbat udal, hala nola Pasaiakoa, Lezokoa eta Oiartzungoa.\nEusko Jaurlaritzako Ingurumen Saileko arduradunek ere, beren kezka azaldu dute superportuaren aurrean, Jaizkibelgo kosta gehiena eta mendiko larre, txilardi eta basoak babestuta baitaude, dituzten balio ekologikoengatik. Gainera, Natura 2000 sarean dagoela kontuan izanez gero, ezingo litzateke kosta horretan ezer eraiki.\nAzkenik, hainbat talde ekologista ere \u2014Eguzki, Ekologistak Martxan, Greenpeace, WWF...\u2014 kezkatuta agertu dira, egitasmoa aurrera eramanez gero egingo diren kalte larriak direla kausa.\nGR 121 ibilbidea.\nMendi honen kostaldeko itsalabarretan barrena Gipuzkoa osoari itzulingurua egiten dion GR 121 ibilbidea doa, kostaldeako zatian, hots, Hondarribia eta Mutriku artean Talaia ibilbidea jasotzen duelarik. Jaizkibelen Talai ibilbideko 1. etapa kokatzen da, hain zuzen ere, Hondarribia eta Pasai Donibane artekoa."}
{"id": "43254", "revid": "512", "url": "https://eu.wikipedia.org/wiki?curid=43254", "title": "Aranc\u00f3n", "text": "Aranc\u00f3n Soriako probintziako udalerria da. Soriatik, probintziako hiriburutik, 18 kilometrora dago, Almuerzoko mendilerroaren eta Cencejo mendiaren alboan. Udalerriak 77,6\u00a0km\u00b2ko azalera dauka, eta 2005eko erroldaren arabera 108 biztanle bizi ziren herrian. Chavalindo, Ca\u00f1uelo eta Trascastillejos ibaiek zeharkatzen dute. Arancongo udalerria sei kontzejuk osatzen dute; Aranc\u00f3n, Ome\u00f1aca, Tozalmoro, Cortos, Calderuela eta Nieva de Calderuela."}
{"id": "43255", "revid": "1105", "url": "https://eu.wikipedia.org/wiki?curid=43255", "title": "Arancon", "text": ""}
{"id": "43256", "revid": "69297", "url": "https://eu.wikipedia.org/wiki?curid=43256", "title": "Mikel Zarrabeitia", "text": "Mikel Zarrabeitia Uranga (Abadi\u00f1o, Bizkaia, 1970eko maiatzaren 14a - ) euskal txirrindulari profesionala izan zen 1991 eta 2003 artean. Juan Antonio bere anaia txirrindularia ere izan zen.\n1994an, bigarren izan zen Espainiako Vueltan Tony Romingerren atzetik.\nHalere, bere jarduera profesionalean ezbehar batzuk izan zituen. 1995an, mugitutako hernia baten ondorioz ebakuntza egin zioten. 2000n, berriz, Espainiako Vueltako etapa batean izan zuen erorikoaren ondorioz, hatz baten falangea galdu zuen."}
{"id": "43257", "revid": "6327", "url": "https://eu.wikipedia.org/wiki?curid=43257", "title": "Gorbatxev", "text": ""}
{"id": "43258", "revid": "69297", "url": "https://eu.wikipedia.org/wiki?curid=43258", "title": "Koldo Gil", "text": "Koldo Gil P\u00e9rez (Burlata, Nafarroa Garaia, 1978ko urtarrilaren 16a) txirrindulari ohia da. 2001 eta 2008 artean izan zen profesionala. Igotzaile gisa nabarmendu zen.\nBizitza.\nKoldo Gil Club Ciclista Villav\u00e9sen hasi zen lasterketa egiten. Ondoren, Caja Ruralekin lasterketa egin zuen amateur kategorian eta Segoviako Itzulia irabazi zuen. 2000. urtean Banestoren talde amateurrak fitxatu zuen eta 2001ean iBanesto.com talde profesionalerako hartu zuten. 2003an Liberty Seguros taldeak fitxatu zuen, baina 2005ean Saunier Duval-Prodir taldera joan zen.\nLasterketan lortu zuen garaipenik garrantzitsuena 2005eko Italiako Giroko 7. etapa izan zen. Etapa garaipena ez ezik, Mendiko maillot berdea lortu zuen ere. Halere, ezin izan zuen maillota defendatu eta urte horretako Giroa utzi behar izan zuen tendinitis baten erruz.\nHurrengo urtean helduko zitzaion bere garaipenen zerrendako lorpenik handiena: Suitzako Itzulia. Lasterketan, sailkapen nagusiko bigarren amaitu zuen, Jan Ullrich alemaniarraren atzetik; baina Ullrichek dopina egin zuela eta, garaipena kendu zioten, eta Koldo Gili eman."}
{"id": "43262", "revid": "1491", "url": "https://eu.wikipedia.org/wiki?curid=43262", "title": "Erlatibitatearen teoria", "text": "Erlatibitatearen teoriak Albert Einsteinek XX. mendearen hasieran plazaratutako bi teoria hartzen ditu bere baitan, erlatibitate berezia eta erlatibitate orokorra, zeinak une hartan mekanika newtondarrak eta elektromagnetismoak zuten bateraezintasunari irtenbidea aurkitzeko asmoz garatu baitzituen.\nErlatibitate berezia 1905ean argitaratu zuen, eta mende batzuk lehenago Galileok eta Newtonek garatutako mugimenduaren legeak berdefinitu zituen Maxwellen elektromagnetismoarekin bateragarri bihurtuz; horretarako bi postulatutan oinarritu zen: erreferentzia sistema inertzial guztientzat lege fisikoak berdinak direla eta argiaren abiadura, hutsean, balio konstantea dela argiaren iturriaren mugimendua edozein izanik ere. Teoria honek grabitate indarrik gabeko kasua aztertzen du.\nErlatibitate orokorra 1915ean argitaratu zuen. Erlatibitate bereziaren orokortze bat da, bere baitan grabitate-indarraren eragina kontuan hartzen duena. Teoria honek Newtonen grabitazioaren teoria ordezkatu zuen, nahiz eta grabitate eremu ahulen pean eta abiadura txikietan Newtonen teoriak baliozkoa izaten jarraitzen duen. Erlatibitate berezia teoria honen kasu bat baino ez da.\nTeoria hau izendatzeko, e\"rlatibitate\" terminoa Max Planck fisikariak 1906an erabili zuen lehenbizikoz, erlatibitate bereziak (eta denborarekin, erlatibitate orokorrak) zeukan erlatibitate printzipioaren erabilera nabarmentzeko.\nErlatibitate berezia.\n1905an Albert Einsteinek bere \"Annus Mirabilis\"aren barne argitaraturiko \"Gorputz Mugikorren Elektromagnetismoari Buruz\" artikuluan erlatibitatearen teoria bereziaren kontzeptua aurkeztu zuen. Erlatibitate bereziak esaten duena zera da, bata bestetik higidura uniformean edozein erreferentzia sistema inertzialean dauden behatzaileek ezin dezaketela inolako saiakuntzarik egin mugitzen edo geldi daudela erabakitzeko. Ideia hau Galileorena da, baina Einsteinek Galileoren transformaketa teoria Lorentzen transformaketengatik aldatu zituen, aldaketarekin elektromagnetismoa teorian barneratuz."}
{"id": "43264", "revid": "105290", "url": "https://eu.wikipedia.org/wiki?curid=43264", "title": "2000ko Davis Kopa", "text": ""}
{"id": "43265", "revid": "336", "url": "https://eu.wikipedia.org/wiki?curid=43265", "title": "2002ko Davis Kopa", "text": ""}
{"id": "43271", "revid": "336", "url": "https://eu.wikipedia.org/wiki?curid=43271", "title": "Ulaan Baatar", "text": ""}
{"id": "43272", "revid": "105290", "url": "https://eu.wikipedia.org/wiki?curid=43272", "title": "2003ko Davis Kopa", "text": ""}
{"id": "43274", "revid": "336", "url": "https://eu.wikipedia.org/wiki?curid=43274", "title": "2004ko Davis Kopa", "text": ""}
{"id": "43275", "revid": "105290", "url": "https://eu.wikipedia.org/wiki?curid=43275", "title": "2005eko Davis Kopa", "text": ""}
{"id": "43276", "revid": "59723", "url": "https://eu.wikipedia.org/wiki?curid=43276", "title": "Gregorio Ord\u00f3\u00f1ez", "text": "Gregorio Ord\u00f3\u00f1ez Fenollar (Caracas, Venezuela, 1958ko uztailaren 21- Donostia, 1995eko urtarrilaren 23a) Venezuelan jaiotako politikaria izan zen, ETAk hila.\nBiografia.\nNahiz eta Venezuelan jaio, Ord\u00f3\u00f1ez Fenollar familia 1965ean aldatu zen Donostiara (Gipuzkoa), eta hiri horretan egin zituen Gregoriok lehen eta bigarren mailako ikasketak. Nafarroako Unibertsitatean Kazetaritzan lizentziatu zen, eta, denboraldi labur batez ogibide izan ondoren, Alderdi Popularreko gazte sailean (\"Nuevas Generaciones\") izena eman zuen. 1983an, 24 urte besterik ez zuela, Donostiako zinegotzi hautatu zuten. Legealdi hartantxe Hirigintza-lege saileko zinegotzi ere izendatu zuten, eta 1987an, Turismo eta Jaietako zinegotzi. 1991tik aurrera, Hirigintzako zinegotzi izan zen. Garai berean lehen alkateorde izan zen. PPko hautagai-zerrendako buru hirutan izan zen eta 1995ean ere horretarako izendatu zuten. 1990ean Ana Iribar irakaslearekin ezkondu zen, eta hiru urte geroago, Javier semea jaio zen.\nNahiz eta alderdi abertzaleek gehiengoa eduki Gipuzkoan eta ETAk presio handia egin, Ord\u00f3\u00f1ezek gidatutako talde batek emaitza onak lortu zituen hainbat hauteskundetan, Aliantza Popularra alderdiarentzat lehenik, Alderdi Popularrarentzat geroago. 1994ko Europar Legebiltzarreko hauteskundeetan Donostiako zerrenda bozkatuena izan zen.\n1995eko urtarrilaren 23an, Donostiako Parte Zaharreko jatetxe batean bazkaltzen ari zen alderdikideekin, tartean haren idazkari Maria San Gil. Maiatzeko hauteskundeak prestatzen ari ziren. Orduan, Frantzisko Xabier Gartzia Gaztelu \"Txapote\"k eta Juan Ramon Casatorrek osatutako ETAko komando bat jatetxean sartu eta Gregorio Ord\u00f3\u00f1ez tiroz hil zuten. ETAk modu horretan hil zuen lehen zinegotzia izan zen: artean, zinegotziek ez zuten bizkartzainik erabiltzen.\nHaren hilobiak hainbat aldiz donausteak jasan ditu."}
{"id": "43277", "revid": "105290", "url": "https://eu.wikipedia.org/wiki?curid=43277", "title": "2006ko Davis Kopa", "text": ""}
{"id": "43279", "revid": "69297", "url": "https://eu.wikipedia.org/wiki?curid=43279", "title": "Joseba Beloki", "text": "Joseba Beloki Dorronsoro (Lazkao, Gipuzkoa, 1973ko abuztuaren 12a) euskal txirrindularia izan zen, profesionala 1998tik 2007ra. Afizionatu mailan,Kaiku taldean izan zen. Igotzaile ona eta erlojupeko etapetan ondo moldatzen zen. Miguel Indurainen atzetik, Frantziako Tourreko podium gehien dituen euskal txirrindularia da.\n2003ko Uztailaren 14an ezbehar bat izan zuen. Frantziako Tourreko bederatzigarren etapa zen eta Lance Armstrong liderrarekin zihoan maldan behera Alexander Vinokourov harrapatzeko asmotan. Baina bihurgune batean, bere bizikletaren kontrola galdu zuen eguzkiak desegindako asfalto zati baten gainetik igaro ondoren. Horren ondorioz eroriko handia hartu zuen; izterrezurra, ukondoa eta eskuineko eskumuturra hautsi zituen. Erorketa horren ondoren, bere sasoirik onena galdu zuen eta harrezkero oso lasterketa gutxi amaitu ditu.\n2006an sasoi onera itzultzen ari zenean Puerto Operazioan inplikatu zuten, ustez dopaketa kasu batzuekin zerikusirik zuelakoan. Gainera, bete-betean inplikaturik zegoen Eufemiano Fuentes medikuaren bezero bezala agertzen zen operazio honetako sumarioan. Eskandalu honen ondorioz, ezin izan zuen 2006ko Frantziako Tourrean parte hartu. Alabaina, 2006ko uztailaren 26an Joseba errugabetu zuten. Azkenean, 2007ko abenduan, erretiroa hartzea erabaki zuen, dopajearen krisiaren erruz behartua.\nPalmaresa.\nAmateurra.\n1995\n1996\n1997\nProfesionala.\n1999\n2000\n2001\n2002\n2003"}
{"id": "43290", "revid": "69297", "url": "https://eu.wikipedia.org/wiki?curid=43290", "title": "Gorka Beloki", "text": "Gorka Beloki Dorronsoro (Beasain, Gipuzkoa, 1978ko martxoaren 3a) euskal txirrindularia ohia da, profesionala 2001 eta 2005 artean. Lesio baten ondorioz, txirrindularitza utzi behar izan zuen eta gaur egun masajista da. Joseba Belokiren anaia da."}
{"id": "43299", "revid": "336", "url": "https://eu.wikipedia.org/wiki?curid=43299", "title": "Bezero-zerbitzari", "text": "Bezero-zerbitzari eredua edo arkitektura programak eta makinak zatitzeko eta bereizteko modua da, bakoitzak burutzen duen lana eraginkortasun handiagoz eta errazago egiteko asmoz.\nArkitektura honetan prozesuaren ahalmena zerbitzariaren eta bezeroen artean banatzen da.\nBanatutako programa bateko funtzionaltasunean hiru geruza bereiz daitezke:\nArkitektura monolitikoan (trinkoan) ez dago banaketarik, hiru mailak makina berean prozesatzen dira."}
{"id": "43301", "revid": "843", "url": "https://eu.wikipedia.org/wiki?curid=43301", "title": "Bezero zerbitzari", "text": ""}
{"id": "43302", "revid": "119347", "url": "https://eu.wikipedia.org/wiki?curid=43302", "title": "Estranet", "text": "Ezaugarriak.\nEstranet (ingelesezko extended intranet esapidetik) Internet-en bidez intranet biren edo gehiagokoren elkar konexioaren artean sortzen den alegiazko sare pribatua (VPN) da.\nHainbat enpresaren intranetek osatutako sare komertziala izaten da. Komunikazioa ahalbidetzeko lerro dedikatuak zein Internet bera erabil daiteke.\nEstranet-erekin lotutako kontzeptua alegiazko bulegoa da.\nEstranetak sarbide erdipribatua dauka, enpresa baten estranetera sartu ahal izateko erabiltzailea ez du zertan enpresaren langilea izan behar, baina erlazio bat izatea eskatzen da: hornitzaileak, bezeroak, bazkideak, etab. Hori dela eta, estranet batek segurtasun puntu bat behar du edozein internet erabiltzaile sartu ez dadin. Estranetaren beste ezaugarrietako bat beste erakundeekin lankidetza mantentzeko Internet kolaboratzaile bezala erabili daitekeela da.\nEstranetaren erabilerak.\nHurrengo adibideak estranetaren aplikazio desberdinak azaltzen dituzte, izan ere erakunde batek ematen dion erabilera oso desberdina izan daiteke:\n-Groupware: erakunde desberdinek, helburu komun bat dutela, aplikazio berrien garapenean parte hartzen dute.\n-Foroen sorrerak.\n-Enpresa-erakundeek hezkuntza eta prestakuntza egitarauak garatzen dituzte estraneten bidez.\n-Lanerako helburu komun bat duten erakundeentzat, estranetaren bitartez, proiektuak zuzendu eta kontrola ditzakete.\n-Enpresa batek parte hartu dezake unibertsitate zein erakunde desberdinekin ikerketa eta garapenaren sustapenean, prestakuntza egitarauetan, etab.\nEstranetaren onurak enpresarentzat.\n-Enpresaren barne-sistemaren artean trantsakzio seguruak egitea ahalbidetzen du.\n-Estranetaren aplikazio desberdinen bidez, enpresa baten langileak bezeroei, hornitzaileei eta bazkideei buruzko informazioa lortu dezakete modu erraz eta azkar batean.\n-Kostuen murriztapenak.\n-Denbora zein ekonomiaren aurrezpena enpresarentzat.\nSortzaileak.\nEstranetaren terminoa lehen aldiz 90. hamarkadaren amaieran azaldu zen, gune industrialetan erabiltzen hasi zen. Zonalde industrial hauetako zenbait langileek, estranetaren bidez, dokumentuak eskuratzeko aukera izan zuten sarearen bitartez.\nBaina Netscape Communications Corporation-eko lehenengo exekutiboa izan zen Jim Barksdale-k eta bere fundatzaileetariko batek, Mark Andreesen, definitu zuten lehen aldiz termino hau.\nAntzekotasun eta desberdintasunak Internet eta intranetarekin.\nEstranetak aipatutako bi elementu horiekin daukan antzekotasun nabariena Internet teknologiaren erabilera izango litzateke.\nDesberdinatasunak ordea nabariagoak dira, hauek bakoitzak jorratzen duen informazio motan eta eskuratzeko moduan daude. Gainera estranetak seguritate gehiago eta informazio eguneratua eduki behar du.\nEstraneta enpresako langileetara zein kanpoko erabiltzaileetara zuzentzen da, baina hemen dagoen informazioa mugatua da, soilik baimena duten erabiltzaileak sartu daitezke estranetean. Intraneta ordea enplegatuetara eta enpresaren barne antolakuntzara zuzendua dago, honen bitartez langileen artean informazioa trukatu dezakete. Azkenik, interneten edozein nabigatzailek izan dezake sarrera eta erabilera desberdinak ditu: produktuei buruzko informazioa lortzea, enpresako ordezkariekin harremanetan jartzea, etab.\nOndorengo taulak, enpresa batean aplikazio desberdinek duten erabilpena azaltzen du:"}
{"id": "43303", "revid": "28455", "url": "https://eu.wikipedia.org/wiki?curid=43303", "title": "Konputagailu-sare", "text": "Konputagailu-sarea (sare informatikoa ere deitua) bitarteko fisiko (kableak) edo haririk gabeko loturetatik informazioa, baliabideak (DVD-ROM, inprimagailuak etab.) eta zerbitzuak (posta elektronikoa, webguneak, jokoak, txat etab.) konpartitzen duen konputagailu edota gailu multzo da. \nKonputagailuek eta bestelako gailuek elkar komunikatzeko komunikazio-protokoloak erabiltzen dituzte telekomunikazio-sareen gainean. Telekomunikazioetarako teknologia anitz erabiltzen dira, kobrezko kableak, zuntz optikoa, irrati-frekuentziako uhinak (haririk gabe)... hainbat topologiatan antolatuta. Sare informatikoen egitura eta funtzionatzeko modua hainbat estandarretan daude oinarrituta, eta guztietan garrantzitsuena eta zabalduena OSI eredua (zazpi geruzatan antolatuta) erreferentzia teorikorako eta TCP/IP eredua (bost geruzatan) alde praktikorako.\nSareko nodoak izaera desberdineko gailuak izan daitezke: PCak, zerbitzariak, helburu orokorreko konputagailuak, bideratzaileak, sareko beste tresneria... Protokoloek definitutako sareko helbideak erabiltzen dira nodo edo adabegi horiek identifikatzeko. Sare batean dispositiboak, datuak eta zerbitzuak partekatzeaz gain, konputazio banatua ere bidera daiteke.\nSareak datuak konpartitzearen beharretik sortu ziren. Sarerik gabe datuak biltegiratze euskarrietan eramanez konpartitzen zituzten (zintak, disketeak, txartel zulatuak, disko gogorrak etab.). Ekipoak oso garestiak ziren eta zaila zen erabilpena partekatzea. Bulegoetan inprimagailuak eta datu-baseak, besteak beste, partekatzea batetik, eta geografikoki banatutako delegazioetan (banketxetan zein bidai-agentzietan) datu-basetako informazio zentralizatua partekatzea urrunetik transakzioak egin ahal izateko. Interneteko sorrerarekin eta haririk gabeko komunikazio-aukerekin erabilpena izugarri handi zen eta konplexutasuna ere. \nPaketeen eredua.\nGaur egungo sare gehienak pakete-kommutazioan oinarritzen dira eta ez sare analogikoetan ohikoa zen zirkuitu-kommutazioa. Transmititu beharreko mezua garraiatu beharreko paketetan banatzen da, eta pakete bakoitzean kontrol-informazioa gehitzen da informazioa ondo bidera dadin eta ondo hel dadin. Paketeak bide desberdinetatik joan daitezke helburuko nodora, eta bertan berrosatuko da mezua. Horretarako iturburu- eta helburu-helbideak, sekuentzia-zenbakiak eta erroreak detektatzeko eta zuzentzeko bitak, besteak beste, agertu ohi dira kontrol-informazioan.\nPaketeak erabilita azpiegituraren banda-zabalera partekatu daiteke aplikazio eta erabiltzaile desberdinen artean baliabideen erabilera optimizatuz.\nSare topologia.\nSareak hartzen duen topologiak, adabegiak konektatzeko moduak alegia, baldintza dezake sarearen kostua eta errendimendua. \nOhikoa topologiak hauek dira: \nEredu sinple edota arinetan (izar edo bus topologia esaterako) akats bakar batek sare osoaren erorketa ekar dezake. Orokorrean zenbat eta konexio gehiago jarri orduan eta sare sendoagoa osatuko da, baina kostua ere handituko da.\nTransmisio-bitartekoak.\nDatuak transmititzeko bitartekoak, adabegiak konektatzeko konektatzeko erabiliak, nagusiki bi mota bereizten dira: hariarekin edo haririk gabe. Protokolo-pilaren beheko geruzan definitzen dira.\nSare kableatuak.\nNagusiki hiru kable mota erabiltzen dira sareetan bitarteko gisa:\nHaririk gabeko sareak.\nHaririk gabeko komunikazioa aire bidez burutzen da irrati edo espektro elektromagnetikoaren beste uhinak erabilita. Errepikagailuak eta sateliteak erabiltzen dira seinalea hedatzeko. Lurreko Telebista Digitalerako eta telefonia mugikorrerako ere erabiltzen direnez, espektroaren banaketa antolatu da. \nKonputagailu sareko teknologia batzuek erabiltzen dute espektro hori, esaterako Wifi, Bluetooth eta telefono adimendunei zuzendutako 3G, 4G eta 5G teknologiak.\nSareko nodoak.\nTransmisio-ardatzeko fisikoaz gain, sareak eratzeko bestelako hardware berezitua behar dira: sareko interfaze-kontrolagailuak (sare-txartelak esaterako), bideratzaileak (router), kommutadoreak (swith), zubiak, kontzentradoreak (hub), modemak, su-ebakiak... \nSare-txartelak.\nSarea atzitzeko sarbidea eskaintzen duen gailu elektronikoa da. Sarean erabilitako kableatua eta arkitekturaren arabera, interfaze desberdinak existitzen dira, baina gaur egun, kableatuen artean, ohikoena RJ45 interfaze bidezko Ethernet teknologia da erabiliena.\nInterfaze edo txartel bakoitzak MAC helbide bat dut, puntutik punturako konexioan helbidea izango dena esteka-geruzan.\nErrepikagailuak, kontzentradoreak, zubiak eta kommutagailuak.\nErrepikagailuak, zubiak eta kommutadoreak, sare lokal baten barruko trafikoa hobetzeko hardwarezko tartekariak dira. \nKommutagailuek gailu eskuragarrien MAC-helbideak ikasi eta gordetzeko gaitasuna dute, eta trafikoa optimizatzen dute. Zubiek ez dute gaitasun hori baina azpisareak eratu eta trafikoa azpisareetara murrizteko aukera ematen dute. Errepikagailuek seinalea indartzea baino ez dute egiten ,eta Kontzentradore edo hubetan hainbat konexio lotzen dira, guzti horietan inolako trafiko-bereizketa egin gabe (geruza fisikoa bainoa ez dute tratatzen).\nBideratzaileak.\nKonputagailu-sareak elkar konektatzeko hardwarez eta softwarez osatutako gailuak. OSI zein TCP/IP ereduko hirugarren mailan lan egiten dute eta sare-segmentuak zein sare osoak elkar konektatzen dituzte. Sare lokal bat Internetera konektatu ahal izateko derrigorrezko elementua da.\nModemak.\nSeinale analogikoaren gainean datu digitalen transmisioa ahalbidetzen duen bihurgailua da. Normalean, fisikoki urruti dauden eta teknologia digitala erabiltzen dituzten bi nodo elkar komunikatzeko erabiltzen den seinale analogiko-digital (modem, modulazio/demodulazio) bihurgailua da. Etxeetan telefono linearen bidez datuak bidali eta jasotzeko ohiko periferikoa izan zen Internet konexioa izateko linea analogikoen garaian.\nSu-ebakiak.\nSuhesi edo suebakia segurtasunari begirako sareko tartekaria da. Bideratzaile baten ezaugarriak ditu baina harago doa, 3. mailako kontrol-informazioaz gain garraio-mailako eta aplikazio-mailako informazioa ere arakatu behar du erabaki ahal izateko trafikoa segurua den al ez erabakitzeko. Segurtasun-arazorik ez badago bideratze-lan arrunta gertatuko da, baina arazoak detektatzen baditu arazoari dagozkion paketeak blokeatuko ditu.\nSareko protokoloak.\nSare-protokolo edo komunikazio-protokolo bat sarearen gaineko informazio-trukea bideratzeko eta estandarizatzeko arau multzo bat da. Mota desberdinetakoak izan daitezke: konexioari begira edo ez, pakete-kommutazioan oinarrituta edo zirkuitu-kommutazioari begira, helbideratze hierarkikoa edo laua dutenak...\nOSI ereduak definitzen duen protokolo-pilari jarraituz protokoloak geruza edo maila batekin lotu ohi dira, garraio fisikotik gertuen daudenak behe mailatan eta aplikazio/zerbitzuetatik gertuago daudenak goian. Protokolo-pilaren ideia finkatzeko HTTP protokoloa (Web zerbitzuari dagokion protokoloa) har daiteke adibide gisa. HTTP protokoloak aplikazio mailan aritzen da, baina azpian beste protokolo batzuk behar ditu: TCP garraiorako (4. maila), IP sare-artekorako (3. maila) eta IEEE 802.11 adibidez (Wi-Fi teknologiaren Ethernet protokoloa) lotura-mailarako (2. maila) .\nOhiko protokoloak.\nInterneteko TCP/IP protokoloak dira ezagunenak. Konexiorik gabe (UDP) zein konexiori begirako (TCP) protokoloak eskaintzen ditu sare-arteko IP protokoloaren gainean. Protokolo horrren funtsean daude sareen eta nodoen identifikazioa, helbideratzea eta bideratzea. IPv4 izan da protokoloaren bertsio hedatuenabaina helbideratzeko arazoak direla-eta IPv6 gero eta hedatuago dago.\nEthernet eta IEEE 802 protokoloa.\nEthernet teknologien familia bat da kableatutako sare lokaletan erabiltzen dena. IEEE 802 \"Institute of Electrical and Electronics Engineers\" delakoak proposatutako estandar multzo bat da OSI ereduko beheko bi mailatan erabiltzeko. IEEE 802.3 da Ethernet sareei dagokien estandarra.\nIEEE 802.11 esandarra, WLAN edo WiFi izena ere hartzen duena, haririk gabeko komunikazio-protokolo ezagunena da, etxe askotan erabiltzen baita.\nSONET/SDH eta ATM.\nSONET (\"Synchronous Optical NETworking\") eta SDH (Synchronous Digital Hierarchy) sare optikoetan datuak multiplexatzeko protokolo estandarrak dira. Hasiera batean ziukuitu-kommutazio motako transmisiorako diseinatu ziren, eta geroago ATMrako\nKonputagailu-sareen sailkapena.\nEremu geografikoaren arabera.\nSareak, duten irismenaren arabera, nagusiki hiru kategoriatan banatzen dira:\nDenborarekin kategoria gehiago proposatu dira: batetik sare pertsonalak, pertsona baten dispositiboen artekoa; eta bestetik \"backbone\" sareak, sare lokal konplexu bateko segmentu nagusiak izendatzeko.\nErlazionatutako beste bi kontzeptu aipa daitezke: sare pribatu birtualak eta Hodeia.\nAntolaketaren arabera.\nSare bakoitzaren funtzionamendua antolaketa-unitate baten ardura da, enpresa edo erakunde baten ardura alegia. Enpresa pribatuetan ohikoa da Intranet eta Estranet motako sareak konbinatzea, Interneterako sarbidea ere eskainiz zerbitzu gisa.\nAplikazioen funtzionamenduari begira\nIntranet.\nAntolaketa-unitate baten ardura dagoen sare multzo antolatua eta segurua da Intranet motako sare bat. Intranetetan TCP/IP sareetako teknologia erabiltzen da, protokoloak eta aplikazioak barne. Ohiko da sarea babestea bideratzaile eta su-ebaki baten atzean, eta web-zerbitzarien bidez eskaintzea zerbitzu nagusiak. WAN motako sareen bidezko atzipena ematen denean sare pribatu birtualak erabiltzen dira segurtasuna handitzeko.\nEstranet.\nEstranet bat ere Antolaketa-unitate baten ardura dagoen sare multzo antolatua eta segurua da, baina kasu honetan kanpoko sareetako eragiketa kontrolatua onartzen da. Ohiko da hornitzaileei edo bezeroei sarbide ematea zerbitzu batzuk zuzenean erabil ditzaten. \nSare iluna (Darknet).\n\"Sare ilun\" izenak ohiko protokoloei begira ezkutuan gordetzen diren sare multzoari esaten zaio. Sare anonimoak izan ohi dira eta, konexioa Internet bidez egiten bada ere, muturretik muturrerako konexio seguru bat bilatzen da software berezia erabiliz. Ezaugarri horiek, ezkutuan mantentzea eta software bereziagoa erabiltzea dira P2P muturretik muturrerako ohiko saretatik bereizten dituen ezaugarriak. \nTor nabigatzailea da gehien erabiltzen dena sare horietan parte hartzeko. \nEraginkortasuna.\nSareetako abiadura eta antzeko ezaugarriak alderatzeko hainbat neurri erabiltzen dira.\nBanda-zabalera: denbora unitate bakoitzeko transmititu daitekeen datu kopuruari deitzen zaio.\nLatentzia: Muturretik muturrera informazioa-multzo baten lehen paketea iristeko behar den denbora. Sarean zeharreko atzerapen guztien batura da.\nZerbitzuaren kalitatea (QoS): denbora tarte batean datu kopuru baten transmisioa bermatzeko erabiltzen diren irizpidea.\nKongestioa: Adabegi batek bideratu dezakeen baino informazio gehiago jaso edo bidali behar duenean gertatzen den egoera. Pilaketak eragiten ditu eta eraginkortasuna apaldu.\nSegurtasuna.\nSareko segurtasuna sareko administratzaileak hartutako politika multzoan oinarritzen da, saihesteko eta monitorizatu ahal izateko baimendu gabeko sarbideak eta erabilera desegokiak, baimendu gabeko aldaketak eta aurreikusi gabeko zerbitzu-ukapenak. \nMonitorizazioa, kautotzea eta mezuen zifratzea dira segurtasunaren oinarriak.\nMuturren arteko zifratzea funtsezko ezaugarria da konfidentzialtasunari eta integritateari begira. Horrela egiten du HTTPS protokoloa web-trafikorako, PGP epostan edo OTR mezularitzan. Ohiko bezero-zerbitzari eredu arruntean, berriz, mezuak ez ohi dira zifratzen. Horri aurre egiteko sortu ziren Internet-en komunikazio seguruak ezartzeko kriptografia protokoloak diren SSL/TLS estandarrak. \nAbantailak.\nSare batek dituen abantailak honako hauek dira:\nSareetako estandarrak.\nIEEE normalizazio erakundeak sareen estandar erabilienak definitu ditu:"}
{"id": "43304", "revid": "536", "url": "https://eu.wikipedia.org/wiki?curid=43304", "title": "PAN (argipena)", "text": "PAN siglek adiera hauek dituzte:"}
{"id": "43305", "revid": "1310", "url": "https://eu.wikipedia.org/wiki?curid=43305", "title": "WAN", "text": ""}
{"id": "43306", "revid": "1491", "url": "https://eu.wikipedia.org/wiki?curid=43306", "title": "Zerbitzari", "text": "Zerbitzaria sarean konektatuta dagoen konputagailu batean egikaritzen den programa bat da, komunikatzeko teknologiari lotuta dagoena. Gehienetan erabilitako eredua bezero-zerbitzariena da, komunikazio asimetrikoak ezartzen dituena, eta bertan komunikazioa gauzatzeko bi egile (bi konputagailu) behar dira: bezeroa eta zerbitzaria. Zerbitzaria etengabe bezeroen eskaeren zain egoten da, eta bat gertatzen denean prozesatzen du eta erantzuna ematen dio bezeroari.\nHedaduraz zerbitzari ere esaten zaie erlazionaturiko bi izateri. Batetik, ordenagailu zerbitzarian aplikazio informatiko bat behar da deskribaturiko funtzionaltasuna emateko, eta horri ere zerbitzaria deitzen zaio. Eta aplikazio zerbitzaria egikaritzen denean eskaerak era egokiaz bideratzeko prozesu bat abiatzen da, eta horrek ere zerbitzaria kategoria dauka.\nArkitektura horri bezero/zerbitzari eredua deitzen zaio. Zerbitzariek hainbat funtzionalitate eman ditzakete, askotan \"zerbitzu\" deritzenak, hala nola bezero askoren artean datuak edo baliabideak partekatzea, edo bezero batentzat konputazioa egitea. Zerbitzari bakar batek hainbat bezerorentzat balio dezake, eta bezero bakar batek hainbat zerbitzari erabil ditzake. Bezero-prozesu bat gailu berean exekuta daiteke, edo beste gailu bateko zerbitzari batera konekta daiteke sare baten bidez. Zerbitzari tipikoak hauek dira: datu-baseen zerbitzariak, fitxategi-zerbitzariak, posta-zerbitzariak, inprimatze-zerbitzariak, web zerbitzariak, jokoen zerbitzariak eta aplikazioen zerbitzariak. \nGaur egun, eskaera-/erantzun-ereduak (eta askotan ikurrarekin identifikatzen dira) ezartzen ditu maizago bezero/zerbitzari sistemak: bezero batek eskaera bat bidaltzen du zerbitzarira, ekintzaren bat egin eta erantzuna bidaltzen dio bezeroari, normalean emaitza edo aitorpen batekin. Ordenagailu bat \"zerbitzari-klaseko hardware\" gisa izendatzeak esan nahi du zerbitzariak exekutatzeko espezializatua dela. Horrek esan nahi du ordenagailu pertsonal estandarrak baino ahaltsuagoa eta fidagarriagoa dela, baina, txandaka, konputazio-talde handiak zerbitzari-osagai sinple eta ordezkagarri askoz osatuta egon daitezke.\nAplikazio informatikoa.\nBezero deitzen diren programen eskaerei erantzuten dien programa edo aplikazio informatikoa. Baliteke konputagailu batek bezeroren eta zerbitzariren eginkizunak alde berean egitea.\nOrdenagailua.\nBezero deitzen diren programen eskaerei erantzuten dien programa edo aplikazio informatikoa exekutatzen ari den konputagailua. Konputagailu hau ordenagailu pertsonal (PC), PDA, sistema nagusi (\"mainframe\") , miniordenagailu edo sistema oso bat izan daiteke. Hala ere zerbitzu hauek bakarrik eskaintzeko konputagailu espezializatuak daude. Zerbitzari bat ez da azken belaunaldiko superkonputagailu bat izan behar.\nZerbitzari bat konputagailu zahar batetik (Pentium II) memoria handiko eta prozesagailu anitzeko konputagailu ahaltsu batera arte izan daiteke. Esaterako, Apache web zerbitzari bat osatzeko ez da behar beste munduko makinarik, sare sarbidea eta Linux sistema eragilearen kontsola modua (sistema grafiko gabe), Pentium II makina batean instalatu eta exekutatzen da.\nProzesua.\nKonputagailu bereko prozesu bati erantzuten dion beste prozesu bat ere zerbitzari izenda daiteke. Bezero-zerbitzari komunikazio ereduan ez da beharrezkoa bi konputagailu izatea.\nSistema eragiletan barne prozesuetan komunikazio eredu hau jarraitzen dute, esaterako konputagailu berean inprimatzen denean. Batetik inprimatze zerbitzuaren prozesua dago martxan eta bestetik prozesu bezero batek eskaera egiten dio."}
{"id": "43308", "revid": "371", "url": "https://eu.wikipedia.org/wiki?curid=43308", "title": "Zabalgunea", "text": ""}
{"id": "43309", "revid": "512", "url": "https://eu.wikipedia.org/wiki?curid=43309", "title": "Zabalgunea (Gasteiz)", "text": "Zabalgunea Gasteizko (Araba) auzoa da. Guztira 55 hektareako azalera dauka, Alde Zaharraren mendebalde eta hegoaldera dago, hiriaren erdigunean. Azken erroldaren arabera, auzoak 8.274 biztanle ditu (2013/1/1).\nHistoria.\nGasteizko hiria oraindik harresi artean zegoela, gaur egun Zabalgunea dagoen lurrak hiriaren kanpoaldean zeuden, eta nekazarien azokak egiteko erabiltzen ziren. 1781. urtean ekin zioten auzoa eraikitzeari; horrela hasi ziren Plaza Berria (gaur egun \"Espainia Plaza\" izen ofiziala duena) eraikitzen, Justo Antonio Olagibel arkitektoaren diseinuari jarraituz. Plaza hamar urteren buruan amaitu zen. Estilo neoklasikoko plaza hura, ospakizun eta bestelako jaien erdigune moduan erabiltzeko egin zuten.\nHorrez gain, Plaza Berrian udaletxe berria eraiki zen, eta erdi puntuko arkuko arkupeak egin ziren alboetako eraikinetan. 1985 eta 1986. urteen artean erabat berriztu zen plaza, gaur egungo itxura hartuz. Ondoren, XIX. mendean Zabalguneko eraikin gehienak altxatu ziren. Gaur egun, Gasteizko zabalguneak hiriko denda eta gune komertzial nagusia da eta bizitzeko hiriko gunerik garestienetakoa."}
{"id": "43312", "revid": "23317", "url": "https://eu.wikipedia.org/wiki?curid=43312", "title": "Lagunak Kirol Elkartea", "text": "Lagunak edo Lagunak Navarra Bara\u00f1aingo kirol kluba da. 1979an sortua, zenbait sailak ditu, tartean eskubaloiarena edo futbolenak.\nEmakumezko futbol saila.\n1990ean sortua, emakumezko saila aitzindaria zen, Nafarroako emakumezko futbolean.\n1999 urtean igo zen lehen aldiz Superligara eta aurreneko denboraldian hirugarren postua eskuratu zuen. 2013 artean ia urtero izan zen maila gorenean. Erreginaren Kopako finala hiru aldiz jokatu zuen, 1998, 2001 eta 2006 urteetan.\n2014tik aurrera Nafarroako erregionalean dabil.\nGizonezko futbol saila.\nGizonezko futbol saila ez da emakumezkoa bezain arrakastatsua, Hirugarren Mailan hiru denboraldi baino ez ditu eman eta.\nDatuak.\n2023-24 denboraldia barne:"}
{"id": "43313", "revid": "6327", "url": "https://eu.wikipedia.org/wiki?curid=43313", "title": "Lagunak Navarra", "text": ""}
{"id": "43314", "revid": "105290", "url": "https://eu.wikipedia.org/wiki?curid=43314", "title": "2001eko Davis Kopa", "text": ""}
{"id": "43315", "revid": "1545", "url": "https://eu.wikipedia.org/wiki?curid=43315", "title": "Bobby Sands", "text": "Robert Gerard Sands (gaelikoz \"Roibeard Gear\u00f3id \u00d3 Seachnasaigh\") edo Bobby Sands (1954ko martxoaren 9a - 1981eko maiatzaren 5a) Ipar Irlandako IRAko kide izan zen. Beste bederatzi preso errepublikar bezala, Long Kesh edo Maze espetxean 1981eko Irlandako gose greban hil zen.\n1981eko gose greben liderra izan zen, bertan Irlandako preso errepublikanoek beren kategoria bereziaren statusa kentzearen aurka egin zuten. Gose greban zela, Erresuma Batuko Legebiltzarrerako hautatu zuten.\nHaren heriotzaren ondorioz, IRAko boluntarioen kopuruak nabarmen egin zuen gora, baita haien ekintzek ere. Nazioarteko hedabideek gose grebetan erreparatu zuten, bide batez, Ipar Irlandako gatazkan bezala.\nBizitza.\nGaztaroa eta familia.\nSands familia katoliko batean jaio zen, Abbots Cross-en, Antrim-en, Ipar Irlandan. Bertan bizi izan zen 1960an bere familia bertatik bota zuten arte. Arreba Marcella 1955eko apirilean jaio zen, eta Bernardette bigarren ahizpa, 1958ko azaroan. 1960an jaio zen John anaia ere bazuen. Eskola amaitutakoan, eskulanean hasi zen, loialista batzuk pistolaz mehatxu egin eta alde egin zuen arte.\nGeraldine Noade-kin ezkondu zen eta berehala Gerard semea izan zuten, 1973an. Emaztea eta haurra Ingalaterrara joan ziren bizitzera.\nEkintzaile IRAn.\n1972an Sands IRAn sartu zen. Urte bereko urrian atxilotu zuten Sands bizi zen etxean topatu zituzten armen jabetzaren akusaziopean. Bost urteko kartzela zigorra ezarri zioten.\n1976an kartzelatik itzuli zenean, West Belfasteko familiako etxera itzuli zen. IRAko ekintzaile gisa hasi zen berriz era aktiboan. 1976ko bonba baten leherketan parte hartu izana akusatuta atxilotu zuten berriz, nahiz eta hau gerora ere ez den sekula frogatu. 1977an egin zioten epaiketan errudun jo zuten eta hamalau urteko kartzela zigorra ezarri zioten. Maze espetxean sartu zuten, Long Kesh espetxea bezala ere ezaguna.\nLong Kesh.\n1980ko amaieran, Long Kesh espetxeko preso errepublikarren komandante izendatu zuten, gose greban hasi berria zen Brendan Hughesen ordez.\nKartzelan preso komun gisa ematen zieten tratuaren aurkako protestak antolatzen ari ziren preso errepublikarrak. 1976an preso guztiek zituzten jantziak jazteari uko egin zioten eta \"Burusien protesta\" hasi zuten. 1978an, zeldetatik komunetara bidean zenbait presori eman zizkieten jipoiak medio, \"Protesta zikina\" hasi zuten, non presoek beren buruak garbitzeari utzi zioten eta zeldetako paretetan jartzen zituzten beren kaka eta pixa.\nBere lanak.\nKartzelan zela, Sands idazten hasi zen, narratiba eta poesia. Irlandar errepublikarren \"An Phoblacht\" egunkarian argitaratzen zizkioten \"Marcella\" ezizenpean. Sandsek \"Back Home in Derry\" eta \"McIlhatton\" kantuen letrak asmatu zituen, lehena Anje Duhaldek euskarara egokitua \"Derryra itzuli\" izenburupean.\nZenbait liburutan argitaratu dituzte bere lan batzuk:\nHauteskundeak.\nGose greba hasi bezain pronto, 1981ean, Frank Maguire politikaria hil egin zen bihotzekoak emanda. Hark Fermanagh eta Tyrone Hegoaldea ordezkatzen zituen Erresuma Batuko Legebiltzarrean.\nSandsen jarraitzaileek aukera ona ikusi zuten bere aldeko kanpaina egiteko, eta Legebiltzarrerako aulki hori bozkatu behar zenez, Sands hautatu zuten beren ordezkari gisa. Tentsio handiko kanpaina izan zen, oso polarizatua.\nHauteskunde estu batzuen ostean, gose greban egunak zeramatzan Sandsek irabazi zuen aulki hori 1981eko apirilaren 9an. Ulstergo Union Partyk 29,046 boto atera zituen eta Sandsen hautagaitza batuak 30,493.\nSandsen arrakastaren ostean, Gobernu britainiarrak '1981eko herritarren ordezkaritzaren akta' indarrean jarri zuen. Bertan esaten zen urtebetetik gorako sententzia zuen inongo preso ezin zela Erresuma Batuko hauteskundeetan ordezkari izateko hautatu. Honela gose grebalari gehiagok hauteskundeetan parte hartzea eragotzi zuten.\nGose greba.\n1981eko martxoaren 1ean egin zion jateari uko lehen aldiz Sandsek. Manta eta garbiketa protestetan ari ziren preso errepublikarrek 1981eko Irlandako gose greban hasiko ziren ehundik gorako zerrenda egin zuten. Egun kopuru jakin bat pasa ostean, banaka-banaka gose greban hasiko zirela onartu zuten, Britainia Handiko gobernuak beren eskaerei men egin arte.\nBost eskaera nagusi zituzten gose grebalariek:\nGose grebaren helburua presoak 'preso politiko' gisa (edo guda preso) hartuak izatea zen, eta ez preso komun edo kriminal arrunt gisa.\nHeriotza.\nKartzelako ospitalean hil zen Sands 66 egun gose greban eman ostean, 27 urterekin. Haren heriotzak egun ugari iraun zuten istiluak sortu zituen Ipar Irlandako auzo katolikoetan. 100.000 pertsonatik gora pertsona joan ziren Bobby Sandsen hileta omenaldira eta Belfasteko Milltown Hilerrian gainontzeko IRAko hildakoekin lurperatu zuten.\nEragin politikoa.\nGuztira IRAko eta INLAko bederatzi preso hil ziren 1981eko Gose Grebetan. Sands hil zen egunean, Ian Paisley unionisten buruak Belfasteko udaletxearen aurrean IRAren biktimen aldeko omenaldia antolatu zuen.\nSandsen eta gainerako bederatzi gose grebalarien heriotzaren ondorioz, IRAn gazte asko sartu zen eta gizartean babes politikoa nabarmen irabazi zuen erakundeak."}
{"id": "43316", "revid": "9316833", "url": "https://eu.wikipedia.org/wiki?curid=43316", "title": "Maria Magunazelaia", "text": "Maria Magunazelaia Loro\u00f1o, jaiotzaz Mariana, baina Maria Maoma ezizenez ezagunagoa, (Ermua, Bizkaia, 1904ko abuztuaren 18a - Arganda del Rey, Madril, 2000ko irailaren 18a) Euskal Herriko lehenengoetariko txirrindularia izan zen.\nBizitza.\nMaria Magunazelaia Loro\u00f1o 1904ko abuztuaren 18an Ermuko Sallabente auzoan jaio zen. Aita, Juan Domingo Magunazelaia Magunazelaia, jatorriz Ibarrurikoa (gerora Muxikako auzoa), Ermura lan egitera joan zen. Lanbidez tornularia izanik, neskatoaren jaiotza-agiriak argitzen digun modura, torlojuen tailertxo bat jarri zuen bertan. Aita bere abizenaren \"Maoma\" laburduratik deitzen zuten eta seme-alabak ezizen beretik ezagutuko zituzten beti. Ama, Josefa Loro\u00f1o Iturrioz, senarraren Bizkaiko paraje bertsukoa zen, Morgako alaba bait zen.\nBost seme-alaba izan zituen bikoteak, bi umetan zendu baziren ere; Maria izan zen euretan nagusiena eta neska bakarra. Ahari-joko zalea zen Juan eta herririk herri ibiltzen zen apustuak egin eta desafioak antolatzen. \"Sidecar\"dun motorra zuen; moto-gidari bera eta alboko gurditxoan aharia jartzen zuen, kopiloto. Hil ere motorrarekin izandako istripu baten ondorioz hil zen, 1914ko uztailean. Josefa alarguna Eibarrera abiatu zen orduan, bizirik eta oraindik ume zituen hiru seme-alabekin.\nMaria gaztetatik hasi zen lanean Eibarko Matsariako Thieme-Edeler lantegi alemanean, eskopeten kartutxoak egiten. Angel Markano Arregi korrikalari eibartarrarekin ezkondua, bikoteak seme bakarra izan zuen, Roberto Markano Magunazelaia, 1928. urtean Eibarren jaioa eta 1936ko gerra zibilaren ondorioz Errusiara erbesteratua izan zena, gerrako umetzat.\nSenarra, Santo\u00f1an preso egon ostean, Santanderren fusilatu zuten 1938ko martxoan. Maria gerora, alargun ere geratutako Miguel Fern\u00e1ndezekin batu zen; Miguelen alaba biak benetako arrebak izan ziren Roberto semearentzat. Roberto, Errusian ia 20 urte eman ostean, Eibarra itzuli zen, eta handik Madrila joan zen bere marrazkilari lanbidea garatzera. Ama urte batzuk geroago batu zitzaion, eta semearen familiarekin bizi izan zen; Madrilen ere musu-trukeko lanetan jardun zuen, bertako hainbat taldetan kolaboratzen.\nMaria Magunazelaia 2000. urteko irailean Madrilgo Arganda del Rey hirian hil zen, 96 urte zituela.\nKirol ibilbidea.\nGaztetatik hasi zen kirola egiten eta bere bi zaletasunak uztartu zituen: mendia eta txirrindularitza; 1925 eta 1930 artean bere anaiaren GAC markako bizikleta erabiltzen zuen. Garai hartan bi erroberadun gainean emakume gutxi ibiltzen zela-eta, askoren irainak jasan behar izan zituen. Gipuzkoan eta Bizkaian antolatzen ziren txirrindularitza lasterketetan parte hartu zuen eta horietako batzuk irabazi ere.\nEntzute handiena eman zion 1929an Elorrion leihatu zuena, ama zela jada, Bizkaiko txapela eskuratuz parte hartutako gizonezko guztien aurretik helmuga zeharkatu ostean. Sari gisa, garaikurra eman zioten eta baita urrezko eraztun bat, beti gorde zuena. Gona jantzita, bizikleta oratuta eta garaikurra eskuan duela erretratatu zuen Eibarren Indalezio Ojanguren argazkilariak urte hartako urriaren 3an. Eusebio Magunazelaia anaiak ere txirrindularitza munduarekin lotura handia izan zuen eta Eibarko Isasi kale barrenean bizikletak konpontzeko tailerra zabalduko zuen gerora.\nEibarko Klub Deportiboko kide eta zuzendaritzako parte aktiboa, 1934ko akta-liburuetan Maria Magunazelaia direktibako bokal gisa agertzen da, Luciana Larreategi mendizalearekin batera."}
{"id": "43318", "revid": "336", "url": "https://eu.wikipedia.org/wiki?curid=43318", "title": "I\u00f1aki de Juana", "text": "I\u00f1aki de Juana Chaos (Jos\u00e9 Ignacio de Juana Chaos; Legazpi, Gipuzkoa, 1955eko irailaren 21a) ETAko kidea izateagatik hainbat urtez preso egondakoa da. 2010eko martxoaren 1ean, Belfasten (Ipar Irlanda) bizi zela, bertako epaitegiek Espainiako Auzitegi Nazionalaren eskaera onartu eta De Juana espainiaratzea ebatzi zuen.\n25 hilketatan parte hartu izanagatik kondenatuta, 3000 urteko espetxe-zigorra ezarri zioten. Espetxean 18 urte igaro ondoren, kartzelaldia bukatzear zegoenean, Garan idatzitako bi iritzi artikulutan (\"Gallizo\" eta \"El Escudo\" izenekoak) 5 espetxe-funtzionario mehatxatzeagatik, 12 urte eta 7 hilabeteko espetxe-zigorra ezarri zioten. 2006ko azaroaren 6tik 2007ko martxoaren 1era gose-greban egon zen zigor hori kentzeko exijituz. Egun Belfasten bizi da (Ipar Irlanda) eta bere aurkako euroagindu bat dago, bere ongi etorri ekitaldian irakurri zen gutuna dela eta.\nEpe labur batean ertzaina zelarik, Ertzaintzaren koartelean komandokide batzuekin pistolak eta hainbeste arma lapurtu ondoren, 1983an klandestinitatean murgildu zen, poliziatik ihesi, ETAko militante bati lehen aipatutako Ertzaintzaren arma batzuk aurkitu ondoren. 1987ko urtarrilean atxilotu zuten, eta atxiloketaren ondoren, tortura gogorrak jasan zituela salatu zuen. Jose Antonio Ortega Lararen bahiketan, ETAk presoen egoera negoziatzeko bitartekaria izendatu zuen I\u00f1aki de Juana, besteak beste.\nI\u00f1aki de Juanaren gose-grebak.\nEspetxealdia bukatzeko zorian zegoelarik, Espainiako hainbat komunikabidek I\u00f1aki de Juanaren kaleratzearen kontra egin zuten, damuturik ez zegoela eta aipatutako gutunak eragindako sumina jasanezina zela argudiatuz. J. F. L\u00f3pez Aguilar Espainiako Justizia Ministroak berak adierazi zuen salaketak \"eraiki\" behar zirela De Juanak kartzelan jarrai zezan. Horren protestan, 2006ko abuztuaren 7an lehenengo gose grebari ekin zion, zeinak 63 egun iraun baitzuen. Gose greba hau familiak eta lagunek egindako eskaerengatik bukatu zuela adierazi zuen De Juanak berak.\n2006ko urriaren 27an, tartean kalera atera gabe eta ETAko su-etena indarrean zegoenean, hasi zen Espainiako Auzitegi Nazionalak aipatutako mehatxuengatiko delituaren epaiketa. Azaroaren 7an, aipatutako 12 urteko eta 7 hilabeteko kartzela-zigorra ezarri zioten. Auzitegi Gorenean ebazpen honen kontrako helegite bat aurkeztu dute. Aurreko egunean berriro ekin zion gose grebari, espetxealdia betea zeukanez aska zezaten aldarrikatzeko.\nOndoren, Auzitegi Nazionalaren aginduz, bere borondatearen aurka elikatu zuten De Juana, hiltzeko arriskua zela eta. 2007ko urtarrilaren 25ean, presoaren osasun larria zela medio, Auzitegi Nazionalak De Juanaren zigorraren egoera arintzea eztabaidatu zuen, baina 12 epaileren aurkako botoarekin eta soilik lauren aldekorekin, ez zen zigorra arindu. Auzitegi Nazionalak, AVTren eskaerari jarraituz, idatzitako liburuengatiko egile-eskubideak enbargatu zizkion.\nBi egun geroago De Juanaren ama hil zen, urte bat eta erdiz pairaturiko zuen gaixotasun larria zela eta. Ama bizirik bisitatu ahal izatea izan zen De Juana kaleratzeko emandako argudioetako bat.\nOtsailaren 5ean, gose greban 91 egun betetzen zituenean, The Times egunkari ingelesak elkarrizketa bat kaleratu zuen, ospitaleko argazki batzuekin batera. Bertan, Espainiako Gobernuari bake elkarrizketak berrabiatzeko eskaera luzatu zuen. Elkarrizketa honek hedapen handia izan zuen, eta Maria Teresa Fern\u00e1ndez de la Vega espainiako gobernuaren bozeramaleak ondorioak izango zituela esan zuen. Hurrengo egunean, otsailaren 6an, The Timesek editoriala idatzi zuen gai honen inguruan.\nOtsailaren 8an Audientzia Nazionalak berriro ukatu zion De Juana kalera ateratzea, presoaren abokatuak eginiko errekurtso bati erantzunez. Egun berean Amnesty Internationalek ukatu zion babesa, biolentzia erabiltzen zuela argudiatua. Otsailaren 12an Espainiako Epaitegi Gorenak bere zigorra 3 urtera jaitsi zuen, artikuluetan \"mehatxuak\" egiten zituela argudiatuz, baina ez \"mehatxu terroristak\".\nMartxoaren 1ean, bere egoera larria zela eta, Espainiako Gobernuak bere Donostiako etxera bueltatzeko baimena eman zion, zaintzape telematikoan zigorra betetzeko. Egun horretan bertan, gose greba utziko zuela publikoki azaldu zuen presoak.\nEkainaren 6an, ETAk su-etena amaitutzat jo eta hurrengo egunera, I\u00f1aki de Juana Donostia Ospitaletik atera eta Madrilgo espetxe batera eraman zuten.\n2008ko uztailean, polemika piztu zen berriz ere De Juanaren inguruan Espainiako hedabide batzuetan. Abuztuaren 2an kaleratu behar zutela eta, Donostiako bere etxe inguruan ETAren biktimen familiak bizi zirela zabaldu zuten eta, testuinguru horretan, Espainiako fiskaltzak De Juanaren emaztearen etxea enbargatzeko eskatu zuen. Gauzak horrela, uztailaren 16an De Juanak gose greba mugagabeari ekiten ziola jakinarazi zuen, bere eta bere familiaren aurkako \"presioa eta toxikazioa\" salatzeko eta, oro har, \"Euskal Preso Politikoen Kolektiboak pairatzen duen egoera latza\" salatzeko.\nAbuztuaren 2an kalera irten ondoren ez zen bere omenez Donostiako Alde Zaharrean eginiko ekitaldira joan eta Euskal Herritik atera zen, Belfastera. Hala ere handik denbora gutxira Espainiako Audientzia Nazionalean ekitaldi horretan irakurri zen gutun baten inguruan deklaratzera deitu zuten. De Juana ez zen epaitegira agertu eta bilatu eta atxilotzeko agindua eman zuen epaileak. [[2008]ko [[azaroaren 17]]n Belfasteko auzitegian aurkeztu zen bere aurka zegoen euroaginduari erantzuteko asmoz. Epaileak aske utzi zuen 5.000 [[libera esterlina]]ko fiantzarekin.\nLiteratur lanak.\nEspetxealdian bi liburu idatzi ditu (liburuon egile eskubideak enbargaturik ditu):\nKanpo estekak.\n[[Kategoria:Etakideak]]\n[[Kategoria:Legazpiko idazleak]]\n[[Kategoria:Gose grebalariak]]\n[[Kategoria:Ertzaintza]]\n[[Kategoria:Espainia-Venezuela harremanak]]"}
{"id": "43319", "revid": "1982", "url": "https://eu.wikipedia.org/wiki?curid=43319", "title": "Groningen probintzia", "text": ""}
{"id": "43321", "revid": "1545", "url": "https://eu.wikipedia.org/wiki?curid=43321", "title": "Patxi Beitia", "text": "Patxi Beitia (Eibar, Gipuzkoa, 1925- \u2020 Bermeo, 2007ko urtarrilaren 8) Kezka dantza taldeko zuzendaria, Alkartasuna Dantza taldeko sortzailea eta aurreskularia izan zen.\nBiografia.\n1925ean jaio zen Eibarren eta gazte-gaztetatik dantzatzea gustatzen zitzaion. 1931an hasi zen dantzan Eibarko Batzokian Gregorio Santa Cruz maisu zuela. Gerra ondoren, Educaci\u00f3n y Descansoko taldearekin dantzatu zuen, Santa Cruzen esanetara orduan ere. 1947an, Eva Peronen aurrean aurreskua dantzatu zuen Madrilen.\nAurreskulari bikaina izan zen eta bere garaiko onenak ziren Donostia eta Bilboko aurreskulari handienekin lehiatu zen. 1959an Kezkako zuzendari izendatu zuten eta kargu horretan egon zen 1965ean ezkondu zen eta Bermeora bizitzera joan zen arte. 1976an, Bermeon, Alkartasuna dantza taldea sortu zuen.\n2007ko urtarrilaren 8an hil zen Bermeon."}
{"id": "43332", "revid": "105290", "url": "https://eu.wikipedia.org/wiki?curid=43332", "title": "ALOHA artekatua", "text": "ALOHA artekatua 1972an ALOHA protokoloaren hobekuntzarako eginiko proposamena da, datuak bidaltzeko denbora tarte konstantean erabiltzea hain zuzen ere. Igorle guztiek jakingo zuten noiz hasten zen denbora tarte bakoitza eta horrela talka egiteko aukerak gutxituko ziren, eta talka gertatuz gero, denbora tarte batera mugatzen zen. ALOHA-ren hobekuntza honi ALOHA artekatua deitu zitzaion denbora tarteak erabiltzeagatik. Hobekuntza honekin metodo honen eraginkortasuna %37ra igotzen da."}
{"id": "43333", "revid": "119347", "url": "https://eu.wikipedia.org/wiki?curid=43333", "title": "Nottingham", "text": "Nottingham Ingalaterrako erdialdean dagoen hiria da, herrialde osoko hamaikagarren handiena dena.\nNottinghamshireko konderrikoa eta Ekialdeko Midlands eskualdekoa da.\nHiriak 278.700 biztanle zituen 2005ean."}
{"id": "43334", "revid": "105290", "url": "https://eu.wikipedia.org/wiki?curid=43334", "title": "Newcastle upon Tyne", "text": "Newcastle upon Tyne (ohikoa \"Newcastle\" laburtzea da) Ingalaterrako ipar-ekialdean dagoen hiria da, herrialde osoko hamabigarren handiena dena.\nTyne and Wear konderrikoa eta North East England eskualdekoa da.\nHiriak 276.400 biztanle zituen 2005ean."}
{"id": "43337", "revid": "1659", "url": "https://eu.wikipedia.org/wiki?curid=43337", "title": "Partikulen fisika", "text": "Partikulen fisika materia eta erradiazioa eratzen duten partikulez arduratzen den fisikaren arloa da. Partikula hauek zeintzuk diren, ze ezaugarri dituzten, bata bestearekin nola elkartzen diren eta nondik datozten aztertzen du, esaterako. Partikula azeleratzaileak erabiltzen dituzten saiakuntzetan, askotan, egoera naturalean gertatzen ez diren partikula berriak sortzen dituzte eta makina hauek erabiltzen dituzten energia handiak direla eta, energia handiko fisika gisa ere ezagutzen da fisikaren atal hau.\nAtomoa historian zehar.\nInguratzen gaituen materia guztia, baita gu geu ere, funtsezko hainbat elementuz osatuta egotearen ideia antzinako Greziatik dator, nahiz eta garaiko zientzialariek elementu haiek (Leukipo, Demokrito, eta Epikuro) sua, ura, lurra eta haizea zirela sinetsi. XIX. mendean John Daltonek estekiometrian egindako aurkikuntzak eta gero, materia guztiak funtsezko partikula berdinez osatuta egon behar zuela adierazi zuen, \"atomo\" izeneko partikulez, hain zuzen (grekeraz \"zatiezina\" esan nahi duena). Mendearen bukaeran, J.J.Thomsonek elektroia aurkitu zuen, atomoak ere zatiz osatuak direla eta banatu daitezkeela erakutsiz. XX. mendean zehar atomoan protoiak eta neutroiak ere badaudela aurkitu zen, baita azken hauek quarkez eratuta daudela ere.\nXX. mendearekin hasitako fisika nuklear eta fisika kuantiko arloetan egindako saikuntzak jarraituta, 1939an Lise Meitnerek fisio nuklearra aurkitu zuen, Otto Hahnek aurretik egindako frogaketetan oinarrituta, eta urte berean, pixka bat geroago, Hans Bethenek fusio nuklearraren kausitu zuen. Bi aurkikuntza hauek atomo batetik beste bat sortzen zuten industria bat hasi zuten, historian zehar hainbat alkimistek amestutako berun-urre transformazioa posible eginez (nahiz eta oso garesti atera). Industria hauek XX. mendean zehar hain ezagunak izan diren arma nuklearrak ere sortzeko bidea sortu zuen.\n50eko eta 60ko hamarkadetan zehar hainbat partikula ezberdin aurkitu ziren sakabanaketa saiakuntzetan, hainbeste ezen partikula subatomikoen sorta \"partikulen zoologiko\" ere deitua izan baitzen. 70eko hamarkadan zehar, eredu estandarraren azalpenarekin, aurkitutako partikula gehienak funtsezko ziren partikula multzo txikiago baten bateratzeak zirela argi gelditu zen.\nPartikula azpiatomikoak.\nGaur egun partikulen fisika atomoak baino egitura gutxiago duten partikula subatomiko hauetaz arduratzen da batez ere, esaterako elektroiak, quarkak (funtsezko partikulen artean), protoiak eta neutroiak (partikula elkartuak azken bi hauek). Beste partikula batzuk sakabanaketa prozesuetan sorturiko fotoiak, neutrinoak eta muoiak dira, baina badaude beste hainbat partikula exotiko ere.\nFuntsezko partikulak bi eratakoak izan daitezke, bosoiak (Satyendra Nath Bose fisikari indiarraren ohorez izendaturikoak) eta fermioiak (Enrico Fermi zientzialari italiarraren izenagatik). Bosoiak (fotoiak ea.) spin osoa dute, hau da, 0, 1, 2 eta abar, fermioien (elektroiak ea.) spina zatiki bat delarik, 1/2 edo 3/2. Spin diferentzia hau dela eta, fermioiak eta bosoiak ezaugarri eta jokaera guztiz ezberdinak dituzte. Bosoiak funtsezko indarren transmititzaile dira eta bi partikulen artean gertatzen den edozein elkarrekintzak bosoi birtual baten elkartrukatzea dakar. Bosoi birtuala benetako edo erreala den fermioiekin bateratzean, funtsezko lau indarrak sortzen dituzte:\nMateria osatzen duten partikulak fermioiak dira, esaterako atomoak eratzen dituzten elektroiak, protoiak eta neutroiak. Gorago esan bezala, elektroia bakarrik da funtsezko partikula, beste biak indar nuklear indartsuaz loturiko quarkez eratuta daudelarik. Funtsezko fermioiak lau mota ezberdinetan existitzen dira, bakoitzak masa ezberdineko hiru belaunalditan sailkatzen direlarik:\nGaur egun arte behatutako partikula guztiak, bai eta beraien arteko elkartrukatzeak eremuen teoria kuantikoaren barruan dagoen eredu estandarra erabiliz deskriba daitezke. Eredu honen barruan funtsezko 40 partikula ezberdin dira, (24 fermioi, 12 bosoi bektore eta 4 bosoi eskalar), 60ko hamarkadan zehar behatutako ehunka partikula edo beste edozein partikula berri sortzeko elkar daitezkeenak. Hala ere, partikula fisikari dagokionez, askoren ustez eredu estandarra naturaren azalpen bukatu gabea da, eta funtsezko beste teoria baten zain daude. Azken urteetan neutrinoaren masaren neurketak ere eredu estandarrarekiko desbideratzeak egiaztatu ditu.\nZehazki, partikula terminoa kasu hauetan izen ezegokia da. Partikula subatomikoen fisika mekanika kuantikoak gobernatzen du eta beraz, gorputz hauek uhin-partikula bitasuna erakusten dute, hau da, saiakuntza batzuetan partikula bezala jokatzen dute eta besteetan uhin bezala (teknikoki Hilbert espazioan dauden egoera bektoreaz deskribatzen dira, eremuen teoria kuantikoak azaltzen duen bezala). Fisikariek \"funtsezko partikula\" terminoa erabiltzen dutenean partikula hauek uhin bezala joka dezaketela jakinda egiten dute.\nPartikulen fisikak zientziaren filosofian eragin handia du; hainbat partikula zientzialari erredukzionismoari atxikitzen zaizkio, fisika eta filosofia nahasten hasten diren eremuari.\nEredu estandarra.\nGaur egun partikula subatomikoak eredu estandarra jarraituz sailkatzen dira. Eredu honek funtsezkoak diren indar nuklear bortitza, indar nuklear ahula eta elektromagnetismoa deskribatzen ditu, horretarako bosoien elkarrekintzak erabiliz. Bosoi neurgailu hauek gluoiak dira, W- and W+ eta Z bosoiak, bai eta fotoiak ere. Ereduak beste 24 funtsezko partikula ditu, materia osatzen dutenak.\nEredu estandarrak aurkitzeke dagoen Higgs bosoiaren existentzia aurresan zuen, zeinen exitentzia 2012an baieztatu baitzen."}
{"id": "43338", "revid": "512", "url": "https://eu.wikipedia.org/wiki?curid=43338", "title": "Karlos I.a", "text": "Karlos I.a honako erregeen izan da:"}
{"id": "43339", "revid": "336", "url": "https://eu.wikipedia.org/wiki?curid=43339", "title": "Irredentismo", "text": "Irredentismo terminoak bi zentzu ditu, osagarriak izan daitezkeenak:\nHitz hau jatorri italiarrekoa da, estatu honen aldetik Austria-Hungariako Inperioren esku zeuden lurralde italiarrak izendatzeko \"Italia irredenta\" erabiltzen hasi baitziren.\nIrredentismoari lotutako aferak.\nIrredentismoarekin lotutako gatazka nagusietaz hitz egiterakoan ondoko hauek aipatu ohi dira. Batzuk estatuen aldetiko zabalpen aldarrikapenak dira; beste batzuk, aldiz, mugimendu nazionalisten proiektuak. Askotan, biak nahasi izan dira historian zehar."}
{"id": "43340", "revid": "880", "url": "https://eu.wikipedia.org/wiki?curid=43340", "title": "Irredentismoa", "text": ""}
{"id": "43341", "revid": "418", "url": "https://eu.wikipedia.org/wiki?curid=43341", "title": "Positroia", "text": ""}
{"id": "43342", "revid": "649", "url": "https://eu.wikipedia.org/wiki?curid=43342", "title": "I\u00f1aki de Juana Chaos", "text": ""}
{"id": "43343", "revid": "512", "url": "https://eu.wikipedia.org/wiki?curid=43343", "title": "Michael Stone", "text": "Michael Stone (Belfast, 1955eko apirilaren 2a) Ipar Irlandako paramilitar leialista da, 1988an IRAko hiru lagunen hiletan jendetza granada eta pistolarekin erasotzeagatik ezaguna.\nTartans izeneko talde leialistan 13 urte zituelarik sartu zen. Hamasei urterekin armak izateagatik espetxean egona zen. Haren esanetan, 1987an Enniskillen hirian egiten ari zen meza batean IRAk bonba baten bidez 11 lagun hiltzean erabaki zuen mendekua hartzea.\nErresuma Batuko armadak Gibraltarren hildako IRAko 3 kideren hileta-elizkizunetan, Milltown hilerrian, granadak eta pistola eskuetan agertu zen Michael Stone, goi mailako errepublikanoak, tartean Gerry Adams, erail nahian. Hiru pertsona zendu zituen, haietako bat IRAko kidea; eta beste 60 zauritu zituen. Azkenean hilerrira joandako batzuek Stone inguratu zuten, eta poliziak atxilotu ezean, hil arte jipoituko zuketen. Telebistako kamerek erasoa grabatu ahal izanik, gatazkako irudi ankerrenetakoak eman zituten.\nKomunikabideek jarritako Rambo gisako irudia arbuiatu zuen Stonek, baina, aldi berean, 1984 eta 1987 bitartean beste hiru katoliko (haren aburuz IRArekin loturikoak) erailtzea aldarrikatu zuen. Sei hilketaren errundutzat jota, 684 urteko espetxe-zigorra ezarri zioten, prisioan gutxienez 30 urte emateko gomendioarekin.\nGartzelan ari zelarik, UFF talde paramilitarraren buru bihurtu zen. Mo Mowlam Ipar Irlandarako ministroak Michael Stone ere bisitatu zuen 1990eko hamarkadaren erdiko bake-negoziazioetan, leialistak hitzarmenaren alde erakarri nahian.\nStonek 2000ko uztailaren 24an presondegia utzi zuen, 1998ko Ostiral Santuko Hitzarmenen jarraibideek zioten bezala. 2006ko azaroaren 24an Stormonteko Parlamentuan armatuta sartzen saiatzeagatik atxilotu zuten berriro."}
{"id": "43344", "revid": "336", "url": "https://eu.wikipedia.org/wiki?curid=43344", "title": "Mo Mowlam", "text": "Marjorie \"Mo\" Mowlam (Watford, 1949ko irailaren 18a \u2013 2005eko abuztuaren 19a) Ingalaterrako Alderdi Laboristaren kidea izan zen.\nTony Blairen kabinetean Ipar Irlandarako idazkaria izan zen. Leialista eta errepublikanoen arteko bakea lor zedin jo eta ke jardun zuen, 1998an Ostiral Santuko Hitzarmena sinatu zen arte. Argi mintzatzeak eman zion xarmak zein garuna-minbiziaren kontrako borrokak ospe handia eraman zioten. Hala ere, unionistek errepublikarren alde egiteko joera zuela salatu zuten.\nBuruko minbiziak jota hil zen 56 urterekin.\nPolitikan.\n1997an Tony Blairrek Ipar Irlandarako Estatu idazkaria izendatu zuen, eta bilakatu zen lanpostu horretan aritzen zen lehendabiziko emakumea. Mowlamen agintaldian lortu zen IRAk su-etena berriro deklara zezan, eta Sinn F\u00e9in ere gehitu zuten alderdi politiko guztien arteko elkarrizketetan. Halaber, leialistek bake akordioarekin bat egin zezaten, Maze espetxera joan zen preso leialistekin bertatik bertara eta bakarrik hitz egitera.\nMowlam lekukoa izan zen Ostiral Santuko Hitzarmenaren sinaduran, 1998an. Nolanahi ere, alderdi unionistekin gero eta tirabira gehiago zituenez, Tony Blair eta bere laguntzaileak joan ziren emeki-emeki Mowlamen eginkizunak bereganatzen. Horren ondorioz, 1999ko urrian Peter Mandelsonek ordeztu zuen Mowlam. Handik aurrera, maila baxuagoko postuetan aritu zen Mowlam."}
{"id": "43347", "revid": "336", "url": "https://eu.wikipedia.org/wiki?curid=43347", "title": "Ermuko Foroa", "text": "Ermuko Foroa (gaztelaniaz \"Foro de Ermua\", logo ofizialean \"Foro Ermua\") Espainiako elkarte zibikoa izan zen. 1998ko otsailaren 13an sortu zuten, ETAk Miguel Angel Blanco Ermuko zinegotzia hil ostean, euskal jatorriko hainbat unibertsitate irakaslek, politikarik eta idazlek (besteak beste: Vidal de Nicol\u00e1s, Agustin Ibarrola, Jos\u00e9 Luis L\u00f3pez de Lacalle, Carlos Totorika, Jon Juaristi, Mikel Azurmendi, Francisco Do\u00f1ate, I\u00f1aki Ezkerra, Edurne Uriarte, Fernando Savater, Cristina Cuesta, Javier Corcuera, Ra\u00fal Guerra Garrido, Hermann Tertsch eta Txema Portillo). Azken lehendakaria Inma Castilla de Cort\u00e1zar du.\nHelburuak.\nErmuko Foroak helburu hauek izan zituen:\nForoaren bilakaera.\nJos\u00e9 Luis L\u00f3pez de Lacalle El Mundo egunkariko kazetaria eta Ermuko Foroko fundatzaileetako bat ETAk hil zuen 2000ko maiatzaren 7an. Foroko beste kide batzuek ere mehatxuak-eta pairatu dituzte.\nForoko kide batzuk Alderdi Popularreko zerrendetan agertu dira, Vidal de Nicol\u00e1s, I\u00f1aki Ezkerra, Mikel Azurmendi, Jon Juaristi edo Edurne Uriarte besteak beste. Beste batzuk PSOEko kideak dira, Carlos Totorika edo Javier Corcuera esaterako. Beste batzuek bere burua politikoki independientzat jotzen dute.\nLehenengo urteetan, Euskal Herriko gatazkari dagokionez, alderdi konstituzionalisten, PSE-EE eta PPren bat-egitearen alde agertu zen Ermuko Foroa. 2006az geroztik, ordea, Jose Luis Rodriguez Zapateroren gobernua gogor kritikatu zuten, batik bat ETArekin elkarrizketatzeagatik. Hori dela eta, zenbait kidek Foroa utzi zuten. Urte hartan bertan, Ermuko Foroak Juan Jose Ibarretxeren aurkako auzia abiarazi zuen, Euskal Autonomia Erkidegoko lehendakariak Batasuna alderdiarekin bilera egin zuela eta. Auzi hura 2010ean amaituko zen: Espainiako Auzitegi Gorenak, aho batez, auzia artxibatzea agindu zuen, bilerak egitea ez dela delitu arrazoituta.\n2007an, Ermuko Udalbatzak proposamen bat onartu zuen, Ermuko Foroak udalerriaren izena gehiago erabil ez zezan eskatzeko. 2007ko irailean, I\u00f1aki Ezkerra aukeratu zuten Foroko presidente berria. Izan ere, aurrekoak, Mikel Buesak dimisioa eman zuen Rosa Diezek eta Fernando Savaterrek bultzatutako alderdian (UPyD) arituko zela jakinarazi zuenean.\n2008an, zatiketa bat gertatu zen: alde batetik, I\u00f1aki Ezkerra buru zuen taldea, Alderdi Popularreko Antonio Basagoitiren ildoari jarraitzearen aldekoa; eta bestetik, Inma Castilla de Cort\u00e1zar buru zuen taldea, Alderdi Popularreko Jaime Mayor Orejaren ildoari jarraitzearen aldekoa. Auzitegietara eraman zuten liskar gogor baten ondoren, Inma Castillaren taldea nagusitu zen, eta Foroko hainbat kide kanporatu zituzten, besteak beste I\u00f1aki Ezkerra, Ermuko Foroko lehendakari ohia. 2008an Jon Juaristik dimisioa eman zuenetik, Foroko zuzendaritzan ez da geratzen kide fundatzaileetako bat ere."}
{"id": "43348", "revid": "336", "url": "https://eu.wikipedia.org/wiki?curid=43348", "title": "The Pirate Bay", "text": "The Pirate Bay edo TPB (euskaraz, \"Pirataren Badia\") webgune bat da, ustez munduko BitTorrent zerbitzaririk handiena. Bertan, aukera dago mota guztietako multimedia materiala bilatzeko .torrent artxiboetan. Copyright aurkako Piratbyr\u00e5n erakundeak sortu zuen Suedian 2004. urtearen hasieran.\nZerbitzariak Hypercube izeneko softwarea erabiltzen du, eta Estokolmon dago, Suedian."}
{"id": "43349", "revid": "499", "url": "https://eu.wikipedia.org/wiki?curid=43349", "title": "Ermuako Foro", "text": ""}
{"id": "43351", "revid": "201", "url": "https://eu.wikipedia.org/wiki?curid=43351", "title": "Ermuako Foroa", "text": ""}
{"id": "43352", "revid": "2241", "url": "https://eu.wikipedia.org/wiki?curid=43352", "title": "Ziganda (argipena)", "text": "Ziganda izenak esanahi desberdinak izan ditzake:"}
{"id": "43353", "revid": "448", "url": "https://eu.wikipedia.org/wiki?curid=43353", "title": "Mikel Belloso", "text": "Mikel Belloso Arsuaga, pilota arloan Belloso deituraz ezaguna (Tolosa, Gipuzkoa, 1985eko martxoaren 5a)\nesku huskako pilotari profesional ohia da. Aurrelari jokatzen zuen, Asegarce enpresarekin. Estatistika ofizialen arabera, 1,80 m luze da, eta 80 kg pisatzen zuen. Profesionaletako estreinako partida 2006ko abuztuaren 27an jokatu zuen, Zarauzko Aritzbatalde pilotalekuan. Partida hartan Alberto Belokiren aurka neurtu zen, eta 22-15 irabazi zion. Pilotaleku berean jokatu zuen profesionaletako azken partida, 2010eko abuztuaren 17an, artean 25 urte besterik ez zuela, Asegarcek ez baitzion kontratua berritu."}
{"id": "43354", "revid": "119347", "url": "https://eu.wikipedia.org/wiki?curid=43354", "title": "Ruben Beloki", "text": "Ruben Beloki Iribarren \u2014pilota arloan Beloki deituraz ezaguna\u2014 (Burlata, Nafarroa, 1974ko abuztuaren 8a) esku huskako pilotari profesional ohia da, historian izan den handienetakoa, palmaresari begiratuz gero. Atzelari postuan ziharduen, Asegarce enpresarekin. Eskuin kolpe bortitz eta ikusgarriari esker nabarmendu zen. Estatistika ofizialen arabera, 1,86 metro luze da, eta 89 kilo pisatzen du. Estreinako partida 1992ko abuztuaren 21ean jokatu zuen, Donostiako Anoeta pilotalekuan; erretirokoa, berriz, 2011ko abenduaren 3an, Iru\u00f1eko Labrit pilotalekuan.\nOso palmares handia du Belokik, gazte-gaztetatik garaipenak pilatzen hasita. Izan ere, denbora luzez historiako esku huskako buruz buruko txapeldunik gazteena izan zen, 20 urte baitzituen 1995ean, lehen aldiz irabazi zuenean, 2016an Iker Irribarriak 19 urterekin ohore hori bereganatu zuen arte. Horretaz gain, 1998, 1999 eta 2001. urteetan ere lortu du esku huskako titulu gorena. 2000 eta 2002. urteetan txapeldunorde geratu zen. 1996an eta 2003an binakako txapelduna izan zen, eta 1994, 1999, 2001 eta 2005ean txapeldunorde. Azken bospasei urteetan lesioek ez zioten bere onena ematen utzi, eta maila oneko partida gutxi jokatu zituen.\n1992ko Bartzelonako Olinpiar Jokoetan urrezko domina irabazi zuen, pilotan kirol gonbidatutzat jokatu baitzen."}
{"id": "43355", "revid": "448", "url": "https://eu.wikipedia.org/wiki?curid=43355", "title": "Alberto Beloki", "text": "Alberto Beloki Iribarren, pilota arloan Beloki II.a deituraz ezaguna (Burlata, Nafarroa Garaia, 1978ko abuztuaren 26a) esku huskako pilotari profesional ohia da, Ruben Belokiren anaia gaztea. Aurrelari jokatzen zuen, Asegarce enpresarekin. Estatistika ofizialen arabera, 1,87 m luze da, eta 83 kg pisatzen zuen. Profesionaletako estreinako partida 1999ko uztailaren 7an jokatu zuen, Iru\u00f1eko Labrit pilotalekuan. Bere pilotari karreran, lesioek eragotzita, ez zuen espero zen mailarik eman. Profesionaletako azken partida 2008ko abenduaren 27an jokatu zuen, Donostiako Atano III.a pilotalekuan, enpresak ez baitzion kontratua berritu.\nProfesional jokatzeari utzi ondoren, eta gaur arte (2018) Burlatako Zugarralde Pilota Taldean dihardu entrenatzaile."}
{"id": "43356", "revid": "219", "url": "https://eu.wikipedia.org/wiki?curid=43356", "title": "Oinatz Bengoetxea", "text": "Oinatz Bengoetxea Berasategi, pilota arloan Bengoetxea VI.a deituraz ezaguna, (Leitza, Nafarroa Garaia, ) esku huskako pilotari profesionala da. Aurrelari aritzen da, Baiko Pilota enpresarekin. Enpresak emandako datuen arabera, 1,77 metro luze da, eta 75 kilo pisatzen du. Profesionaletako estreinako partida 2002ko urriaren 5ean jokatu zuen, 18 urte besterik ez zuela, Iru\u00f1eko Labrit pilotalekuan. Hiru txapelketa nagusiak irabaziak ditu: bi aldiz buruz burukoa, 2008an (Abel Barriolari 22-11 irabazita) eta 2017an (Iker Irribarriari 22-18 irabazita); eta aldi banatan binakakoa, 2015ean (Untoria atzelaria lagun); eta lau eta erdikoa, 2016an (Jokin Altuna 22-21 mendean hartuta).\nBengoetxearen jokoak abiadura du ezaugarri nagusi: guztiz pilotari bizia da, bere zango lasterrei esker ezinezkoak diruditen pilotetara iristen da. Joko molde alaia du, jokaldi ikusgarriak egiten ditu, pilotari abiadura handia ematen dio eta errematearen bila joan ohi da. Defentsan ere ikusgarria da oso, bizi-bizia, ez du pilotarik galdutzat ematen. Eskuina du esku onena, baina ederki darabil ezkerra ere."}
{"id": "43357", "revid": "119347", "url": "https://eu.wikipedia.org/wiki?curid=43357", "title": "Hodei Beobide", "text": "Hodei Beobide Urrutia, pilota arloan Beobide deituraz ezaguna (Ubide, Bizkaia, 1985eko apirilaren 23a) esku huskako pilotari profesionala da. Atzelari jokatzen zuen, Asegarce enpresarekin. Estatistika ofizialen arabera, 1,83 m luze da, eta 82\u00a0kg pisatzen zuen. Profesionaletako estreinako partida 2005eko abuztuaren 17an jokatu zuen, Gernikako Santanape pilotalekuan. Hezur muineko gaixotasun larri batek jota, 2007ko apirilean, 22 urte zituela, hil edo bizi ibili zen. Ia bi urte geroago itzuli zen pilota partidetara, 2009ko martxoaren 9an, Tolosako (Gipuzkoa) Beotibar pilotalekuan. Partidaren bukaeran, ikusleen esku zarten artean, enpresako lagunek txapel bat eman zioten, idazkun hau zuena: \u00abBizitzako txapelketa gogorrenari aurre egiteagatik, txapeldun\u00bb. Berasaluze II.aren laguntasuna izan zuen gaixoaldian, eta Beobidek Berasaluzeri bere kirol mailarik onenera heltzen lagundu dio. Gaur egun, pilota enpresa nagusietatik kanpora dihardu."}
{"id": "43358", "revid": "13403", "url": "https://eu.wikipedia.org/wiki?curid=43358", "title": "Beloki", "text": "Beloki euskal abizena izateaz gain, esanahi desberdinak izan ditzake:"}
{"id": "43359", "revid": "448", "url": "https://eu.wikipedia.org/wiki?curid=43359", "title": "Pablo Berasaluze", "text": "Pablo Berasaluze Zabala, pilota arloan Berasaluze II.a deituraz ezaguna (Berriz, Bizkaia, 1977ko irailaren 15a) esku huskako pilotari profesional ohia da. Aurrelari aritzen zen, Asegarce enpresarekin; gaur egun, enpresa horretako pilotarien entrenatzaile dihardu. Profesionaletako estreinako partida 1998ko otsailaren 28an jokatu zuen, Bergarako udal pilotalekuan; azkena, berriz, 2016ko urriaren 1ean, Bilboko Bizkaia pilotalekuan, omenaldi handi batekin. Pilotari profesionaltzat egindako 18 urte eta erdiko eta 1.012 partidako ibilbidearen zatirik handienean, Berasaluze VIII.a kirol izenaz izan da ezaguna, eta 2013ko martxoaren 14an bihurtu zen Berasaluze II.a, Asegarcerekiko kontratua 2016 arte luzatzearekin batera. 2003an hila zen aita omendu nahi izan zuen, haren kirol izena hartuta. Horrez gainera, Pablito goitizenaz ere ezaguna da. Egiten zituen erasoko jokaldi ikusgarriengatik eta beti onena ematen saiatzeagatik zaleek oso maitatua, bereziki Bizkaian. Izan ere, erreferente bat da herrialde horretan. Ez zuen txapelketa nagusirik irabazi, baina beti aritu zen onenekin lehian.\nKirol lorpenak.\nBinakako txapelketako hiru final jokatu zituen, eta hirurak galdu:"}
{"id": "43360", "revid": "119347", "url": "https://eu.wikipedia.org/wiki?curid=43360", "title": "I\u00f1igo D\u00edaz", "text": "I\u00f1igo Diaitz Ibiriku, pilota arloan Diaz deituraz ezaguna, (Iru\u00f1ea, Nafarroa Garaia, 1983ko azaroaren 16a) esku huskako pilotari profesional ohia da. Aurrelari jokatzen zuen, Asegarce enpresarekin. Estatistika ofizialen arabera, 1,77 m luze da, eta 73\u00a0kg pisatzen zuen. Profesionaletako estreinako partida 2005eko ekainaren 25ean jokatu zuen, Iru\u00f1eko Labrit pilotalekuan. Lorpen nabarmenena 2007. urteko Bigarren Mailako Lau eta Erdiko Txapelketa izan zuen, finalean Argoteri irabazita. 2011n, Asegarcek ez zion kontratua berritu, eta Garfe enpresarekin egin zuen kontratua. Geroago, amateurretan jokatu du."}
{"id": "43361", "revid": "448", "url": "https://eu.wikipedia.org/wiki?curid=43361", "title": "Andoni Eguskiza", "text": "Andoni Eguskiza Etxebarria, pilota arloan Eguskiza deituraz ezaguna (Zornotza, Bizkaia, 1977ko abuztuaren 22a) esku huskako pilotari profesional ohia da. Aurrelari jokatzen zuen, Asegarce enpresarekin. Estatistika ofizialen arabera, 1,76 m luze da, eta 76 kg pisatzen zuen. Profesionaletako estreinako partida 2004ko maiatzaren 1ean jokatu zuen, Barakaldoko Barakaldes pilotalekuan. 2007ko maiatzaren 1ean amaitu zitzaion Asegarcerekiko kontratualdia, eta ez zioten berritu."}
{"id": "43362", "revid": "119347", "url": "https://eu.wikipedia.org/wiki?curid=43362", "title": "I\u00f1aki Esain", "text": "I\u00f1aki Esain Urbeltz, pilota arloan Esain deituraz ezaguna (Burlata, Nafarroa Garaia, 1976ko abenduaren 24a) esku huskako pilotari profesional ohia da. Aurrelari jokatzen zuen, Asegarce enpresarekin; lehenago, Aspe eta Maesku 2000 enpresekin jokatua zen. Estatistika ofizialen arabera, 1,79 metro luze da, eta 80 kg pisatzen zuen. Estreinako partida 1998ko otsailaren 27an jokatu zuen, Iru\u00f1eko Labrit pilotalekuan. Bi titulu nabarmen irabazi zituen: 1998ko bigarren mailako buruz buruko txapelketa eta 2003ko Nafarroako lau eta erdiko txapelketa. 2008ko otsailaren 11n jokatu zuen profesional gisa azken partida, Tolosako (Gipuzkoa) Beotibar pilotalekuan; profesionaletako azken urteetan ez zuen partida askorik jokatu.\n2009ko otsailean, Errioxako Pilota Federazioko zuzendari tekniko izendatu zuten, eta urte bereko irailean Munduko Pilotari Elkartearen sortzaileetako bat izan zen. 2012ko irailaz geroztik, Nafarroako Pilota Federazioko zuzendari teknikoa da."}
{"id": "43363", "revid": "448", "url": "https://eu.wikipedia.org/wiki?curid=43363", "title": "I\u00f1aki Eskudero", "text": "I\u00f1aki Eskudero I\u00f1arrea, pilota munduan Eskudero deituraz ezaguna (Eratsun, Nafarroa Garaia, 1983ko otsailaren 1a) esku huskako pilotari profesional ohia da. Atzelari jokatzen zuen, Asegarce enpresarekin 2003tik 2006ko ekain arte, eta Garferekin gero. Estatistika ofizialen arabera, 1,84 m luze da, eta 97\u00a0kg pisatzen zuen. Profesionaletako estreinako partida 2003ko ekainaren 28an jokatu zuen, Iru\u00f1eko Labrit pilotalekuan. 2011ko ekainean bukatu zitzaion Asegarcerekiko azken kontratua.\nEskudero amateurretan nabarmendu zen, eta Bigarren Mailako Esku Huskako Binakako Pilota Txapelketan hiru aldiz izan zen txapeldunorde (2005, 2008 eta 2010). Ez da txapelketa nagusietan jokatzera iritsi."}
{"id": "43364", "revid": "512", "url": "https://eu.wikipedia.org/wiki?curid=43364", "title": "Juantxo Koka", "text": "Juan de la Coca Perez, pilota arloan Juantxo Koka izen-deiturez ezaguna (Altza, Donostia, Gipuzkoa, 1973ko martxoaren 18a) esku huskako pilotari profesional ohia da, 2003ko txapelduna izan zen Binakako Txapelketa Nagusian, Ruben Beloki lagun zuela.\nAurrelari jokatzen zuen. Estatistika ofizialetan jasota dagoenez, 1,86 metro luze da, eta 90 kilo pisatzen zuen. Profesionaletako estreinako partida 1993ko martxoaren 7an jokatu zuen, Eibarko Astelena pilotalekuan. 1997an bigarren mailako buruz buruko txapela irabazi zuen. Garaipenik handiena 2003an lortu zuen, Ruben Beloki lagun zuela Binakako Txapelketa Nagusia irabazi baitzuen. 2009an Asegarce enpresak ez zion kontratua berritu, eta Garfek fitxatu zuen.\nKirol lorpenak.\nProfesionaletan:\nAmateurretan:"}
{"id": "43365", "revid": "56334", "url": "https://eu.wikipedia.org/wiki?curid=43365", "title": "I\u00f1igo Leitza", "text": "I\u00f1igo Leitza Batiz, pilota arloan Leitza deituraz ezaguna (Lemoa, Bizkaia, 1980ko uztailaren 7a) esku huskako pilotari profesional ohia da. Aurrelari jokatzen zuen, Asegarce enpresarekin. Enpresako datuen arabera, 1,83 m luze da, eta 87 kg pisatzen zuen profesionala zenean. Estreinako partida 2001eko uztailaren 30ean jokatu zuen, Lemoako udal pilotalekuan. Bigarren mailako buruz buruko txapelduna izan zen 2005ean. 2011ko ekainean, Asegarcerekiko kontratua eten zuen, \u00ablan arrazoi pertsonalengatik\u00bb."}
{"id": "43366", "revid": "119347", "url": "https://eu.wikipedia.org/wiki?curid=43366", "title": "Aratz Mendizabal", "text": "Aratz Mendizabal Laguardia, pilota arloan Mendizabal I.a deituraz ezaguna (Zaldibia, Gipuzkoa, 1983ko otsailaren 9a) esku huskako pilotari profesional ohia da. Aurrelari jardun zuen, Asegarce enpresarekin. Estatistika ofizialen arabera, 1,88 metro luze da, eta 90 kg pisatzen du. Estreinako partida 2003ko uztailaren 7an jokatu zuen, Zarauzko Aritzbatalde pilotalekuan. 2011n pilotari profesional izateari utzi zion, eta Garfe enpresarekin jokatu zuen gero."}
{"id": "43367", "revid": "119347", "url": "https://eu.wikipedia.org/wiki?curid=43367", "title": "Oier Mendizabal", "text": "Oier Mendizabal Huitzi, pilota arloan Mendizabal II.a deituraz ezaguna (A\u00f1orga, Donostia, Gipuzkoa, 1983ko maiatzaren 21a) esku huskako pilotari profesional ohia da. Atzelari jokatzen zuen, Asegarce enpresarekin. Estatistika ofizialen arabera, 1,82 metro luze da, eta 85 kilo pisatzen du. Estreinako partida 2005eko ekainaren 18an jokatu zuen, Zarauzko Aritzbatalde pilotalekuan. 2014ko ekainean erretiratu zen, enpresak ez baitzion kontratua berritu.\nAmateurretan zaildutako atzelaria, bi eskuekin ona eta segurua, estelarrak jokatuz hasi zen profesionaletan debutatu zuen urtetik bertatik. Joko mailarik eta lorpenik nabarmenenak 2008an eta 2009an izan zituen; urte horietan, Esku Huskako Binakako Pilota Txapelketa Nagusian txapeldun eta txapeldunorde izan zen, hurrenez hurren, Olaizola II.a aurrelaria lagun zuela. 2010ean ere Olaizola II.arekin jokatu zuen txapelketa hori, baina ez zuten finalera iristerik lortu. Mendizabalek joko aldetik behera egin zuen, eta 2011ko txapelketan ez zen sartu. 2011ren hasieran, eskuko minak jota lau hilabeteko geldialdia izan zuen, bere onera etorri ezinda; ordutik aurrera askoz maila apalagoan aritu zen, eta estelarrak jokatzeari utzi zion."}
{"id": "43368", "revid": "119347", "url": "https://eu.wikipedia.org/wiki?curid=43368", "title": "Asier Olaizola", "text": "Asier Olaizola Apezetxea, pilota arloan Olaizola I.a deituraz ezaguna (Goizueta, Nafarroa Garaia, 1975eko maiatzaren 5a) esku huskako pilotari profesional ohia da, Aimar Olaizolaren (Olaizola II.a) anaia. Aurrelari aritu zen, hamazazpi urtez, punta-puntako Aspe eta Asegarce enpresekin, 2013ko abenduaren 31n Asegarcerekiko kontratua bukatu zitzaion arte. Gero, profesional ibilbidea amaituta, maila apalagoko Garfe enpresarekin aritu zen. Estatistika ofizialen arabera, 1,86 m luze da, eta 87 kg pisatzen du. Estreinako partida 1996ko apirilaren 13an jokatu zuen, Elizondoko Baztan pilotalekuan. Oso eskuin bortitzeko pilotaria, Esku Huskako Binakako Pilota Txapelketa Nagusian nabarmendu da: 1999an eta 2001ean txapeldun izan zen, eta 2002an nahiz 2007an txapeldunorde."}
{"id": "43369", "revid": "448", "url": "https://eu.wikipedia.org/wiki?curid=43369", "title": "Jabier Oteiza", "text": "Jabier Oteiza Artsuaga, pilota arloan Oteiza deituraz ezaguna (Zarautz, Gipuzkoa, 1983ko abuztuaren 22a) esku huskako pilotari profesional ohia da. Atzelari jokatzen zuen, Asegarce enpresarekin. Estatistika ofizialek diotenez, 1,89 m luze da, eta 85 kg pisatzen zuen. Estreinako partida 2006ko ekainaren 17an jokatu zuen, Zarauzko Aritzbatalde pilotalekuan. 2011ko abenduan, enpresak ez zion kontratua berritu. Goi mailako industria ingeniaria da."}
{"id": "43370", "revid": "336", "url": "https://eu.wikipedia.org/wiki?curid=43370", "title": "I\u00f1aki Otxandorena", "text": "I\u00f1aki Otxandorena Eizagirre, pilota arloan Otxandorena deituraz ezaguna (Mugairi, Nafarroa Garaia, 1977ko maiatzaren 16a) esku huskako pilotari profesional ohia da. Atzelari jokatzen zuen, Asegarce enpresarekin lehendabizi (1998-2012), eta gero Garferekin. Estatistika ofizialek diotenez, 1,83 m luze da, eta 88 kg pisatzen du. Estreinako partida 1998ko martxoaren 8an jokatu zuen, Donemiliaga Kukulako udal pilotalekuan.\nBere mailarik onena 2004-2006 urteetan eman zuen: Iru\u00f1eko eta Zarauzko torneoak irabazi eta Binakakoan titular aritu zen."}
{"id": "43371", "revid": "119347", "url": "https://eu.wikipedia.org/wiki?curid=43371", "title": "Patxi Ruiz", "text": "Patxi Ruiz Gimenez, pilota arloan Patxi Ruiz izen-deiturez ezaguna (Lizarra, Nafarroa Garaia, 1980ko otsailaren 27a) esku huskako pilotari profesional ohia da, ijito familia batean jaioa. Atzelari jokatzen zuen, Asegarce enpresarekin. Estatistika ofizialen arabera, 1,85 m luze da, eta 84 kg pisatzen zuen profesionala zenean. Estreinako partida 1998ko azaroaren 14an jokatu zuen, Iru\u00f1eko Labrit pilotalekuan. Dohain handiko pilotaria zen, baina oso urduria, eta ez zuen harengandik espero zen mailarik eman: txapelketa handi bakarra irabazi zuen, 2003ko Esku Huskako Buruz Buruko Pilota Txapelketa Nagusia. Izan ere, partida garrantzitsuetan kirioak jota kantxaratzen zen, eta horregatik partida haietako asko galdu zituen.\n2000ko hamarkadako azken urteetan, bizkarreko mina etorri zitzaion, eta 2010etik aurrera partida guztiak minez jokatu zituen. 2012ko urtarrilean jokatu zuen azken partida profesional gisa. Bi herniatako ebakuntza egin ondoren, berriz ere profesional gisa jokatzeko moduan ez zela jarriko ikusita, esku huskako pilotatik erretiratu zen 2013ko otsailean. Gaur egun Berrobin bizi da."}
{"id": "43372", "revid": "448", "url": "https://eu.wikipedia.org/wiki?curid=43372", "title": "Kepa Pe\u00f1agarikano", "text": "Kepa Pe\u00f1agarikano Arteaga, pilota arloan Pe\u00f1agarikano deituraz ezaguna (Azpeitia, Gipuzkoa, 1981eko otsailaren 27a) esku huskako pilotari profesional ohia da. Atzelari jokatzen zuen, Asegarcerekin lehenik (2001\u20132011), Asperekin gero (2011\u20132014). Estatistika ofizialek diotenez, 1,91 metro luze da, eta 93 kilo pisatzen zuen. Profesionaletako estreinako partida 2001eko uztailaren 6an jokatu zuen, Azpeitiko Izarraitz pilotalekuan. Azken partida ere hantxe jokatu zuen, 2014ko uztailaren 31n. Joko molde klasikoa zuen, serioa, pilota bildu eta ezker paretara asko inguratzekoa, segurua, hala eskuinez nola ezkerrez behetiko postura bikainekoa; oso gutxitan sartzen zen airez.\nAhal handiko pilotaria, gorakada handia egin zuen bere ibilbideko lehen bi urtean, eta 2003a izan zuen urterik hoberena: Binakako Txapelketa Nagusian sartu zen, Mikel Unanue aurrelaria lagun, eta bigarren mailako buruz burukoa irabazi zuen. Gero, ordea, ez zuen gorago egin eta maila horri eusten ere lanak izan zituen: erregulartasunik ez zuen, partida askotan ez zuen pilota batere gozatzen, ez zuen pilota behar bezain atzeraino jotzen. Horregatik, 2011n, Asegarcerekiko kontratua bukatuta, puntako pilota enpresak utzi eta Garferekin kontratua egitekotan izan zen; Aspek, ordea, aukera eman zion, eta, barneratuak zituen hainbat akats zuzenduta, geroztik oso txukun aritu zen, erregulartasun handiz bere maila ematen, nahiz eta goren-goreneko atzelaria ez izan. Hamahiru urtez pilotalekuetan jardun eta gero, 2014ko uztailaren 31n utzi zion profesional izateari.\nBabesku izeneko eskularruaren sortzaileetako bat da: 2007an asmatutako babesgarri bat da, esku huska pilotan aritzean eskuak min har ez dezan. Aratz Mendizabal pilotariarekin batera Bostesku enpresa sortuta, babeskuaren hainbat ale saldu zituzten. 2012an, babeskuaren bertsio eboluzionatu bat homologatu zuen Euskal Pilotaren Nazioarteko Federakuntzak."}
{"id": "43373", "revid": "448", "url": "https://eu.wikipedia.org/wiki?curid=43373", "title": "Raimundo Blanco", "text": "Raimundo Blanco Camarero, pilota arloan Rai izenez ezaguna (Quintanar de la Sierra, Burgos, 1975eko urtarrilaren 25a) esku huskako pilotari profesional ohia da. Atzelari jokatzen zuen. Gaur egun, suhiltzailea da lanbidez.\nProfesional garaian, Asegarce eta Aspe enpresetakoa izan zen. Profesional garaiko estatistika ofizialen arabera, 1,83 metro luze da, eta 92 kilo pisatzen du. Profesionaletako estreinako partida 1997ko ekainaren 28an jokatu zuen, Larderoko udal pilotalekuan. 1999an, Bigarren Mailako Esku Huskako Buruz Buruko Pilota Txapelketa irabazi zuen, finalean Abel Barriola 22-9 mendean hartuta; huraxe du esku huskako lorpenik handiena. 2009an utzi zion profesional izateari, eta gero Garfe enpresarekin jokatu zuen, amateur gisa."}
{"id": "43374", "revid": "512", "url": "https://eu.wikipedia.org/wiki?curid=43374", "title": "Julen Retegi", "text": "Julen Retegi Altzugarai, pilota arloan Retegi Bi deituraz ezaguna (Eratsun, Nafarroa Garaia, 1985eko uztailaren 29a) esku huskako pilotari profesional ohia da. Aurrelari aritzen zen, lehenik Asegarce enpresarekin (2005-2009), gero Asperekin (2009-2019). Julian Retegi pilotari handiaren semea da. Datu ofizialetan jasota dagoenez, 1,79 metro luze da, eta 78 kilo pisatzen zuen. Estreinako partida 2005eko uztailaren 7an jokatu zuen, Zarauzko Aritzbatalde pilotalekuan; eta azkena, 2019ko abenduaren 15ean, Eibarko Astelena pilotalekuan. Bere pilotari ibilbideko une gorena 2014ko Buruz Buruko Txapelketa Nagusian heldu zitzaion, txapeldunorde izan baitzen, behe-behetik hasita: Ezkurdia, Olaizola II.a eta Idoate garaitu eta kanporatu ondoren, finala Martinez de Irujoren aurka galdu zuen, 22-9.\nEz daki euskaraz, aitak ez baitzion bere lehen hizkuntza semeari irakatsi."}
{"id": "43375", "revid": "119347", "url": "https://eu.wikipedia.org/wiki?curid=43375", "title": "Ekaitz Saralegi", "text": "Ekaitz Saralegi Mujika, pilota arloan Saralegi deituraz ezaguna (Amezketa, Gipuzkoa, 1979ko abuztuaren 14a) esku huskako pilotari profesional ohia da. Aurrelari aritzen zen, Asegarce enpresarekin. Estatistika ofizialen arabera, 1,80 metro luze luze da, eta 82 kilo pisatzen zuen. Estreinako partida profesionala 2001eko otsailaren 25ean jokatu zuen, Tolosako Beotibar pilotalekuan; 2015eko otsailaren 24an bukatu zitzaion Asegarcerekiko kontratua, eta enpresak, aurrez ezer jakinarazi gabe, ez zion kontratua berritu. Hasiera batean enpresak ez zion erretiratze partidarik antolatu, baina gero egun bateko kontratua egin zion, 2015eko martxoaren lehenean bere herrikide Jokin Altunaren aurka jaioterrian erretiratze partida joka zezan.\nPilotari langilea eta saiatua, ez zen jo handikoa, baina bai, ordea, oso erremate zehatzekoa; joko handia zuen aurre-aurreko koadroetan. Bere ibilbide profesionaleko azken bi denboraldietan lortu zituen emaitzarik onenak txapelketa nagusietan: hala 2013an nola 2014an, Lau eta Erdiko Txapelketa Nagusiko finalaurrekoetara heldu zen. Aimar Olaizolak kanporatu zuen bietan.\n2013ko azaroaren 30ean jokatu zuen bere karrerako partida nabarmenena, beti bere jokorako egokiena izan duen txapelketan, lau eta erdikoan: lehenengo aldiz txapelketa nagusi bateko finalerdietaraino heldu zen, eta historia osoan lau eta erdiko txapelketa gehien irabazi dituen eta orduko txapelduna zen Aimar Olaizolaren aurka partida ikusgarria jokatuta galdu zuen, 22-18, Olaizola oso estu hartu eta gero (18-16 aurretik joan zen Saralegi). Zutik jarrita, txalo zaparrada luzea jo zioten zaleek Ekaitzi partidaren bukaeran."}
{"id": "43376", "revid": "1545", "url": "https://eu.wikipedia.org/wiki?curid=43376", "title": "Mikel Unanue Calvo", "text": "Mikel Unanue Calvo, pilota arloan Unanue deituraz ezaguna (Donostia, Gipuzkoa, 1968ko apirilaren 22a) esku huskako pilotari profesional ohia da. Pilotari ezkerra, aurrelari aritzen zen.\nA\u00f1orga Kultur eta Kirol Elkartean hasi zen pilotan jokatzen. Haurra zenetik ezker bikaina zuela erakutsi zuen. Gipuzkoako Herri Arteko Pilota txapelketa maila guztietan irabazi zuen. 1985ean 23 urtez azpiko GRAVN Txapelketan nagusitu zen. Profesionaletako estraineko partida 1987ko abuztuaren 1ean jokatu zuen, Zarauzko Zinema pilotalekuan, Enpresa Batuen eskutik. Zazpi urte geroago Asegarcek fitxatu zuen, eta enpresa horretan aritu zen pilota profesionaletik erretiratu zen arte. Azken partida 2007ko abenduaren 26an, Tolosako Beotibarren jokatu zuen."}
{"id": "43377", "revid": "119347", "url": "https://eu.wikipedia.org/wiki?curid=43377", "title": "Pablo Urrizelki", "text": "Pablo Urrizelki Martinez, pilota arloan Urrizelki deituraz ezaguna (Lizarra, Nafarroa Garaia, 1985eko urtarrilaren 20a) esku huskako pilotari profesional ohia da. Atzelari jokatzen zuen, Asegarce enpresarekin. Estatistika ofizialen arabera, 1,84 metro luze da, eta 80 kilo pisatzen du. Estreinako partida 2005eko abenduaren 4an jokatu zuen, Lizarrako Remontival pilotalekuan. 2006an, \"Kutsidazu bidea, Ixabel\" filmean parte hartu zuen, Ixabelen herriko mutilaren rola (pilotaria hura ere) jokatu baitzuen.\nEskuin bortitza zuen, eta esku huskako pilotan etorkizun oparoa antzematen zitzaion; hala ere, eskua minduta, lanbide hori utzi behar izan zuen. Fibrosia zuen eskuin eskuko erdiko hatzean, eta 2010eko urrian egindako ebakuntzak ez zuen oneratu. 2010eko irailean jokatu zuen profesionaletako azken partida, Logro\u00f1oko Adarraga pilotalekuan.\nGaur egun artzaina eta gaztagilea da."}
{"id": "43378", "revid": "90204", "url": "https://eu.wikipedia.org/wiki?curid=43378", "title": "Oier Zearra", "text": "Oier Zearra Garabieta, pilota arloan Zearra deituraz ezaguna, (Galdakao, Bizkaia, 1977ko urtarrilaren 12a) esku huskako pilotari profesional ohia, Gorputz Hezkuntzako irakaslea eta politikaria da.\nEsku huska, atzelari postuan jokatzen zuen, Asegarce enpresarekin. Bigarren mailako buruz buruko txapeldun izan zen 1998an, eta Esku Huskako Binakako Pilota Txapelketa Nagusiko txapeldunorde 2008an. Estreinako partida 1997ko ekainaren 22an jokatu zuen, Eibarko Astelena pilotalekuan; profesionaletatik erretiratzeko partida, aldiz, 2011ko irailaren 10ean, Galdakaoko Kurtzea pilotalekuan.\nGorputz Hezkuntzako lizentzia du, eta 2010/2011 ikasturteaz geroztik, gai horretako irakaslea da Lehen Hezkuntzan.\nPolitikari gisa, Amaiur koalizioaren Arabako zerrendan aurkeztu zen Espainiako Kongresurako, 2011ko hauteskundeetan."}
{"id": "43380", "revid": "336", "url": "https://eu.wikipedia.org/wiki?curid=43380", "title": "Frodo Zorrozabal", "text": "Frodo Zorrozabal (; 2968ko irailaren 22a - ?) J. R. R. Tolkienen legendariumeko fikziozko pertsonaia bat da, \"Eraztunen Jauna\" eleberriko protagonista nagusia. Bilbo Zorrozabalek seme eta oinordekotzat hartu zuen Frodoren gurasoak txalupa bateko istripu batean hil ondoren.\nBilboren oinordekoa izanda, Eraztuna suntsitzea bere ardura izanen da, Gaizkiari aurre egin behar badion arren. Hala ere, Frodo Zorrozabal ez da ohiko heroia; bere ahuleziaz jabetuta, etsituta agertzen da tokatu zaion zamaren aurrean. Itzultzeko itxaropen handirik gabe ere, ekiten dio bidaiari."}
{"id": "43381", "revid": "499", "url": "https://eu.wikipedia.org/wiki?curid=43381", "title": "Retegi II", "text": ""}
{"id": "43382", "revid": "448", "url": "https://eu.wikipedia.org/wiki?curid=43382", "title": "Julian Retegi", "text": "Julian Retegi Barberia, pilota arloan Retegi II.a deituraz ezaguna (Eratsun, Nafarroa Garaia, 1954ko urriaren 10a) esku huskako pilotari profesional ohia da. Aurrelari jokatzen zuen, eta esku huska jardun duten pilotari guztien artetik hoberenetakoa da; pilotazale askoren ustez, inoizko hoberena, Atano III.arekin batera. Beste inork baino gehiagotan irabazi du esku huskako txapelketa nagusia, buruz burukoa: guztira 11 txapel lortu ditu. Eta, hiru txapelketa nagusiak kontuan hartuta ere (buruz burukoa, binakakoa eta lau eta erdikoa) Retegi II.a da txapel gehien jaso dituena: guztira 20 (zerrenda horretan hurrengoak, Olaizola II.ak, 14 irabazi ditu); adituen artean adostasun zabala dago gehiago ere irabaziak izango lituzkeela, lau eta erdikoa lehenago berrezarri izan balitz (1989 arte kenduta egon baitzen). Retegi da urte berean hiru txapelketa nagusiak irabazi zituen lehena, 1990ean. Euskalduna da.\nBizitza.\nJuan Ignacio Retegi \u2014Retegi I.a\u2014 pilotariaren iloba da, eta txikitatik erakutsi zuen pilotarako sena. Julian Retegik 1974ko uztailaren 14an jokatu zuen estreinako partida profesionaletan, Zarauzko Zinema pilotalekuan. Hurrengo urtean, bigarren mailako buruz buruko txapelduna izan zen.\nLehen mailako txapela 1980an eskuratu zuen lehen aldiz. Hamar txapel gehiago ere irabaztekoa zen, 1980tik 1988 arteko guztiak jarraian, eta gero 1990ekoa eta 1993koa. Horrenbestez, buruz buruko txapel nagusia gehien jantzi duen esku huskako pilotaria da. Binakakoa, berriz, 1988, 1990, 1991, 1995 eta 1997an lortu du. Irabazi zuen azken txapelketa 1997ko lau eta erdikoa izan zen, Titin III.a aurkari zuela. Hortik aitzina, lesioek eragotzita, ez zuen beste txapelik eskuratu. Azken partida Logro\u00f1oko Adarraga pilotalekuan 2001eko irailaren 20an jokatu zuen, Barriola bikotekide zuela, Olaizola II.aren eta Armendaritzen aurka. Guztira, 20 aldiz jaso du irabazlearen txapela esku huskako hiru lehiaketa nagusietan (buruz burukoa, binakakoa eta lau eta erdikoa), eta, horrenbestez, inoiz izan den esku huskako pilotaririk sarituena da. Jokatutako 1407 bat partidetatik, 843 irabazi zituen. Banakako partida guztietan, Martin Ezkurra izaten zuen botilero edo aholku-emaile.\nErretreta hartu eta gero, Asegarce enpresarentzat pilotariak fitxatzeko ardura izan zuen zenbait urtez. Telebistan ere ibilia da, Tele 5 katearen pilota partidetako esatari, bai eta Euskadi Irratiko esku huskako pilotako partidetan ere, langintza berean.\nJulen semea ere pilotaria du, Retegi Bi izenarekin (izen hori aitaren omenez hartu du). Julian maiz aritu da Julenen botilero (partidan zehar aholkuak ematen, alegia).\nKirol lorpenak.\nBuruz buruko txapelketa nagusia.\nLehen mailako txapelketan 1979an hartu zuen parte lehen aldiz. Hurrengo urtekoa jaso zuen lehendabiziko txapela. Hona hemen jokatu zituen final guztiak (letra lodiz, Julian Retegik lortutako tanto kopurua):\nLau eta erdiko txapelketa nagusia.\nLehenbiziko finala 1989an jokatu eta irabazi zuen, jada 35 urte zituela, hain zuzen ere, lau eta erdiko txapelketa 32 urteko etenaldia izan ondoren berrezarri zen urte berean (1957-1988), horregatik adituen artean adostasun zabala dago txapelketa honek etenaldirik izan ez balu Retegik 1980ko hamarkadan lau eta erdian zuen nagusitasunaren ondorioz irabaztea lortu zituen lau txapelak baino askoz gehiago irabaziko zituzkeela.\nBinakako txapelketa nagusia.\nZazpi finaletan parte hartu eta bost txapel irabazi zituen."}
{"id": "43383", "revid": "105290", "url": "https://eu.wikipedia.org/wiki?curid=43383", "title": "Begirunea Tour 96", "text": "Begirunea Tour 96 Negu Gorriak euskal herritar musika taldeak Tijuana No mexikar taldearekin Mexikon eta Los Angelesen egin zuen bira da.\nBira, Apirilaren 10an hasi zen Los Angelesen, eta Mexikon sartu ziren Tijuanatik, Kalifornia zeharkatu ondoren. Apirilaren 13an Mexiko Hirian aurkitzen ziren eta hiru kontzertu eskaini zituzten. Horietako bat, Apirilaren 20an ospatu zena, EZLNrentzako dirua lortzea zuen xede. Diru horrekin, EZLNek instalazio elektriko bat egin nahi zuen Errealitatearen Udalerri Zapatista Autonomoan, Txiapasen.\nEmanaldia baino lehen Fermin Muguruzak, Mikel Abregok eta Mikel Carmonak Errealitatea bisitatzea erabaki zuten Matxinada Zapatista ezagutzeko eta haren lekuko izateko asmotan. Han nazioarteko komite bati lagundu zioten. Haien artean Danielle Mitterrand zegoen, \"France Libert\u00e9s\" fundazioaren presidentea eta kontzertuaren antolatzaileetako bat. Errealitateara iritsi zirenean Tacho eta Trinidad komandanteek harrera egin zieten.\nIlunabarrean, hogei soldadu zapatista agertu ziren, haien artean Marcos komandanteordea. Komandanteordeak eta Daniellek prentsaurreko bat eskaini zuten eta Negu Gorriek komandanteordearekin elkarrizketa izan zuten.\nErrealitateatik joan zirenean Mexikoko armadaren konboi militar batekin egin zuten topo eta indigenak ez zirenei argazkiak atera zieten. Mexiko Hirian zeudenean militarrek geldiarazi zieten eta honakoa egin zieten: argazkiak atera, datu pertsonalak hartu eta haien hitzak grabatu. Gainera Mexikotik alde egin baino lehen Gobernazioko Idazkaritzatik pasatzera behartu zituzten.\nApirilaren 21an, bira amaituta zegoela, taldea Euskal Herrira itzuli zen arazorik gabe. Hala ere, Mikel Abrego Migrazioko Bulegora joan zen izapideak egitera oporrak igaro ahal izateko, Mexikon eta Kalifornian igaro nahi baitzituen. Alabaina, atxilotu zuten Mexikon agiri faltsuekin sartu eta lokaletan jotzeagatik, nahiz eta horietatik etekinik ez zuen atera. Gainera 1.500 euroko fidantza jarri zioten, hala ere 900 euro ordaindu ondoren, Apirilaren 25an aske utzi zuten."}
{"id": "43384", "revid": "1491", "url": "https://eu.wikipedia.org/wiki?curid=43384", "title": "Daniel Bernoulli", "text": "Daniel Bernoulli (Groninga, Herbehereak, 1700eko otsailaren 8a \u2013 Basilea, Suitza, 1782ko martxoaren 17a) Holandan jaio baina bizitza ia osoa Suitzan igaro zuen matematikari bat izan zen.\nBernoulli familian matematikari ospetsu asko izan ziren, hala nola, Johann Bernoulli (Danielen aita) eta Jakob Bernoulli (Danielen osaba). Matematika puru zein aplikatuetan lan handiak egin zituen. Horretaz gain hidrodinamika eta elastikotasunari buruzko lanak egin zituen.\nBere aitak ez zuen matematika ikastea nahi. Beraz, saiatu zen beste ikasketa batzuetarantz bideratzen. Azkenean, medikuntza ikastea lortu zuen aitak klasez kanpoko matematika irakastearen truke.\nSan Petersburgora joan zen 1724.an matematika irakastera; baina ez zitzaion gustatu eta ahal izan zuenean Baselera itzuli zen. 1733.an jasandako gaitz bat aitzakia moduan erabili zuen. Ondoren, Basel Unibertsitatean egin zuen lan medikuntza, metafisika eta filosofia arloetan.\nBere lehenengo idatzia matematikan \"Exercitationes\" (Ariketak) izan zen; horretan, Jacopo Riccatik proposatutako ekuazio diferentzialarentzako (Riccatiren ekuazioarentzako) ebazpena bilatu zuen. 1738.an bere lanik onena kaleratu zuen, \"Hydrodynamique\" (Hidrodinamika) alegia; honetan, beste hainbat kontzeptuez gain Bernoulliren printzipioa azaltzen zen.\nDaniel Bernoulli gasen teoria zinetikoa eta Boyle-Mariotteren legea lotzen zituen ideia plazaratzen saiatu zen lehenengoa izan zen.\nLeonhard Euler matematikari bikainarekin batera egin zuen lan gero euren izenak hartuko zituzten ekuazioetan.\n1750ean Parisko Unibertsitatean aurretik bere aitak zeukan katedra eskaini zion.\n86 lan plazaratu zituen eta Parisko Zientzietako Akademiak 10 sari eman zizkion. Berak baino gehiago Eulerrek baino ez ditu lortu, 12."}
{"id": "43385", "revid": "2241", "url": "https://eu.wikipedia.org/wiki?curid=43385", "title": "Bernoulli", "text": "\"Bernoulli\" abizenak matematikari batzuen abizena da eta hainbat termino zientifikotan erabiltzen da."}
{"id": "43387", "revid": "201", "url": "https://eu.wikipedia.org/wiki?curid=43387", "title": "Pilar Careaga", "text": ""}
{"id": "43388", "revid": "201", "url": "https://eu.wikipedia.org/wiki?curid=43388", "title": "Ernesto Ercoreca", "text": ""}
{"id": "43389", "revid": "201", "url": "https://eu.wikipedia.org/wiki?curid=43389", "title": "Pablo Alzola", "text": ""}
{"id": "43390", "revid": "201", "url": "https://eu.wikipedia.org/wiki?curid=43390", "title": "Jose Pantaleon Aguirre", "text": ""}
{"id": "43391", "revid": "429", "url": "https://eu.wikipedia.org/wiki?curid=43391", "title": "Jose Florencio Careaga", "text": ""}
{"id": "43392", "revid": "69477", "url": "https://eu.wikipedia.org/wiki?curid=43392", "title": "Izurrite", "text": ""}
{"id": "43393", "revid": "201", "url": "https://eu.wikipedia.org/wiki?curid=43393", "title": "\u00b0F", "text": ""}
{"id": "43395", "revid": "8944598", "url": "https://eu.wikipedia.org/wiki?curid=43395", "title": "Jose Luis Robles", "text": "Jose Luis Robles Kanibe (Bilbo, 1927ko maiatzaren 20a - \"ibidem.\", 2007ko urtarrilaren 27a) Bilboko alkatea izan zen 1983tik 1987ra EAJtik. Jon Casta\u00f1aresen ondoren eta Jose Maria Gorordoren aurretik izan zen bere agintaldia.\nBere agintaldia hasi eta gutxira 1983ko uholdeak izan ziren. Uholdeek hiriak eta Bizkaiak bizi zuten krisialdia areagotu zuten. Garai hartan gainera, udalaren egoera ekonomikoa ere ez zen batere hona eta arazoak izan ziren udaleko langileen ordainketa batzuekin. Bere agintaldian zehar, Bilboko Alde Zaharra, Zazpikaleak berrizteko eta biziberritzeko plangintzaren hastapenak burutu ziren. Esan liteke, gaur egun Alde Zaharrak erakusten duen irudiaren oinarriak jarri zirela Jose Luis Roblesen agintaldian."}
{"id": "43396", "revid": "201", "url": "https://eu.wikipedia.org/wiki?curid=43396", "title": "La Marseillaise", "text": ""}
{"id": "43398", "revid": "1519", "url": "https://eu.wikipedia.org/wiki?curid=43398", "title": "Thule", "text": "Thule, baita \"Thula\", \"Thyle\", \"Thile\", \"Thila\", \"Tile\", \"Tila\", \"Tilla\", \"Tyle\" edo \"Tylen\", (grezieraz \u0398\u03bf\u03cd\u03bb\u03b7) uharte klasikoa da. Antzinako Europan kokatzen dute mapa eta deskripzioak, iparraldean, Eskandinaviako uharte bat, Islandia, Groenlandia, Faroe Uharteak edo Shetland uharte dela uste da. Gaur egun Piteas, itsas-gizona, haratago joana zela uste da eta aditu batzuk Saaremaa (Estonia) dela diote, Itsaso Baltikoan.\n\"Azken Thule\" dioen esaera zegoen Erdi Aroan, ezezagunaren mugan edo haratago zegoena izendatzeko erabiltzen zena.\nAntzinako Geografia.\nPiteas greziar esploratzailea izan zen Thule uharteari buruz idatzi zuen lehenengoa, \"Ozeanoan\" izeneko bere liburu galduan, K.a. 330-320 urte bitartean egindako itsas-bidaien ondorioz. hule. Pytheasek dio Thule nekazaria zela, fruituz josia, eta eztia ekoizten zutela honen biztanleek, esnea edan eta abeltzaintzan ibiltzeaz gain.\nEstrabonek, K.a. 30ean aldiz, \"Geografia\" izeneko liburuan Piteas oker zegoela idatzi zuen. Piteasek Thule uharte britainiarretik 6 egun iparraldera zegoela zihoen, izotzezko itsasoaren mugan. Baina Estrabon Ierne (Irlanda) eta Britaniara iritsi zen eta ez zuen Thule uhartea ikusi izanaren idatzizkorik egin, baina bere liburuan testu hau itsatsi zuen:\n77. urtean Plinio Zaharrak bere \"Historia Naturalean\" Pytheasen uhartea bitan izendatzen du ere:\nAzkenik Zesareako Propiziok Thule uhartearen datu asko ematen dizkigu. Hain zuzen 25 tribuk osatzen zutela uhartea, hala nola samiak eta gautak. Ondorioz Eskandinaviako lurralde bat dela uste dute. Gainera pasadizo bat kontatzen du:\nThule, nordikoen Atlantida da. Gaur egun, ezin da zehazki mito eta errealitatearen muga desberdindu baina egia da Bigarren Mundu Gerran naziek uharte hau bilatu zutela, izan ere arraza ariarraren iturburutzat jokatzen zuten.\nGaur egun.\nGaur egun Thule izena Ozeano Bareko hainbat uhartek hartu dute, eta Hego Sandwich uharteetako batek izen hori jasotzen du ere."}
{"id": "43399", "revid": "201", "url": "https://eu.wikipedia.org/wiki?curid=43399", "title": "Massilia", "text": ""}
{"id": "43400", "revid": "512", "url": "https://eu.wikipedia.org/wiki?curid=43400", "title": "Eskuin mutur", "text": "Ultraeskuina, mutur eskuina edo eskuin muturra politikan eskuineko ideologiaren ideiak muturrera eramaten dituen korronte politikoa da. Moralari dagokionez, oso kontserbadorea da, eta herri baten izaera tradizionalaren sustatze sutsua aldarrikatzen du. XX. mendearen amaieratik, gainera, munduko herrialde aberatsenetan immigrazioa areagotzean, herrialde horietako eskuin muturreko talde politikoek beste herrialdeetatiko etorkinen aurka egin dute. \"Ultraeskuin\" izena, alderdi politiko batzuk definitzearren politikan erabilitako izen gutxiesgarria da. Mugimendu edo alderdi politiko horiek diskurtso ultranazionalista, xenofoboa eta autoritarioa dute, baita identitate nazionalaren defentsa sutsua, joera populista, eta askatasun demokratikoen eta instituzioen mantentzearen kontrako jarrera ere. Alabaina, alderdi politiko horiek demokratikotzat dute beren burua, eta beren hautesleek ez dituzte antidemokratikotzat edota erreakzionariotzat jotzen, nahiz eta beren buruzagietako askok, faxismoaren miresleak izateaz gainera, maiz jokabide agresibo edo baztertzailea duten. Gobernu ultraeskuina dagoela jotzen da, baldin politika arrazista nahiz xenofoboak edo kultura edo erlijio batzuen kontrako adierazpenak egiten edo onartzen baditu.\nHistoria.\nHaren jatorri ideologikoa pentsamendu kontrairaultzailean aurki daiteke, De Maistre XIX. mendean eta Erdi Aroa eredutzat hartuz, 1789 urtea haustura une gisan. Zehazki, politikoki inboluzionismoan kokatzen zen. Hala ere, ultraeskuina edo muturreko eskuina termino berri samarra da. Historikoki, Frantziar iraultzaren ondoren Frantziako parlamentuan parlamentarioak esertzen ziren tokiaren araberan du sorrera. Garaiko monarkikoak eta kontserbadoreak eskuinean esertzen ziren eta liberalak, ezkerraldean. Mutur eskuina mutur ezkerrari kontrajartzen zaio, eta neurri batean ezkerraren praktika iraultzailearen mugimendu antagonikoa da. Testuinguru horretan, mutur eskuineko mugimendu kontrairaultzaileak sortu ziren, batez ere Frantzia eta Italian. XX. mendearen lehen zatian, faxismoa eta nazismoa Europako historiako gertaera tragikoetan parte hartu zuen, baina azkenean garaituak izan ziren. Mugimendu hauen ideiak jarraitasuna izan dute historian zehar, adibidez Alemaniako Alderdi Nazionaldemokrata (NPD), 1964an sortua,\nedo Falange Espa\u00f1ola, Jos\u00e9 Antonio Primo de Riverak 1933an sortua, azken hau Mussoloni, italiar faxismoaren ideietan\noinarrituz.\nUltraeskuin zahar edo historikoak.\nAskoren iritziz, ultraeskuineko edo eskuin muturreko alderdi politiko zaharrak ideologikoki faxismoarekin lotuta egon dira, mito eta sinboloen bidez, faxismoaren programari jarraituz. Demokraziaren deslegitimazioaren aldeko lana darabilte, antisistema oposizio baten bidez.\nHaien artean talde neonaziak edota nazi ideologian oinarritzen diren alderdiak sartzen dira. \"Nazi\" alemanezko \"Nationalsozialistische\" hitzaren laburdura da eta \"nazionalsozialista\" esan nahi du.\nGaur egungo ultraeskuina.\nGaur egun mugimendu horiek berpizten ari direla ikusten ari da, 2011ko krisi ekonomikoarekin areagotuz eta herritarrek etorkizunean ikusten duten segurtasunezagatik. Europan euroeszeptiko, antiglobalizazio eta immigrazioaren kontrako alderdi politiko asko agertu dira, era nazionalista batean eta batzuetan xenofobia eta arrazismo sentimenduarekin. Europan indar handia dute Holanda, Austria, Italian, Frantzia, Erresuma Batua, Suedia, Finlandia, Belgika eta Alemania bezalako herrietan ere. Hala ere, Europan XX. mende hasierako gertakizunen oroitzapenengatik ardura handiak sortarazten dituzte.\nUltraeskuina Espainian.\nEspainian talde minoritarioak, oso zatituak eta buruzagi gabekoak dira. Horregatik udal hauteskundeak erabiltzen dituzte arreta deitzeko, nahizta leku txiki batetan izan. Azken urteotan igoera txiki-txikia eduki dute. 2007ko udal hauteskundeetan 47.000 boto lortuz eta 2011n 100.000, botoen %\u00a01 baino gutxiago izanik, bere homologo europarretik oso urrun egonik. Horrela, Espaina Europako salbuespena da, ez baitute ordezkaritza ez parlamentu nazionaletan, ez autonomikoetan. Salbuespen gutxi batzuk izanik, udal txiki batzuetan besterik ez.\nEuropako gaur egungo ultraeskuineko alderdi politikoen taula.\nTaula honetan mutur eskuinekotzat jotako Europako alderdi politikoen bilakaera elektorala ikusten da, antiinmigrazio, populista eta\nnazionalista ezaugarriak dituzten alderdiak agertzen dira, nahiz eta alderdi batzuk ideologia horien kontra daude puntu batzuetan.\nEuropako Parlamentuan alderdi horiek beren artean biltzen dira, bai eta ezaugarri berak (euroeszeptizismoa, nazionalismoa\neta kontserbadurismoa) dituzten alderdiekin ere, hala nola \"Union for Europe of the Nations\" (1999-2009), \"Europe of Democracies and Diversities\" (1999-2004), \"Independence/Democracy\" (2004-2009), \"Identity, Tradition, Sovereignty\" (2007) edo \"Europe of Freedom and Democracy\" (2009tik) alderdiekin. Gainera, europar alderdi politikotzat \"Euronat\" eta \"Alliance of European National Movements\" multzoan sartzen dira.\nIdeologia.\nUltraeskuin edo mutur eskuin terminoa aditu askok erabili dute era kontraesankor batean, konfigurazio ideologiko desberdinengatik. Ez dago adostasunik ultraeskuineko talde edota mugimendu guztiak definitzeko, bereziki historian zehar gertaturiko aldaketa ideologikoak kontuan hartuta. Horrela, Rodr\u00edguez Araujo maisu mexikarraren ustez, eskuin termino bera ere historian zehar tradizio eta gizarte motaren eta boterearen arabera aldatu den kontzeptua da. Gaur egun eskuintzat dugun jarrerak ezkertiarrak izan ziren aurreko garai batean. Horrez gain, kritikarien ustez, \"ultraeskuina\" hitz debaluatua da, oposizioko alderdiek, bereziki ezker muturrekoek eta komunistek, berekin ados ez dagoen edozein alderdi edo ideologiari ultraeskuintzat edo faxistatzat jotzeko edo kritikatzeko joera dute, askotan mugimendu guztiz demokratikoak izanik ere.\nOndorioz, berretsi dezakegu ultraeskuineko talde guztiek ez dituztela ideal edo xede berdinak, baina gehienek munduarekiko ikuspegi\nkospiratibo eta ultranazionalista dute, demokraziaren inperfekzioaren kontrako boto protesta erakarriz. Hurrengo ezaugarriak izaten dituzte:"}
{"id": "43401", "revid": "17", "url": "https://eu.wikipedia.org/wiki?curid=43401", "title": "Ultraeskuina", "text": ""}
{"id": "43402", "revid": "6327", "url": "https://eu.wikipedia.org/wiki?curid=43402", "title": "Txinera erraztua", "text": ""}
{"id": "43404", "revid": "42829", "url": "https://eu.wikipedia.org/wiki?curid=43404", "title": "Sobiet", "text": ""}
{"id": "43405", "revid": "201", "url": "https://eu.wikipedia.org/wiki?curid=43405", "title": "Mikhail Gorbatxev", "text": ""}
{"id": "43407", "revid": "15795", "url": "https://eu.wikipedia.org/wiki?curid=43407", "title": "Theta", "text": ""}
{"id": "43410", "revid": "418", "url": "https://eu.wikipedia.org/wiki?curid=43410", "title": "Ksi", "text": ""}
{"id": "43411", "revid": "58701", "url": "https://eu.wikipedia.org/wiki?curid=43411", "title": "Piteas", "text": "Piteas (; K.a. 380-310) Massiliako greziar merkatari eta esploratzailea zen. Europa mendebaldean, ozeano Atlantikotik, bidaia bat egin zuen k. a. 330-320 bitartean, eta gauerdiko eguzkia, aurora boreala eta Ipar Poloko izotza deskribatzen eta Britainia eta herri germaniarrei buruz idazten lehenengoa izan zen. \nBidaia.\nPiteasek bere bidaiak \"Ozeanoan\" izeneko liburu batean idatzi zituen. Liburua urteen ondorioz desagertu egin da eta bakarrik beste idazle batzuk erabili dituzten esaldiak geratu dira. Polibio eta Estrabonek Piteasek bere bidaia asmatu zuela leporatu zioten, baina egia esan, hainbat gauza alde batera utzita, kontatzen diguna oso sinesgarria da. Izan ere, hainbat asmakuntza egin zituen, hala nola Ilargiaren faseak, hauek mareetan zeukaten eragina (lehen Poseidon jainkoari egotzita mareen gorabeherak)... eta hauetan baliatuz distantziak kalkulatu eta Ipar-Izarraren kokalekua erabiliz latitudeak kalkulatu zituen, zehaztasun handiz gainera.\nPiteas ez zen lehenengoa izan Ipar Itsasoko urak nabigatzen, izan ere iparraldeko arrantzaleek esploratuak ziren jada. Gainera erromatarrek diotenez Piteas baino lehenago eginiko bidaia egin zuen beste greziar batek.\nEz daukagu Massiliatik noiz abiatu zen daturik, baina segur asko Gibraltargo itsasartea gauez igaroko zuen izan ere kartagoko gizonek igarobidea oztopatzen zutelako. Iberiar penintsula eta Frantziako kostaldea zeharkatu ondoren, itsas-gizona irletara iritsi zen. Piteasek Britaniar uharteei \"Prettanike\" izena jarri zien, izan ere hango biztanleak tatuatuak eta margotuak zeudelako.\nHonen ondoren 6 egun eman zituen iparralderantz eta Thule izeneko irla batekin topatu zela uste da. Bertako lurraldea, ustez gaur egungo Islandia, nekazal lurrak ziren, fruta-arbola eta ezti askorekin.\nHandik egun bat iparraldera itsasoa izotz bihurtzen delarik Piteasek handik haratuago ez dagoela ezer deskribatzen du, ez aire, ez ur, ezta lurrik ere. Adituek uste dute Ipar Poloko izotzarekin aurkitu zela, eta izotza deskribatzeko ezereza erabiltzen duela.\nPlinio Zaharrak dioenez ondoren Ipar Itsasoan murgildu zen, anbarezko uharte batekin aurkituz, \"Abalus\" uhartea.\nIparraldeko germaniar herriak izendatu eta Danimarkako kostaldea zeharkatu ondoren Piteas hara joan zen lekutik itzuli zela uste da, Europako mendebaldeko kostaldetik."}
{"id": "43412", "revid": "512", "url": "https://eu.wikipedia.org/wiki?curid=43412", "title": "Opera bufo", "text": "Opera bufoa, Opera komikoa edo Irri opera () gai komikoa edo arina duen opera da.\nHistoria.\nOpera bufoa XVII. mendean, Italian, opera serioen ekitaldien artean jotzen ziren intermezzo eta interludioetatik sortu zen. Bi pertsonaia talde biltzen zituen: bata, bost gizonezkok eta emakumezkok osatzen zuten; eta bestea, maitale bikote batek edo gehiagok. Elkarrizketak kantatzen ziren.\nObra ezagunenak.\nOpera bufo ezagunenak dira, besteak beste, Pergolesiren \"La serva padrona\" (1733) eta \"Maestro di capella\" (1732-1734), generoari hasiera eman ziotenak; geroagokoak dira Mozarten \"Figaroren ezteiak\" (1786) eta \"Cos\u00ec fan tutte\" (1790); Rossiniren \"Sevillako bizargina\" (1816), Donizettiren \"Maitasunaren elixirra\" (1832) eta \"Don Pasquale\" (1843) eta Maurice Ravelen \"L'Heure espagnole\" (1917)."}
{"id": "43415", "revid": "237", "url": "https://eu.wikipedia.org/wiki?curid=43415", "title": "Pytheas", "text": ""}
{"id": "43417", "revid": "6327", "url": "https://eu.wikipedia.org/wiki?curid=43417", "title": "Athletic Club Bilbao", "text": ""}
{"id": "43421", "revid": "336", "url": "https://eu.wikipedia.org/wiki?curid=43421", "title": "Britainiar uharteak", "text": "Britainiar uharteak Europa mendebaldeko uhartedi bat da, Britainia Handia, Irlandako uhartea eta zenbait uharte txikiz osatua. Europa kontinentetik itsasoek banatzen dute: Ipar Itsasoak ekialdean eta Mantxako kanalak hegoaldean. Ipar eta mendebaldean Ozeano Atlantikoa dute.\nBi estatu burujabe kokatzen dira uharteetan: Erresuma Batua eta Irlandako Errepublika. Uhartedian Man uhartea ere badago, baina Erresuma Batuko koroaren menpekoa da. Irlandako Errepublika Europar Batasuneko kide da.\nIrlandan ez da erabiltzen \"Britainiar uharteak\" terminoa, Irlanda ez baita Erresuma Batuaren zatia, eta kutsu politikotzat jotzen baitute, ez bakarrik geologikotzat.\nUhartedia osatzen duten uharteak.\nBritainia Handia.\nEuropa eta uhartediko irlarik handiena da (219.000 km2). Eskozia, Ingalaterra eta Gales herrialdeak barne hartzen ditu.\nIrlanda uhartea.\n84.412 km2-rekin Europako hirugarren irlarik handiena da, Britainia Handia eta Islandia ondoren.\nIrlandako Errepublikak eta Ipar Irlandak osatzen dute.\nUharteditik at.\nAnglo-normandiar uharteak ez dira uhartedi honen parte, Frantziako kostaldean kokatzen baitira."}
{"id": "43422", "revid": "6327", "url": "https://eu.wikipedia.org/wiki?curid=43422", "title": "Hebrida uharte", "text": ""}
{"id": "43423", "revid": "880", "url": "https://eu.wikipedia.org/wiki?curid=43423", "title": "Shetland", "text": ""}
{"id": "43424", "revid": "6327", "url": "https://eu.wikipedia.org/wiki?curid=43424", "title": "Orkney", "text": ""}
{"id": "43429", "revid": "336", "url": "https://eu.wikipedia.org/wiki?curid=43429", "title": "Espainiako futbol ligako lehen mailako 1960/1961eko denboraldia", "text": "Espainiako futbol ligako lehen mailako 1960/1961ko denboraldiko sailkapena eta goleatzaile nagusien informazioa."}
{"id": "43431", "revid": "105290", "url": "https://eu.wikipedia.org/wiki?curid=43431", "title": "Mamariga", "text": "Mamariga Santurtziko auzoa da. Udalerriaren goialdean dago, Serantes mendiaren magalean. Nafarroa eta Balejo auzuneak dauzka barne. Sartaldean dauka San Juan del Rompeolas auzoa, hegoaldean Las Vi\u00f1as, sortaldean erdialdea eta iparraldean Superportua.\nEliza zaharraren lekuan dagoen XIX. mendeko eliza dago plazan.\nAuzoa tradizioz arrantzalea zen, baina hazkunde demografikoak ezaugarri hori ezabatu du erabat. Hala ere, nortasun handiko auzoa da.\nEtxe zaharrik ez dago ia, Callej\u00f3n de los Tanquesek osatzen zuen azken gune historikoa 2008ko udan eraitsi zuten."}
{"id": "43433", "revid": "1830", "url": "https://eu.wikipedia.org/wiki?curid=43433", "title": "Gaztetxe", "text": "Gaztetxea asanblada autogestionatuek (Gazte Asanbladak, gehienbat) herri kultura garatzeko gunea da, oro har okupatua izaten dena.\nEuskal Herrian mugimendua indarrez hasi zen 1970eko hamarkada amaieran (nahiz eta aurretik esperientziarik izan, Larrabetzuko Hori Bai gaztetxea bezala), Franco hil eta gero gazteria OJEren lokalak okupatzen hasi zenean. Gaur egun 100 baino gehiago dira Euskal Herrian, eta herri gutxitan ez da inoiz izan gaztetxerik. Gaztetxerik gabeko Gazte Asanbladak ere beste ehun inguru badira, denera, hortaz, 200 Gazte Asanblada inguru daude Euskal Herrian. Gaztetxeak ehuneko handi batean okupatuak badira ere, badira herriak non Udalak lokala eman dion gazteriari, hau baitzen berez mugimenduaren aldarrikapena hasieran.\nGizarte Zentro Okupatuak deritzate Europako hainbat lekutan, Euskal Herria eta Katalunia salbuespen. Izen osoa, Gizarte Zentro Okupatua Autogestionatuak eta jarraian izen propioa izango litzateke. Antza denez, izen hori Italiatik inportatua izan zen. Katalunian, Casal izena dute.\nHorrela, mota askotako tailerrak burutzen dira (musika, pintura, jostura, bizikleten konponketak, Linux eta software librea, dantzak, etab.), kontzertuak (dohain edo oso merkeak beti), bazkari herrikoiak, txapelketak (xake, bertxo, etab.), hitzaldiak, protestak...\nEraikin hauek askotan pertsona fisiko edo juridikoen izenean daude legalki, eta ondorioz, desalojo mehatxuak normalak dira. Desalojoak, aunitzetan, indarra erabiliz egiten dira, hala nola Iru\u00f1eko Euskal Jai eta Maravillas Gaztetxeak, edota Bilboko Santutxu auzoko Sorgintxulo eta Errekalde auzoko Kukutza Gaztetxearen desalojoak kasu."}
{"id": "43435", "revid": "42829", "url": "https://eu.wikipedia.org/wiki?curid=43435", "title": "Mendeku komando autonomoa", "text": "Mendeku komando autonomoa bi talde autonomoren izena da, beraien artean nahastu ohi direnak.\nBatetik, Mendeku Komando Autonomo Antikapitalistak erakunde armatuko komando bat izan zen. Talde honek, 1984an, Enrique Casas PSOEko senataria hil zuen bere etxean, hauteskunde kanpaina zela. Ekintzak zirrara sortu zuen, eta Komando Autonomo Antikapitalisten eta Ezker abertzalearen arteko harremanak gaiztotzeko arrazoietako bat izan zen, Herri Batasunak hitz gogorrak egin baitzituen ekintza horren aurka. Komando Autonomo Antikapitalistek, berriz, ETArekiko elkartasunean aldarrikatu zuten atentatua, Casas garai hartan indartsu zebilen \"GALen arduraduntzat\" joz.\nUrte batzuk geroago, Espainiako Poliziak Mendeku komandoa eta Portugaleteko (Bizkaia) izen bereko talde bat lotu zituen, zuzeneko loturarik ez zuten arren . Portugaleteko talde honi herriko PSEren egoitzaren aurka molotov koktelekin eginiko erasoa egotzi zioten. Eraso horretan, egoitzan zeuden bi kide hil ziren. Erasoaren ardura Portugaleteko gazte talde autonomo bati egotzi zitzaion, urte batzuk lehenago Enrique Casas hil zuen taldearen izen bera zuena: Mendeku."}
{"id": "43436", "revid": "237", "url": "https://eu.wikipedia.org/wiki?curid=43436", "title": "LAK", "text": ""}
{"id": "43437", "revid": "98220", "url": "https://eu.wikipedia.org/wiki?curid=43437", "title": "Aitzineuskara", "text": "Aitzineuskara euskara historikoa (idatzia) baino lehenagoko euskara hipotetikoa da. Euskarak ahaide ezagunik ez duenez, haren ezaugarriak barne berreraiketa izeneko teknikaren bidez ondorioztatu dira. Arlo horretan aurrerapenik handienak Koldo Mitxelena eta Joseba Lakarra hizkuntzalarien eskutik etorri dira, biek garai ezberdinetako hizkuntza egoerak proposatu arren. Mitxelenaren lanak erromatarrak etorri baino lehenagoko hizkuntza egoera islatzen du (aitzineuskara); eta Lakarrarenak, bigarren urrats gisa, zeltak etorri aurretikoa (aitzineuskara zaharra).\nFonologia.\nAitzineuskararen sistema fonologikora arrakastaz hurbildu zen lehena Andr\u00e9 Martinet izan zen. Latinetiko maileguetan hitz barruan leherkarien ahostun edo ahoskabe ezaugarria mantentzen zen, baina hitz hasieran ez zen holakorik, eta ahostun gertatzen ziren guztiak. Esaterako, \"pace(m) &gt; bake\" (latinetik gaurko euskararako bilakaera). Euskaraz ezberdintze hori hitz barruan baino ez zela gertatzen proposatu izan zen, baina horrek ez lirudike normala munduko hizkuntzen artean. Martinetek eztabaidara ekarri zuen danieraren leherkarien sistema: hor, ezaugarria ez da [ahostun/ahoskabe], baizik eta [fortis/lenis], hau da, fonema batek gauzatze indartsua du eta besteak, ahulagoa. Horretaz aparte, bakoitzak ebakera ezberdina du, kokapen indartsuan (berba hasieran) edo ahulean (bokal artean) egotearen arabera: latinetiko hotsak batekin ala bestearekin ordezkatzen ziren kokagunearen arabera.\nMitxelenak sistema hori onartu, eta gainera, sistema osora zabaldu zuen. Honela, \"fortis\" sail oso bat gertatzen zen, bakoitzak bere pareko \"lenisarekin\". Honez gain, Mitxelenak /m/-a sistematik baztertu zuen, hots bigarrenkaria zelakoan (gehienetan /b/ baten lekuan dago, hurbileko /n/ baten eraginez sortua), /p/ fonema ere baztertu zuen banaketa osagarrian agertzen zelakoan eta hots sabaikariak ere adierazgarritzat jo zituen. Bestalde, /n/ eta /l/-ren forma fortisak (/N/ eta /L/) proposatu zituen. /N/ fonemak azaltzen du zergatik latinez &lt;nn&gt; grafia duena gaurko euskaraz /n/ gisan mantentzen den eta &lt;n&gt; zena zergatik desagertu den. Era berean, lehengo /L/ak gaur /l/ gisan gordetzen dira, baina /l/ zirenak /r/ bakunak dira. Lenizio prozesu horiek Erdi Aroa baino lehen gertatu bide ziren.\nBeraz, Mitxelenak honako sistema proposatzen zuen, Lakarrak ere onartzen duena:\nErro silaba bakarrekoa.\nLakarrak, aitzineuskara zaharreko erroetarako, CVC (kontsonante-bokal-kontsonante) eredu silaba bakarrekoa proposatzen du, euskal ondare zaharreko hitzetatik ondoriozta daitekeenez, aurretik proposatu izan zen CVCV eredua baztertuta. Mitxelenak, ostera, (C)V(W)(R)(S)(T) proposatua zuen, baina Lakarraren ustez eredu zabalegia da; gainera, kokagune guztiak ez dira inongo berbatan betetzen. CVC eredu horretako hitzak baditugu oraindik egungo euskaran, hala nola \"lur\", \"zur\" edo \"gar\". Dena den, erro silaba bakarreko horiek fonologia atalean azaltzen diren murriztapenak zituzten.\nMorfosintaxia.\nIdatzizko testurik ez izateak aitzineuskararen morfosintaxia ezagutzea asko oztopatzen du. Hala ere, aditz trinkoen ezaugarriek, esaterako, bidea ireki zioten Ricardo G\u00f3mezi euskarak gaurko SOV hitz hurrenkera beharrean VSO izango zuela. Beste ezaugarri bat izan bide zen adjektibo kategoria itxia izatea, hau da, adjektibo urriko edo adjektibo gabeko hizkuntza izatea; gaur adjektibo kategoria agian lehenagoko partizipio, mailegu edota erlatibozko perpausez osatua zen, guztiak izenaren eskuinean.\nLexiko sorkuntzarako baliabideak.\nGarai berantiarrago batean, antzinako CVC erroek aurrizkiak hartzeko gaitasuna garatu zuten (gaurko euskarak ez bezala), eta CV-CVC moduko hitzak dauzkagu garai hartakoak \"(lagun, mehar &lt;*benar)\".\nZenbait hitz. Joseba Lakarraren aitzineuskara zaharraren silaba bakarreko erro bikoiztuaren eredu:\nBeste adibide batzuk:\nAditz zaharraren eredua, Koldo Mitxelena, Alfontso Irigoien, Larry Trask, Ricardo G\u00f3mez, Joseba Lakarra eta abarren arabera."}
{"id": "43439", "revid": "512", "url": "https://eu.wikipedia.org/wiki?curid=43439", "title": "Haakon V.a Norvegiakoa", "text": "Haakon V.a Magnusson (1270eko apirilaren 10a \u2013 1319ko maiatzaren 8a) Norvegiako errege izan zen 1299tik 1319raino.\nAitonen semeen aurka borrokatu behar izan zuen bere erreinaldian, eta kanpoan, berriz, Danimarkaren eta Suediaren kontra. Berak ezarri zuen Oslo hiria Norvegiako erreinuko hiriburu."}
{"id": "43440", "revid": "512", "url": "https://eu.wikipedia.org/wiki?curid=43440", "title": "Haakon IV.a Norvegiakoa", "text": " (59 urte)\nHaakon Haakonsson (norvegieraz: \"H\u00e5kon H\u00e5konsson\", antzinako eskandinavieraz: \"H\u00e1kon H\u00e1konarson\"; c. 1204ko martxoa/apirila-), \"Haakon Zaharra\" deitua ere, Norvegiako erregea izan zen 1217. urtetik 1263. urtera arte.\nHaakon-en ama Inga Varteigkoa zen. Haakon III.a Norvegiakoa Varteigen egona zen jaio baino baino urte bat lehenago eta Ingak bere semea erregearena zela zihoen. Nahiz eta erregea hila zegoen Haakon jaio zenerako, jarraitzaileek bere semetzat hartu zuten, eta errege bezala hezitu zuten.\nNorvegiako gerra zibilak 1130. urtean hasi eta 110 urte iraun zituen. Honen artean gatazka asko egon ziren tribu desberdinen artean. Gudate honen zergatiak, oso argi ez zeuden ondorengotza arauak, tribuen arteko liskarrak, eta eliza eta erregearen arteko botere-banaketa izan ziren. Birkebeiner eta bagler taldeak desberdintzen ziren. Bi taldeak konpontzen hasi zirenean, erregea hil egin zen ondorengorik utzi gabe, gazte, eta ondorioz bi taldeen arteko gatazkak bizia hartu zuten. Norvegia bi erresuma desberdinean zatitzeko arriskua zegoen eta erregeak ondorengo bat utzi zuela jakin zutenean, hau bahitzen saiatu ziren. Baina azkenean Birkebeiner taldekoek bere alde jartzea lortu zuten.\nHasierako erregealdia.\nErregina hil zenean, nahiz eta beste erregegai gehiago egon, Haakon errege izendatu zuten 1217an, 13 urte zituelarik. Hala ere, gatazkak ez ziren 1227. urtera arte bukatu izan ere, bi taldeetako erregeak urte berean hil zirenez, erresuma bateratzea erabaki zuten eta elizak Haakon errege aukeratu zuenez, biztanleriaren zati bat erregearen aurka agertu zen.\nHasieran, botere guztia Skule B\u00e5rdsson gizonarengan zegoen, izan ere erregea oraindik oso gaztea zen. Idatzia zegoen Skulek Norvegiako erresumaren heren bat gobernatuko zuela eta H\u00e5konek aldiz, beste guztia. Baina azkenekoa handia egiten hasi zenean Skulek kendutako botereak eskuratzen hasi zen eta bien arteko gatazkak hasi ziren. Baketzeko asmoz H\u00e5kon bere etsaiaren alabarekin Margarita Skulesdotterrekin ezkondu zen eta Nidaros (gaur egun Trondheim) herrian Norvegia erresuma osoko errege izendatu zen. Horrek gerra zibil bat ekarri zuen eta azkenean 1239an etsaiak garaitzea lortu zuen erregeak eta Skule eta bere jarraitzaileei heriotza zigorra ezarri zien, honela Norvegiak azken urteetako gatazkei bukaera emanez.\nBukaerako erregealdia.\nH\u00e5kon erregearen erregealdian Norvegiak inoiz izan ez duen hazkunde eta bakea izan zuen, Norvegiako Erdi Aroko erresumaren \"urrezko aroa\". Azkenean 1247. urtean aita santuak kardinal bat bidali zuen Bergen herrira erregeari bere onespena emateko. Erresumatik urrun, 1256. urtean erregeak Suediako Halland lurraldea bereganatu zien daniarrei eta 1261ean Islandia eta Groenlandia batu zituen bere erresumara, hauen onespenarekin. Urte hauetan Norvegiako erresumak bere luzera handiena lortu zuen.\n1263. urtean Eskoziako errege Alexandro III.a Eskoziakoarekin gatazka batzuk izan zituen bere irla txikietako bat indarkeriaz hartu zuelako, baina honek aurre egin eta garaitu egin zuen. Negoziaketetan zebiltzanean negua iritsi egin zen eta Norvegiako etxetik urrun zegoenez Orkada uharteetan negu-pasa geratzea erabaki zuen, baina orduan gaixo jarri eta hil egin zen 1263. urteko abenduaren 16an. Kirkwall herrian lurperatu zuen San Magnus katedralean. Udaberria iritsi zenean Bergen herrira itzuli zuten bere gorpua eta nahiz eta 1531. urtean bertako katedrala bota zuten gaur egun oraindik bere oroigarri bat dago han, Norvegiako errege onenarentzat.\nHil baino lehen H\u00e5kon IV.ak bizirik zegoen seme bakarra zeukala esan zuen Magnus VI.a Norvegiakoa eta berehala erregetzan ezarri zuten.\nOinordekoak.\nKanga Gaztea bere maitalearekin:\nMargarita Skulesdotter emaztearekin:"}
{"id": "43441", "revid": "6327", "url": "https://eu.wikipedia.org/wiki?curid=43441", "title": "Norvegiako Haakon V.", "text": ""}
{"id": "43442", "revid": "56334", "url": "https://eu.wikipedia.org/wiki?curid=43442", "title": "Eremu magnetiko", "text": "Eremu magnetikoa korronte elektrikoen eta material magnetikoen eragin magnetikoaren deskribapen matematikoa da. Eremu magnetikoa, edozein puntutan, bi baliok zehazten dute: norabidea eta magnitudea; beraz, eremu bektoriala da, zehazki, eremu magnetikoa bektore axial bat da. \nElektromagnetismoan, \"eremu magnetiko\" terminoa bi bektore-eremu desberdinentzako, baina hertsiki lotutakoentzako, erabiltzen da, B eta H. Nazioarteko Unitate Sisteman, H, eremu magnetikoaren intentsitatea, ampere zati metroko neurtzen \u00a0da (A/m). B, indukzio magnetikoa, teslan bidez neurtzen da (SI oinarrizko unitateetan: kilogramo/(segundo2 * ampere)) . H eta B ez datoz bat magnetizazioa azaltzeko moduarekin. Hutsean, bi eremuak hutsezko permeabilitate bidez erlazionatuta daude (B=\u03bc0*H), baina material magnetizatu batean, terminoak puntu bakoitzeko magnetizazioaren arabera aldatzen dira.\nEremu magnetikoak teknologia moderno guztietan erabiltzen dira, batez ere, ingeniaritza elektrikoan eta elektromekanikoan. Eremu magnetiko birakariak motor elektrikoetan nahiz sorgailuetan erabiltzen dira. Transformadoreen gisako gailu elektrikoetan eremu magnetikoen elkarreragina zirkuitu magnetiko gisa kontzeptualizatu eta ikertzen da. Indar magnetikoek karga-eramaileei buruzko informazioa ematen dute material batean, Hall efektuaren bidez. Lurrak bere eremu magnetikoa sortzen du, Lurreko ozono-geruza eguzki-haizetik babesten duena eta nabigazioan ezinbesteko bihurtzen da iparrorratza erabiltzeko.\nDeskribapena.\nKarga elektriko baten gaineko indarra haren kokapenaren, abiaduraren eta norabidearen araberakoa da; bi bektore-eremu erabiltzen dira indar hori deskribatzeko. Lehenengoa, eremu elektrikoa da, karga geldikor baten gainean eragiten duen indarra deskribatzen duena, eta mugimenduarekiko independentea den indarraren osagaia ematen du. Eremu magnetikoak, aldiz, kargatutako partikulen abiadurarekiko eta norabidearekiko proportzionala den indarraren osagaia deskribatzen du. Lorentzen indar-legeak definitzen du eremua, eta, une bakoitzean, bai kargaren mugimenduarekiko bai jasaten duen indarrarekiko perpendikularra da.\nBi eremu bektorial desberdin daude, baina oso lotuta daude, eta, batzuetan, \u201ceremu magnetiko\u201d deitzen zaie biei, B eta H-ri. Eremu horietarako izen onenak eta eremu horiek adierazten dutenaren interpretazio zehatza eztabaidagai izan diren arren, akordio zabala dago azpian dagoen fisikaren funtzionamenduari buruz. Historikoki, \"eremu magnetiko\" terminoa H-rentzat gorde zen, B-rentzat beste termino batzuk erabiltzen zituen bitartean, baina azken testuliburu askok \"eremu magnetiko\" terminoa erabiltzen dute B deskribatzeko, baita H deskribatzeko ere. B-rentzako beste termino batzuk, Fluxu magnetikoaren dentsitatea eta indukzio magnetikoa lirateke.\nB-eremua.\nB eremu magnetikoa formula_1 abiadurarekin doan formula_2 karga elektriko puntualak higidurarekiko perpendikularra eta abiadurarekiko eta eremuaren ezaugarri den formula_3 indukzio magnetikoarekiko proportzionala den formula_4 indarra jasango duen espazioko zatia da.\nformula_5\nHemen F partikularen gaineko indarra, q partikularen karga elektrikoa, v partikularen abiadura eta \u00d7 biderkadura gurutzatua adierazten du. Kargaren gaineko indarraren norabidea eskuineko eskuaren erregela deritzon erregela mnemoniko batek zehaztu dezake (ikus irudia). Eskuineko eskua erabiliz, erpurua korrontearen norabidean apuntatuz, eta hatzak eremu magnetikoaren norabidean, palmondoaren kanpoalderanzko karga-puntuetan lortzen den indar positiboa adieraziko du. Negatiboki kargatutako partikula baten gaineko indarra kontrako norabidean egongo da. Abiadura eta karga alderantzikatzen badira, indarraren norabidea berbera da. Horregatik, eremu magnetikoaren neurketa batek (berez) ezin du bereizi karga positibo bat eskuinerantz mugitzen den edo karga negatibo bat ezkerrerantz mugitzen den. (Bi kasuetan korronte bera sortzen dute.) Bestalde, eremu elektriko batekin konbinatutako eremu magnetiko batek eremu horiek bereiz ditzake (ikus Hall Efektua).\nH-eremua.\nH eremu magnetikoa honela definitzen da:\nformula_6\nNon \u03bc0 hutsezko permeabilitatea eta M magnetizaio bektorea diren. Hutsean, B eta H proportzionalak dira eta material baten barruan desberdinak dira.\nEremuaren iturria.\nEremu magnetikoa bi iturrik sor dezakete. Lehenenik, konbekziozko korronte elektrikoa da, eremu magnetiko estatikoa sortuz. Bigarrenik, desplazamendu korronte batek eremu magnetiko aldakorra sor dezake.\nKorronte elektriko eta eremu magnetikoaren arteko erlazioa Anpere-Maxwell-en legean azaltzen da:\nformula_7\nKarga magnetiko eza.\nEremu elektrikoan ez bezala, kasu honetan ez dago monopolo magnetikorik; dipolo magnetikoak baino ez daude. Honen eraginez, eremu lerroak itxiak dira, hau da, leku berean hasi eta amaitzen dira. Horren ondorioz edozein gainazal itxitan sartu eta irten egiten diren eremu lerroen kopurua berdina da.\nLurraren eremu magnetikoa.\nLurra iman bat bezalakoa da; iman horren poloak lurburuetatik oso hurbil daude. Horregatik iparrorratzaren orratzak iparraldeko eta hegoaldeko polo magnetikoekin lerroz lerro jartzen dira. Eremu magnetikoak Lurraren kanpoko gunean dabilen burdin urtuaren eroamenak eragiten duen korronte elektrikoan du sorburua. Hala, Lurra eremu magnetiko batek (magnetosferak) inguratua dago; magnetosfera hori atmosferan 140 km-tik gora hedatzen da, eta Eguzkiak igortzen dituen partikula karga elektrikodunak erakartzen ditu eta guztiz garrantzizkoa da hori hala izatea, partikula horiek Lurrera eroriz gero bizitza suntsituko bailukete. Oso gertaera ikusgarriak izaten dira halakoetan (aurorak)."}
{"id": "43443", "revid": "418", "url": "https://eu.wikipedia.org/wiki?curid=43443", "title": "Eremu magnetikoa", "text": ""}
{"id": "43445", "revid": "2048", "url": "https://eu.wikipedia.org/wiki?curid=43445", "title": "Musu", "text": "Musu edo pot bat ezpainekin beste norbait edo zerbait ukitzea da, normalean beste pertsona bat. Halere, beste primate batzuen ohitura ere bada. Normalean, musuek adiskidetasuna, maitasuna eta adeitasuna adierazten dute. Gainera kultura eta lurraldearen arabera musuak emateko moduak aldatu ez ezik, hauekin adierazi nahi dena ere aldatuko da.\nHaur hizkeran pa erabiltzen da.\nBiologia eta eboluzioa.\nAnimalien mundu naturalaren barruan, hainbat analogia daude musuen inguruan, Crawleyk dioenez: Hegaztien frakturazioa, intsektu batzuen antena-jokoa eta usoen kataglotismoa. Antzerako portaera ikusten da, txakur, hartz eta katuen bezalako ugaztunen artean.\nAntropologoek oraindik ez dakite musuak ematen ikasi egiten den edo instintuz jokatzen ote duten. Beste animalia batzuen garbitasun-portaerarekin lotuta egon daiteke edo amek bere seme-alaben ahora ematen dieten ekintzan.\nMusuen portaera primateak ez diren gizakietan ere ikusi daiteke, txoriak, katuak, txakurrak eta beste animalia batzuek miazkatzeko, apaintzeko eta laztantzeko portaera adierazten dute, beste espezie batzuekiko zein gizakiarekiko. Ekintza hau musutzat hartu daiteke.\nFisiologia.\nMusukatzea portaera konplexua da, koordinazio muskular esanguratsua eskatzen duena, aurpegiko 34 muskuluk eta 112 jarrera muskuluk hartzen dute parte.\nParte hartzen duen muskulu garrantzitsuena orisaren muskulu orbikularra da, ezpainak zimurtzeko erabiltzen dena hain zuzen. Ezpainek nerbio-bukaera asko dituzte, hozkadaren aurrean eta\u00a0 ukimenean sentikorrak dira.\nEsanahi biologikoa.\nAnimalia portaera askotan eta animalia espezie ezberdinetan ikusi daiteke musu ematen dela, besteak beste, hegaztietan eta ugaztunetan (primateetan batez ere). Musua gizakien bizitzako elementu gisa da, ezpainen funtzio biologikoaren patroi batetik sortua. Ezpainak hainbat nerbio-amaieraz osatutako foku sentsitibo bat da. Animaliek\u00a0 ingurunea ezagutzean bulkada elektrikoak transmititzeko funtzio nagusia dute, baita ere soinuen igorpen funtzioa eta xurgapen funtzioa.\nAnimalia espezie batzuetan, espezieen arteko gizarte-portaerarekin adierazten da musua, animaliaren talde ordena bermatuz. Antzeko portaera ikusi daiteke, kumeak gai ez direnean elikagai solidoak kontsumitzerako orduan, ahoz ahoko ekintza horretan.\nTxinpantzeak, Gourami musu-zale arraina eta Agopornis txoria, ezpainen uztarketa, komunikazio edo identifikazio bide gisa erabiltzen dute.\nGiza fisiologia.\nEzpainak kontaktuan jartzeak erogenoarekin lotutako nerbio-ekintza estimulatzen du. Estimulazio erogenoan bost nerbio sartzen dira garezurrera, ingurumen-elementuak ezagutzeko eta identifikatzeko erabiltzen direnak.\nEragin neuronalak sortutako bulkada elektrikoak ezpainetako larruazala, mingainaren ukipena eta ezpainez gaindiko guneko fokuetan sortutako sentsazioak eragiten dituzte, seinale hauek garunean deskonektatzen dira.\nMusu emateak edo ezpainak kontaktuan egoteak, odol-jarioa eta nerbio-estimulazioa bultzatzen ditu, baita ere dopamina, oxitozina eta adrenalina askatzen ditu, burmuineraino eramanez, ondorio fisiko handiak ekarriz.\nOdol-jarioan oxitozina askatzeak, hainbat erantzun fisiko sortzen ditu, nerbio izerdia eta erantzun sexualak, zakila eta klitoriaren erekzioaren prozeduran.\nDopaminak ongizate-sentsazioa sortzen du, azkenik, adrenalinak hainbat aldaketa fisiko eragin ditzake, presio arteriala, glukosa-maila, eta bihotzaren erritmoa azkartzea.\nOsasuna.\nOsasunerako onurak.\nMusuek umore ona eragiten duten hormonen ekoizpena estimulatuz;\noxitozina, maitasun-sentimendua askatzen duena, Endorfina, zoriontasun-sentsazioa eragiten duten hormonak, Dopamina, garuneko plazer-zentroa estimulatzen duena. Musu batean askatutako endorfina indartsuagoa izan daiteke morfinarena baino.\u00a0 Estres-mailak berdintzen eta ongizate-sentsazioa ematenez.\nDepresioaren aurka babesten dute musu erregularrek. Afektuak, aldiz, estresa murrizten du. Depresioa eta estresa murrizteaz gain, harremanaren gogobetetasuna handitu, autoestimulu-maila handitu, aurpegiko muskuluak tonifikatu, listuan dagoen anestesikoa askatu, sistema kardio baskularrean kolesterol-maila txikiagoak izatea eta funtzio metabolikoak hobetzen ditu.\nMusua, esperimentu kontrolatu batean frogatu da.\nMusuaren osasunerako adrenalina eta noradrenalina askatzea onuragarria da odol-uholdean, ekintza kardiobaskularrean hainbat aldaketa fisiko ekar ditzake, odolaren ponpaketa eta bihotzaren erritmoa areagotzen du. Musu emateak minutuko bi edo hiru kaloria erre ditzake.\nOsasunerako arriskuak.\nOsasunerako arriskutzat hartzen dira giza listuan dauden patogenoak, kanpo transmititzeak eragindako pairamen medikoak. Listuan dauden birusek eta beste mikroorganismo batzuek, gaixotasun infekzioso batzuk ekar ditzake.\nEzpainak kontaktuan jartzeak, edozein gripe mota, herpes edo mononukleosi infekzioa transmititu dezake. Mononukleosia edo musuaren gaixotasuna gizakiak bakarrik transmititu dezake, 15 eta 25 urte bitartean da ohikoa baina herrialde azpigaratuetan umeengan ere ikusi daiteke.\nSexu-transmisiozko infekzioek ezpainetako kontaktuan ez dute kutsatzeko maila handirik adierazten, salbu eta ahoko lesio bat dagoenean.\nHistoria.\nMusua praktika naturala da, bi banakoren komunikazio metodoa, poliki-poliki garatzen joan dena. Aurrekari bezala, primate animalia-espezietan sortu zen. Musua elikabide gisa garatu zuten. Prozedura horretan, amak elikagaiak aurrez murtxikatzen zituen kumearen ahoan uzteko, elikagai solidoak murtxikatzeko gai ez zelako.\nHistorikoki, gizakien musuak sexu-harremanen osagai bat izan dira. Musua deskribatzen duen ebidentzia zaharrena Indiako kulturan izan ziren, K.a. 15000 urte inguruan. Hinduek duela 3.500 urte idatzi zuten musuaren berri, baina sumertarrek mila urte lehenago aipatu zituzten. Duela Kama Sutrak sexuaren berezko jainkotasuna deskribatzen zuen. Vatsyayana liburu sakratuak gure aroko hirugarren mendekoak dira, eta bertan musua praktika sexualtzat hartzen zen.\nAldi klasikoa.\nGarai klasikoko zibilizazioak musu ematea konbentzionalismo sozial gisa edo sexu-praktikatzat erabiltzen zituzten. Babiloniar kulturan, En\u00fbma Elish kontakizun kreazionistan, musuak erreguarekin, damuarekin eta agurrarekin praktika gisa aipatzen da.\u00a0 Aldiz, kultura afroasiarrean musua maitasun eta afektu sinbolo gisa erabiltzen zen.\nErroma eta Grezian, garai klasikoan, maitasun eta afektu adierazpen gisa hedatzen da musua, Europako eta Asiako inperioetan hedatu zirelako. Odiseanm Katulo eta Ovidioren idazkietan, musua maitasun edo miresmenaren sinbolo gisa agertzen da.\nErdi aroa.\nMusuak miresmena eta begirunea biltzen zituzten esanahi ezberdinak berrartzen ditu. Musulmanek besaburuan musu ematen zuten errespetua adierazteko. Gaur egun ere sorbaldako musuak ematen dira, duintasun handiko pertsona denean, pertsona horrekiko errespetua erakutziz. Kristauek,\u00a0 dotore pertsonak (nobleak edo elizgizonak), errespetua edo agurrez musukatzen zituzten, eskuan, lokarrietan, oinetan eta gainean zituzten bitxietan. \nErdi Aroko hizkuntzan, bakea ematea aurpegian musu ematea ere aukera bat zen, adiskidetasunaren eta agurraren seinale. Garaian ere legezko konpromisoan musuak ematen ziren, non analfabetoek \u201cX\u201d bat marrazten zuten, horrela kontratu baten aurrean zuen konpromisoa adierazten zuen, \u201cX\u201d-ak musuaren esanahia hartuz.\nXVIII.mendea.\nKorronte artistikoak mugimendu barrokoa atzean uzten joan ziren, Gorteko nortasun artistikoak, Rokokoko korronte artistikoa sortu zuenn XVIII.mendearen lehen erdian. Rokokoak sarritan, alderdi exotiko, erotiko, sentsual eta sexualak biltzen zituen. Musuak argi eta garbi ikusi daitezke garaiko pinturetan. Bikote baten maitasuna edo amaren maitasuna adieraziz.\nIndustria-iraultzan, musuak kortesiaren sinbolo bezala orokortu ziren. Sexu-praktika berpiztu arren, musua bikote baten intimitatearen praktikan geratu zen.\nMaitasuna edo afektu adierazpena.\nMusua adierazpen emozionala da, normalean beste pertsona batenganako afektu-sentimenduak edo maitasuna adierazten dutenak. Musuek pertsonaren eta plazer objektuaren arteko lotura egiten du, inplikazio erromantiko, sexual, erotiko edo afektiboak adieraziz. Kulturarenarabera esanahi ezberdin bat eduki dezakete musuek, adierazpen metalinguistiko gisa erabiltzen dena, gizarte sinbolo, estimu, afektu, errespetu edo maitasuna adieraziz.\nEboluzionalki sortzen da animalia-espezieetan musuaren esanahi kulturala, maitasunaren eta afektuaren adierazpen gisa. Animaliek elikagai aurremastifikatua kumeei transferitzen zaie amaren ahotik, bertan sortzen da ama musuaren esanahi soziala, maitasuna eta babesa erakutziz.\nEsanahi afektiboa edo maitasunezkoarekin, India, Grezia,eta Erroma kulturetatik jarraitzen zaio.\nAfektu adierazpena eta maitasuna kultura metalinguistiko danetan egongo dira. \nEsanahi sexuala edo erromantikoa.\nMusuak lotura emozional biziak garatu ditu, esanahi sexuala eta erromantikoa sentitzen dituzten pertsonen artean eman ohi dena, bi pertsonen ezpainak ukituz, asmo erotikoarekin. \nMaitasuna edo afektua adierazteko musuak onarpen eta pertenentzia sozialeko sentimenduak sortzen ditu. Hartzailearengan, zoriontasun- sentimenduetara bideratzen da, sentimendu positiboak sortuz..\nIntimitatearen osagai erotikoa dela esan genezake, organismoaren erantzun sexuala estimulatuz.\u00a0 Ezpainen nerbio-amaieran hainbat estimulu elektriko sortzen dira. Sexu-jarduera bultzatuko luketen hainbat erantzun sexual fisiko sortuz.\u00a0\nAfektu adierazpena.\nMusu bat sexu-estimulaziora bideratzen ez diren maitasun sentimenduen sinbolismo bezala erabili daitezke, hau da, sexu-asmorik gabe. Musua edozein pertsonaren artean eman daiteke, sexua eta adina kontuan hartu gabe. Musuek enpatia, leialtasuna, esker ona, erruki sentimenduak plazaratzeko erabiltzen da.\nMusu kopuru ezberdinak ematen dira kulturaren arabera; Espainian eta Italian aurpegian bi musu ematea normala da, masail bakoitzean bat, baina Polonian, adibidez, hiru ematen dira. Munduko beste leku batzuetan, musu bat besterik ez da ematen. Kanada eta Europako herrialde batzuetan, esate baterako Erresuma Batuan eta Alemanian, familiakoei bakarrik ematen zaie musu.\nNormandian ohikoa da lau musurekin agurtzea, bi masail bakoitzean. Holanda eta Frantziako toki batzuetan hiru musu ematen dira, baita masailean ere.\nToki batzuetan musu ematea ondo ikusia egon arren, Arabian emakumeen eta gizonen artean musu emateak kartzela zigorra ezarri daiteke.\nSeme-alaben eta gurasoen arteko musuak komunak dira, errespetuarekiko edo aitortzarekiko agertzen diren musu afektibo gisa, emozionalki maitasunaren hurbilekoa den familia-identitate baten aurrean. \nUkitu afektibo gisa, kopetako edo masaileko musu erabili daiteke, hurbilekoak diren pertsonei agur egiteko.\nErritualak.\nErlijioa.\nMusua erlijio-praktika ezberdinetan erabiltzen da, normalean erlijio ordezkari den pertsona edo objektu bati errespetua adierazteko. Mirespen, errespetu, menderakuntza, adorazio, edo leialtasun sinbolikoa adierazten du.\nHona hemen erlijio-praktika batzuk:\nFededunak eliza katolikoko edozein eliz autoritateren eraztunari, eskuari edo oinei musu emanteko ohitura zegoen.\nHerri-sinesmenetan, musu batek erritu bat sinbolizatu dezake, zorte ona erakartzeko asmoz.\nAgurra.\nMusu ematearen funtzio nagusia, miresmena, adeitasuna eta errespetua adieraztea da. Ohikoa da kultura batzuetan errespetua eta mirespen sakona dion pertsonei musukatzea. Mirespen sakona dioten pertsonei, eskuan ematen zaio musu, galanteria edo koketeria helburutzat hartuta. Musuek mendekotasuna eta leialtasuna ere adierazi dezakete, erregetzari, aristokraziaari eta gizarte batzuetako goi-gizarte erlijiosoko kideei zuzendutako adierazpen sozialetan identifikatuta. \nMenderakuntzaren kasuan, urruneko musu bezala ezagutzen da, ohikoa da eskuan musu ematea, bitxigintzan, arropetan eta oinetan ere ematen dira.\nGaur egun musu ematea informal gisa ere erabiltzen da, hurbilekoak diren familia eta pertsonentzat. Errespetua, maitasuna, eta adeitasuna adierazten dutenentzat. Kasu horretan musuak kortesia tradizionalaren praktika hutsetik doazen asmoak dira. \nGaur egun musuak agur mota ezberdinak adierazteko erabili izan ohi dira:\nMusu motak.\nMusu tradizionala.\nBeste pertsona bati ezpainetan musua ematean datza.\nMusua ahoan.\nMusu erromantikoa edo erotikoa, non bi pertsonen ezpainak elkartzen diren, sexu-asmoak, afektu-sentimenduak eta maitasun-sentimenduak islatzeko ematen dira.\nMusua eskuan.\nKortesia edo galanteria islatzeko, pertsona baten eskuen kontra ezpainak estutzen dituen musuaren forma.\nHeriotzaren musua.\nCosa Nostra Siziliako mafien kideen artean, traizioa egiteagatik\u00a0 erailtzeko zigorra zen.\nMusua oinetan.\nPertsona batek beste pertsona baten oinetan ezpainak estutzen dituenean, leialtasuna edo mendekotasuna adierazteko. Zeremonia erlijiosoetan ere ohikoa da musu mota hau, esate baterako erlijio katolikoan. Beste alde batetik tradiziotik urrun dagoen asmo batean, pedofilia kasuetan sexu-estimulaziorako erabili izan da.\nMusua lepoan.\nGiza adierazpen sexualaren forma bat da, intentzio sexual ezberdinak dituen pertsona baten lepoa musukatzen da.\nPiko edo pikito.\niraupen gutxiko musua.\nFrantziar musua.\nMusu frantsesa edo musua mihiarekin beste pertsona baten ahoan mingaina sartzean datza.\nMusu eskimala.\nEz da mingainik erabiltzen eta sudurra beste pertsona batekin elkar igurtziz ematen da.\nMasailean musu ematea.\nMasailean musua ematea gizartean onartuta dagoen errituala edo keinua da, adiskidetasun-zeinu gisa, agur gisa, norbait zoriontzeko, errespetua adierazteko edo begikotasun hutsagatik erabiltzen dena.\nMusu entzutetsuak.\nJudasen musua.\nNorbaitek traizioa egiten duenean esaten zaio. Juda Iskariotek Nazareteko Jesusi eman zion musutik datorkio izena."}
{"id": "43446", "revid": "1519", "url": "https://eu.wikipedia.org/wiki?curid=43446", "title": "Andorra (argipena)", "text": "Andorra hainbat lekuren izena da:"}
{"id": "43448", "revid": "119347", "url": "https://eu.wikipedia.org/wiki?curid=43448", "title": "Pedro Sodupe", "text": "Pedro Sodupe Esnaola, ezagunagoa Gelatxo ezizenaz (Elgoibar, Gipuzkoa, 1928ko otsailaren 22a - Mendaro, Gipuzkoa, 2007ko urtarrilaren 29a) trikitilaria izan zen.\nJatorria.\nGelatxo I.\nPedrori ez zitzaion soinurako grina zerutik etorri, ezta Gelatxo goitizena ere. Izan ere bere aita Manuel Sodupe Zubizarreta Elgoibarko Gelatxo baserrian jaio zen eta gerra aurreko garaietan sona handiko trikitilaria izan zen, berau soinu txikiarekin bere emazte Juliana Esnaolak panderoan laguntzen ziolarik. Halako bikote batetik 3 seme soinujole eta 3 alaba dantzari sortu ziren. Tartean Pedro, 1928an Elgoibarko Agarre baserrian.\nAita-semeen artean ia mende oso bat dantzarazi zuten: 1910. hamarkadatik 2000. urtera arte.\nMusika ibilbidea.\nMusika munduan tronpeta ikasiz hasi bazen ere gerora aspertu eta botoidun soinua ikasten hasi zen nahiz eta gerora piano teladunarekin egin zen ezagun. 16 urterekin zan zen hori eta 17rekin jada bere lehen agerraldi publikoa egin zuen soinuarekin dirua irabazten asi zelarik. Eta lan horri eutsi zion 72 urterekin, osasunak behar bezala jotzen uzten ez ziola eta plazak uztea erabaki zuen arte.\nDena dela lehenago aitari laguntzen ibilia zen. 10 urte zituela panderoa joz laguntzen zion eta baita dirua biltzen ere. Garai haietan ohikoa izaten zen dirua biltzeaz arduratzen zen norbait eramatea trikitilariek, zenbat plazetan jo aurretik plazagatik enkantean agindutako prezioa ordaindu egin behar izaten baitzuten eta dantzariengandik berreskuratu behar diru hura galdetzen aterako ez baziren. Dena dela, garai hartan soinuak zuen estimuarekin apenas izaten zuten galerarik halako saioetan.\nGipuzkoa eta Bizkaia oso osorik pasa zituen Gelatxok eta baita Nafarroa iparraldea ere.\nHaurtzaroa eta gazte bizitza.\n12 urtera arte eskolan aritu bazen ere, gerra iritsi zenean gauez bakarrik ateratzen ziren etxetik egunez hegazkinen batek tirokatuko zituzten beldur. 1949. urtean, 21 urte zituela joan zen soldaduskara soinu eta guzti. Han ofizialen dantzaldi eta afariak alaitzeagatik famatu egin zen, ofizial haietako bat bere soinuaren konponketa ordaintzera iritsi zelarik.\nSoldaduskatik bueltan armeria ofizioa ikastearekin batera Donostiako Erviti musika dendatik partiturak erosten eta \u201cCanciones del mundo\u201d edota \u201cMusicas del sur\u201d bezalako bildumetara harpidetu zen.\nLehen saioak.\nSoinu jotzetik lehen soldata Mutrikuko Antzumendin irabazi zuen eta handik Zengoia, Berriz edota Itziarko Santa esketan jotzera pasa zen berehala. 40 duro inguru saioko. Garai hartan dirudik ez eta sarrera oro baitzen ona. Laster hasi zen erromeriak ematen ere. Hasieran dozena bat pieza bueltaka zerabiltzala eta gerora errepertorioa apurka apurka zabalduz.\nEibarko itsuarekin pieza berriak ikasten jardun eta berehala sortu zuen Gelatxo taldea, saxofoia eta batera lagun izango zituelarik orduz geroztik.\nHasiera batean, ibilgailu propiorik ez zutela eta trenez bidaltzen zituzten instrumentuak jo behar zuten herrira eta ondoren herrian bertan instrumentuak geltokitik jaso, ordu luzez jotzen aritu eta gaua bertan igaro ondoren hurrengo egunean lanera.\nTrenik edota errepiderik iristen ez zen lekuetan jotzeko berriz astoa erabili izan zuten instrumentuen garraiorako.\n25 urte bete zituenean erosi zuen Gelatxok Vespa bat eta taldekideen artean 2 motor osatu zituztenean haietan mugitu ziren batera eta bestera: batean Gelatxo hanpa artean soinua eta atzean bateri jolea danborra besoan eta bonboa bizkarrean zuela eta bestean saxofoilaria gainerako trasteak zeramatzala.\nBizimodua: erromerietako langile.\nSoinu handia jo arren, txikiaren errepertorioari ekarpen asko egin zizkion Gelatxok. Aitari soinu txikiko pieza asko ikasi zizkion eta baita txistulari bandei ere. Partituretatik beste mordo bat eta gerora bera sortzen hasi zen. Beti esan izan da bere abestien ukitu triste bat zutela. Lehenago ordea piezarik tristeenek ere alaitasuna ekartzen zutela musikari gabeko garai haietara.\nAiako Santiago errekako jaietara 37 urtez joan zen Gelatxo bai bakarka eta bita taldean ere. Lasturrera berriz 40 urtetan eta Markina, Zumaia, Amezketa, Orioko San Martinera ere askotan joan zen. Urte batean 140 saio egitera iritsi bazen ere, bataz beste 100 egiten zituen tartean bi tokitan jo beharreko egunak eta toki berean pare bat egunez jo beharrekoak izaten zituelarik, adibidez garai haietan oso ohikoak ziren baserrietako ezteietan.\nAskotan ikusi zuen gaua bere begien aurrean pasatzen eta eguna argitzen. Berak pizten zuen festa eta nekeak itzaltzen.\nGuzti honek txanponaren beste aldean Maria bere emaztearen bakardadea zekarren.\n25 urte zituela ezkondu zen Pedro Maria Mendikuterekin, honek 22 zituela, eta seme bat eta ala bat izan zituzten. Mariak berak esana da \u201cezagutzen zuela Pedroren soinujotze martxa, bana etxetik kanpo hainbeste egun pasako zituenik\u201d ez zuela imajinatu ere egiten. Noizbait Gelatxoren emazte bezala aurkeztutakoan \u201cah, uste nuen mutil zaharra zela\u201d ere entzun omen zuen.\nIzan ere Gelatxok oso serio hartu zuen bere funtzioa musika gabeko gizarte hartan. Musikarik gabeko garaiak ziren haiek. Gaur egun imajina ezin dena, izan ere telebistan, kotxean, irratian, mugikorrean, tabernan, ile-apaindegian\u2026 Musikaz inguraturik gaude.\nGarai hartan ordea isiltasuna zen nagusi. Irratian noizean behin entzun zitekeen abesti bakanen bat eta gainerakoak zuzenean jotakoa behar zuen derrigor. Horregatik musika hura entzutean dantzatzen ez zena hiltzat jotzen zen. Inork ez zuen gizon edo andre harekin ezkondu nahiko. Gauza asko zegoen jokoan garai bateko erromerietan, ez festa eta algara bakarrik.\nEdozein aitzakia ona izaten zen soinujoleren bat ekartzeko: baserrietan garia jotzea bukatzen zutenean esaterako festa egin nahi izaten zuten eta hala jasotzen zituen Gelatxok batera eta bestera soinua jotzera joateko deiak.\nGarai hartan gizarteak soinuari ematen zion garrantzia hark eragin zion Gelatxori bere bizitza pribatua bigarren maila batean uztea.\nHala ere, erretiratu ostean egin zitzaizkion 5 omenaldietan Maria emaztearekin batera omendu zuten Gelatxoren jardunean Mariak zuen konplizitatea errekonozituz, bera oso musikazalea ez bazen ere. Hauek Amezketan, Aiako Santiago Errekan, Elgoibarren, Lasturren eta bere sorleku zen Elgoibarko San Lorenzo auzoan.\n2000. urtean, Elgoibarren jotzen ari zela hoztu eta bronkioetako infekzioa izan zuen. Hortik aurrera soinua jotzerakoan behar baino gehiago nekatzen zela sumatuta erretiratu zen, 10 urte lehenago birikak ahultzen ari zitzaizkion susmoa bai baitzuen jada. Eta berarekin batera erromerietan dantzan dibertitzen zen gizarte bat ere aldentzen doa. Gelatxoren esanetan gaur egun melodia errazekin konformatzen gara, tonu bakar batekoekin. Gainera soinujoleak eta musika bera orokorrean ugaldu egin dira eta dantzariak gutxitu.\nSortzailea.\nInoiz diskorik grabatu ez bazuen ere Loiola eta Arrate irratietan egin zituen grabazio batzuk eta jendearentzat zintza asko grabatu zituen: bai trikitilarientzat piezak ikas zitzaten baita trikitizaleentzat ere kotxean entzun zitzaten.\nIzan ere garai hartan trikiti eske handia zegoen eta trikitilariek euren plazak irabazteko beti pieza berrienak eraman nahi izaten zituzten eurekin. Orduan trikitilariak elkar grabatzen hasi ziren: Laja Gelatxori, Martin Lajari eta Zendoia Martini esaterako.\nKate honek eragin zuen besteak beste, Gelatxoren zenbait pieza Martinek grabatzeagatik bere bezala ezagutzea, azken honen esanetan \u201cgarai hartan ez baitzen galdetzen pieza norena zen, ezta diskoetan sortzailearen izena jarri ere; piezaren izena justu-justu jartzen zen diskoetan\u201d.\nGelatxok bazuen honen berri eta baita autoreen elkarteen eta berari zegozkion eskubideen berri ere baina sekula ez zuen neurririk hartu honen gain. Bere esanetan jendeak bere piezak grabatzeko zuen grina eta gosea edota kanta batzuk herriak hain gustuko izanda \u201cherrikotizat\u201d hartzeak asetzen zuen bere harrotasuna.\nHala ere, neurria jartze aldera, plazaren batean jotzen bazebilen eta trikitilariren bat publiko artean ikusten bazuen ez omen zuen pieza berririk jotzen eta orduan hasi omen ziren batzuk zein besteak sasi artean ezkutatu eta saio osoak grabatzen desio zuten pieza hura entzun eta grabatu arte. Pepe Yanzi bezalako beste sortzaile garrantzitsu batzuk ere baziren arren, Gelatxorenak ziren pieza berrien hamarretik bederatzi, eta haietatik gehienak ezkutuan grabatuak.\nPieza berrien iturri agorrezintzat zuten Gelatxo eta askoren hitzetan gaur egun ezagutzen diren kalejira asko bereak direla jakina da.\nBere ekarpena handia izan zen Gipuzkoako soinugileen artean eta ia-ia herrialdeko plaza guztietan jo zuen jaietan.\nGelatxo taldea.\nGelatxo taldeak kide ezberdinak izan zituen arren azken urteetan Enrike Eguren saxu-jotzailea eta Jose Makazaga \u201cZiolar\u201d bateria-jolea zan zituen bide lagun.\nEuren emanaldiak aurrera ateratzeko bozgorailu eta mikrofono batzuekin moldatzen ziren. Ez ziren sekula istiluetan sartu eta \u201cEz Dok Amairu\u201d mugimendukoei ez bezala diktadura garaian ere ez zuen debekurik jaso. Izan ere bere publikoa batez ere ez zen aldaketa sozial eta politiko bila zebilen hura, baizik eta lehengo tradizioari eutsi zale ziren haiek.\nDena dela behin isun bat jarri omen zioten Goiatzen herriko gazte eta udalak zuten istilu bat zela medio. Udalak Maltzeta ekarri zuen eta gazteek Gelatxo eta guardia zibilak alkatean kexei jarraiki bidali egin zuen Gelatxo eta baita isuna jarri ere, nahiz eta azken hau herriko gazteek ordaindu zieten."}
{"id": "43450", "revid": "46380", "url": "https://eu.wikipedia.org/wiki?curid=43450", "title": "Gelatxo", "text": "Gelatxo izenez honako soinujoleak ezagutzen dira:"}
{"id": "43452", "revid": "119347", "url": "https://eu.wikipedia.org/wiki?curid=43452", "title": "Eboluzio", "text": "Biologian, eboluzioa belaunaldiz belaunaldi populazio baten herentzia karaktere batzuk beste batzuk baino ohikoagoak bihurtzean datza. Ezaugarri hauek ugalketa bidez gurasoengandik kumeetara igarotzen diren geneen edo aleloen espresioak dira. Edozein populaziotan ezaugarri ezberdinak egon ohi dira, mutazio, birkonbinazio genetiko edo beste edozein aldakortasun genetiko dela eta. Hautespen naturala (hautespen sexuala barne) edo jito genetikoa bezalako prozesu-ebolutibo batek aldakortasun horren gainean parte hartzen duenean gertatzen da eboluzioa, ezaugarri horietako bat ohikoagoa edo arraroagoa bilakatzen populazio batean. Eboluzio prozesu honek sortu du existitzen den biodibertsitate osoa, antolamendu biologikoko maila guztietan, izan espezieen artekoa, banakako organismoen artekoa edo molekulen artekoa.\nHautespen naturalaren araberako eboluzioaren teoria zientifikoa lehen aldiz Charles Darwinek eta Alfred Russel Wallacek eman zuten aditzera XIX. mendearen erdialdean,eta xehetasun handiz azaldu zuen Darwinek 1859ko \"Espezieen jatorriaz\" liburuan. Eboluzioa hautespen naturalaren bidez lehen aldiz demostratu zen behaketa bidez, ikusi zenean normalean biziraun dezaketenak baino kume gehiago sortzen direla. Gainera, organismo bizidunen hiru faktu hauetan ere oinarritzen da:\nHonela, belaunaldi bakoitzeko kideek, aukera gehiago dute bizi ziren esparruan biziraun eta ugaltzeko hobeak diren ezaugarriak zituztenen kideen ondorengoak izateko. XX. mendearen hasieran, eboluzioaren inguruko beste ideia batzuk, adibidez mutazionismoa edo ortogenesia, gezurtatu ziren; aldi berean, eboluzio darwinista genetika klasikoarekin batu zen eboluzioaren teoria sintetiko berria sortzeko. Teoria honetan, eboluzioak mendeliar aldakortasun genetikoaren gainean eragiten du hautespen naturalak. Teoria honek duen azalpen gaitasun handiagatik eta aurresateko boterea dela eta, biologia modernoaren printzipio zentraletako bat bilakatu da, biodibertsitaterako azalpen bateratu bat emanez.\nLurraren gainean dauden eta egon diren izaki bizidun guztiek arbaso komun unibertsal bat dute, orain dela 3.500 eta 3.800 milioi urte inguru bizi izan zena. Erregistro fosilean grafito biogenikotik mikrobio fosiletara, eta horietatik izaki zelulaniztunetara doan progresio bat ikus daiteke. Lurreko biziaren historian zehar biodibertsitatea ezaugarritu da espezie berrien sorreraren bidez (espeziazioa), espezieen aldaketen bidez (anagenesia) eta espezieen galeraren bidez (iraungipena). Arbaso komun gertukoa duten izaki bizidunek ezaugarri morfologiko eta biokimiko antzekoagoak dituzte, eta horren bidez eraiki daitezke zuhaitz filogenetikoak.\nPentsamendu ebolutiboaren historia.\nPentsamendu eboluzionista, espezieak denboran zehar aldatzen denaren ideia, Antzinaroan sustraiak dituen ideia da. Antzinako Grezia, Erroma eta Txinan aurki daiteke, baita Erdi Aroko mundu islamikoan ere. Biologiaren garapen modernoa eta taxonomiaren sorrerarekin XVII. mendean, bi ideia kontrako garatu ziren Mendebaldeko pentsamendu biologikoan: esentzialismoa, espezieek aldagaitzak diren ezaugarri batzuk dituenaren ideia, Aristotelesen \"Metafisika\" eskolastikan oinarritutako kontzeptua eta teologia naturalarekin bat datorrena; eta zientzia modernoarekin bat zetorren gerturapen anti-aristoteliar bat: Argien Garaiak aurrera egin ahala, kosmologia ebolutiboa eta mekanizismoa fisikatik historia naturalera igaro ziren. Naturalistak espezieen aldagarritasuna aipatzen hasi ziren; paleontologiaren sorrerarekin espezieen iraungipenaren ideia hedatu zen, naturaren ikuspegi estatikoa zalantzan jartzen zuena. XIX. mendean Jean-Baptiste Lamarckek espezieen transmutazioaren teoria proposatu zuen, eboluzioaren lehen teoria garatua.\n1858an Charles Darwinek eta Alfred Russel Wallacek eboluzioaren teoria berria argitaratu zuten, xehetasun handiz Darwinen \"Espezieen jatorriaz\" liburuan azaldua (1859). Lamarckek ez bezala, Darwinek arbaso komunak eta adarkatutako bizitzaren zuhaitza proposatu zuen, adieraziz oso ezberdinak ziren espezieek arbaso bera izan zezaketela. Darwinek bere teoria hautespen naturalaren ideian oinarritu zuen: abeltzaintza, biogeografia, geologia, morfologia eta enbriologia batu zituen bere azalpenean. Darwinismoaren gaineko debateak eboluzioaren kontzeptua laster onartzea ekarri zuen, baina proposaturiko mekanismoa, hautespen naturala, ez zen orokorrean onartu biologian 1920ko eta 1940ko hamarkaden artean eman ziren aurkikuntzek biziberritu zuten arte. Garai horretara arte, biologo gehienek beste azalpen batzuk eman zituzten eboluzioa azaltzeko. Hautespen naturalari alternatibak asko ziren, eta \u00abDarwinismoaren eklipsean\u00bb (1880\u20131920) ohikoak izan ziren, tartean hartutako karaktereen herentzia (neolamarckismoa), aldaketarako berezko beharra (ortogenesia) eta mutazio erraldoi berehalakoak (saltazionismoa). Mendeliar genetikak, XIX. mendearen amaieran ilarrekin egindako esperimentu multzo batek, harrera berria izan zuen 1900ean berriro aurkitu zenean, Ronald Fisherrek, J. B. S. Haldanek eta Sewall Wrightek 1910eko eta 1930eko hamarkaden artean populazioen genetika izeneko diziplina berria sortuz. 1930eko eta 1940eko hamarkaden artean populazioen genetika biologiaren beste adar batzuekin batu ziren, Eboluzioaren Teoria Sintetikoa sortuz, gaur egungo biologiako ezaugarri ugari hartzen zituen teoria.\nBiologia ebolutiboaren sorrerarekin, populazio naturalen mutazioen eta dibertsitate genetikoen ikerketekin, biogeografia eta sistematikarekin batera, eboluzioaren metodo matematikoen sorrera indartu zen. Paleontologiak eta anatomia konparatuak biziaren historiaren berregituratzeko zehatz bat ekarri zuten. 1950eko hamarkadan zehar, genetika molekularraren sorrerarekin batera, eboluzio molekularraren eremua garatu zen, proteinen sekuentziazioan eta immunologian oinarritua; beranduago DNA eta RNAren eremuak gehitu zitzaizkion. Eboluzioaren ikuspegi genetikoak indarra irabazi zuen 1960ko hamarkadan zehar, eboluzio molekularraren teoria neutralak jarraitua; eztabaida sutsuak egon ziren adaptazionismoaren, hautespenaren unitateen eta jito genetikoak hautespen naturalarekiko duen garrantzi erlatiboaren inguruan. XX. mendearen amaieran, DNAren sekuentziazioak filogenetika molekularrera eta biziaren zuhaitzaren berrantolaketa ekarri zuen, Carl Woesek sortutako hiru domeinuen sistemarekin. Gainera, sinbiogenesiak eta geneen transferentzia horizontalak konplexutasun handiagoa sortu zuten eboluzioaren teorian. Biologia ebolutiboan emandako garapenek eragin handia izan dute biologiaren beste adarretan, baina baita ere beste diziplina akademikoetan (adibidez antropologian eta psikologian) zein gizartean orokorrean.\nHerentzia.\nEboluzioa organismoetan heredatu daitezkeen ezaugarrien gainean gertatzen da. Gizakiengan, adibidez, begi-kolorea heredatu daitekeen ezaugarri bat da, adibidez norbaitek bere gurasoen \u00abbegi-marroien ezaugarria\u00bb heredatu dezake. Heredatutako ezaugarri hauek geneek kontrolatzen dituzte. Organismo baten genoman (material genetikoa) dauden geneen kopuru osoari genotipo deitzen zaio.\nOrganismo baten egitura eta portaera behagarria osatzen duten ezaugarri guztien baturari fenotipo deritzo. Ezaugarri hauek genotipoaren eta ingurumenaren arteko harremanen ondorio dira. Ondorioz, organismo baten fenotipoaren aspektu asko ez dira herentziaren ondorio. Adibidez, larruazala beltzaran jartzea pertsona baten genotipoaren eta eguzki argiaren interakziotik sortzen da; honela, beltzaran egotea ez da zerbait pertsona batek bere kumeei pasatzen diena. Hala ere, pertsona batzuk beste batzuk baino errazago jartzen dira beltzaran, euren genotipoan dagoen bariazioaren ondorioz; adibide argi bat albinismoarena da, inoiz beltzaran jartzen ez diren, baina oso erraz erretzen diren pertsonak.\nGregor Mendelek unitate konkretutan herentzia gertatzen zenaren inguruko lehenengo lanak argitaratu zituen. Lan horretan agertzen zen ideia nagusia ilarretan egindako esperimentuetan ezaugarri batzuk modu batean ala bestean gertatzen zirela ohartarazi zuen (adibidez, ilarrak biribilduak edo zimurtuak izan daitezke. Ezaugarri horiek herentzia bidez pasatzen ziren (gurasoetatik hurrengo belaunaldira); diskrezionalak (gurasoetako bat biribildua bazen eta bestea zimurtua, seme-alabak ez ziren erdibidekoak, baizik eta biribildu ala zimurtuak); eta hurrengo belaunaldietara modu zehatz batean igarotzen ziren. Bere ikerketaren ondorioz ezaugarri horiek nola heredatzen ziren azaldu zuen, gaur egun gene deitzen diogu. Mendelen lana 1900ean berraurkitu zenean ezaugarri poligenetikoetan eragina ere bazuela aurkitu zen, eta ez bakarrik ezaugarri bakunetan.\nHerentzia genetikoa belaunaldi batetik hurrengora DNAren bidez igarotzen da, informazio genetikoa kodetzen duen molekula bat. DNA biopolimero luze bat da, lau base mota ezberdinekin. DNA molekula batean zehar dauden baseen sekuentziak informazio genetikoa zehazten du, esaldi batean letren sekuentziak esanahia kodetzen duen modu antzekoan. Zelula bat zatitu aurretik, DNA guztia kopiatzen da, ondoren sortuko diren bi zelulek informazio genetiko berdina dutela ziurtatuz. DNA molekulan unitate funtzional bakar bat eratzen duten zatiei gene izena ematen zaie; gene ezberdinek base sekuentzia ezberdina dute. Zelulen barruan, geneen hari luzeak DNA egitura kondentsatuak sortzen dituzte, kromosoma izenekoak. DNA sekuentziak kromosoma batean duen kokapen zehatzari locus izena ematen zaio. Locus batean dagoen DNA sekuentzia ezberdina bada izaki ezberdinen artean, sekuentzia honetako forma bakoitzari alelo izena ematen zaio. DNA sekuentziak mutazio bidez alda daitezke, alelo berriak sortuz. Mutazioa gene baten barruan gertatzen bada, sortutako alelo berriak geneak kontrolatzen duen ezaugarrian eragin dezake, organismoaren fenotipoa aldatuz. Hala ere, alelo baten eta ezaugarri baten arteko harreman sinple honek kasu batzuetan modu sinplean funtzionatzen badu ere, ezaugarri gehienek egitura konplexuagoa dute eta locus ezberdinen eta geneen elkarrekintza kuantitatiboaren ondorio dira.\nAzken aurkikuntzek erakutsi dute badaudela hainbat ezaugarri herentzia bidez jasotzen direnak, baina ezin direnak azaldu nukleotido sekuentziaren aldaketa gisa. Fenomeno honi epigenetika deitzen zaio. Kromatina markatzen duen DNAren metilazioa, \"loop\" metaboliko auto-mantenduak, RNA interferente bidezko geneen isiltzea eta hiru dimentsioko konformazio proteinak (adibidez, prioiak) dira herentzia sistema epigenetikoak aurkitu diren eremuak. Bestetik, herentzia ere eskala handian gerta daiteke. Adibidez, txoko ekologikoen eraikuntzaren bidez, belaunaldiz belaunaldi sendotzen eta egonkortzen diren ezaugarri batzuk hautatzen dira. Honela, belaunaldi bakoitzak euren gurasoen portaeraz gain, euren portaerak sortutako txoko ekologikoa ere heredatzen dute.\nAldakortasuna.\nOrganismo indibidual baten fenotipoa genotipoaren eta ingurunearen ondorioa da. Populazio batean ematen den aldaketa fenotipikoaren parte esanguratsu bat aldakortasun genotipikoaren ondorio da. Gaur egun erabiltzen den sintesi ebolutiboak dio eboluzioa dela aldakortasun genotipiko honen aldaketa denbora zehar. Alelo zehatz baten frekuentzia izango da ohikoagoa edo arraroagoa gene horren beraren beste forma batzuekin alderatuta. Alelo bat egonkortzen denean, hau da, guztiz desagertzen denean edo antzinako beste alelo bat guztiz ordezkatzen duenean, aldakortasuna desagertzen da.\nHautespen naturalak eboluzioa sortzeko beharrezkoa da populazio batean aldakortasun genetiko nahikoa egotea. Mendeliar genetikaren aurkikuntzaren aurretik uste zen nahasketa-herentzia ematen zela, hau da, erdibideko emaitzak ematen zirela gurasoen aleloak elkartzerakoan. Baina nahasketa-herentziarekin aldakortasun genetikoa laster desagertuko litzateke, hautespen natural bidezko eboluzioa ezinezko eginez. Hardy-Weinberg printzipioak soluzio bat ematen du bariazioa azaltzeko mendeliar herentziarekin. Aleloen frekuentzia beti mantenduko da konstante ez badago hautespenik, mutaziorik, migraziorik edo jito genetikorik.\nAldakortasunaren jatorriaren arrazoiak ezberdinak dira: genomaren mutazioak, ugalketa sexualaren ondorioz ematen diren geneen nahasketa eta populazioen migrazioa eta gene-fluxua. Aldakortasun berria mutazio eta gene-fluxu bidez sartzen bada ere, espezie baten genoma ia berdina da espezie horretako banakoen artean. Hala ere, genotipoan aldaketa oso txiki batek diferentzia esanguratsuak lor ditzake fenotipoan: adibidez, txinpantzeen eta gizakien arteko aldea % 5 baino ez da genoman.\nMutazioak.\nAldakuntza genetikoa ausazko mutazioek sortzen dituzte, eta izaki guztien genomatan gertatzen da abiadura determinatu batean. Mutazioak betirako dira eta material genetikora eroangarriak dira. Honako arrazoiak direla eta gerta daiteke:\nIzaki zelulanitzetan mutazioak bi erakoak izan daitezke. Alde batetik gametoetan gertatzen direnak daude, hurrengo belaunaldira igaro ahal direnak. Bestetik zelula batean gertatzen diren aldaketa somatikoak daude, zelula horren funtzionamendu txarra, heriotza edo minbizia sor dezakeena.\nHautespen naturalak eragiten ez dituen mutazioak mutazio neutral deritze. Euren maiztasuna populazio batean mutazioaren abiaduraren arabera daude, hala nola alelo horien presio selektiboaren arabera. Espezie gehienen genoma, hautespenik gabe, mutazio neutralen metatze geldiezin bat jasaten du.\nGene indibidualek mutazio puntualak jasan ditzakete, edo Nukleotido sinplearen polimorfismoa, non base bikote bat aldatzen dn. Base bikote bat aldatzeak ez du zertan genearen funtzioa aldatu, baina asko aldatzen bada, edo informazioa desagertzen bada, gene ez-funtzional bat bilakatu daiteke.\nTransposoiak bezalako elementu mugikorrek informazio genetikoaren atal handi bat okupatzen dute, bai animalietan bai landareetan, eta uste da genomen eboluzioan paper garrantzitsua jokatu dutela. Elementu hauek genoman zehar saltoak egin ditzakete eta badiren genetan aldaketak eragin, aldaketa ebolutiboa eta dibertsitatea sortuz.\nBestalde, geneen bikoizketa, zeina mekanismo ezberdinen arabera gerta daitekeen, animalien genomen aldaketa handiak sortzeko aukera ematen duela uste da. Milioi urtero hamarnakatik ehunaka gene bikoizten dira. Gene gehienek aurreko gene bateko eraldaketaz sortu direnez \"gene familiatan\" sailka daitezke.\nKromosoma baten berrantolaketa handia gertatzen bada ez du zertan genearen funtzioetan eragin, baina normalean birsorkuntzara isolaketa dakar eta beraz, definizioz, espeziazioa.\nSexua eta birkonbinazioa.\nOrganismo asexualetan, geneak elkarrekin edo lotuta heredatzen dira, ezin baitira beste organismo baten geneekin elkartu birsorkuntzaren unean. Aldiz, ugalketa sexuala duten organismoek euren gurasoen kromosomen nahasketa ausazko bat dute, modu independentean sailkatzen dena. Birkonbinazio homologo izeneko prozesu batean, sexu ugalketa duten organismoek DNA elkartrukatu dezakete bi kromosoma berdinen artean. Birkonbinazioaren eta birrantolaketaren bidez ez da aleloen frekuentziarik aldatzen, aleloen aldaketak euren artean lotuta baitaude, alelo berriak sortuz konbinazio bakoitzarekin. Sexuak normalki aldakortasun genetikoa handitzen du eta eboluzioaren abiadura azkartu dezake.\nSexua, hala ere, bi aldiz garestiagoa da, John Maynard Smith aurkitu zuen moduan. Lehenengo kostua da dimorfismo sexuala duten espezieetan bakar batek sor ditzakeela kumeak. Kostu hau ez dute hermafroditak diren izakiek pairatzen, landare eta ornogabe gehienek. Bigarren kostua da sexualki ernaltzen den izaki batek bere informazio genetikoaren %50 baino ez diola pasatzen hurrengo belaunaldiari, eta belaunaldi bakoitzean geroz eta gutxiago pasatzen dela. Hala ere, sexu ugalketa da eukariotoen eta organismo zelulaniztun gehienen birsortzeko modua. Erregina Gorriaren hipotesia erabili da paradoxa hau azaltzeko: beti aldatzen den ingurune bati hobeto erantzuten diote, eboluzio eta adaptazio bidez, sexu ugalketa egiten duten espezieek.\nGeneen transferentzia horizontala.\nGeneen transferentzia horizontala (GTH) (edo laterala) izaki bizidun batek bere ondorengoa ez den beste bati material genetikoa ematen dion edozein prozesu da. Mekanismo honek espezie bereko edo ezberdineko bi organismoren arteko material genetikoaren transferentzia baimentzen du.\nMekanismo ezberdinak ikusi dira hau egiteko, adibidez hibridazioa. Birusek hau egin dezakete transdukzioa erabilita. Bakteriek beste bakteria hil batzuen geneak barne hartu ditzakete transformazioa erabilita edo bizirik daudenekin konjugazioa erabilita.. Hibridazioa oso erabilia da landareen espeziazioan. eta ezagutzen diren hamar hegazti espezietik batek ere hibridazioa erabiltzen du. Intsektu eta ugaztunetan ere eman da hibridazioa, baina normalean ondorengotza antzua ematen du.\nBakterioek duten antibiotikoekiko erresistentzia mekanismo honen bitartez garatzen dela ikusi da. Aurkikuntza ezberdinek diote GTHa ere izaki prokariota eta eukarioten eboluzioan rol garrantzitsua jokatu duela.\nEboluzioaren mekanismoak.\nIkuspegi neodarwinista batetik, eboluzioa gertatzen da aleloen maiztasunean aldaketak daudenean gurutzatzen diren organismoen populazio baten barruan, adibidez, kolore beltzaren aleloa ohikoagoa bihurtzen da sitsen populazio batean. Frekuentzia alelikoetan aldaketak eragin ditzaketen mekanismoak hautespen naturala, deriba genetikoa, gene-fluxua eta mutazio-alborapena dira.\nHautespena eta eraginkortasun biologikoa.\nHautespen naturalaren bidezko eboluzioan, biziraupena eta ugalketa hobetzen duten ezaugarriak ohikoagoak dira populazio baten ondorengo belaunaldietan. Hiru printzipiotan oinarritzen da:\nBizirik iraun dezakeena baino ondorengo gehiago jaiotzen dira, eta baldintza horiek bizirauteko eta ugaltzeko gaitasuna sortzen dute organismoen artean. Ondorioz, beren lehiakideekiko abantaila ematen dieten ezaugarriak dituzten organismoek aukera gehiago dute beren ezaugarriak hurrengo belaunaldiari transmititzeko, abantailarik ematen ez dieten ezaugarriak dituztenek baino. Teleonomia hori da hautespen naturalaren prozesuak betetzen dituzten eginkizun funtzionalekin bat datozela diruditen ezaugarriak sortzen eta gordetzen dituen nolakotasuna. Hautespenaren ondorioen artean daude hautazko bikotea eta autostopismo genetikoa.\nHautespen naturalaren kontzeptu nagusia organismo baten eraginkortasun biologikoa da. Eraginkortasuna organismo batek bizirauteko eta ugaltzeko duen gaitasunaren arabera neurtzen da, eta horrek hurrengo belaunaldiari egiten dion ekarpen genetikoaren tamaina zehazten du. Hala ere, eraginkortasuna eta ondorengo guztien kopurua ez dira gauza bera, baizik eta eraginkortasuna organismo baten geneak daramatzaten ondorengo belaunaldien proportzioak adierazten du. Adibidez, organismo batek ongi biziraun eta azkar ugaldu badezake, baina bere ondorengoak txikiegiak eta ahulegiak badira bizirauteko, organismo horrek ekarpen genetiko eskasa egingo die etorkizuneko belaunaldiei, eta, beraz, eraginkortasun txikia izango du.\nAlelo batek gene horren gainerako aleloak baino eraginkortasun handiagoa badu, belaunaldi bakoitzarekin alelo hori ohikoagoa izango da populazioaren barruan. Ezaugarri horiek \"aukeratuta\" daudela esaten da. Eraginkortasuna areagotu dezaketen ezaugarrien adibideak biziraupena hobetzea eta ugalkortasuna handitzea dira. Aitzitik, alelo ez hain onuragarria edo deletereo bat edukitzeak gaitasun gutxiago eragiten duenez, alelo hori arraroagoa da: \"aurkako hautespena du\". Garrantzitsua da nabarmentzea alelo baten gaitasuna ez dela ezaugarri finko bat; ingurunea aldatzen bada, lehen neutroak edo kaltegarriak ziren ezaugarriak onuragarri bihur daitezke, eta lehen onuragarriak zirenak kaltegarri. Hala ere, hautespenaren norabidea horrela alderantzikatu arren, iraganean galdu ziren ezaugarriek ezin dute berriro modu berean eboluzionatu (ikus Dolloren legea). Hala ere, gene ez-aktiboak berraktibatzeak, genomatik desagerrarazi ez badira eta agian ehunka belaunalditan desagerrarazi badira, galdutzat jotzen ziren ezaugarriak berragertzea ekar dezake, hala nola izurdeen atzeko hankak, oiloen hortzak, hegalik gabeko intsektuen hegalak, gizakien buztanak eta titiburu gehigarriak, etab. Ezaugarri horiek atabismo gisa ezagutzen dira.\nPopulazio baten barruko hautespen naturala, altuera bezalako balio-tarte batean alda daitekeen ezaugarri baterako, hiru motatan sailka daiteke. Lehenengoa norabide-hautespena da, denboran zehar ezaugarri baten batez besteko balioa aldatzean datzana; adibidez, organismoak poliki-poliki hazten dira. Bigarrenik, hautespen disruptiboa ezaugarrien muturreko balioak hautatzea da, eta bi balio desberdin ohikoago bihurtzea eragiten du, batez besteko balioaren aurkako hautespen batekin. Hori gertatuko litzateke organismo baxuek edo altuek abantaila dutenean, baina ez garaiera ertainekoek. Azkenik, hautespen egonkortzailean bi muturretako ezaugarriaren muturreko balioen aurkako hautaketa dago, eta horrek batez besteko balioaren inguruko bariantza murriztea eta dibertsitate txikiagoa eragiten du. Horren ondorioz, adibidez, organismoek antzeko altuera izango lukete.\nOro har, hautespen naturalaren ondorioz, natura da organismo zehatzek eta ezaugarri indibidualek bizirauteko aukera gehiago edo gutxiago izateko duten neurria. Zentzu horretan, \"Natura\" ekosistema bati dagokio, hau da, organismoek beren tokiko inguruneko gainerako elementu fisiko eta biologiko guztiekin elkarreragiten duten sistema bati. Eugene Odumek, ekologiaren sortzaileetako batek, honela definitu zuen ekosistema: \"Organismo guztiak barne hartzen dituen edozein unitate, ingurune fisikoarekin elkarreragiten duen eremu jakin batean, energia-fluxu batek argi eta garbi zehaztutako egitura trofiko batera, dibertsitate biotikora eta ziklo materialetara (hau da, bizirik dauden eta bizirik ez dauden aldeen arteko materialen trukera) eraman dezan sistemaren barruan...\". Ekosistema bateko populazio bakoitzak txoko edo posizio desberdin bat hartzen du, sistemaren beste zati batzuekin harreman desberdinak dituena. Harreman horiek zerikusia dute organismoaren bizitza-historiarekin, kate-trofikoan duen posizioarekin eta banaketa geografikoaren eremuarekin. Naturaren ulermen zabal horrek aukera ematen die zientzialariei oro har hautespen naturala osatzen duten indar espezifikoak mugatzeko.\nHautespen naturalak antolamendu-maila desberdinetan eragin dezake, hala nola geneetan, zeluletan, organismo indibidualetan, organismo-taldeetan eta espezieetan. Hautaketak hainbat mailatan jardun dezake aldi berean. Organismo indibidualaren mailaren azpitik sortzen den hautespenaren adibide bat transposoi izeneko geneak dira, genoma osoan erreplika eta zabal daitezkeenak. Banakakoa baino maila handiagoan hautatzeak, talde-hautaketak adibidez, lankidetzaren bilakaera ahalbidetu dezake.\nAutostop genetikoa.\nBirkonbinazioak DNA kate bereko aleloak bereiztea ahalbidetzen du. Hala ere, birkonbinazio tasa baxua da (gutxi gorabehera bi gertaera kromosoma eta belaunaldi bakoitzeko). Horregatik, kromosoma baten gertuko geneak ez dira beti elkarrengandik urruntzen, eta elkarrekin dauden geneek elkarrekin heredatzeko joera dute, lotura genetiko izenez ezagutzen den fenomenoa. Joera hori neurtzeko, bi alelo kromosoma berean elkarrekin agertzeko maiztasuna bilatzen da, esperotakoarekin alderatuta, eta horri lotura-desoreka esaten zaio. Taldean heredatu ohi den alelo multzo bati haplotipo deitzen zaio. Hori garrantzitsua izan daiteke haplotipo jakin baten alelo bat oso onuragarria denean: hautespen naturalak ekorketa selektiboa bultza dezake, eta, horren ondorioz, haplotipoaren beste aleloak ohikoagoak bihurtuko dira populazioan; efektu horri autostop genetikoa deitzen zaio. Gene neutro batzuk genetikoki hautapen baxuko beste gene batzuekin lotuta egoteak eragindako autostop genetikoa populazio eraginkorreko tamaina egoki batek harrapatu dezake partzialki.\nHautespen sexuala.\nHautespen naturalaren kasu berezi bat hautespen sexuala da, hau da, estaltzearen arrakasta areagotzen duen edozein ezaugarri hautatzea, organismo batek bikote potentzialentzat duen erakargarritasuna handitzean. Hautespen sexualari esker eboluzionatu duten ezaugarriak bereziki garrantzitsuak dira hainbat animalia-espezietako arren artean. Hautespen sexualak laguntzen dien arren, gehiegizko tamaina duten adarrak, estaltze-deiak, gorputz-tamaina handia eta kolore distiratsuak bezalako ezaugarriek harrapariak erakartzen dituzte, eta horrek arriskuan jartzen du arren biziraupena. Biziraupenaren desabantaila hori orekatu egiten da arren ugalketa-arrakasta handiagoarekin; izan ere, ezaugarri horiek nekez hautatuko lirateke ez balira sexualki erakargarriak izango.\nJito genetikoa.\nJito genetikoa belaunaldi batetik hurrengora aleloen frekuentziaren aldaketa da. Hau gertatzen da belaunaldi berri batek euren gurasoen geneetako batzuk izango dituelako eta zoriak zehaztu dezakeelako zeinek bizirauten duen eta zeinek ez. Termino matematikoetan aleloek neurketa erroreak izan ditzakete. Honen ondorioz, ez dagoenean presio ebolutibo gogorrik aleloen frekuentzia alde batera eta bestera modu aleatorioan mugitzen da. Jito hau guztiz gelditzen da alelo bat guztiz desagertzen denean edo guztiek alelo bera dutenean. Ez badago presio ebolutibo zehatzik bi taldetan espeziazioa gerta daiteke bakarrik jito genetikoa dela eta..\nAlelo bat populazio batean egonkortzeko behar den denbora populazio horren tamainaren araberakoa izango da: populazio txikiagoetan lehenago gertatuko da finkatzea. Finkatze bat emateko behar den populazioaren tamainari populazio tamaina efektibo deritzo. Populazio efektiboa beti da txikiagoa populazio osoa baino, kontuan hartu behar baita sexu erlazioen kopurua, birsortzeko gai ez diren izaki kopurua (gazteegiak edo zaharregiak direlako) eta hainbat ale urrun bizi daitezkeela besteengandik.\nJito genetikoak garrantzia duen kasu bat aipatzearren kobazuloetan bizi diren animalien pigmentazio galera aipa daiteke. Aldaketa honek ez dio inongo hobekuntza edo galerarik ematen izakiari. Hala ere, indar horren eta aurrekoaren arteko harremana eta bakoitzak duen indarra oraindik eztabaidagai dira biologia ebolutiboan. Eboluzio molekularraren teoria neutralistaren arabera aldaketa ebolutibo gehienak aldaketa neutroen fijazioz sortzen dira eta ez dute inongo eragin zuzen berehalakorik izaki batengan.. Eredu honen arabera populazio bateko aldaketa kopururik handiena mutazio konstante baten eta jito genetikoaren ondorio dira.\nFluxu genetikoa.\nFluxu genetikoak populazioen artean eta espezieen artean geneak trukatzea dakar. Fluxu genetikoaren presentziak edo gabeziak eboluzioaren bilakaera aldatzen du funtsean. Organismoen konplexutasuna dela eta, erabat isolatuta dauden bi populaziok bateraezintasun genetikoak garatuko dituzte prozesu neutroen bidez, Bateson-Dobzhansky-Muller ereduan bezala, nahiz eta bi populazioak funtsean berdinak izan ingurunera egokitzeari dagokionez.\nPopulazioen arteko bereizketa genetikoa garatzen bada, geneen fluxuak ezaugarri edo alelo desabantailatsuak sar ditzake tokiko populazioan, eta, horren ondorioz, populazio horietako organismoek genetikoki urrun dauden populazioekin estaltzea eragozten duten mekanismoak garatu ditzakete, eta, ondorioz, espezie berriak ager daitezke. Horrenbestez, banakoen artean informazio genetikoa trukatzea garrantzitsua da espezie biologikoaren kontzeptua garatzeko.\nSintesi modernoaren garapenean, Sewall Wrightek oreka aldakorraren teoria garatu zuen, partzialki isolatutako populazioen arteko gene-fluxua egokitzapen-bilakaeraren alderdi garrantzitsutzat jotzen zuena. Hala ere, berriki asko kritikatu da oreka aldakorraren teoriaren garrantzia.\nOndorioak.\nEboluzioak eragina du organismoen formaren eta portaeraren alderdi guztietan. Hautespen naturalaren emaitza diren egokitzapen fisiko eta portaerazkoak dira nabarmenenak. Egokitzapen horiek gaitasuna handitzen dute, elikagaiak bilatzea, harrapariak saihestea edo bikoteak erakartzea bezalako jarduerak errazten dituztelako. Organismoek ere elkarri lagunduz erantzun diezaiokete hautespenari, normalean senideei lagunduz edo elkarren onurarako sinbiosietan parte hartuz. Epe luzeagoan, eboluzioak espezie berriak sortzen ditu, antzinako organismo-populazioak gurutzatu ezin diren edo gurutzatu nahi ez duten talde berrietan banatzen baititu.\nEboluzioaren emaitza horiek denbora-eskalaren arabera bereizten dira, makroeboluzio eta mikroeboluzio gisa. Makroeboluzioa espezieen mailan edo haien gainetik gertatzen den bilakaerari dagokio, bereziki espeziazioari eta iraungipenari; mikroeboluzioa, berriz, espezie edo populazio baten barruko aldaketa ebolutibo txikienei dagokie, batez ere maiztasun alelikoaren aldaketei eta egokitzapenari. Oro har, makroeboluzioa mikroeboluzio-aldi luzeen emaitzatzat hartzen da. Beraz, mikroeboluzioaren eta makroeboluzioaren arteko bereizketa ez da funtsezkoa: aldea denbora besterik ez da. Hala ere, makroeboluzioan, espezie osoaren ezaugarriak garrantzitsuak izan daitezke. Adibidez, banakoen arteko aldakuntza kopuru handi batek espezie bat habitat berrietara azkar egokitzea ahalbidetzen du, eta horrek iraungitzeko aukera gutxitzen du; aldiz, maila geografiko zabal batek espeziaziorako aukera handitzen du, populazioaren zati bat isolatuta geratzeko probabilitate handiagoa egiten baitu. Alde horretatik, mikroeboluzioak eta makroeboluzioak hainbat mailatako hautespena ekar dezakete: mikroeboluzioak geneetan eta organismoetan eragiten du; prozesu makroebolutiboek, berriz, espezie osoetan eragiten dute eta espezie horien espeziazio- eta desagertze-tasetan eragiten dute.\nAkats komun bat da pentsatzea eboluzioak helburuak, epe luzerako planak edo \"aurrerabiderako\" berezko joera duela, ortogenesia eta eboluzionismoa bezalako sinesmenetan adierazten den bezala; hala ere, errealistak izanik, eboluzioak ez du epe luzerako helbururik eta ez du nahitaez konplexutasun handiagorik sortzen. Espezie konplexuek eboluzionatu duten arren, organismo-kopuru osoaren gehikuntzaren bigarren mailako ondorio gisa gertatzen dira, eta bizi-forma sinpleek ohikoagoak izaten jarraitzen dute biosferan. Adibidez, espezie gehien-gehienak prokarioto mikroskopikoak dira, gutxi gorabehera munduko biomasaren erdia osatzen dutenak tamaina txikia izan arren, eta Lurraren biodibertsitate gehiena osatzen dute. Beraz, organismo sinpleak izan dira Lurrean historian zehar nagusi izan direnak, eta gaur egun arte bizi modu nagusia izaten jarraitzen dute, eta bizi konplexuak anitzagoa dirudi, nabarmenagoa delako. Izan ere, mikroorganismoen bilakaera bereziki garrantzitsua da ikerketa ebolutibo modernorako; mikroorganismoen ugalketa azkarrak bilakaera esperimentala aztertzeko eta eboluzioa eta egokitzapena denbora errealean behatzeko aukera ematen du.\nMoldaera.\nMoldaera edo adaptazioa da organismoak beren habitatera hobeto moldatzea eragiten duen prozesua. Gainera, modlaera terminoa organismo baten biziraupenerako garrantzitsua den ezaugarri bati buruzkoa izan daiteke. Adibidez, zaldien hortzak belarra birrintzeko moldatuak daude. Moldaera terminoa erabiltzean, prozesu ebolutiborako eta produktuaren-ezaugarrirako (gorputzaren zatia edo funtzioa), hitzaren bi zentzuak adieraz daitezke. Moldaera hautespen naturalaren bidez egiten dira. Ondorengo definizioak Theodosius Dobzhanskyri dagozkio:\nMoldaerak ezaugarri berri bat eskuratzea edo antzinako ezaugarri bat galtzea eragin dezake. Bi aldaketa-motak erakusten dituen adibide bat da bakterioak antibiotikoei aurre egiteko eboluzionatzea, antibiotikoekiko erresistentzia eragiten duten aldaketa genetikoekin, bai farmakoaren helburua aldatzeagatik, bai farmakoa zelulatik kanpo ponpatzen duten garraiatzaileen jarduera handitzeagatik. Beste adibide harrigarri batzuk dira \"Escherichia coli\" bakterioaren eboluzioa azido zitrikoa epe luzerako laborategiko esperimentu batean mantenugai gisa erabiltzeko, \"Flavobacterium\" bakterio berri baten eboluzioa nylon fabrikazioaren azpiproduktuetan hazteko aukera ematen diena bakterio horiei, eta \"Sphingobium\" lurzoruaren bakterioaren eboluzioa, bide metaboliko guztiz berri batetik, pentaklorofenol pestizida. Ideia interesgarri baina eztabaidagarri bat da moldaera batzuek organismoek aniztasun genetikoa sortzeko eta hautespen naturalaren bidez egokitzeko duten gaitasuna handitu dezaketela (organismoen eboluzio-gaitasuna handituz).\nMoldaera lehendik dauden egiturak pixkanaka aldatuz egiten da. Ondorioz, antzeko barne-antolamendua duten egiturek funtzio desberdinak izan ditzakete lotutako organismoetan. Antzinako egitura bera hainbat modutan funtzionatzeko egokitzearen emaitza da hori. Saguzarren hegaletako hezurrak, adibidez, saguen oinen eta primateen eskuetakoen oso antzekoak dira, egitura horiek guztiak ugaztun arrunt batengandik datozelako. Hala ere, organismo bizi guztiak neurri bateraino erlazionatuta daudenez, egitura-antzekotasun gutxi edo batere antzekotasunik ez dutela diruditen organoak ere, hala nola artropodoen begiak, txipiroiak eta ornodunak, edo artropodoen eta ornodunen gorputz-adarrak eta hegalak, haien mihiztadura eta funtzioa kontrolatzen duten gene homologoen multzo komun baten mende egon daitezke; horri homologia sakona esaten zaio.\nEboluzioan zehar, egitura batzuek jatorrizko funtzioa gal dezakete eta aztarna bihur daitezke. Egitura horiek funtzio urria edo nulua izan dezakete gaur egungo espezie batean, baina funtzio argia dute antzinako espezieetan edo lotura estua duten beste espezie batzuetan. Hona hemen adibide batzuk: pseudogeneak, begien arrasto ez-funtzionalak kobazuloetan bizi diren arrain itsuetan, hegoak hegalariak ez diren hegaztietan, aldakako hezurrak baleetan eta sugeetan, eta sexu-ezaugarriak bide asexualetik ugaltzen diren organismoetan. Gizakion aztarna-egituren adibideen artean daude, besteak beste, judizioko hortzak, koxisa, heste sobrea eta beste portaera-aztarna batzuk, hala nola oilo-larrua eta jatorrizko erreflexuak\nHala ere, moldaera soilak diruditen ezaugarri asko, berez, exaptazioak dira: hasieran funtzio baterako egokitutako egiturak, baina kasualitatez prozesuan beste funtzioren baterako baliagarri bihurtu zirenak. Adibide bat \"Holaspis guentheri\" musker afrikarra da, buru oso laua garatu zuena arrakaletan ezkutatzeko, bere ahaide hurbilak ikustean ikus daitekeen bezala. Hala ere, espezie honetan, burua hainbeste lautu denez, zuhaitzez zuhaitz hegan egiten laguntzen dio: exaptazio bat. Zelulen barruan, makina molekularrek, hala nola flagelo bakterianoek eta proteinak sailkatzeko makineriak, eboluzionatu egin zuten aurretik zeuden eta funtzio desberdinak zituzten hainbat proteina errekrutatuz. Beste adibide bat glikolisiaren entzimak eta xenobiotikoen metabolismoa biltzea da, organismoen begietako lenteen barruan kristalino izeneko egiturazko proteina gisa erabiltzeko.\nKoeboluzioa.\nOrganismoen arteko elkarrekintzek gatazka nahiz lankidetza eragin dezakete. Interakzioa espezie pareen artean gertatzen denean, hala nola, patogeno baten eta ostalari baten artean, edo harrapari baten eta bere harrapakinaren artean, espezie horiek elkarren ondoan dauden egokitzapen-multzoak gara ditzakete. Kasu honetan, espezie baten eboluzioak egokitzapenak eragiten ditu bigarren espezie batean. Bigarren espezieko aldaketa horiek, aldi berean, lehenengoan egokitzapen berriak eragiten dituzte. Hautaketa- eta erantzun-ziklo horri koeboluzioa esaten zaio. Horren adibide dira \"Taricha granulosa\"ren tetrodotoxina ekoiztea eta tetrodotoxinarekiko erresistentziaren eboluzioa bere harraparian, \"Thamnophis sirtalis\". Harrapari eta harrapakin pare horretan, armamentu-karrera ebolutibo batek toxina-maila handiak eragin ditu uhandrean, eta toxinarekiko erresistentzia-maila handiak sugean.\nKooperazioa.\nEspezieen arteko elkarrekintza koebolutibo guztiek ez dakarte gatazkarik. Elkarreragin onuragarrien kasu askok eboluzionatu dute. Adibidez, muturreko lankidetza dago landareen eta onddo mikorrizikoen artean, sustraietan hazten baitira eta landareari lurzoruaren mantenugaiak xurgatzen laguntzen baitiote. Elkarrekiko harremana da, landareek fotosintesitik datozen azukreak ematen baitizkiete onddoei. Egia esan, onddoak landareen zelulen barruan hazten dira, eta, horri esker, ostatu-hartzaileekin mantenugaiak truka ditzakete, eta, aldi berean, landarearen immunitate-sistema ezabatzen duten seinaleak bidaltzen dituzte.\nEspezie bereko organismoen arteko koalizioek ere bilakaera izan dute. Muturreko kasu bat intsektu sozialetan aurkitutako eusozialtasuna da, hala nola erleak, termitak eta inurriak, non intsektu antzuak elikatzen diren eta ugaltzeko gai diren kolonia bateko organismo-kopuru txikia zaintzen duten. Are eskala txikiagoan, animalia baten gorputza osatzen duten zelula somatikoek haren ugalketa mugatzen dute organismo egonkor bat mantendu ahal izateko, zeinak, aldi berean, animaliaren ama-zelulen kopuru txiki bat mantentzen duen ondorengoak sortzeko. Kasu honetan, zelula somatikoek seinale espezifikoei erantzuten diete, eta seinale horiek adierazten diete hazi, geratu edo hil egin behar duten. Zelulek seinale horiek alde batera utzi eta modu desegokian ugaltzen badira, kontrolik gabeko hazkundeak minbizia eragiten du.\nBaliteke espezieen arteko lankidetza hori ahaidetasuna hautatzeko prozesuaren bidez eboluzionatu izana, orduan jarduten baitu organismo batek ahaide baten ondorengoei hazten laguntzeko. Izan ere, laguntzen duen banakoek laguntza-jarduera sustatzen duten aleloak baditu, litekeena da bere senideek ere halako aleloak izatea eta, beraz, alelo horiek transmititzea. Lankidetza susta dezaketen beste prozesu batzuk taldeen hautaketa dira, non lankidetzak onurak ematen dizkion erakunde talde bati.\nEspeziazioa.\nEspeziazioa espezie batek ondorengo bi espezie edo gehiagotan dibergitzeko prozesua da.\n\"Espezie\" kontzeptua definitzeko modu asko daude. Definizioa aukeratzeko, espezie horren berezitasunak hartu behar dira kontuan. Adibidez, espezie kontzeptu batzuk errazago aplikatzen zaizkie sexualki ugaltzen diren organismoei, eta beste batzuk, berriz, hobeto ematen zaizkie organismo asexualei. Espeziearen kontzeptuak askotarikoak izan arren, hiru ikuspegi filosofiko handienetako batean koka daitezke: mestizajean, ekologikoan eta filogenetikoan. \"Espeziearen kontzeptua biologikoa\" mestizaje-ikuspegiaren adibide klasiko bat da. Ernst Mayr biologo eboluzionistak 1942an definitu zuen \"espeziearen kontzeptu biologikoa\" eta honako hau dio: \"Espezieak populazio natural errealen edo potentzialki gurutzatuen taldeak dira, ugalketa aldetik antzeko beste talde batzuetatik isolatuta daudenak\". Erabilera zabala eta luzea izan arren, kontzeptu biologikoak, beste batzuk bezala, ez dago polemikatik kanpo, adibidez, kontzeptu horiek ezin zaizkielako prokariotoei aplikatu, eta honi deritzo espezieen arazoa. Ikertzaile batzuk saiatu dira espezieen definizio monista bateratzailea egiten; beste batzuek, berriz, ikuspegi pluralista hartzen dute, eta espezie baten definizioa logikoki interpretatzeko modu desberdinak egon daitezkeela iradokitzen dute.\nPopulazioak espezie berri bihurtzeko, beharrezkoa da ugalketa-oztopoak egotea bi sexu-populazio dibergenteren artean. Geneen fluxuak prozesu hori mantsotu dezake aldaera genetiko berriak beste populazioetara ere hedatzean. Arbaso komun berrienetik bi espeziek izan duten dibergentziaren arabera, oraindik ere gerta daiteke ondorengoak sortzea, zaldiekin eta astoekin gertatzen den bezala, elkarrekin mando bat sortu dezaketela. Hibrido horiek antzuak izaten dira. Kasu honetan, ahaidetasun estua duten espezieak erregulartasunez gurutza daitezke, baina hibridoak baztertu egingo dira eta espezieak ezberdinak izaten jarraituko dute. Hala ere, batzuetan hibrido bideragarriak sortzen dira, eta espezie berri horiek bitarteko propietateak izan ditzakete beren guraso-espezieen artean, edo fenotipo guztiz berria izan dezakete. Animalia espezie berrien ekoizpenean hibridazioak duen garrantzia ez dago argi, nahiz eta animalia mota askotan ikusi diren, \"Dryophytes versicolor\" igela bereziki ondo aztertutako adibidea izanik.\nEspeziazio alopatrikoa.\nEspeziazioa askotan behatu da, bai laborategiko baldintza kontrolatuetan, bai naturan. Sexualki ugaltzen diren organismoetan, espeziazioa ugalketa-isolamenduaren eta dibergentzia genealogikoaren emaitza da. Espeziatzeko lau modu geografiko nagusi daude. Animalietan espeziazio alopatrikoa da ohikoena, hasieran geografikoki isolatutako populazioetan gertatzen dena, adibidez habitataren zatiketaren edo migrazioaren ondorioz. Baldintza horietan adaptazioak aldaketa oso azkarrak eragin ditzake organismoen itxuran eta portaeran. Hautespenak eta jitoak beren espezieko gainerako populazio isolatuetan modu independentean eragiten dutenez, banantzeak gurutzatu ezin diren organismoak sor ditzake azkenean.\nEspeziazio peripatrikoa.\nBigarren espeziazio-modua espeziazio peripatrikoa da, organismo-populazio txikiak ingurune berri batean isolatuta geratzen direnean gertatzen dena. Espeziazio alopatrikotik bereizten da populazio isolatuak askoz txikiagoak direla zenbakiz gurasoen populazioa baino. Kasu honetan, fundatzailearen efektuak espeziazio azkar bat eragiten du, endogamia handitzeak homozigotoen gaineko hautespena handitzen duenean, eta horrek aldaketa genetiko azkar bat eragiten du.\nEspeziazio parapatrikoa.\nHirugarren modua espeziazio parapatrikoa da. Espeziazio peripatrikoaren antzekoa da, populazio txiki bat habitat berri batean sartzen delako, baina desberdina da bi populazio horien artean bereizketa fisikorik ez dagoelako. Espeziazioa, ordea, bi populazioen arteko gene-fluxua murrizten duten mekanismoen bilakaeraren ondorio da. Oro har, guraso-espeziearen habitataren barruan ingurunean aldaketa drastiko bat gertatu denean gertatzen da hori. Adibidez, \"Anthoxanthum odoratum\" belarra, espeziazio parapatrikoa izan dezakeena, meategietatik datozen metalek eragindako kutsadurari erantzuteko. Kasu honetan, landareak lurrean metal maila altuekiko erresistentziaz eboluzionatzen dira. Metalekiko sentikorra den guraso-populazioarekiko mestizajearen aurkako hautaketak aldaketa mailakatu bat eragin zuen metalekiko erresistenteak diren landareen loratze-denboran, eta, azkenean, erabat isolatu zuen ugalketa. Bi populazioen arteko hibridoen aurkako hautaketak errefortzua eragin dezake, hau da, espezie baten barruan estaltzea sustatzen duten ezaugarrien eboluzioa, baita karaktereen desplazamendua ere, orduan bihurtzen baitira bi espezie itxuraz ezberdinago.\nEspeziazio sinpatrikoa.\nAzkenik, espeziazio sinpatrikoan, espezieak bereizi egiten dira isolamendu geografikorik eta habitat-aldaketarik gabe. Forma hau arraroa da, fluxu genetiko kantitate txiki batek populazio baten atalen arteko ezberdintasun genetikoak ezaba baititzake. Oro har, animalien espeziazio sinpatrikoak desberdintasun genetikoen eta ausazko estaltze ez-aleatorioaren bilakaera eskatzen du, ugalketa-isolamenduaren bilakaera ahalbidetzeko.\nEspeziazio sinpatriko mota batek berekin dakar lotutako bi espezie gurutzatzea espezie hibrido berri bat sortzeko. Hori ez da ohikoa animalietan, animalia hibridoak antzuak izaten baitira. Izan ere, meiosi garaian, guraso bakoitzaren kromosoma homologoak espezie desberdinetakoak dira, eta ezin dira arrakastaz parekatu. Hala ere, ohikoagoa da landareetan, horiek kromosoma kopurua bikoiztu ohi dutelako, poliploideak sortzeko. Horri esker, guraso-espezie bakoitzeko kromosomek pareak eratzen dituzte meiosian, guraso bakoitzaren kromosomak pare batek ordezkatzen baititu. Espeziazio mota horren adibide da \"Arabidopsis thaliana\" eta \"Arabidopsis arenosa\" landare-espezieak gurutzatu zirenean \"Arabidopsis suecica\" espezie berria sortzeko. Duela 20.000 urte inguru gertatu zen hori, eta espeziazio-prozesua errepikatu egin da laborategian, prozesu horretan inplikatutako mekanismo genetikoak aztertzeko aukera ematen baitu. Izan ere, espezie baten barruan kromosomak bikoiztea ugalketa-isolamenduaren kausa komuna izan daiteke, bikoiztutako kromosomen erdia ez baita bat etorriko bikoiztu gabeko organismoekin ugaltzen denean.\nEspeziazioa eta oreka taidunaren teoria.\nEspeziazio-gertaerak garrantzitsuak dira oreka taidunaren teorian, eta horrek azaltzen du eboluzio-leherketa laburren eredua erregistro fosilean, estasi-aldi luze samarrekin tartekatuta, non espezieak nahiko aldatu gabe geratzen diren. Teoria horren arabera, espeziazioa eta bilakaera azkarra lotuta daude, eta hautespen naturalak eta jito genetikoak indar handiagoz eragiten diete habitat berrietan edo populazio txikietan espezializatzen diren organismoei. Ondorioz, erregistro fosileko estasi-aldiak guraso-biztanleriari dagozkio, eta espeziazioa eta bilakaera azkarra izaten duten organismoak populazio txikietan edo geografikoki mugatuak diren habitatetan daude; beraz, oso gutxitan kontserbatzen dira fosil gisa.\nIraungipena.\nIraingipena espezie oso baten desagerpena da. Iraungipena ez da ezohikoa, espezieak espeziazioaren bidez agertzen baitira erregularki, eta iraungipenaren bidez desagertzen. Lurrean bizi izan diren animalia eta landare espezie ia guztiak desagertu egin dira, eta badirudi iraungitzea dela espezie guztien azken helmuga. Iraungipen horiek etengabe gertatu dira bizitzaren historian zehar, nahiz eta iraungitze-erritmoa areagotu egiten den iraungipen masiboko noizbehinkako gertaeretan. Kretaziko-Paleogenoa iraungitze masiboa da ezagunena, zeinean dinosauro ez-hegaztiak iraungi ziren, baina aurreko Permo-Triasiar iraungipen masiboa are latzagoa izan zen, iraungitzera eramandako itsas espezie guztien % 96 ingururekin. Holozenoko iraungipen masiboa, azken milaka urteetan gizadiak planetan izan duen hedapenarekin lotutako iraungipen masibo bat da. Gaur egungo iraungitze-tasak hondo-tasa baino 100-1.000 aldiz handiagoak dira, eta egungo espezieen % 30 ere iraungi daitezke XXI. mendearen erdialdean. Giza jarduerak dira gaur egungo desagertzearen arrazoi nagusia; berotze globalak are gehiago bizkor dezake etorkizunean. Noizbait Lurrean bizi izan ziren espezie guztien % 99 baino gehiagoren iraungipena aurreikusten den arren, kalkulatzen da gaur egun bilioi bat espezie inguru daudela Lurrean, eta horietatik milaren bat bakarrik deskribatu dela.\nDesagertzeak bilakaeran duen zeregina ez da oso ondo ulertzen, eta kontuan hartzen den iraungitze-motaren araberakoa izan daiteke. Iraungitze gehienak \"maila baxuko\" iraungitze-gertaera etengabeen arrazoiak espezieen arteko lehiaren emaitza izan daitezke, baliabide mugatuen bidez (lehia-bazterketaren printzipioa). Espezie bat beste bat baino gehiago lehiatu badaiteke, espezie-hautaketa bat gerta liteke, egokienak bizirik iraun eta besteak iraungitzera eramanez. Aldizkako iraungitze masiboak ere garrantzitsuak dira, baina indar selektibo gisa jardun beharrean, aniztasuna modu ez-espezifikoan murrizten dute, eta biziraun dutenengan eboluzio azkarreko eta espezializazioko eztandak sustatzen dituzte.\nBiziaren historia ebolutiboa.\nLurreko biziaren historia ebolutiboak organismo biziek eta fosilek eboluzionatu zuten prozesuak marrazten ditu, biziaren lehen agerpenetik gaur egunera arte. Duela 4.500 milioi urte (Ga) sortu zen Lurra, eta bizia 3,7 Ga baino lehen sortu zela iradokitzen dute frogek. Gaur egun ezagutzen diren espezie guztien arteko antzekotasunek, arbaso komun baten eboluzio prozesuan zehar banandu direla adierazten dute. Gutxi gorabehera bilioi bat espezie bizi dira gaur egun Lurrean, eta horietatik 1,75-1,8 milioi baino ez dira izendatu, eta 1,6 milioi datu base zentral batean dokumentatuta daude. Gaur egun bizirik dauden espezie horiek Lurrean bizi izan diren espezie guztien ehuneko bat baino gutxiago dira.\nLehen bizi-ebidentzia Groenlandiako mendebaldean 3.700 milioi urte dituzten arroka metasedimentarioetan aurkitutako karbono biogeniko eta estromatolitoen fosiletatik dator. 2015ean, \"Bizi biotikoaren hondarrak\" aurkitu zituzten Mendebaldeko Australian, 4.100 milioi urteko arroketan. 2017ko martxoan, Quebeceko (Kanada) Nuvvuagittuq Gerrikoan fumarola hidrotermalen prezipitatuetan aurkitutako mikroorganismo fosilizatuen moduan Lurreko bizi-arrasto zaharrenak egon zitezkeela jakinarazi zen, duela 4.280 milioi urte, duela 4.400 milioi urte ozeanoak sortu eta ez asko geroago, bizirik izan zitezkeenak.\nBakterioen eta arkaeoen tapete mikrobianoak izan ziren Arkearraren lehen garaiko bizi nagusia, eta uste da eboluzio goiztiarraren urrats nagusietako asko inguru horretan gertatu zirela. Fotosintesiaren eboluzioak, 3,5 Ga ingurukoa, bere hondakin produktua, oxigenoa, atmosferan metatu zuen eta, ondorioz, oxigenazio gertaera handia gertatu zen, 2,4 Ga inguruan hasi zena. Eukariotoen lehen ebidentziak (organuludun zelula konplexuak) 1,85 Ga-koak dira, eta lehenago egon daitezkeen arren, euren dibertsifikazioa azkartu egin zen oxigenoa euren metabolismoan erabiltzen hasi zirenean. Beranduago, 1,7 Ga inguru, organismo multizelularrak agertzen hasi ziren, funtzio espezializatuak betetzen zituzten zelula ezberdinekin. Ugalketa sexuala, ugalketa-zelula maskulino eta femeninoen (gametoak) fusioa dakarrena, ernalketa izeneko prozesu batean zigoto bat sortzeko organismo makroskopiko gehienentzat ugalketa-metodo nagusia da eukarioto ia guztientzat (animaliak eta landareak barne), ugalketa asexualarekin alderatuta. Hala ere, ugalketa sexualaren jatorriak eta bilakaerak misterioa izaten jarraitzen dute biologoentzat, nahiz eta eboluzionatu zuen arbaso komun batetik abiatuta, espezie eukariota zelulabakarra baitzen. Bilateria, ezkerreko alde bat eta eskuineko alde bat dituzten animaliak, bata bestearen ispilu diren irudiak, duela 555 milioi urte (Ma) inguruan agertu zen.\nLehorreko lehen landare konplexuak 850 Ma ingurukoak dira, Kanbriaraurreko harkaitzetako karbonozko isotopoetatik abiatuta; algen antzeko lurreko landare zelulaniztunak, berriz, duela 1.000 milioi urtekoak dira, nahiz eta frogen arabera mikroorganismoek lehen lehorreko ekosistemak osatu zituztela iradokitzen duten, gutxienez 2,7 Ga. Uste denez, mikroorganismoek landareak lehorreratzeko baldintzak sortu zituzten Ordoviziarrean. Lehorreko landareek hain arrakasta handia izan zuten ezen uste den Devoniar berantiarraren iraungitze masiboan lagundu zutela.\nEdiacararreko biota, Ediacararrean agertzen da, ornodunak, gainontzeko filum moderno gehienekin batera, Kanbriarreko leherketan 525 Ma inguru sortu ziren bitartean. Permiar aroan, sinapsidoak, ugaztunen arbasoak barne, lurra menderatu zuten, baina talde honen zatirik handiena, 252 Mako Permo-Triasiar iraungitze masiboan iraungi zen. Hondamendi honetatik berreskuratzean, arkosauroak, lurreko ornodun ugarienak bihurtu ziren; arkosauro talde batek, dinosauroak, Jurasiko eta Kretazeo aroak menderatu zituen. 66 Ma Kretazeo-Tertziarioko iraungipen masiboaren ondoren, hegaztiak ez ziren dinosauroak hil zituen, ugaztunak azkar handitu ziren tamainan eta aniztasunean. Iraungitze masibo horiek eboluzioa bizkortu dezakete, organismo talde berriak dibertsifikatzeko aukerak ematen baitituzte."}
{"id": "43457", "revid": "28807", "url": "https://eu.wikipedia.org/wiki?curid=43457", "title": "Johannes Vermeer", "text": ""}
{"id": "43464", "revid": "90799", "url": "https://eu.wikipedia.org/wiki?curid=43464", "title": "Nicolas Poussin", "text": "Nicolas Poussin (Villers, Les Andelysetik hurbil, Normandia, Frantzia, 1594ko ekainaren 15a - Erroma, Italia, 1665eko azaroaren 19a) frantziar margolaria izan zen.\nXVII. mendeko Frantziako margo klasikoaren sortzailea dugu.\nFrantziako Luis XIII.aren gorteko margolari gisa egin zituen bi urteetan izan ezik, Erroman egin zuen karrera osoa. Haren lanek \u2014adibidez, \"Artzainen adorazioa\" (1637 ing; National Gallery, Londres)\u2014 eta filosofia estetikoak frantses margolari askorengan izan zuen eragina, belaunaldi askotan gainera: besteak beste, Jacques-Louis David, Eugene Delacroix edo Paul Cezanneren maisu izan zela esan daiteke.\nLan nagusiak: \"Eliezer eta Rebeka\", \"Orfeo eta Euridize\", \"Bakoren haurtzaroa\", \"Arkadiako artzainak\" eta \"Apolo eta Dafne\".\nBizitza eta obra.\nNicolas Poussin Paris inguruko herrixka batean jaio zen (1594), Les Andelystik gertu, familia pobre batean. Dirudienez, ez zuen pinturari buruzko batere zaletasunik izan, harik eta Quentin Varin margolariak (1570-1634) bere herria bisitatu zuen arte.\nMargolaritzari lotzeko erabakia harturik, eta Les Andelysen ikastea ezinezkoa izanik, jaioterria utzi eta aurrena Rouen aldera eta gero Parisa jo zuen, maisu bila. Pobre eta ezjakin, arazo larriak izan zituen, ez zuen irakasle egokirik aurkitu, eta urte baten buruan etxera itzuli zen, gaixorik eta umiliaturik.\nEgonaldi hartan, ordea, Italiako Bigarren Berpizkundeko margolaritza ezagutu zuen, Rafaelen margolanen grabatuen bidez. Orduz geroztik Erromara joatea izan zuen helburu nagusia, hura baitzen garai hartan Europako artearen ardatza. Asmo horrekin, Parisa abiatu zen berriz ere, baina hirugarren saioa arte ez zuen Erromara iristea lortu. Hirugarren eta azken saioan Giambattista Marino izan zuen laguntzaile, Mediciko Mariaren gorteko italiar poeta.\nPhilippe de Champaigne flandestar pintorearekin lan egin zuen 1621. urtean Luxenburgoko jauregian.\n1624an iritsi zen Poussin Erromara, eta han geratu zen 1640an Frantziara itzuli zen arte. Erroman artearen munduko jende eraginkorrena ezagutu zuen, besteren artean Cassiano dal Pozzo, Barberini kardinalaren idazkaria. Antzinako artelanen bilduma aberats baten jabe zen Pozzo, eta, Poussinen beraren arabera, artelan haiek erakutsi zioten arte klasikoaz ikasi zuen ia guztia. Pozzoren bidez, Poussinen babesle bihurtu baitzen, erromatar zibilizazio zaharraren miresle sutsua bihurtu zen margolaria. Bere borondatez erbesteraturik, frantses kultura eta arte estiloa gorrotatzen hasi zen, eta estilo berezi bat lantzen, Erroman edo Frantzian bizi ziren frantses margolarien estiloarekiko alde handia zuena. Hala, laster ukatu eta baztertuko zuen Barberini kardinalaren aginduz egin zuen Erromako lehen lanetako bat, \"San Erasmoren martiroa\" (1628-29; Vatikanoko Museoa, Erroma), bere garaikideen estilo barrokoari jarraituz eginda.\nPoussinek bere bizimodu bitxia egiten jarraitu zuen, ezkongabe eta sarritan aldatuz Erromako bizilekua, zergatik ez dakigula.\n1630 inguruan oso larri gaixotu zen (dirudienez, sifiliak jota), eta bizimodua aldatu beste erremediorik ez zuen izan. Oinaze gogorrak pairatuz eta gizarteak bazterturik, italiar-frantses familia batek lagundu eta zaindu zuen. Esker onez, edo komeni zitzaiolako, Anne-Marie Dughet etxe hartako alabarekin ezkondu zen, bera baino hemezortzi urte gazteagoa zen arren. Ez zuten haurrik izan, eta elkarrekin bizi izan izan ziren beti, harik eta Poussin bera baino urte batzuk lehenago, Anne-Marie hil zen arte.\nBere lana oso estimatua bazen ere, eta Erromako pintore handienen artean jartzen zuten arren, zirkulu artistikoetatik aldendu zen Poussin. Gainerako artisten helburua Erromako barrokoan leku bat lortzea zenean, Poussinek bere garaiko joerak gainditu nahi zituen, kristau aroaren aurreko erromatar arkitekturak eta jokabide molararen gaineko latindar liburuek inspiraturik, eta orobat Rafaelen lanen noblezia eta handitasunaren ildotik, zeinak, Poussinen ustetan, antzinatasunaren izpiritua berriztatu baitzuen.\n1638-1639 urteetan frantses gortearen atentzioa erakarri zuen Poussinen arrakastak. Luis XIII.aren ministro ahaltsua zen Richelieu Kardinala Poussin bere jaioterrira erakartzen saiatu zen, bera antolatzen ari zen \"Acad\u00e9mie royale de Peinture et de Sculptureko\" kide izan zedin. Ofizialki gonbidatu zuten arren, eta erregeak berak ere gutun bat bidali bazion ere, Poussinek ez zuen joateko asmorik agertu. Urte t'erdiz aitzakia eta luzapenetan ibili zen, ondo asko baitzekien frantses gorteko giroa ez zitzaiola aise egokituko bere bizimoduari eta egin ohi zuen arteari. Azkenean, goi mailako aditu eta bildumazale bat, Freart de Chambray, bidali zuten Erromara negoziazioak egiteko; Poussinek amore eman zuen, azkenean, eta 1940an Frantziara abiatu zen, zenbait laguntzailerekin. Emaztea Erroman utzi zuen.\nParisen ohore handiz hartu zuten, baina berehala sortu zitzaizkion arazoak, bai erregearen ministroekin, bai frantses margolariekin, harrokeriaz hartu baitzituen denak. Egin zizkioten aginduak -erretaulak, liburu azalak, apaingarriak- ez ziren berak maite zituen tankerakoak; han zituen lanek ez zuten berak espero zuen estimua izan, eta, hala, bi urteren buruan, alde egin zuen Paristik, bakarrik herriz ere, eta inoiz baino umiliatuago.\nErroman aldatu egin ziren Poussinen jokamoldea eta itxura. Bere bi autoerretratuetan garbi antzematen da nola nahi zuen besteek ikustea (1649 eta 1650, Louvre Museoa): bere buruaz segurtasun handia duen gizon noble gisa. Bere miresleez inguraturik, pasieran ibiltzen zen Erromako lorategietan, arteaz eta bizitzaz hizketan, filosofia pagano bati-edo jarraituz. Hain zuzen ere, bere bizitzaren garai honetan osatu zen gerora ezaguna izan zen \"margolarifilosofo\" hura. Azken aldi honetan, mitologia klasikoko gai sofistikatuak eta Bibliakoak landu zituen. 1660. urtetik aurrera, gaixorik baitzegoen, oinazeek etenarazten zioten lana. 1665an utzi behar izan zion margotzeari, eta urte hartan bertan hil zen, Erroman. Azken urteetako lanetan, aipagarriak dira bi \"Familia Sakratuak\" (1648, Washingtongo Galeria Nazionala; 1653, Leningrado).\nEstiloa.\nBere bizitzan zehar, garaiko Frantziako arteetan hain ohikoa zen apaingarrirako joera herrikoitik, urrundu egin zen Poussin. Errenazimentuko bulkaden biziraupenak eta antzinate klasikoko artearen erreferentzia kontzienteak, bikaintasun estandar gisa, bat egiten dute Poussinen lanetan. Kolorea baino maiteago zen diseinuaren nobleziaren bidez lortzen zen adierazpenaren argitasuna zen bere helburua. Beharbada, bere lanen kopia grabatuetan ikus daiteke hobekien \"diseinuarekiko\" zuen kezka; bere margolanak erreproduzitzen zituzten askoren artean, arrakasta handiena lortutakoak dira: Audran, Claudine Stella, Picart eta Pesne.\nPoussinen lanean, tragedia eta heriotza gaiak nagusitu ziren. \"Et in Arcadia ego\", birritan margotu zuen gaiak (behin 1627an eta bestea 1637-38an), bere garun-ikuspegia erakusten du. Konposizio horretan, artzain idealizatuek izenburuaren esaldiarekin grabatutako hilobi bat aztertzen dute, maiz, \"memento mori\" gisa interpretatzen dena: Heriotza pertsonifikatuak \u00abArkadian ere banago\u00bb esango balu bezala. Christopher Wright arte historialariaren arabera, Poussinek, bere lanekin, \u00abjokatzen ari diren rolarekiko jarrera eta emoziorik finena eta tipikoena erakusteko\u00bb asmoa zuen, baina emozioaz arduratuta zegoen modu orokorrean, baina ez zehatzean... Horrela, \"Et in Arcadia Ego-\"ren bi konposizioetan (Chatsworth eta Louvre), bizitzan heriotzaz jabetzea da gaia. Eredu zehatzek ez dute axolarik. Ez dugu haiekin sinpatiaren itxurak egin nahi, eta, horren ordez, artistek gai bati buruz pentsatzera behartzen gaituzte.\nPoussin pertsonaia garrantzitsua da paisaia-pinturaren garapenean. Bere lehen koadroetan, normalean, paisaiak atzealde dotorea osatzen zuen figura talde batentzat; beranduago, paisaia-pinturari ekin zion bere kabuz, nahiz eta figura ez zen inoiz guztiz kanpo gelditu. Adibidez, \"Paisaia, Saint John-ekin Patmos-en\" (1640, Chicagoko Art Institute) eta \"Paisaia erromatar galtzadarekin\" (1648, Dulwich Gallery)."}
{"id": "43466", "revid": "2241", "url": "https://eu.wikipedia.org/wiki?curid=43466", "title": "Esteban Lasa", "text": "Esteban Lasa Aranburu (Beasain, Gipuzkoa, 1874ko apirilaren 2a \u2013 1959ko abenduaren 17a) Beasainen jaiotako apaiza zen. Bere jaioterrian kale batek bere izena darama, bere omenez.\nHaurtzaroa.\nHaurtzaroan Beasainen ikasi zuen, baina oinarrizko ikasgaiez gain musika ikasi eta Beasaingo musika-bandaren eta parrokiako tipleen koruko kide ere izan zen. 12 urte zituenean, Lazkaoko Bernartarren lekaimetxearen mendeurrena ospatzen zela eta, Felipe Gorriti maisu handia etorri zen orkestra joritsu batez, eta Beasaingo Tipleen Koruak ere parte hartu zuen hango meza nagusian. Bazkalondoren, maisuak mutikoaren aparteko dohainen berri bazekienez, piano kontzertu labur bat eskaintzeko eskatu zion, baina horren aurrean mutil koskorrak berehala aldegin zuen etxera.\nApaiz-ikasketak.\nApaizgoa ikasi zuen. Ikasketetan bere oroimen harrigarria zela eta nabarmendu zen, benetako jakintsua bilakatuz filosofia, teologia eta historia arloetan. Buruz esaten zituen, ahalegin handirik gabe, hain gogokoak zituen Kixotea, \"Fray Gerundio\" eta \"Balmes\" liburuetako pasarte oso-osoak.\nApaizgoa.\nApaiz egin eta lehen apaiz-lekua Amasako parrokia izan zuen.\nDonostiara izendatu zuten ondoren, San Vicente parrokiako organo-jolea bezala. Parrokia hartan zegoela, musikazale batzuk ohartu ziren arratsaldetan egiten zituela trebakuntza-saioak, eta geroz eta jende gehiago joaten hasi zen, bene-benetako kontzertuak ziren, haren saioak entzutera. Egun batean Esteban Jauna. horretaz ohartu eta orduz aldatu zuen arte.\nHandik Santa Maria parrokiara aldatu zuten erretore-orde gisa, eta geroago erretore izendatu zuten 1917tik 1919ra bitartean. Bere apaltasuna zela eta, ez zuen uste kargu hartarako balio zuenik, eta ez zuen etsi kargu-uztea onartu zioten arte, berriro ere erretore-orde lanetan jarraituz. Baina haren jakinduria hartarainokoa zen eta haren sermoiek hain baliotsuak zientzi eta dotrina mailetan, non jakintsu donostiarrek leporaino betetzen baitzuten eliza haren igandetako hamabietako mezetan.\nErretiroa.\nAzken urteetan, traba egiten zuela pentsatu eta Beasaingo jaiotetxera erretiratu zen, bertako parrokiari bere laguntza eskainiaz. Igande arratsaldetan, bezperak kantatu ostean, solasaldi bat egiten zen sakristian, eta bertan parrokiako apaizak eta akolito batzuk izaten ziren, denak korruan eserita, Esteban Jaunari entzuten, gai asko eta asko sakonki ezagutzen baitzituen hark.\nAzkenik, eroriko batek sortutako bronkoneumonia batek hil zuen 84 urte zituela."}
{"id": "43467", "revid": "1545", "url": "https://eu.wikipedia.org/wiki?curid=43467", "title": "2006ko Esku Huskako Buruz Buruko Pilota Txapelketa Nagusia", "text": "2006ko Esku Huskako Buruz Buruko Pilota Txapelketa Nagusiaren emaitzak hauek izan ziren:"}
{"id": "43472", "revid": "512", "url": "https://eu.wikipedia.org/wiki?curid=43472", "title": "Geneen transferentzia horizontala", "text": "Geneen transferentzia horizontala (GTH), (edo laterala) izaki bizidun batek bere ondorengoa ez den beste bati material genetikoa ematen dion edozein prozesu da; hau da, ugalketari lotua ez dagoen prozesua da (ugalketari lotutako gene trukaketari geneen trasferentzia bertikala deritzo). Mekanismo honek espezie bereko edo ezberdineko bi organismoren arteko material genetikoaren transferentzia baimentzen du.\nGeneen transferentzia horizontala hainbat mekanismoren bidez gerta daiteke: Birusek hau egin dezakete transdukzioa erabilita. Bakteriek beste bakteria hil batzuen geneak barne har ditzakete transformazioa erabilita edo bizirik daudenekin konjugazioa erabilita.\nBakterioek duten antibiotikoekiko erresistentzia mekanismo honen bitartez igarotzen dela ikusi da. Aurkikuntza ezberdinek diote GTHa ere izaki prokariota eta eukarioten eboluzioan paper garrantzitsua jokatu duela.\nProkariotoetan.\nBakterioen artean geneen transferentzia horizontala guztiz arrunta da, baita harreman filogenetiko zuzena ez dutenen artean ere. Uste denez hau da antibiotikoekiko bakterioek duten erresistentzia geroz eta handiagoaren arrazoietako bat. Bakterio batek erresistentzia garatzen duenean laster barreiatu dezake gene berezi hori bere espezieko eta beste batzuetako izakiekin. Honako hauek dira ezagutzen diren hiru transferentzia motak:\nTransformazioa.\nTransformazioan kanpoko DNA edo RNA hartuz zelularen informazio genetikoen alterazioa da. Prozesu hau oso ohikoa da bakterioen artean eta gutxitan ematen da eukariotoetan. Transformazioa egiten diren esperimentu genetikoetan erabiltzen da gene berriak zeluletan sartu ahal izateko. Biologia molekularraren eta bioteknologiaren oinarrietako bat da. Industrian eta medikuntzan oso erabilia da.\nTransdukzioa.\nTransdukzioa birus baten bitartez bakterioen arteko trukaketa genetikoa da. Bakterioak infektatzen dituztenean, birusek bi ziklo burutu dezakete: litikoa eta lisogenikoa. Batean zein bestean, birusek infektatutako bakterioaren DNA zatiak harrapatzen dituzte. Bakterio berri batean sartzean, DNA zati horiek sartzen dira ere bakterio berrian, birusaren material genetikoarekin batera.\nKonjugazioa.\nKonjugazioa bi bakterioen arteko trukaketa genetikoa da, zeinean bakterio emaile batek DNA zati bat ematen dio bakterio hartzaile bati.\nKonjugazioa gerta dadin bakterioen arteko ukipen fisikoa eman behar da. Pili izeneko egitura batzuei esker material genetikoa transferitzen da bakterio Gram negatiboetan. Pili horiek luzakin urriak eta luzeak dira, bakterioaren kanpoaldean kokatuta daudenak, konjugazioan zubi modura jarduten dutenak. Bakterio Gram positiboetan ez dago pilik, eta bakterioen arteko kontaktu fisikoa zuzena izaten da. Konjugazioa da sexuaren adiera ezagunetik gertuen dagoena.\nEukariotoetan.\nEukaryaren barruan ere ematen da geneen transferentzia horizontala. Alde batetik eukarioto guztietan ematen da mitokondria edo kloroplastoetatik nukleora. Teoria endosinbiotikoak dioenez bi organulu hauek hasieran prokariotoak ziren eta, beraz, informazio genetikoa bi izaki ezberdinen artean elkartzen da.\nFungi eta bakterioen arteko transferentzia horizontala ere existitzen da, adibidez \"Saccharomyces cerevisiae\" espeziean.\nAzuki babarrunaren kakalardoak endosinbiontea den \"Wolbachia\"ren informazio genetikoa ere jaso duela dokumentatu da. Bakterioen genero honek ere artropodo eta nematodo filaridoetan informazio genetikoa ere txertatu du.\nMitokondrietako geneen transferentzia horizontala Rafflesiaceae landare familia eta bere inbaditzaileen artean ematen da ere."}
{"id": "43473", "revid": "336", "url": "https://eu.wikipedia.org/wiki?curid=43473", "title": "Ekonomia Lankidetza eta Garapenerako Antolakundea", "text": "Ekonomia Lankidetza eta Garapenerako Antolakundea (ELGA) organizazio kooperatibo bat da, 34 herrialdek osatua. Ekonomia Lankidetzarako Europako Erakundean (ELEE) du jatorria, 1948an, Ameriketako Estatu Batuak eta Kanadak Bigarren Mundu Gerraren ondoren Europa berreraikitzeko emandako Marshall Planaren laguntza administratzeko sortua eta Mendebaldeko Europako herrialdeentzako Suspertze Programa (PER) planifikatu eta gauzatzeko. ELGA ekonomiarekin lotutako gaien tarte zabal batean zentratzen da, hala nola hazkunde ekonomikoan, merkataritzan, hezkuntzan, osasunean, ingurumenean, berrikuntzan eta teknologian.\nHelburua da datuetan eta ebidentzia enpirikoetan oinarritutako politikei buruzko informazioa eta analisia ematea gobernuei, erabaki informatuagoak eta eraginkorragoak hartzen laguntzeko. ELGAk kide ez diren herrialdeekin ere lan egiten du, nazioarteko lankidetza eta politika ekonomiko eta sozial eraginkorragoak sustatzeko. Ekonomi Lankidetza eta Garapenerako Erakundea (ELGA) 1961eko irailaren 30ean sortu zen ofizialki, Konbentzioa indarrean sartu zenean, egoitza Parisen ezarriz.\nErakundea irekia da, eta hirugarren herrialdeei aukera ematen die batzordeetan, lantaldeetan eta foroetan parte hartzeko.Europar Batasunak ikuskatzaile estatusa du Kontseiluan, hitzarekin baina botorik gabe.\nGaur egun, ELGAko 38 herrialde kide daude, eta horietatik 20 sortzaileak dira, Espainia, besteak beste. Gainerakoak, hurrenez hurren, Japonia (1964), Finlandia (1969), Australia (1971), Zeelanda Berria (1973), Mexiko (1994), Txekiar Errepublika (1995), Hego Korea, Hungaria eta Polonia (1996), Eslovakia (2000), Txile, Estonia, Eslovenia eta Israel (2010), Letonia (2016), Lituania eta Kolonbia (2018) eta Costa Rica (2021) hasi dira lanean.\nELGAko estatu kideez gain, kide ez diren 11 herrialdek sinatu dute ELGAren Gidalerroen ezarpena: Argentinak, Brasilek, Costa Ricak, Egiptok, Jordaniak, Marokok, Peruk, Errumaniak eta Tunisiak. ELGAk harreman estuagoa eta pribilegiatuagoa du \"Key Partners\" deiturikoekin (Brasil, Txina, India, Indonesia eta Hegoafrika), Ministerio Bileretan parte hartzen dutenak.\nELGA kideen ekarpenen bidez finantzatzen da, adostutako formula batean oinarrituta. ELGAko kide diren herrialde gehienak ekonomia aurreratuak dira, baina baita gorabidean dauden herrialde batzuk ere, hala nola Mexiko, Txile eta Turkia. Gainera, erakundeak lankidetza-programak ditu kide ez diren beste herrialde batzuekin, hala nola Txina, India eta Brasilekin.\nHistoria.\nELEEk arrakasta nabarmena izan zuen Europaren berreraikuntza ekonomikoan Bigarren Mundu Gerraren ondoren. Bere lanaren bidez, erakundeak Marshall Planaren laguntza ekonomikoa koordinatzea lortu zuen, baita gaur egun oraindik mantentzen den nazioarteko lankidetza ekonomikorako oinarriak ezartzea ere. Hona hemen ELEEren emaitza nabarmenetako batzuk:\nEuroparen susperraldi ekonomikoa: Marshall Planaren laguntza ekonomiko eta teknikoari eta ELEEren koordinazioari esker, Europako herrialdeek ekonomia suspertzea lortu zuten Bigarren Mundu Gerraren ondoren. Nazioarteko lankidetza ekonomikoko esparru bat sortzea: ELEEk gaur egun ELGA bezalako erakundeetan mantentzen den nazioarteko lankidetza ekonomikorako oinarriak ezarri zituen.1949an Marshall plana krisian sartu zen. Aurretik, Marshall Planaren kredituak defizita konpentsatzeko erabili ziren. 1949ko urriaren eta azaroaren bitartean Paul Hoffman, Kooperazio Ekonomikoaren Administrazioaren presidenteak kexa bat jarri zion\u00a0 ELEEri, merkataritza askatzeko proposamen nahikoa egiten ez zuela esanez. Ondorioz, elikagaien, manufakturen eta lehengaien inportazioko merkataritza pribatuaren %50a askatzeko adostasun batera heldu ziren. Baina, merkataritzaren zati handi batek estatukoa izaten jarraitzen zuen. Dena den, 1950. urtearen bukaeran Europako merkataritza pribatuaren %60a askatu zen ELEEren ekintzari esker eta %60a %84ra igo zen 1955ean eta %89ra 1959an.\nMarshall Planetik laguntzak jaso zituzten Europako herrialdeak. Zutabe gorriek jasotako diru kopurua adierazten dute.\nEsan bezala, ELEEk funtsezko zeregina izan zuen Marshall Planaren laguntza ekonomikoa koordinatzeko. Erakundeak programa eta proiektu batzuk ezarri zituen Europako herrialdeei beren ekonomia berreraikitzen laguntzeko, inbertsioa, ekoizpena eta merkataritza sustatuz. ELEEren jarduera nagusietako batzuk honako hauek izan ziren:\n1950eko irailean beste lankidetza ekintza nabarmen bat sortu zuten, Ordainketen Europar Batasuna (ingelesez, European Payments Union (EPU)) ELEEren babespenarekin. Honek hiru helburu zituen:\n1952tik aurrera ELEEk behera egin zuen Marshall planaren ustekabeko amaieraren eta NATOren aldeko jarreraren ondorioz. NATO laguntza ekonomikoa eta laguntza militarra konbinatzen zituen segurtasun politika zen eta hau kolpe hilgarria ematear zegoen erakundean. Ezatabaida hasi zen NATOren ordez ELEE erabili nahi zutenean, laguntza ekonomikoa emateko lehentasun bide gisa. Britania Handia NATOko batzorde ekonomiko baten alde agertu ziren, ELEE desjabetuko zutelakoan. Ondorioz, konpromezu bat lortu zen: ELEE europako gai ekonomikoez arduratuko zen, NATOren funtzionamenduari buruzkoak barne. NATO, aldiz, bere herrialdeen garapen eknomikoaren gaia aztertzeaz arduratuko zen, kide bakoitzaren aukera ekonomikoei dagokienez.\n1957an EURATOM, Europar Energia Nuklearraren Agentzia sortu zen ELEEren esparruan. Urte berean Merkataritza Askeko Europar Eremu bat sortzeko baldintzak zehazteko negoziazioen esparru gisa balio izan zuen ELGAk, honek, Sei Herrialdeetako Merkatu Bateratua eta ELGAko gainerako kideak oinarri aldeaniztun baten gainean bilduko zituen. Koordinazioaren arduradura Peter Thorneycroft izan zen. Erromako itunak sinatu ondoren, 1958ko martxoan, gobernuen arteko ministeritza batzorde bat eratzea erabaki zuen Erakundearen Kontseiluak, Reginald Maudling buru zuela. Azkenean, 1961eko irailean, Ekonomia Lankidetzarako eta Garapenerako erakundeak (ELGE) ELGA delako erakundea ordezkatu zuen, nazioarteko ikuspegia emanez erakunde berriari. ELGA ELEE sortu zuen Europako herrialdeek, Estatu Batuek eta Kanadak sortu zuten. Kideen zerrenda luzatu egin da urteetan zehar, gaur egun 38 erakunde ditu.\nHelburuak.\nELGA eragin handiena duen erakundeetako bat da, ekonomia, hezkuntza eta ingurumen arloetan azterketak egin eta norabideak ezartzen baititu.\nHauek dira helburu nagusiak:\nELGAtik ELGEra eta ELGEren funtzionamendua.\nLehen esan bezala, gaur egun ELGE Ekonomia Lankidetza eta Garapenerako Erakundea bezala ezagutzen dugu, izan ere, ELGA delakoa desagertu eta izena aldatu diote ELGE deituz. 1961eko irailean eman zen aldaketa hau, nazioarteko ikuspegi bat emanez erakunde berriari. Erakunde honek (ELGE) Parisen du sede nagusia eta funtzio bezala, lankidetza eta herritarren bizitza hobetuko duten hainbat politika ekonomiko eta sozial aurrera eramatea dute.\n34 herrialdek osatzen dute erakundea: Australia, Austria, Alemania, Belgika, Danimarka, Estonia, Erresuma Batua, Estatu Batuak, Eslovakia, Eslovenia, Espainia, Finlandia, Frantzia, Grezia, Hungaria, Hego Korea, Herbehereak, Islandia, Irlanda, Israel, Italia, Japonia, Kanada, Luxenburgo, Mexiko, Norvegia, Polonia, Portugal, Suedia, Suitza, Txile, Txekiar Errepublika, Turkia eta Zeelanda Berria. Europar Batzordeak parte hartzen du ELGEk dituen hainbat lanetan, baina, ez du boto eskubiderik. Gaur egun, Errusiaren sarrera ikuskatzen ari dira eta Brasil, Hegoafrika, Indonesia, India eta Txinarekin hainbat lankidetza akordio dituzte.\nOrganizazio honek lortutako diruak kontu bat du herrialde bakoitzean. Estatu Batuak da diru kopuru gehien ematen duen herrialdea (ia %22). Bestalde, aurrekontua eta lan programa bi urtean behin ezartzen dute.\nELGAk ekonomia eta gizarte gaiei buruzko txosten, azterlan eta estatistika ugari argitaratzen ditu. Txosten horiek asko erabiltzen dituzte mundu osoko gobernuek, enpresek, komunikabideek eta ikertzaileek egungo erronka ekonomikoak eta sozialak hobeto ulertzeko eta politika eraginkorragoak garatzeko. ELGAren lan-arlo nagusietako bat merkataritza eta nazioarteko inbertsioa sustatzea da. Erakundeak merkataritza-oztopoak murrizteko eta herrialde kideetan inbertsioa sustatzeko lan egiten du. Halaber, lankidetza sustatzen du jabetza intelektualean, berrikuntzan eta garapen iraunkorrean. ELGA ere merkataritza askearen defendatzailea da, eta herrialde batzuek ezarritako muga-zergak eta beste merkataritza-hesi batzuk kritikatu ditu. Bereziki, erakundeak kezka agertu du gero eta handiagoa den protekzionismoagatik eta mundu osoko tentsio komertzialengatik. ELGAk uste du merkataritza askea funtsezkoa dela hazkunde ekonomikorako eta epe luzerako ongizaterako. Hezkuntza da erakunde honen beste lan-arlo garrantzitsu bat. Erakundeak hezkuntzaren nazioarteko ebaluazioak egiten ditu, hala nola Ikasleen Nazioarteko Ebaluaziorako Programa (PISA), ikasleek matematikan, zientzietan eta irakurketan duten jarduna neurtzen duena. Ebaluazio horien emaitzak hezkuntza-sistemen indarguneak eta ahuleziak identifikatzeko eta hezkuntza-politika eta -programa eraginkorragoak garatzeko erabiltzen dira. ELGAk genero-berdintasuna eta aniztasuna sustatzen ere lan egiten du. Erakundeak dei egin die gobernuei lantokian eta, oro har, gizartean gizonentzako eta emakumeentzako aukera-berdintasuna sustatzen duten politikak har ditzaten, eta generoaren araberako soldata-arrakalari buruzko azterlanak egin ditu, gobernuek hartu beharreko neurriak identifikatzeko.\nELGEren lanaren gida.\nAlde batetik, organo gorena kontseilua da, eta gainbegiratzeaz eta zuzendaritza estrategikoaz arduratzen da, herrialde kideetako eta Europako Batzordeko ordezkariek osatua. Erabakiak adostasunez hartzen dira.\nBestetik, idazkaritza nagusiak azterketa egiten du, eta proposamenak egiten dizkio Kontseiluari. Lau idazkaritza nagusi ditu atxikita, eta bere eginkizunetan laguntzen diote.\nBukatzeko, 38 herrialde kideetako ordezkariak batzorde espezializatuetan bildu eta informazioa trukatzen dute politika espezifikoetan (zientzia, merkataritza, ekonomia, hezkuntza, enplegua edo finantza-merkatuak) lortutako aurrerapenak eztabaidatzeko eta berrikusteko. 200 bat batzorde, aditu-talde eta lan-talde daude.\nBazkideak.\nEuropar Batasuna bere herrialde guztiak erakunde honetan sartzen saiatzen ari da.\nBazkideak ez direnekiko erlazioak.\n50 herrialdek baino gehiago antolatzen dituzte ELGAk eratutako ospakizunak eta bazkideek laguntza eskaintzen diete beste herrialde hauei (elkarrizketa politikoa, eraikuntzak egiten...).\nAntolakundeko herrialdeen ezaugarriak.\n2014ko urriaren 28an, Unicefen txostenaren arabera, 76,5 milioi adingabe bizi ziren pobrezian ELGA Ekonomia Lankidetza eta Garapenerako Antolakundeko 41 herrialdeetan. Atzeraldi ekonomikoaren ondorioz, 2,6 milioi igo zen kopurua 2008. urtekoekin alderatuz. Gizarte laguntza indartsuak zituzten herrialdeetan \u2014 Txile, Polonia eta Australia\u2014 behera egin zuen haur txirotasunak."}
{"id": "43474", "revid": "336", "url": "https://eu.wikipedia.org/wiki?curid=43474", "title": "Europako Segurtasun eta Lankidetzako Antolakundea", "text": "Europako Segurtasun eta Lankidetzako Antolakundea (ESLA), 1975an Helsinkin egin zen ELSKren ondorengoa da (Europako Lankidetza eta Segurtasunari buruzko Konferentzia). 56 estatuk osatzen dute, guztiak Europakoak (Errusia barne), Erdialdeko Asiakoak edo Ipar Amerikakoak dira (Kanada eta Estatu Batuak). Nazio Batuen Erakundeak erakunde ofizialtzat onartzen du.\n2005ean lehendakaritza Esloveniak izan zuen, 2006an Belgikak, 2007an Espainiak, eta 2008an Finlandiak."}
{"id": "43477", "revid": "6327", "url": "https://eu.wikipedia.org/wiki?curid=43477", "title": "KHEE", "text": ""}
{"id": "43478", "revid": "336", "url": "https://eu.wikipedia.org/wiki?curid=43478", "title": "Espainiako futbol ligako lehen mailako 1961/1962ko denboraldia", "text": "Espainiako futbol ligako lehen mailako 1961/1962ko denboraldiko sailkapena eta goleatzaile nagusien informazioa."}
{"id": "43480", "revid": "336", "url": "https://eu.wikipedia.org/wiki?curid=43480", "title": "Espainiako futbol ligako lehen mailako 1962/1963ko denboraldia", "text": "Espainiako futbol ligako lehen mailako 1962/1963ko denboraldiko sailkapena eta goleatzaile nagusien informazioa."}
{"id": "43482", "revid": "6327", "url": "https://eu.wikipedia.org/wiki?curid=43482", "title": "Paleolitiko", "text": ""}
{"id": "43486", "revid": "119347", "url": "https://eu.wikipedia.org/wiki?curid=43486", "title": "Etxe Zuria", "text": "Etxe Zuria () Estatu Batuetako Presidentearen bizilekua eta egoitza nagusia da. Washington, DCn kokatua dago, Pennsylvania Hiribideko 1600. zenbakian. Presidentearen etxea bertan dagoenez askotan Etxe Zuria erabiltzen da Estatu Batuetako politika baten inguruan hitz egiteko, metonimia moduan.\nHistoria.\nEraikina estilo errenazentista neogreziar edo neoamerikarrean eraikia izan zen. George Washingtonek pentsatua, 1790ean James Hoban irlandar arkitektoak eraikina diseinatu zuen, eta 1792ko urriaren 12an Pedro Casanave nafar merkatariak lehen harria ipini eta eraikuntza lanak zuzendu zituen. Etxe Zuriaren kokalekua, Pierre Charles L'Enfantek aukeratu zuen; alegia, Washington hiriaren planifikazioa egin zuen arkitektoak.\nWashington hiria Estatu Batuen hiriburu administratibo izateko diseniatu zuten propio, eta Etxe Zuria zen eraikin nagusia. 1812ko angloamerikar gerran, britaniarrak Washingtonera heldu ziren 1814ko abuztuan, eta su eman zioten estatubatuarren sinbolo handienari, Etxe Zuriari. Kronikek diotenez, hura zen Washingtongo eraikin aipagarri bakarra. Hala ere, egitura sendoa zuen, eta britaniarrek lanak izan zituzten sua zabaltzeko. James Madisonek Washingtonen erretratua salbatu zuen. Harrezkero, inoiz ez da atzerritar indarrik Washingtonera heldu (eta suntsitu).\n1941eko abenduaren 7an hegazkin japoniarrek Pearl Harborri eraso zioten eta estatubatuarrak etsaiak alde guztietan ikusten hasi ziren. Luftwaffek Londres bonbardatu izanak paranoia areagotu besterik ez zuen egin. Hartara, Eguberrien atarian, AEBetako goi kargu militar batek erasoez babesteko protokolo sorta diseinatu zuen.\nBonbardaketak gauez izan ohi ziren, eta horregatik Gabonetako argiak murriztu zituzten, eraikin publiko nabarmenetan batik bat. Etxebizitza partikularretan zuhaitza etxe barruan jartzeko gomendatu zuten. Gainera, eraikin nagusietako kupulak, teilatuak eta terrazak beltzez margotzen hasi ziren, gaueko iluntasunean kamuflatzeko. Etxe Zurian gortina beltzak eta leiho blindatuak jarri zituzten eta fatxada beltzez margotzeko asmoa ere bazuten, Franklin Delano Roosevelt presidenteak ezezko borobila eman zuen arte. Baina Laffayette plazako ohiko zuhaitza ez jartzea onartu zuen eta horren ordez aurrerantzean ere Zuria izango zen Etxearen hegoaldeko lorategian ipini zuten.\nEraikinaren egitura.\nEtxe Zuriak lurpeko hainbat solairu dauzka, kanpotik ikusten denaz gain. Horrela, Etxe Zuriak honakoak dauzka:"}
{"id": "43491", "revid": "499", "url": "https://eu.wikipedia.org/wiki?curid=43491", "title": "Estatu Batu", "text": ""}
{"id": "43494", "revid": "237", "url": "https://eu.wikipedia.org/wiki?curid=43494", "title": "Gernikako Estatutua", "text": ""}
{"id": "43495", "revid": "4", "url": "https://eu.wikipedia.org/wiki?curid=43495", "title": "Aralar (alderdia)", "text": ""}
{"id": "43496", "revid": "4", "url": "https://eu.wikipedia.org/wiki?curid=43496", "title": "Iparraldea", "text": ""}
{"id": "43497", "revid": "237", "url": "https://eu.wikipedia.org/wiki?curid=43497", "title": "Albisteak", "text": ""}
{"id": "43499", "revid": "56334", "url": "https://eu.wikipedia.org/wiki?curid=43499", "title": "Angela Figuera Aymerich", "text": "Angela Figuera Aymerich (Bilbo, 1902ko urriaren 30a - Madril, 1984ko apirilaren 2a) gaztelaniaz idatzi zuen olerkari bilbotarra zen. Haren poesiaren ezaugarri nagusietarako batzuk gizakiarekiko elkartasuna eta amatasunaren goraipamena izan ziren.\nBiografia.\nBilboko urteak.\nAngela Bilboko Abando zabalgune berrian jaio zen 1902ko urriaren 30ean. Kanpotik etorritako nahiko familia dirudun baten alaba, bederatzi anai-arrebetatik nagusia. Azken datu horrek hasiera-hasieratik bere izaera markatu zuen. Lehenengo irakaskuntza bukatu eta gero, Angela institutura joan zen. Ikasketetan jarraipen hori garai hartan ez zen batere arrunta, berea izan baitzen, hain zuzen, Penintsulan batxilergoa egiten zuen nesken lehenengo promozioa. Urte haietan jada nabaria zen Angelaren literaturarekiko zaletasuna, baita oztopoei aurre egiteko indarra ere: 1924an Filosofia eta Letrak ikasteko asmoa azaldu zuen etxean, aitaren gogoaren aurka; ondorioz, bi urtetan, Angelaren ikasketak geldirik egon ziren, azkenik bere asmoarekin atera arte. Zoritxarrez, ikasketak hasi eta gutxira aita hil egin zen, familia oso egoera ekonomiko larrian utzirik. Diru ezak eraginik eta ikasketak burutzeko, Angelak haren lehengusu zen Julio Figueraren familiaren laguntza behar izan zuen. Helburu horrekin Madrilera joan zen urtebeterako. Denbora horretan, bide batez, Juliorekin zuen harremana handitu zen eta karrera bukatu zuenerako ezkongai ziren biak. Bilbon bueltan, orduan ere arazo ekonomikoek berean jarraitzen zuten familian eta horrek bultzatu zituen Madrilera bizitzera joatera; une hartan idazleak 28 urte zituen. Espainiako hiriburura joanda ere, gauzak ez ziren errazak izan, baina poliki-poliki lan desberdinetan aritu ziren Angela eta besteak. 1932an institutuko oposizioak gainditu zituen Angelak eta Huelvara destinatua izan zen. Hara joan baino lehen Juliorekin ezkondu zen. 1935ean, haurdun gelditu eta gero, erditzeko unean umea hilik jaio zen.\nGerra zibila.\nFigueratarren bizimodua erabat aldatu zen 1936ko estatu kolpearen ondorioz. Bikotea Madrilen zegoen eta Juliok errepublikaren aldeko ejertzitoan alistatzea erabaki zuen. Garai gogorrak izan ziren haiek. Baina dena ez zen txarra izan, urte horren abenduan Juan Ramon semea jaio baitzen. Julio destino desberdinetan penintsulan zehar ibili zen, bere emaztea Madrilen gelditzen zen bitartean. 1938an, azkenik, hirurak Murtziako Molina de Segura herrian biltzeko aukera izan zuten. Gatazkaren azkeneko hilabeteak bereziki gogorrak izan ziren, zeren eta Julio, komunistatzat jota, espetxeratua izan baitzen. Paradojikoki, frankistarren garaipenak askatasuna berreskuratzea ekarri zion Juliori.\nFrankismoak errepresaliatuak.\nGerra zibilaren amaieran Figuera familiaren egoera ez zen batere ona: titulazioak eta lanik gabe, galtzaileen bandoan, familiaren ondare guztia galduta, Julio paludismoaz gaixotuta, espetxeratua izateko beldurrez. Egoera hartan Madrilera itzultzea egokiena zelakoan, hara joan ziren eta bertan zerotik hasi ziren berriro ere. Urte horiek aztarna nabarmena utzi zuten Angelaren poesian. Berrogeita hamar urtetan Figueratarrak errealitate berrian, hau da, gerra ondorengo frankismo latzean, aurrera atera ziren, ekaitzaren ondoren bezala, lasaitasunean. Inguru-testu horretan Angelak idazteari ekin zion. Aktibitate hiri ez zen berria izan, ezen gazte garaietatik poesia egiteko zaletasun handia baitzuen, baina orduan aldaketa handi bat gertau zen: bere poemak argitaratu zituen. Liburuak \"Mujer de barro\" (1948) izenburua izan zuen eta ondorengo \"Soria pura\" (1949) lanarekin berreskuratutako bizitza horren isla izan zen. Bi liburu horiek Angelak \u201cetapa subjetiva\u201d bezala definitu zituen. Bertan elementu herritarrez betetako poesia aurkitzen dugu. Gaien aldetik, erotismoa, amatasuna, paisaia eta horren inguruko sinbolismoa. Hurrengo liburua 1950ean agertu zen, \"Vencida por el \u00e1ngel\", eta horretan aurrekoekin haustura erabatekoa izan zen, idazlearen hitzetan errealitatearen atea ireki egin zen eta horrekin batera bere poesiaren etapa berri bati eman zion hasiera, konpromisoarena alegia, \u201cetapa preocupada\u201d idazlearen hitzetan.\nUdak Euskal Herrian.\nProzesu horretan eragin berezia izan zuten Blas de Oterok eta Gabriel Celayak; hiruron artean adiskidetasun handia sortu zen. Urte horietan, opor garaietan ere, Angela Bilbora itzuli zen. Han neba bat gelditzen zitzaion, Rafael Figuera margolaria. Rafaelen eskutik Bilboko idazle eta artista esanguratsuak ezagutu zituen Angelak: Angel Ortiz Alfau, Mario Angel Marrod\u00e1n, Jorge Oteiza, Gregorio San Juan, Rafael Zarco, Federiko Krutwig eta beste asko. Urte batzuk geroago modu berean Gabriel Aresti ezagutu zuen. Hurrengo liburuetan gero eta gehiago ireki zen errealitatearen kezketara. Hasiera batean arazo metafisiko eta erlijiosoekin nahastuta, ikuspegi existentzialistatik. Horrela \"El grito in\u00fatil\" (1952), \"Los dias duros\" (1953) eta \"V\u00edspera de la vida\" (1953) agertuko dira. Poema horietan olerkariak oso garbi azaldu zuen beste mundu baten aldarrikapena eta horren aldeko lan egin beharra.\nPoesia eta disidentzia.\n50. urtetako hamarkadaren bigarren parteak jarri zuen Angela zurrunbiloaren erdian. Urte horietan bere iritzi disidenteak jarrera erradikalagoak hartu zituen. Batetik, 1956an Parisera joan zen ikasketa batzuk egiteko asmoz. Bidaia aprobetxatuz Pablo Nerudarekin elkarrizketatu zen. Bestetik, urte berean bukatutzat eman zuen liburu berri bat, \"Belleza cruel\", baina Angelak garbi zuen zentsurak ez ziola osoa argitaratzen utziko. Azkenik, bere liburu ezagunena eta polemikoena izan zena Mexikon agertu zen, 1958an, erbesteratutako Uni\u00f3n de Intelectuales Espa\u00f1oles zelakoak sarituta eta Le\u00f3n Felipe idazlearen hitzaurre garrantzitsu batekin. Beraz, \"Belleza cruel\" zentsuraren baimenik gabe atera zen, eta ondorioz, klandestinoki zabaldu behar izan zen frankismopean. Handik gutxira Julio Figuerak lana lortu zuen Asturiasen eta hara joan zen Angela ere. 1962an, \"Toco la tierra\" argitaratu zuen, baina nekea nabarmena zen berarengan. Idazlea gero eta ahaztuagoa aurkitzen zen. 1979ra arte itxoin behar izan zen bere beste liburu bat ezagutzeko, haurrei zuzendutakoa eta Julioren eraginez argitaratutakoa: \"Cuentos tontos para ni\u00f1os listos\". Azkenik, gaixondo luze baten ondoren 1984eko apirilaren 2an hil zen, komunikabideetan kasik aipamenik izan gabe. Angela hil ondoren bere azkeneko liburua agertu zen, horixe ere haurrei zuzenduta, \"Canciones para todo el a\u00f1o\".\nBere poesiaren inguruko balorazioa.\nAngela Figuerari buruzko balorazio orokor bat egiterakoan garbi dago hark utzitako obra ez dela oso handia, apenas hamar liburu eta zenbait itzulpen lan. Dudarik gabe, poesiaren baliorik handiena ez datza kantitatean, sakontasunean baizik. Angelaren poesia guztiz egiatia da eta, segur aski, horixe da bere ezaugarri nagusia. Bestalde, Angelak oso une gogorretan idatzi zuela esan beharra dago, frankismoko urte gordinetan, alegia. Une historiko hartan benetako erro bihurtzen da bilbotarraren figura: emakumea gizonen artean idazten, ama eta amona emakumearen paper aktiboagoa errebindikatzen, Euskal Herriko alaba Madrilen\u2026 Haren inguruan frankismoaren disidenteen figura eta taldeak konektatzen dira, kanpo eta barruko erbesteratuak. Hori guztia idazle handi baten aurrean gaudela ahaztu gabe.\nEstiloa.\nAngelaren lehenengo poesian, gehiena argitaratu gabekoa, modernismoaren eragina nabaria da. Gerra ondoren, bere hasierako liburuetan Juan Ram\u00f3n Jim\u00e9nez idazlearen sinbolismoaren eragina zuzena da. Antonio Machadoren presentzia ere ikusten da, baina eragingile baino gehiago erreferente bezala.\" Vencida por el \u00e1ngel\" liburuarekin existentzialismoa agertu zen Angelaren poesian. Dena dela, laster kezka sozialek eragindako elementuak ikusten dira; horiek izan ziren bere poema ospetsuenak eta, ondorioz, poeta sozial bezala sailkatu izan da askotan. Urte horietan \u201ceuskal poesiaren triunviratoa\u201d aipatzen zen: Blas de Otero, Celaya eta Angela. Dena dela, sailkapen hori ez da batere egokia ezen Angelak bazekien poesiak ezin zuela gizartea aldatu. Etapa desberdin guztietan Angelaren poesiak itxura erraza du, nahiz eta gero horrela ez izan. Hiztegiaren aldetik, kaleko hizkera jaso zuen sarritan, jendearengana errazago ailegatzeko.\nKanpo estekak.\n[[Kategoria:XX. mendeko emakume idazleak]]\n[[Kategoria:Euskal Herriko erdal idazleak]]\n[[Kategoria:Gaztelaniazko idazleak]]\n[[Kategoria:Gaztelaniazko poetak]]\n[[Kategoria:Euskal Herriko gaztelaniazko poetak]]\n[[Kategoria:Idazle feministak]]\n[[Kategoria:Euskal Herriko poetak]]\n[[Kategoria:36ko belaunaldia]]\n[[Kategoria:Euskal Herriko feministak]]\n[[Kategoria:Emakume itzultzaileak]]\n[[Kategoria:Euskal Herriko itzultzaileak]]\n[[Kategoria:Euskal Herriko gaztelaniazko haur literaturako idazleak]]\n[[Kategoria:Bilbotarrak]]\n[[Kategoria:Emakume idazleak]]\n[[Kategoria:Bilboko idazleak]]\n[[Kategoria:Madrilen hildakoak]]\n[[Kategoria:Emakume poetak]]"}
{"id": "43500", "revid": "56334", "url": "https://eu.wikipedia.org/wiki?curid=43500", "title": "Gabriel Celaya", "text": "Gabriel Celaya, izen osoa gaztelaniaz \"Rafael Gabriel Juan M\u00fagica Celaya Leceta Cendoya\", (Hernani, Gipuzkoa, 1911ko martxoaren 18a - Madril, 1991ko apirilaren 18a) gaztelaniaz idatzi zuen Euskal Herriko idazlea izan zen.\nBizitza.\nGabriel Celaya Hernanin jaio arren, egun gutxi zituela ekarri zuten Donostiara, eta han igaro zuen haurtzaroa. Aita, Luis M\u00fagica Leceta, jatorri apalekoa izanagatik, industriarekin lotutako enpresa bat sortzea lortu zuen. Ama, Ignacia Celaya Cendoya, aitarena baina klase goragoko mediku, musikari eta abenturazale familia batekoa zen.\nIzen osoa Rafael Gabriel Juan M\u00fagica Celaya Leceta Cendoya zen. Lehengo liburua Rafael M\u00fagica bezala sinatu zuen, izatez, Celayak berak adierazi zuenez, \"gerora, jada, familiaren enpresa batean lanean ari nintzela, Administrazio Kontseilutik esan zidaten ingeniari batek bertsoak idazten zituela jakiten bazen, horrek kalte egin ziezaiokeela enpresaren sinesgarritasunari. Hortaz, nire bigarren izen-abizenetara jo nuen, eta horrela jaio zen Gabriel Celaya\". Hala ere, Juan de Leceta bezala sinatu zituen zenbait liburu ere, hots, hirugarren izen-abizenak erabilita, Gabriel Celaya izenarekin behin betikoz geratzea erabaki zuen arte.\nLiteratura ibilbidea.\n1936. urtean, gerra hasi baino lehen, Gustavo Adolfo B\u00e9cquerren mendeurreneko saria eman zioten \"La soledad cerrada\" (Bakartasun itxia) poema liburuagatik (1947an argitaratua). 1927ko belaunaldiko poetekin harremanak izan bazituen ere, bera 36ko belaunaldiko poetatzat hartua izan da. \u00abPoesia soziala\u00bb delakoaren teorizatzaile eta bultzatzaile nagusietako bat izan zen hasieran. Alegia, Celayarentzat, \u00ab\"poesia, mundua aldatzeko tresna da\"\u00bb. Azken urteetan, ordea, joera horretatik aldendu eta lurrarekin, itsasoarekin eta paisaiarekin lotuago sentitzen du bere burua. Bere kezka nagusia da gizona kosmosaren barruan kokatzea. Filosofo presokratikoek eraginda, Celayak berak \"orfikoa\" deitzen duen poesia mota egin zuen, orduan. Ehun liburu inguru idatzi zituen guztira, genero guztietakoak (poesia, antzerkia, eleberria, saiakera); gainera, gaztelarazko idazle klasikoen azterketak eta gaztelaniarako itzulpenak ere egin zituen (Rimbaud, Paul \u00c9luard, Rainer Maria Rilke). Celayaren literatura teoria ulertzeko ezinbestekoak dira saio liburuak irakurtzea: \"Poes\u00eda y verdad\" (1960), \"Inquisici\u00f3n de la poes\u00eda\" (1972). Hauek ditu lan nagusietako batzuk: lehena, \"Marea del silencio \"(\"Ixiltasunaren itsasaldia,\" 1935), \"Las cartas boca arriba \"(\"Kartak ahoz gora, \"1951), \"Cantos Iberos \"(\"Iberiako kantuak, \"1955), \"Baladas y decires vascos \"(1965, \"Euskal baladak eta esaerak)\", \"Cantos y mitos \"(\"Kantak eta mitoak,\" 1983), etab. 1990ean azken poema liburua argitaratu zuen, \"Or\u00edgenes,\" gaztelaniaz eta euskaraz. Lehentxeago argitaratu zuen \"Gaviota\" (Kaioa) argitarapen elebiduna hau ere, Celayaren obraren antologia nagusia."}
{"id": "43502", "revid": "336", "url": "https://eu.wikipedia.org/wiki?curid=43502", "title": "Espainiako futbol ligako lehen mailako 1963/1964ko denboraldia", "text": "Espainiako futbol ligako lehen mailako 1963/1964ko denboraldiko sailkapena eta goleatzaile nagusien informazioa."}
{"id": "43503", "revid": "336", "url": "https://eu.wikipedia.org/wiki?curid=43503", "title": "Espainiako futbol ligako lehen mailako 1964/1965eko denboraldia", "text": "Espainiako futbol ligako lehen mailako 1964/1965ko denboraldiko sailkapena eta goleatzaile nagusien informazioa."}
{"id": "43504", "revid": "336", "url": "https://eu.wikipedia.org/wiki?curid=43504", "title": "Espainiako futbol ligako lehen mailako 1965/1966ko denboraldia", "text": "Espainiako futbol ligako lehen mailako 1965/1966ko denboraldiko sailkapena eta goleatzaile nagusien informazioa."}
{"id": "43505", "revid": "336", "url": "https://eu.wikipedia.org/wiki?curid=43505", "title": "Espainiako futbol ligako lehen mailako 1966/1967ko denboraldia", "text": "Espainiako futbol ligako lehen mailako 1966/1967ko denboraldiko sailkapena eta goleatzaile nagusien informazioa."}
{"id": "43507", "revid": "429", "url": "https://eu.wikipedia.org/wiki?curid=43507", "title": "Apple", "text": ""}
{"id": "43511", "revid": "119347", "url": "https://eu.wikipedia.org/wiki?curid=43511", "title": "MIX6T", "text": "MIX6T (\"Mikzite\" ahozkatuta) Hendaian 2002an sortu zen rap, funk eta reggae taldea da. Oso talde mistoa da, guztiak ez baitira jatorri berekoak. Gainera, euskaraz, frantsesez, gaztelaniaz, ingelesez eta arabieraz abesten dute.\nTaldekideak.\n3 abeslari\nDiskografia.\n2006.\n\"Unite Batasuna Unidad Unity\" izeneko maxia atera zuten. Maxi honek lau abesti eta hiru bideo ditu."}
{"id": "43515", "revid": "336", "url": "https://eu.wikipedia.org/wiki?curid=43515", "title": "Arakilgo herri aurkibidea", "text": ""}
{"id": "43519", "revid": "336", "url": "https://eu.wikipedia.org/wiki?curid=43519", "title": "Espainiako futbol ligako lehen mailako 1967/1968ko denboraldia", "text": "Espainiako futbol ligako lehen mailako 1967/1968ko denboraldiko sailkapena eta goleatzaile nagusien informazioa."}
{"id": "43520", "revid": "336", "url": "https://eu.wikipedia.org/wiki?curid=43520", "title": "Espainiako futbol ligako lehen mailako 1968/1969ko denboraldia", "text": "Espainiako futbol ligako lehen mailako 1968/1969ko denboraldiko sailkapena eta goleatzaile nagusien informazioa."}
{"id": "43521", "revid": "336", "url": "https://eu.wikipedia.org/wiki?curid=43521", "title": "Espainiako futbol ligako lehen mailako 1969/1970eko denboraldia", "text": "Espainiako futbol ligako lehen mailako 1969/1970ko denboraldiko sailkapena eta goleatzaile nagusien informazioa."}
{"id": "43526", "revid": "336", "url": "https://eu.wikipedia.org/wiki?curid=43526", "title": "Garikoitz Berasaluze", "text": ""}
{"id": "43528", "revid": "48990", "url": "https://eu.wikipedia.org/wiki?curid=43528", "title": "Hitza (egunkaria)", "text": "Hitza izenburua duten agerkariak EKTk argitaratzen dituen eskualdeko egunkariak dira.\nHistoria.\n2001eko abenduaren 18an kaleratu zen \"Egunero\" Tolosaldeko egunkariaren lehen alea, baina \"Euskaldunon Egunkaria\"ren itxieraren ostean Euskal Herri osora zabaldu zen probisionalki, eta eskualdeko egunkariak Tolosaldeko Hitza izena hartu zuen. \"Euskaldunon Egunkari\"ko langile ohiek Euskarazko Komunikazio Taldea (EKT) sortu zuten, euskarazko egunkari nazional berria sortu, eta eskualdez eskualde tokian tokiko herri egunkariak sustatzeko, horien artean \"Tolosaldeko Hitza\".\nIldo horretan, EKTren baitako Bertako Hedabideek eraginda, hainbat eskualdetan Hitza egunkariak sortu dira azken urteotan, tokian tokiko euskara elkarteen eta gizarte eragileen laguntzarekin:"}
{"id": "43535", "revid": "48990", "url": "https://eu.wikipedia.org/wiki?curid=43535", "title": "Hernaniko kronika", "text": ""}
{"id": "43536", "revid": "512", "url": "https://eu.wikipedia.org/wiki?curid=43536", "title": "Espainiako futbol ligako lehen mailako 1970/1971ko denboraldia", "text": "Espainiako futbol ligako lehen mailako 1970/1971ko denboraldiko sailkapena eta goleatzaile nagusien informazioa."}
{"id": "43537", "revid": "105290", "url": "https://eu.wikipedia.org/wiki?curid=43537", "title": "Espainiako futbol ligako lehen mailako 1971/1972ko denboraldia", "text": "Espainiako futbol ligako lehen mailako 1971/1972ko denboraldiko sailkapena eta goleatzaile nagusien informazioa."}
{"id": "43538", "revid": "219", "url": "https://eu.wikipedia.org/wiki?curid=43538", "title": "Espainiako futbol ligako lehen mailako 1972/1973ko denboraldia", "text": "Espainiako futbol ligako lehen mailako 1972/1973ko denboraldiko sailkapena eta goleatzaile nagusien informazioa."}
{"id": "43539", "revid": "512", "url": "https://eu.wikipedia.org/wiki?curid=43539", "title": "Espainiako futbol ligako lehen mailako 1973/1974ko denboraldia", "text": "Espainiako futbol ligako lehen mailako 1973/1974ko denboraldiko sailkapena eta goleatzaile nagusien informazioa."}
{"id": "43540", "revid": "105290", "url": "https://eu.wikipedia.org/wiki?curid=43540", "title": "Espainiako futbol ligako lehen mailako 1974/1975eko denboraldia", "text": "Espainiako futbol ligako lehen mailako 1974/1975ko denboraldiko sailkapena eta goleatzaile nagusien informazioa."}
{"id": "43542", "revid": "105290", "url": "https://eu.wikipedia.org/wiki?curid=43542", "title": "Espainiako futbol ligako lehen mailako 1975/1976ko denboraldia", "text": "Espainiako futbol ligako lehen mailako 1975/1976ko denboraldiko sailkapena eta goleatzaile nagusien informazioa."}
{"id": "43550", "revid": "105290", "url": "https://eu.wikipedia.org/wiki?curid=43550", "title": "Espainiako futbol ligako lehen mailako 1976/1977ko denboraldia", "text": "Espainiako futbol ligako lehen mailako 1976/1977ko denboraldiko sailkapena eta goleatzaile nagusien informazioa."}
{"id": "43552", "revid": "105290", "url": "https://eu.wikipedia.org/wiki?curid=43552", "title": "Espainiako futbol ligako lehen mailako 1977/1978ko denboraldia", "text": "Espainiako futbol ligako lehen mailako 1977/1978ko denboraldiko sailkapena eta goleatzaile nagusien informazioa."}
{"id": "43553", "revid": "105290", "url": "https://eu.wikipedia.org/wiki?curid=43553", "title": "Espainiako futbol ligako lehen mailako 1978/1979ko denboraldia", "text": "Espainiako futbol ligako lehen mailako 1978/1979ko denboraldiko sailkapena eta goleatzaile nagusien informazioa."}
{"id": "43554", "revid": "512", "url": "https://eu.wikipedia.org/wiki?curid=43554", "title": "Espainiako futbol ligako lehen mailako 1979/1980ko denboraldia", "text": "Espainiako futbol ligako lehen mailako 1979/1980ko denboraldiko sailkapena eta goleatzaile nagusien informazioa."}
{"id": "43555", "revid": "105290", "url": "https://eu.wikipedia.org/wiki?curid=43555", "title": "Espainiako futbol ligako lehen mailako 1980/1981eko denboraldia", "text": "Espainiako futbol ligako lehen mailako 1980/1981ko denboraldiko sailkapena eta goleatzaile nagusien informazioa."}
{"id": "43556", "revid": "512", "url": "https://eu.wikipedia.org/wiki?curid=43556", "title": "Espainiako futbol ligako lehen mailako 1981/1982ko denboraldia", "text": "Espainiako futbol ligako lehen mailako 1981-82 denboraldia txapelketaren 51. edizioa izan zen. 1981ko irailaren 19tik hurrengo urteko apirilaren 25era arte jokatu zen. Real Sociedad talde euskaldunak bigarren aldiz irabazi zuen lehiaketa.\nPartehartzaileak.\n18 taldek hartu zuten parte txapelketa honetan. RC Celta de Vigo, UD Salamanca eta CD M\u00e1laga taldeek C\u00e1diz CF, H\u00e9rcules CF eta CD Castell\u00f3n taldeak ordeztu zituzten."}
{"id": "43557", "revid": "105290", "url": "https://eu.wikipedia.org/wiki?curid=43557", "title": "Espainiako futbol ligako lehen mailako 1982/1983ko denboraldia", "text": "Espainiako futbol ligako lehen mailako 1982/1983ko denboraldiko sailkapena eta goleatzaile nagusien informazioa."}
{"id": "43558", "revid": "105290", "url": "https://eu.wikipedia.org/wiki?curid=43558", "title": "Espainiako futbol ligako lehen mailako 1983/1984ko denboraldia", "text": "Espainiako futbol ligako lehen mailako 1983/1984ko denboraldiko sailkapena eta goleatzaile nagusien informazioa."}
{"id": "43559", "revid": "336", "url": "https://eu.wikipedia.org/wiki?curid=43559", "title": "Ajedrez", "text": ""}
{"id": "43560", "revid": "105290", "url": "https://eu.wikipedia.org/wiki?curid=43560", "title": "Espainiako futbol ligako lehen mailako 1984/1985eko denboraldia", "text": "Espainiako futbol ligako lehen mailako 1984/1985ko denboraldiko sailkapena eta goleatzaile nagusien informazioa."}
{"id": "43570", "revid": "105290", "url": "https://eu.wikipedia.org/wiki?curid=43570", "title": "Sefanitro Dorreak", "text": "Sefanitro Dorreak Barakaldoko Lutxana auzoan eraikiko diren bi eraikin dira. Dorreak auzorako zabalgune proiektu berriarekin bat eraikiko dira.\nProiektua.\nEduardo Leira eta Raimundo Arg\u00fceso (i3 Consultores estudioko kideak) arkitektoak diseinaturik, proiektua 250.000 metro karratutan gauzatuko da eta 2.000 bat etxebizitza eraikiko dira. Horietatik 700 inguru babes-ofizialeko etxebizitzak izango dira. Egitasmoa mendebaldetik ekialderako norabidean gauzatuko da, gaur egungo Lutxanako auzoaren iparraldean. Etxebizitzen eraikitzearekin batera Rontegi mendixkaren egoera hobetuko da eta autobidearen gainetik bidezubi bat eraikiko da Rontegiko barrutia Lutxanarekin elkartuz.\nEtxebizitzak eraikiko diren orubean Sefanitro eta Rontealde enpresak egon dira 1940ko hamarkadatik. Enpresa kutsagarriak izateagatik Barakaldoko udalak epe bat eman zien udalerritik alde egiteko, eta horrela 2006ko udan Sefanitro enpresak itxi egin zuen. Produkzioaren zati bat Bilboko portuan eraikiko den fabrika berri batera eramango dute, baina gehiengoa Asturiasera bideratuko dute.\nDorreak.\nDena den, proiektuko eraikinik deigarrienak kristalezko bi dorreak izango dira. Guztira 150 eta 120 metro inguru izango dituzte eta elkarturik izango dira eraikinaren erdian bidezubi baten bitartez. Oraindik zehaztu ez den arren, etxebizitza erabilera izango dute bi dorreak, eta eraikitzerako Euskal Herriko eraikinik altuenetakoak izango dira. Dorreak zabalgune berria mendebaldetik ekialdera zeharkatuko duen kanal artifizial baten uren artetik altxatuko dira.\nEraikuntza.\nSefanitro fabrikak 2006. urtean ateak itxi eta gero, Barakaldo udalak berehala ekin nahi dio proiektuaren eraikuntzari, eta horretarako 2007ko lehen erdian fabrikaren eraisketa lanekin hasi nahi du. Sefanitro eta Rontealde fabrikak altxatzen diren orubea, eraikuntza enpresa baten erosi du 240 milioi euroren truke."}
{"id": "43572", "revid": "336", "url": "https://eu.wikipedia.org/wiki?curid=43572", "title": "Iparraldeko Kontseilua", "text": "Iparraldeko Kontseilua Europaren iparraldeko herrialdeen parlamentu eta gobernuak osatu duten kooperatiba bat da. II. Mundu Gerra ondoren eratu zen eta 1952an abian jarri zen. Helsinkiko akordioan, 1962, merkataritza, segurtasun sozial, herrialdeen arteko trantsitazio librea, ingurugiroa, kanpo-politika, zerbitzuak eta garraiobidetako kooperazioa adostu zuten. Iparraldeko Kontseilua bigarren tokian gelditu da Europar Batasunaren ondorioz, baina gaur egun ipar-kulturaren aldeko kontseilu bilakatu da.\n2006ko urriaren 31ean Halld\u00f3r \u00c1sgr\u00edmsson idazkari bezala izendatua izan zen, gaur egungoa.\nKideak.\nEstonia, Letonia eta Lituania herrialdeak kontseilu honetan sartzeko desioa jakinarazi dute, baina kontseilua gaur egun hauzi horren inguruan eztabaidan ari dira.\nFaroeak ere, autonomia soil bat izateari utzi nahi dio eta bertako ordezkari tinkoak nahi ditu eta ez Danimarka estatuak aukeratuak.\nEraketa.\n87 ordezkarik osatzen dute. Danimarkak, Finlandiak, Norvegiak eta Suediak, bakoitzak 20 ordezkari dituzte eta Islandiak aldiz 7 (autonomiak barne).\nIparraldeko Kontseiluak Kopenhagen dauka batzar nagusia baina hainbat bulego ditu bazkide eta ez diren herrialdeetan.\nBazkideak diren 5 herrialdeetatik 3 bakarrik diren NATOko herrialdeak, Iparraldeko Kontseilua neutrala da eta ez du operazio militarretan esku-hartzen.\nKontseiluko hizkuntza ofizialak daniera, norvegiera eta suediera dira. Baina lanak finlandieran, islandieran eta ingelesez ere aurkezten dira."}
{"id": "43573", "revid": "105290", "url": "https://eu.wikipedia.org/wiki?curid=43573", "title": "Etxezuri dorreak", "text": "Etxezuri Dorreak Bilbon altxatzen diren hiru etxebizitza dorre dira.\nKokalekua.\nHiriaren sarbide nagusietako batean kokatzen dira, Sabino Arana etorbidean, Abandoko barrutiaren ipar-ekialdeko mugan.\nHistoria.\n1968-1975 artean Eugenio Aginaga arkitektoak proiektatu eta eraiki zituen.\n2004 eta 2005. urteen artean hainbat berrikuntza egin dizkiete bertako bizilagunek fatxadari, eta balkoi eta begiratokien berriztapena burutu zen, horrela dorre guztiek estilo berdineko begiratokiak izateko.\nDorreak.\nKonplexuaren izena dorreen fatxadak duen kolore zuritik dator. Eugenio Aginaga arkitektoak diseinatu zituen 1970eko hamarkadaren erdialdera, udalak Bilboko zabalgunearen ertzetan altxatzea baimendu zuen beste hainbat etxe orratz bezala. Mendebalderago dauden bi dorreek hemeretzi solairu dauzkate, eta ekialderago dagoenak berriz hogei (betiere solairu baxua zenbatuta. Etxebizitza dorreak izan arren, behekaldeko solairuetan hainbat bulego eta enpresa desberdinen egoitza dago."}
{"id": "43575", "revid": "336", "url": "https://eu.wikipedia.org/wiki?curid=43575", "title": "Transmisio-bideak", "text": "Transmisio-bideak edo transmisio-euskarriak telekomunikazioak arloan, transmisio batean hartzailea eta igorlea komunikatzea ahalbidetzen duen euskarri fisikoa da.\nTransmisio-bideak gidatuak eta ez-gidatuak izan daitezke. Bietan transmisio uhin elektromagnetikoen bidez burutzen da.\nTransmisio-bide gidatuak.\nPare kordatua, kable ardazkidea eta zuntz optikoa ditugu.\nPare kordatua.\nTransmisio biderik arruntena eta hedatuena, lerro telefonikoetako kableetan erabiltzen baita.\nEstaldura batez babestutako kobrezko haria eta kanpoko isolatzailea dira pare kordatuaren osagaiak.\nHariak kablearen zehar bikoteka txirikordatzen dira diafonia gutxitzeko (diafonia -crosstalk: aldameneko kanalek eragindako interferentziengatik sortutako akoplamendua). Baita seinalean zein erreferentzian interferentziek eragin berdina izateko ere. Honela, kable ez txirikordatuekin alderatuz zarataren ondorioak gutxitzen dira.\nAbantailak:\nDesabantailak:\nKable ardazkidea.\nBarneko kable eroalea, muina, kobrezko kable zurruna da, hau babesten plastikozko isolatzailea. Isolatzaile hau, kobrezko sareta metaliko eroaleak estaltzen du. Eta azken geruzak, plastikozko isolatzailea, zorro funtzioarena egiten du.\nSeinale analogikoek kilometro gutxiko tartean anplifikadore bat beharrezkoa dute eta seinale digitalek errepikagailu bat kilometroko. Telebistarako, distantzia urruneko telefoniarako, sare lokaletarako...erabiltzen ohi da, baina gaur egun distantzia handiko ibilbideetan zuntz optikoekin ordezkatzen dira.\nSeinalea kobrezko muin zentraletik igarotzen da. Sareta metalikoak, kanpoko zaratetatik eta interferentzietatik babesteko balio du. Barneko isolatzailea, muinaren eta saretaren artean kontaktua ez egoteko jarri behar da, bestela zirkuitulabur bat gertatuko litzateke. Isolatzailea plastikoz edo bestelako material ez eroalez eginda dago. Transmisio digitaletan zein analogikoetan erabiltzen da.\nPare kordatuarekin alderatuz, bere abantailak:\nBanda zabalera kablearen luzearen araberakoa da.\nBere desabantailen artean daude:\nZuntz optikoa.\nAurreko transmisio euskarrietan (pare kordatu eta kable ardazkidea) datuak seinale elektrikoen bidez garraiatzen dira, aldiz, kable optikoan argiaren bidez.\nZuntz optikoa izaera optikozko energia garraiatzen duen euskarri oso malgua eta mehea da. Zilindro-formako hiru atal ditu: kanpoko estalkia, beirazko estalkia eta zuntz optikozko muina. Euskarri hau zuntz optikozko hari bakar batez edo gehiagoz osatuta egon daiteke.\nZuntz optikozko muina, errefrakzio-indize handia duen hari-zuntzez osatutako beira da. Errefrakzio txikixeagoa duen beste antzeko beira batek muina estaltzen du. Bigarren geruza eta kanpoko estalkiaren artean, aramidazko edo kevlarrezko hariez osatutako geruza dago, tiraketek eragin ditzaketen tentsioetatik babesteko. Guzti honen gainetik, kanpoko estalkiak aurreko guztia babesten du.\nTransmisio-bide ez-gidatuak.\nHaririk gabeko transmisioak ere deituak, berton lurreko mikrouhinak, satelite bidezko mikrouhinak, irrati uhinak eta izpi infragorriak ditugu.\nTransmisioa antenen bidez gauzatzen da, normalean euskarria airea delarik.\nNorabidezko transmisioak eta norabide orotarako transmisioetan sailka ditzakegu.\nNorabidezko transmisioetan, energia elektromagnetikoa sorta baten bideratzen da, hori dela eta, antena-igorgailuek eta antena-hargailuek lerrokatuta egon behar dute.\nAldiz norabide orotarako transmisioetan seinaleak barreiatzen dira eta antenek ez dira lerrokatu behar.\nBeste sailkatze irizpide bat maiztasun heinean datza. Hau jarraituz ondorengo hiru maila bereiz daitezke:\nTransmisio-bideen mugak.\nSeinaleak euskarri fisikotik transmititzean, aldaketak eragiten dizkioten perturbazioak pairatzen dituzte. Ondoren, perturbazio garrantzitsuenak azalduko ditugu:\nUhinaren indargabetzea.\nTransmisio euskarriak erresistentzia elementuak dituenez, seinalearen energia gain behera erortzen da, bai distantziaren bai erabilitako euskarriaren arabera.\nIndargabetzea maiztasunaren arabera aldatzen da, hau da, maiztasun altuenetan baxuenetan baino erresistentzia handiagoa dago. Arazo hau konpontzeko, bobina eta zirkuitu anplifikadoreak erabiltzen dira, maiztasun altuak baxuak baino gehiago anplifikatzeko.\nSeinalea leheneratzeko, anplifikadoreak eta errepikagailuak erabiltzean dira.\nAtzerapen distortsioa.\nTransmisio-bide gidatuetan, seinale baten hedapen-abiadura maiztasunaren arabera aldatzen denez, seinale baten barruko frekuentzia batzuk besteak baino arinago heltzen dira. Banda-zabaleraren muturrean kokatzen diren frekuentziek atzerapen handiena pairatzen dute.\nDistortsio hau ezerezteko ekualizazio teknikak erabiltzen dira.\nZarata.\nZarata transmititu nahi den seinalearekin nahasten den seinale arrotza da.\nZaratak hainbat jatorri izan dezake:\nKanal-ahalmena.\nKanal batek onar dezakeen datu-abiadurari kanal-ahalmena deitzen diogu.\nKanal baten abiadura, bit/segundotan, Kb/s eta Mb/s adierazten da, baita hertzetan (maiztasuna) ere.\nTransmisio-bidearen izaerak banda-zabalera mugatzen du.\nErrore-tasa, erroreak gertatzeko probabilitatea da.\nBanda-zabalera bakoitzarentzako transmisio abiadurarik handiena gomendatzen da, baina gomendagarria den errore-tasa gainditu gabe. Hau lortzeko eragozpenik handiena zarata da.\nTransmisio-bide gidatuak alderatzeko taulak.\nbeste irizpideekin:\nZe lekutarako erabilgarriak:"}
{"id": "43576", "revid": "843", "url": "https://eu.wikipedia.org/wiki?curid=43576", "title": "Transmisio bide", "text": ""}
{"id": "43577", "revid": "843", "url": "https://eu.wikipedia.org/wiki?curid=43577", "title": "Transmisio-bide", "text": ""}
{"id": "43579", "revid": "335510", "url": "https://eu.wikipedia.org/wiki?curid=43579", "title": "Transmisio bideak", "text": ""}
{"id": "43580", "revid": "335513", "url": "https://eu.wikipedia.org/wiki?curid=43580", "title": "Tigray eskualdea", "text": ""}
{"id": "43581", "revid": "512", "url": "https://eu.wikipedia.org/wiki?curid=43581", "title": "P2P", "text": "P2P (\"peer-to-peer\") sareek konputagailuen arteko komunikazio sistema bat osatzen dute. \"Peer to peer\" horrek parekoen arteko komunikazioari egiten dio erreferentzia. Ez daude bezero eta zerbitzari finkorik, bien papera aldi berean egiten duten nodoak baizik. Bezero-zerbitzari ereduaren \u201ckontrako\u201d bezala har daiteke. Hierarkia gabeko sareak dira. Lagun (erabiltzaile edo nodo deritzenak) bakoitza berdinak dira eta ez dago bat bestea baino maila altuagoan.\n Lagun bakoitza aldi berean erabiltzaile zein zerbitzari da. Besteek eskaintzen dieten baliabideak erabili eta norberak besteei eskaini egiten die. Gauzak honela, zerbitzari batek erabiltzaileen eskaerei aurre egiteko baliabideak kudeatu eta eskaintzen duen zerbitzari zentral baten beharra ekiditen da.\n P2P arkitektura Napster fitxategi partekatze aplikazioek egin dute ezagun. Hainbesteko arrakasta lortu izanak informatikan zein beste hainbat arlotan antolaketa berriak sortzea eragin du.\nArkitektura.\nOhikoa izaten da P2P sistemetan gainsare abstraktu bat erabiltzea (\"overlay network\" ingelesez), komunikazio-arkitekturako aplikazio mailan gauzatuta. Gainsarea indexatzeko zein beste erabiltzaileak aurkitzeko balio du. Gainsarea erabiliz, P2P sistema sare topologia fisikoarekiko independentea bilakatzen da.\nP2P anonimo sareek geruza bat baino gehiagoren erabilpena dela medio informazioa bidali zein jasotzen duenaren identitatea gordetzen dute.\nEgituratutako sistemek, propietate eta topologia bereziak dituzte eta algoritmo eta irizpide jakin batzuk jarraitu behar dituzte erabiltzaileen antolaketarako. Lan hau burutzeko Chord sistema moduko hash tauletan oinarritutako indexatzeak egiten dituzte.\nDesegituratutako sistemek ordea ez dute inolako algoritmorik erabiltzen antolatzeko edo konexioa optimizatzeko. Oro har hiru desegituratutako arkitektura daude definituta:\nNapster, fitxategien partekatzera zuzendutako lehen P2P aplikazioa, eredu zentralizatuaren adibiderik garbiena da. Gnutella eta Freenet, berriz, eredu deszentralizatuarena eta Kazaa P2P hibridoarena.\nP2P sareen erabilpenik zabalena nodoen arteko konexioak ezartzearena da, \"ad hoc\" konexioen bidez. Mota anitzeko informazioa pasa daiteke. Datu sinpleak (audio fitxategiak esaterako), eta denbora errealeko datuak (telefonia zerbitzuak adibidez) dira zerbitzu hau erabiltzen dutenak.\nHasieran esan bezala, bezero-zerbitzari ereduaren \u201ckontrako\u201d edo \u201cordezko\u201d moduan har daiteke. Hemen bezeroek zerbitzari zentral bati eskatu eta honek zerbitzatu egiten diete. Fitxategiak partekatzen dituzten eredu guztietatik P2P-n oinarritzen ez den zerbitzu bat jartzearren adibide bezala FTP da.\nP2P-ren sare gainjarrian erabiltzaile guztiak nodoak dira. Nodo bat beste edozein nodorekin lotuta dago eta elkar ezagutzen dira. Bata bestearekin nola loturik dagoen ikusita sarea egituratua edo desegituratua den esan dezakegu.\nSistema egituratuak.\n Sistema hauen ezaugarririk esanguratsuena nodoen arteko bilaketa eraginkor bat egiteko protokoloen erabiltzea da. Fitxategi bat bilatu nahi denean, aplikazioak inplementatzen duen protokolo jakin bati esker eta erabiltzaile gutxik edukita ere, eraginkortasun handiz bilatzen dira. Sistema egituratuetatik gehien erabiltzen den modua Hash Taula Banatuen (DHT ingelesez. Distributed Hash Table) bidezkoa da. Hash taula bateak gako batekin datu bat lotuta duten bezala, DHTak fitxategi bakoitzari jabe bat esleitzen dio.\nHash Taula Banatuak (HTB).\n Banatze desentralizatu mota bat da eta hash taulek antzeko zerbitzua eskaintzen dute. HTBen gordetako gako-balio parea edozein nodok eskura dezake eta baina parekatze hori baliozkoa egiten duen mapeatzea erabiltzaileen esku geratzen da. HTBak P2P sistema bat osatzen duten azpiegitura sortzeko erabiltzen dira. Hash Taula Banatuak maneiatzen dituzten sistema guztien artetik BitTorrenten trackerrak, Kad sarea, YaCy eta Coral Content Distribution Network dira nabarmenenak.\nSistema desegituratuak.\n Nodoen arteko loturak arbitrarioki ezartzen direnean sistema desegituratua dela esaten da. Erabiltzaile batek fitxategi bat bilatu nahi izan ezkero, lotura duen lagunei galdetzen hasiko da. Hauek ez badute, beraien lagunei deituko die eta horrela jarraituko du prozesuak fitxategia bilatu arte. Bilaketa eredu honi \"flooding\" esaten zaio. Bere abantailarik nagusiena lagun askok duten fitxategi bat azkar aurkitzen duela da, baina bestalde, lagun gutxik badute baliteke ez aurkitzea. \"Flooding\"-aren ondorioz trafikoa asko handitzen da eta honek bilaketek eraginkortasun maila oso eskasa izatea dakar. Dena dela, P2P sare gehienak sistema desegituratuen alde apustu egiten dute.\nIndexaketa eta iturri bilaketa.\n Gaur egungo sareek kudeatze lanetara zuzenduriko zerbitzariak erabiltzen dituzte. Gehienbat Erabiltzaile potentzialak listatzeko (Tor), beraien ekintzak antolatzeko (Folding@home) eta bilaketetarako(Napster, Emule). Hasieran flooding-aren bidez bilaketak egiten ziren arren eraginkortasun handiagoa lortzearren bilaketak zehatzetara zuzendutako estrategiak erabiltzen dira orain, HTB eta supernodoak erabiliz, esate baterako.\nP2P sareen erabilerak.\n Informazioa parteko erabiltzen bada ere normalean, beste hainbat aplikazio ere badute P2P sareek.\n Informazioa bidali eta hartzeko\nSare-lanak\nZientziak\nBilaketak\nKomunikazio sareak\nBeste aplikazioak\nBaliabide edo aplikazio informatikoak.\nBadaude P2P komunikazioa lortzeko hainbat baliabide informatiko. Software libre alorrekoak, adibidez, hauek: aMule, Transmission, Vuze..."}
{"id": "43588", "revid": "105290", "url": "https://eu.wikipedia.org/wiki?curid=43588", "title": "Disko-kuota", "text": "Disko-kuota informatika arloan, sistema eragile bateko erabiltzaileak biltegiratze euskarrian (disko gogorra) lekua kontrolatzeko eta mugatzeko prozedura da.\nSarrera.\nKonputagailuaren erabiltzaileak diskoaren leku gehiegi ez hartzeko erabiltzaile bakoitzarentzako disko-kuotak ezartzen dira.\nUNIX, Novell NetWare eta Windows 2000 bezalako sistema eragileek ezaugarri hau daukate.\nErabiltzaile bakoitzari, gainditu behar ez duen fitxategi eta bloke tamaina maximo bat ematen zaio. SEak arduratzen honetaz.\nKuotak UNIX-en.\nUNIX-en kasuan, kuota erabiltzaile bati dagokio. Honela gauzatzen da: fitxategi bat irekitzean, bere atributuak daude. Atributuen artean zehaztuta dago bere jabea eta fitxategiaren edozein tamaina aldaketa jabearen kuotan aldatzen da. Hau kontrolatzeko, erabiltzaileen kuota erregistroak taula batean daude.\nKuotak NetWare-en.\nNetWare-ek modu sinpleagoa du, direktorio bakoitzak bere kuota du. Kuota honek, direktorioaren tamaina eta honen barruko fitxategietako eta azpi-direktorioetako tamaina mugatzen du, jabea nor den axola gabe."}
{"id": "43589", "revid": "119347", "url": "https://eu.wikipedia.org/wiki?curid=43589", "title": "Security Administrator Tool for Analyzing Networks", "text": "Security Administrator Tool for Analyzing Networks (SATAN) sareko supererabiltzaileei, sistemaren babes-kudeaketan laguntzeko asmatutako software xedea duen arren, hackerrek, sareetako babes mekanismoak desgaitzeko, gehien erabili duten tresna da. Dan Farmer-ek eta Wietse Venema-k programatu zuten.\nSarrera.\nSATAN izena, beraz, ongi aukeratua izan da; eta hori dela eta, autoreek kritika asko jasan dituzte. SATANek interfaze grafiko erraz bat erabiliz, edonor baimentzen du, urrutitik, sare osoaren segurtasuna azter dezan. Makinak azpisareka aztertzeko gai da, beraz, azpisare horretan konektatutako makina guztiak ikus ditzake. Bakoitzean, babes akatsak bilatuz, eta segurtasun akats guztien berri emanaz.\nSATAN lehena izan zen HTTP protokoloa erabiltzen, web nabigatzaile baten bitartez maneiatzen baita. Erabiltzailearen makinan, egiaztatutako makina guztien datu-base bat sortzen du. SATANen nabigatzaileak, dinamikoki estekak sortzen ditu aztertutako makinen artean; horrela, makina baten segurtasun akats jakin bat aurkitzen badu, eta beranduago, honekin harremanak dituen makina bat aztertzen badu, bigarren hau ere ez seguru bezala markatuko du.\nSATANek azterketak egiteko segurtasun maila desberdinak dauzka, eta lanean ari den bitartean, HTML formatuan txosten bat sortzen du. Akatsen bat aurkituz gero, azalpen txiki bat ipintzen du eta CERT-en akats horri buruz dokumentu bat baldin badago, bertara joateko esteka bat aurkezten du. Gainera, segurtasun akatsa, softwarea zaharkitua gelditu delako bada, esteka baten bitartez, software horren bertsio eguneratu bat instalatzeko aukera ematen du (jakina, aukera hauek guztiak, SATAN eguneratua ez badaukagu ez dira agertuko).\nSATANek aztertzen dituen zerbitzu batzuk hauek dira: Finger, NFS, FTP, DNS, sistema eragile mota, sendmail-en bertsioa etab.\nSATAN konpilatu eta egikaritzeko Perl lengoaiako itzultzaile bat eta Interneteko nabigatzaile bat behar dira.\nAntzerako funtzioak egiten dituzten beste produktu batzuk: nmap, Fremont, Strobe, edo Iss (Internet Security Scanner) ezaguna."}
{"id": "43590", "revid": "843", "url": "https://eu.wikipedia.org/wiki?curid=43590", "title": "Disko kuota", "text": ""}
{"id": "43592", "revid": "512", "url": "https://eu.wikipedia.org/wiki?curid=43592", "title": "Antonio Nabarro Larreategi", "text": "Antonio Nabarro Larreategi (Beasain, Gipuzkoa, 1554 \u2013 Trapani, Italia, 1624ko uztailaren 31) Filipe III.a Espainiakoaren idazkaria zen, eta zeregin garrantzitsuak egin zituen gortean.\nUste da Antonio Nabarroren eraginez gertatu zirela Beasaingo herrian 1615. urteko bi gertaera garrantzitsu:\nKale bat ere badu bere omenez Beasainen.\nBizitza.\n1586-1590 urteetan, erregeren kontulari gisa, Txilera bidali zuten.\n1594ean Aitoren semeen Anaidiko alkate izendatu zuten. Handik gutxira, Valladolidera joan zen Filipe III.aren idazkari gisa.\n1602. urtean, Magdalenarekin \u2014Adan Igartzakoaren alabarekin\u2014 ezkondu eta haren deiturak hartu zituen, horrela Zubieta eta Igartzako oinetxeen jaun bilakatuz. Orduan, gortea utzi eta Lekeition kokatu zen. Garai hartan, Bizkaiko Busturia merindadeko probestu eta alkate karguak izan zituen.\n1614ean Simancasko Errege Artxiboen idazkari izendatu zuten. Gero, erregeren hainbat mandatu egin zituen, haietako batzuk oso garrantzitsuak.\nItalian, Napoliko erregeorde zen Filiberto Savoiakoa printzearen aholkulari eta idazkari izan zen. Italiako Trapani herrian hil zen, 70 urte zituela, 1624ko uztailaren 31an.\nIdazlanak.\nBizkaiko Jaunen Laburpen baten egilea dugu. Italiara joan zenean argitaratu zuen, Turinen, 1620an.\nEra berean, Espainiako nobleziaren oinarritzat gotikotasunaren tesia aldarrikatzen zutenen aurrean, euskaldunen aitonen semetasuna defendatu zuen, gizona gizonaren nagusi bilakatzen duen edozein sistemaren aurrekoa zelako. Lan honen bigarren argitalpen bat ere egin zen Madrilen, 1702an."}
{"id": "43593", "revid": "9172121", "url": "https://eu.wikipedia.org/wiki?curid=43593", "title": "Iru\u00f1ea-Noain aireportua", "text": "Iru\u00f1eko aireportua \u2014 ofizialki \"Iru\u00f1eko aireportua / Aeropuerto de Pamplona\" \u2014 (IATA: PNA, NAZE: LEPP) Iru\u00f1eatik sei kilometrora kokatzen da, Noaingo udalerrian. Aena enpresako aireportu publikoa da. Bere urterik onenean, 2007an, guztira 500.097 bidaiari erregistratu ziren.\nHistoria.\nAurrekariak.\n1930ean Iru\u00f1eko udalak aireportu bat eraikitzeko beharra ikusi zuen, eta horretarako Iru\u00f1etik sei kilometrora zegoen orube bat aukeratu zuten Noainen. Eraikitze lanak 1930eko hamarkadan zehar luzatu ziren, eta gerra zibilaren aurretik amaitu zen aireportua. Espainiako Gerra Zibilean zehar, Francoren tropek noizbehinka erabilitako aireportua, azkenik erabilpenik gabe geratu zen ondorengo urteetan.\nHasiera.\n1965ean Nafarroako Aerokluba sortu zen, eta hiru urte beranduago, Espainiako gobernuak 500 metroko luzerako pista bat eraikitzea onartu zuen. Lanak 1969an urtean hasi ziren eta 1970rako burutu zen pista berriaren eraikitzea. Hurrengo bi urteetan zehar pista luzatu egin zen 1700 metro izatera ailegatu arte. 1972ko Uztailaren 5ean trafiko zibil nazionalari ireki zen. Hurrengo egunean bidaiaririk zuen lehen hegaldia 1972an burutu zen Madril eta Iru\u00f1ea artekoa, linea berri honi hasiera emanez, Aviaco konpainiak buruturikoa. Hasieran asteroko hegaldi bakarra zena, haziz joan zen eta 1975rako hiru hegaldi zeuden Madrilen eta Iru\u00f1earen artean.\n1973ko uztailaren 6an, lehenengo Terminal Eraikina eta Kontrol Dorrea inauguratu ziren, Abiazio Zibileko Idazkariordetzak eraikiak, baita aireporturako sarbidea ere, Aldundiak burutua. Urte horren amaieran, hegaldi-pista iparraldetik handitzeko lanak hasi ziren, 2.207 metrora iritsi arte. Obra horiek ere Foru Aldundiak ordaindu zituen, eta 1974ko uztailaren 6an inauguratu ziren. Handitze honek erreaktoreekin lan egitea ahalbidetzen du.\n1975eko otsailean, aireportua bigarren kategoria administratibotzat hartu zen. Hilabete batzuk geroago, pista balizatzeko lanak hasi ziren. 1976an zentral elektrikoa eraiki zen. 80ko hamarkadaren bukaeran bi pistak hobetzeko neurriak hartzen dira Teknologia berria jarriz.\n1991an 2.600 metro karratuko terminal berri baten lanak hasi ziren, eta horretarako terminal zaharraren zati bat bota egin zen. Terminal berria 1992koazaroaren 11an inauguratu zen ofizialki. 1993an kanpoaldean 340 ibilgailu, 24 alokairuzko ibilgailu eta 6 autobusentzako aparkaleku berri bat erikitzeko lanak hasi ziren, guztira 21.262 metro karratuko azalera hartuz.\nHandipena.\n2005-2010 bitartean Iru\u00f1eko Aireportuak handitzeko lanak egin ziren. Handitze lan hauen barruan terminal berri bat, pistaren luzaketa, aparkalekuaren handiketa eta kontrol-dorre bat burutu ziren. Lan hauekin konpainia batzuen eskakizunak asetu ziren Boein 737 motako hegazkinak aireratu ahal izateko.\nHelmuga berrien azterketa.\nNafarroako Gobernuak 2016ko urriaren 5ean aurkeztu zuen Iru\u00f1eko aireportuan bidaiari-eskari potentzialari eta aire-ibilbide berrien eragin ekonomikoari buruzko azterlana.\nAzterlan horretan egiaztatu zen Paris-Charles de Gaulle, Frankfurt eta Amsterdam-Schipholeko aireportuetan ibilbide berriak ezartzeko eskaera nahikoa zegoela, eta horiek ekonomikoki bideragarriak zirela. Ikerketaren arabera, eskaerak aukera emango luke egunero joan-etorriko bi hegaldi egiteko eta hegazkinak Iru\u00f1ean lo egiteko. Ikerketaren arabera, 160.000 eta 200.000 bidaiari artean ibiliko ziren urtero. Europarekiko lotura horiez gain, Josep Tarradellas Bartzelona-El Prat aireportuarekiko aire-ibilbidea ere bideragarritzat jo zuen, nahiz eta iraganean baino eskari txikiagoa izan.\nHorregatik, Nafarroako Gobernuak aireportu horietan lan egiten duten konpainiekin harremanetan jarri zen (Lufthansa, Air France-KLM eta Air Nostrum), eta horren ondorioz 2017ko azaroan Iru\u00f1ea-Frankfurt aireko konexioa ezarri zen.\nEzaugarri teknikoak.\nIru\u00f1eko aireportuak 2010-eko azaroa-n berrikuntza multzo bat ireki zituen, aireportuaren artatze ahalmean bikoiztuz. Bidaiarientzako terminal berria eta kontrol dorre berria \"Arquitectos Ayala\"-k diseinatuak izan ziren, Nazioarteko Lehiaketa baten irabazleak izan baitziren.\nTerminalak.\nTerminal berria.\nEgungo bidaiarientzako terminala, 2010-eko azaroan irekia izan zena, 12 400 m\u00b2-ko azalera dauka. Bere barnean 9 fakturazio-mahai, ekipaje bereziendako beste bat, 2 segurtasun-filtro, 3 ontziratze-ate, ekipajea hartzeko 2 zinta eta ekipaje bereziendako beste zinta bat dauzka. Berrikuntza hauek ahalbidetzen dute urtero 1,1 milioi pertsona artaztea segurtasun eta kalitate maila altuenekin.\nTerminal zaharra.\nAireportuko terminal zaharra, bota egin ez dena eta egora onean mantendu dena, erabilia izan da hainbat pelikula eta telesailak grabatzeko. Horren eredu Antonio Cuadrie zuzendariaren \"Operaci\u00f3n Concha\" 2017ko pelikula, Patricia Ferreiraren \"Thi Mai, rumbo a Vietnam\" 2018ko pelikula eta 2019an Nacho Alvarez zuzendutako \"Explota, explota\" pelikula dira.\nBestelako instalazioak.\nPista.\nAireportuak 2407 metro luzerako asfaltoko pista (15/33) dauka, 2010-eko maiatzean jasandako200 metroko hanidpenaren ondorioz. Handipen honek ahalbidetzen du erreaktore hegazkinak, Boeing 737 motakoak, lurra hartzea edo aireratzea kargaz beteta eta tenperatura eta hezetasun maila desegokietan. Modu honetan hegazkin handiagoak lan egin dezakete aireportuan, eta distantzia handiagora dauden helmugekin ibilbideak ireki ahal izango dira.\nHandipen lanen baitan, hegazkinentzako geralekua handitu egin da, 3 hegazkin handi, Airbus A320 motakoak, eta 5 tokiko hegaldientzako. Baita eraiki egin da biraketa-plataforma bat pistan Boeing 757 eta MD-88 motako hegazkinentzako.\nKontrol dorrea.\n2010-eko lanak direla eta, kontrol dorre berri bat eraiki zen 1500 m\u00b2 eta 20 metro altuerakoa, garatutrako teknologiarekin ekipatuta segurtasun maila handiena ziurtatzeko.\nParking.\nBidaiarientzako terminalaaren kanpoaldean ibilgailuentzako aparkaleku bat dago 657 lekuekin. 2010-ean handitu egin zen zeuden 539 lekuei 118 plaza gehituz.\nZerbitzuak.\nIru\u00f1eko aireportuan hurrengo zerbitzuak eskaintzen dira:\nKonexioak.\nGaur egun hurrengo erak daude Iru\u00f1eko Aireportura iristeko:\nAutobusa.\nGaur egun ez dago autobus linea zuzenik aireportura iristen dena. Hala ere, terminaletik 800 metrotara lineak, Noain eta Iru\u00f1ea lotzen dituen autobus lineak, geltoki bat dauka. 2017ko azarotik 2019ko abuztura lineak zuzenean konektatzen zituen aireportua, Autobus geltokia eta Iru\u00f1eko tren geltokia, baina taxi zerbitzu batengatik ordezkatua izan zen.\nTaxia.\nAireportuak Iru\u00f1erriko Taxi Zerbitzuaren geltokia dauka terminalaren kanpoaldean, 2,55\u20ac-ko gehigarriarekin. Gainera, zerbitzu berezi bat dauka, Sarasate pasealekua hasiera edo helmugda duena, eta 0,70\u20ac/pertsonako prezioa dauka.\nErrepidea.\nAireportura \"Aireportuko errepidearen\" bidez heltzen da. Errepide hau lotuta dago, Talluntxe industrialdearen eta Noain artean. Errepide honen bidez era azkarrean iristen da / autobiaraeta errepidera. Gainera, aireportutik hurbil pasatzen diren beste errepide garrantzitsuenak eta dira. errepidearen bidez Iru\u00f1eko erdialdera 10 minututan ailegatzen da Zaragoza etorbidearen bidez.Bidaiarien terminalaren kanpoaldean 657 ibilgailuentzako aparkalekua dauka.\nHelmugak eta Airelineak.\nAirelineak.\n1992-tik airelineen denbora-linea\nEstatistikak.\nBidaiariak (2004-2022).\nAzkenengo urteetako informazioa, bidaiari trafikoa, operazio eta zama kopuruari dagokionez:\nAireportua martxan egon den urteetan aireportua izugarri garatu da. Adibidez 1973an, eguneroko hegaldiekin egindako lehen urte osoan, garraiatutako bidaiariak 29.600 izan ziren, 1977an, inauguratu eta 5 urtera, 86.000 bidaiariak, eta Noaingo aireportua 2008an 434.062 bidaiariek erabili zuten.\nIru\u00f1eko aireportuak 2004 eta 2007 urteen artean bidaiarien hazkunde handia izan zuen, batez ere 2007 urtean, izan ere, urte honetan bidaiari kopuru maximo hisotrikoa lortu zuen. Aldiz, 2008-tik aurrera, bidaiarien galera gertatu zen, 2015 urtean bidaiariak irabaztera hasi zen arte.\n2015-etik aurrera ikus daiteke nola Frankfurteko konexioa 2017-ko azarotik eta Kanaria Handiko konexioa 2019-ko urritik bidaiari kopurua nahiko haztea eragi duten.\n2020-ko datuetan esan beharra dago Covid-19aren krisialdiaren eragina oso nabarmena izan dela, aurreko urteko bidaiariekin alderatuz, bidaiarien bi heren galdu egin ditu."}
{"id": "43594", "revid": "1519", "url": "https://eu.wikipedia.org/wiki?curid=43594", "title": "Monarkia absolutua", "text": "Monarkia absolutua edo absolutismoa batez ere XVII. mendean izan zen gobernu era bat da. Estatuaren aginpide guztiak erregeen esku geratzen ziren; beraz, tradizio erakundeak, gorteak edo parlamentuak ez zuen parte hartu gobernazio horretan. Agintea Jainkoarengandik zetorren, alegia, erregeak jainkoari erantzun behar zion, eta ez bere menpe zeudenei.\nAgintea sendotzeko, lurraldea modu zentralizatuan antolatu zuten, zergak kontrolatu zituzten, eta armada iraunkorra sorrarazi zuten.\nGobernu sistema hori Europan gutxi gorabehera 1648aren eta 1789aren artean ugaldu zen. Garaiaren eta herrialdearen arabera zenbait maila eta ezaugarri izan zituen.\nEzaugarriak.\nMonarkia absolutuen pentsakeran, erregea Jainkoaren lurreko ordezkaria zen eta haren aurrean bakarrik erantzun beharko zuen. Erregearen boterea, erresumaren gauzetan, mugarik gabekoa zen eta aginte guztiak zituen. Legeak egiten zituen eta justizi mota guztien oinarria zen, zeregin hori tribunalei uzten zien arren. Administrazioko arlo guztietan bera zen nagusia. Gastuak berak erabakitzen zituen eta zergak ere bere izenean biltzen ziren.\nPraktikan, ordea, monarkiaren erabaki batzuk ordezkarien organoek eta beste botere-erakunde batzuek, lan korporazioek (merkatarien eta artisauen instituzio korporatiboek) eta nobleen taldeek eta Elizak, esaterako, baldintzatzen zituzten zenbaitetan.\nAbsolutismoaren kontrako erreakzioak.\nEuropako kontestuan, 1688ko iraultza ingelesean gauzatu zen burgesiaren lehen erreakzopa, erregearen boterea mugatuz eta errege parlamentario bihurtuz. Iraultza are erradikalagoa izan zen 1789an Frantziakoa, zeinean espreski subiranotasuna herrian kokatu zen prezeski.\nEspainian, Karlos IV.aren erregealdian Erregimen Zaharrak krisialdi sakona izan zuen eta horrek sartu zuen Espainia Aro Garaikidean. Erreformen bidez aldatzen saiatu ziren, baina erroak ez ziren ia aldatu (estamentuak, jabetza gutxiren esku, herritar gehienak politikatik kanpo\u2026). Konbentzioko gerra eta Independentzia gerra jasan zituen eta Frantziako Iraultzaren aldeko talde batzuek Erregimen Zaharra behin betiko baztertu nahi izan zuten 1812an C\u00e1dizko Konstituzio liberala idatziz.\n21. mendean.\nMunduan badira oraindik ere lau monarkia absolutu: Vatikanoa, Saudi Arabia, Swazilandia eta Brunei. Hala ere, gobernu era horrek jendartean onespen murritza du Frantziako Iraultzaz geroztik, iraultza hark herriaren burujabetzan oinarritutako gobernu sistemak sustatu baitzituen."}
{"id": "43595", "revid": "336", "url": "https://eu.wikipedia.org/wiki?curid=43595", "title": "Mekele", "text": "Mekele (, ) iparraldeko Etiopiako hiria da, Tigray eskualdeko hiriburua. Addis Abebatik 780 kilometro iparraldera dago, 2.084 metroko garaieran. 2015ean 323.700 biztanle zituen.\nKlima.\nMekelek sabanako klima du, \"Aw\", K\u00f6ppen klima sailkapenaren arabera."}
{"id": "43600", "revid": "201", "url": "https://eu.wikipedia.org/wiki?curid=43600", "title": "Ebaristo Bustinza", "text": ""}
{"id": "43601", "revid": "237", "url": "https://eu.wikipedia.org/wiki?curid=43601", "title": "Wikinovela", "text": ""}
{"id": "43602", "revid": "201", "url": "https://eu.wikipedia.org/wiki?curid=43602", "title": "Nazioarteko Moneta Funtsa", "text": ""}
{"id": "43606", "revid": "6327", "url": "https://eu.wikipedia.org/wiki?curid=43606", "title": "Franko-proventzera", "text": ""}
{"id": "43607", "revid": "6327", "url": "https://eu.wikipedia.org/wiki?curid=43607", "title": "Arpitaniera", "text": ""}
{"id": "43608", "revid": "6327", "url": "https://eu.wikipedia.org/wiki?curid=43608", "title": "Frankoproventzala", "text": ""}
{"id": "43609", "revid": "1519", "url": "https://eu.wikipedia.org/wiki?curid=43609", "title": "Frankoproventzera", "text": "Frankoproventzera edo arpitana Frantzia, Italia eta Suitzako lurralde batzuetan mintzatzen den hizkuntza erromantze bat da. Hizkuntza hori hitz egiten den lurraldeari Arpitania deritzo. Italia hegoaldean ere bada mintzaira honetako komunitate bat, Apuliako frankoproventzerarena.\nHainbat izen ditu: \"francoproven\u00e7\u00e2l\" (frantsesaren eta proventzeraren antzekoa), \"arpitan\" (Alpeetakoa), \"burgond\u00eas\" eta \"burgondian\" (antzinako Burgundiakoa). \"Patou\u00e8s\" ere deitu izan da, baina izen hori egun baztertua da, gutxiegarria baita. Autore batzuek, bestalde, frankoproventzera okzitanieraren aldaeratzat hartu badute ere, egun hizkuntza bereizitzat hartzen da.\nHiztun kopuruari buruz, ez dago adostasunik. Ikerketa batzuek 130.000 hiztun zenbatu dituzte: 70.000 Italian, 60.000 Frantzian eta 7.000 Suitzan. Nolabaiteko onarpen ofiziala Aosta Ibarrean du. UNESCOk galtzeko arriskuan dagoen hizkuntzatzat jotzen du: frantsesak haren lekua hartzen du."}
{"id": "43610", "revid": "499", "url": "https://eu.wikipedia.org/wiki?curid=43610", "title": "Aosta Harana", "text": ""}
{"id": "43617", "revid": "96586", "url": "https://eu.wikipedia.org/wiki?curid=43617", "title": "Glasnost", "text": "Glasnost (errusieraz \"\u0433\u043b\u0430\u0441\u043d\u043e\u0441\u0442\u044c\") Perestroikarekin batera, 1985tik 1991ra bitartean, Mikhail Gorbatxevek SESBn mantendutako politika bat izan zen. \"Irekitzea\" esanahiarekin, Gorbatxevek eztabaida eta parte-hartzearen bidez ireki nahi zuen sistema politikoa, hein ezberdinetan bazen ere, sobietarrek aldaketa ekonomikoa babes zezaten.\nHerrialdearen gobernua gardena bihurtu nahian, adierazpen-askatasuna estutzen zuen zentsura laxatu zen. Komunikabideek zein herritarrek gobernuaren kontra kritikatzeari ekin zioten, baita leninismoaren beraren aurka ere. adierazpen-askatasuna Gorbatxevek espero baino haratago eraman zuen glasnostek."}
{"id": "43618", "revid": "1491", "url": "https://eu.wikipedia.org/wiki?curid=43618", "title": "Santa Agata jaia", "text": "Santa Agata jaia edo Dona Agata jaia, euskalkietan Santa Ageda bezpera, Agate Deuna jaia, Santa Ageda eskea eta Santa Ageda batzea izenez ere ezaguna, Euskal Herrian eta Espainiako zenbait tokitan ospatzen den jai herrikoi tradizionala da, Agata Cataniakoaren omenez otsailaren 5ean eta bezperan ospatzen dena, egun horretan Eliza Katolikoaren santutegiko santu haren omenezko eguna da. \nEuskal Herriko herri askotan, ohitura da egun horretan edo bezperako egunean herrietan kopla zaharrak kantatzea makilekin lurra joaz erritmoa markatzeko, diru edo janari eskean, jantzi tradizionalekin eta kriseilua lagun. Koplako bertsoak koblakari bakar batek abesten ditu maiz, eta taldeak leloa. Antzina, mutil gazteak soilik ibil zitezkeen Santa Agata eskean, baina XX. mendeko azken hamarkadez geroztik emakumeek eta adin talde guztietakoek ere parte har dezakete. Garai batean, urte horretan soldaduskara joan behar zuten mutil gazte edo \"kinto\"en bilerak ere egiten ziren egun horretan, eskean betiere; herri batzuetan, Eskoriatzan tradizio handiz, adin bereko gazteak biltzen dira ospakizun horri jarraipena emateko.\nOspakizunaren jatorria.\nAgata Catanian, Sizilian, jaio zen 235. urtean. Tradizioak dionenez, Quinciano gobernadoreak berarekin ezkondu arteko onik ez omen zuen, baina Agatak nahi ez eta mendeku gisa kartzelatu zuen. Bularrak moztu eta hil arteko torturak sufritu izan zituen. Handik gerora, Eliza Katolikoak saindu izendatu eta otsailaren 5a aukeratu zuen bera omentzeko.\nHala ere, badirudi ospakizunak bere sustraiak kristautasuna zabaldu aurreko garaietan dauzkala. Aditu batzuen iritziz, Agataren inguruko festek zerikusi handia dute inauteriekin, inauste edo kimatze garaiko erritoekin. Neguko solstizioaren ondoren, eguna luzatzen hasten denean, zuhaitz adarrak kimu berritzen hasten dira eta orduantxe izaten da zuhaitz adarrak kimatu edo inausteko garaia. Hala, naturaren esnatzea ospakizun bihurturik, mutilak kopla kantari ibiltzen ziren etxerik etxe janari eske, eta ondoren, bildutakoarekin, mutil eta neska denek batera afaltzen zuten. \nSanta Agata askotan abere gisa irudikatzen da: ahuntz edo katu itxurarekin. Ablitasen, uste zuten Santa Agata bezperako gauean banatzen zirela hurrengo urtebeterako ekaitzak.\nKristautasuna Euskal Herrira zabaldu zenean, beste askorekin batera Santa Agata eguna ekarri zuen berekin. Elizak, aurreko errito eta ospakizunak bereganatu eta itxura berri bat eman zien. Lehengo errituak eta Santa Agataren omenezko ospakizunak nahastu egin ziren. Bi erritu edo jai horien nahasketatik dator egungo ospakizuna.\nHitzak.\nSanta Agataren koplen hitz hedatuenak, Gipuzkoan, hauek dira:\n\"Zorion, etxe hontako denoi!\"\n\"Oles egitera gatoz,\"\n\"aterik ate ohitura zaharra\"\n\"aurten berritzeko asmoz.\"\n\"Ez gaude oso aberats diruz,\"\n\"ezta ere oinetakoz.\"\n\"Baina eztarriz sano gabiltza,\"\n\"ta kanta nahi degu gogoz.\"\n\"Santa Ageda bezpera degu\n\"Euskal Herriko eguna,\n\"etxe guztiak kantuz pozteko\n\"aukeratua deguna.\n\"Santa maitea gaur hartu degu\n\"gure bideko laguna.\n\"Haren laguntzaz bete gentzake\n\"egun hontako jarduna.\"\nBertsio berriak.\nMaialen Lujanbio (2016).\n2016an Maialen Lujanbiok Euskadi Irratiko 'Faktoria' saioan \"Beti Bezperako Koplak\" 'Santa Ageda' kopla berezia bota zuen. Genero-indarkeriaren salaketa gordina egin zuen. Bertsoz bertso, indarkeria matxistaren agerpen ezberdinak salatu, bai eta hura gainditzeko ezintasuna ere. Gero hogei artista gaztek sortze-lan kolektibo batean animazio teknika ezberdinak erabiliz Lujanbioren gogoeta osatu zuten. Horra 13 kopletariko lau:\nLa Kora (2020).\nBilboko La Kora abesbatza feministak 2020ko Agate Deuna bezperan Bilboko kaleetan barna kopla berriak abestu zituzten, Ageda bezpera pagano eta feminista aldarrikatuz.\nMaddalen Arzallus (2021).\nMaddalen Arzallus-ek beste bertsio bat plazaratu zuen 2022an. Agataren heriotzaren larria gogoratu eta gero, gaurko indarkeria matxistarekin lotu zuen:"}
{"id": "43619", "revid": "448", "url": "https://eu.wikipedia.org/wiki?curid=43619", "title": "Santagedak", "text": ""}
{"id": "43620", "revid": "1519", "url": "https://eu.wikipedia.org/wiki?curid=43620", "title": "Santa Ageda", "text": ""}
{"id": "43623", "revid": "119347", "url": "https://eu.wikipedia.org/wiki?curid=43623", "title": "Franz Schubert", "text": "Franz Peter Schubert (Viena, 1797ko urtarrilaren 31 - \"ibidem\", 1828ko azaroaren 19a) musikagile eta konpositore austriarra izan zen. Erromantizismo musikalaren aitzindari eta Ludwig van Beethovenen antzeko sonata klasikoaren jarraitzaile kontsideratua dago. Gazte hil zen arren (31 urte), oso egile emankorra izan zen, 600 Lieder inguru (ahotsa eta pianoz osaturiko konposizio motzak, abesti garaikidearen aurrindaria), 7 sinfonia (gehi amaitu barik laga zuena), musika liturgikoa, operak eta ganbera, piano eta orkestrarako lan ugari idatzi zuen.\nBiografia.\nHaurtzaroa.\nFranz Peter Schubert familia umil batean jaio zen, 13 senideetan hamabigarrena izan zelarik. Liechtental auzoan bizi ziren eta aita irabazi urriko irakaslea zen.\nEz zen denbora asko pasa bere musikako irakaslea gaztearen talentuaz ohartzeko eta horrela esan zion:\n11 urte besterik ez zuenean, kantore izan zen Kapera Inperialean eta, han lortutako bekak Stadkonvikteko eskolako ikasketak ordaindu zizkion. Antonio Salieriren ikasle izan zen eta, eskolako orkestrari esker, Franz Joseph Haydn eta Beethovenen lanak ezagutzeko aukera izan zuen.\n14 urterekin lehen liederrak sortu zituen, ahotsa eta pianorako poema musikalizatuak, eta 18 urterako maisu lanak zituen eginak, \"Gretchen am Spinnrade\" adibide, Goethen poemetan inspiratutako lehen liederra. 19 urterekin, bazituen 250 lieder baino gehiago.\nGaitasun handia bazuen ere, aitak bere lanaren oinordeko nahi zuen eta haserrea piztu zen aita-semearen artean, azkenean, Franzek etxetik alde egin zuelarik.\nEtxetik kanpo eta musika ogibide hartuta, Schubert Franz von Schoberren etxean bizi zen. Ez zuen sekula bere musika lanarekin bakarrik bizitzea lortu eta adiskideen laguntza behar izan zuen bizirauteko. Franzek ez zuen bere opera edo orkestra lanik estreinatu edo argitaratzerik lortu. Ez zuen harreman luzerik izan, ezta seme-alabarik, baina lagun talde ona izan zuen eta bere artea estimatzen zuena. Arazo ekonomikoez lepo, betaurrekoak soinean, herabetasunez betetako itxuran beti, urte haietan gainera, sifiliak hartu zuen konpositorea.\nSchubertiadak.\nSchubert ez zen saloi handi eta etiketa nobleren zale eta bizitza bohemioa eraman zuen Vienan, intelektualez inguratuta, tabernatik tabernara eta giro herrikoietan murgildurik. Inguru honetan jaio zen \"Schubertiada\" terminoa: musika eta irakurketara dedikaturiko jatorri ezberdineko artisten biltzarrak..\nAzken urteak.\nSchubert XIX. mende hasierako austriar musikalari nagusienetakoa da, Vienan jaiotakoa, gainera. 31 urte besterik ez zuen iraun, baina aparteko lan musikala sortu zuen. Miresten zuen Beethovenen itzalean hezi zen eta haren heriotzaren urtebetera hil zen bera. Bizitzan zehar ez zuen errekonozimendurik izan, heriotzaren ondoren baizik.\nBizitzaren azken urteetan maisu lan ugari idatzi zuen: \"Wanderer-Fantasie,\" D. 760, pianorako (1822) edo Wilhelm M\u00fcllerren poemetan inspiratutako \"Die sch\u00f6ne M\u00fcllerin\" (Errotari ederra) (1823).\n1824an, \"La muerte y la doncella\" idatzi zuen, kuarteto ezagunenetako bat eta, bizitza bukatzen ari zitzaionean,\n\"Winterreise\", D. 911, Op. 89 (1827), oinazeak eta bakardadearen eraginpean, berriro W. M\u00fcllerren poemetan oinarriturik.\nSchubertek ez zituen 31 urte besterik eta fuga ikasten hasita zegoen. Sifiliak edo gonorreak hartu zuela uste da eta sukar tifoidea erantsi zitzaion, 1828ko azaroaren 19an, hil zen arte.\nGarai hartan gazte galdutzat hartu bazuten ere, alkohol zale eta noizbehinkako harremanetan murgiltzen zena, biografo askoren ustez, gaur desoreka bipolarra duen gaixoa ikusiko genuke. Horrek argituko luke zergatik utzi ziuten bukatu gabe hainbat maisu lan. 1822ko urriaren 30ean \"Sinfonia en si menor\" hasi zuen, baina bi mugimendu txukun-txukun osatu ondoren, bertan behera geratu zen hirugarrena hasterakoan. Eskuizkribua H\u00fcttenbrenner lagunaren esku geratu zen eta 40 urtez gorde zuen. 1865ean, Johann von Herbeck orkestra zuzendariari eskaini zion eta urte hartako abenduan zuzendu zuen Vienan bukatu gabeko lanaren estreinaldia. Ez dakigu zergatik geratu zen amaitu gabe, baina zenbaiten ustez, ezin izan zuen lortutako kalitate bera mantenduko zuela ziurtatu. Horrela ezagutzen dugu gaur: diptiko asimetriko baino orekatua: Allegro moderato bat hasieran eta Andante con moto en mi mayor gero.\nSchuberten musika.\nBreitkopf &amp; H\u00e4rtel editorialak 1884 eta 1897 artean argitaratu zuen Schuberten obra osoa. Lan bikaina egin zuen Eusebius Mandyczewski musikologo eta konpositoreak abestien edizioan."}
{"id": "43624", "revid": "75106", "url": "https://eu.wikipedia.org/wiki?curid=43624", "title": "Derry", "text": "Derry, ofizialki Londonderry (, Ulsterko eskozieraz \"Derrie / Lunnonderrie\") Ipar Irlandako hiri jendetsuenetan bigarrena da (Belfast da lehena), eta Irlanda uharteko hiri jendetsuenetan laugarrena. Ipar Irlandako mendebaldeko mugan dago kokatuta. 2008an 85.016 biztanle zituen.\nEtimologia.\nEztabaida handia dago Derry eta Londonderry izenen artean. 1984ean hiriak Derry City Council izena hobetsi zuen baina 2007an Londonderry izatera itzuli da. Herri inkesta bat egin zen 2009an eta biztanleen hiru laurdena katolikoa izanik Derryren alde atera zen. Eguneroko bizitzan Derry erabiltzen da.\nDerry izena irlanderazko \"Doire\"-tik dator, eta honek \"hariztia\" esan nahi du, horregatik hiriaren sinbolo ez ofiziala haritza da. \"London\" aurrizkia gehitu zitzaion Ulsterraren kolonizazio prozesuan Londresko merkatarien elkarteak 1613an Derryko hiribildu bihurtu zuenean.\nAzkenik \"Maiden City\" (hiri ezkongabea) ezizena hartzen du, XVII mendeko setioan bere harresiek hiria salbu mantendu zutelako.\nGeografia.\nDerry Foyle ibaiaren ezkerreko ertzean dagoen miuno bateankokaturik dago, nahiz eta auzo berriak beste aldean ere zabaldu diren. Foyle ibaia kilometro gutxi batzuk aurrerago Irlandako itsasoak eratzen duen Foyle aintziran itsasoratzen da. Inguruko lurrak nahiko muinotsuak dira, mendi argirik ez dagoen arren.\nKlima.\nKlima ozeaniko epela du, udako tenperatura beroena 17-18\u00a0\u00b0Ctan izanik eta neguko hotzenak 2\u00a0\u00b0C inguruan. Prezipitazioei dagokienez urtean 182 egunetan egiten du euria eta urteko batazbestekoa 993mm-koa da.\nHistoria.\nSorrera.\nKolunba Ionakoak 546 urtean monasterioa fundatu zuen harizti batean, Foyle ibaiaren ertzean. Hala ere gaur egungo historiagileek zalantzan jartzen dute data hori, eta VI eta XI mendeen artean izan zela diote, data zehatzik eman gabe. Monasterioaren inguruan herrixka bat sortzen hasi zen.\nXVII mendea.\nXVI mendean Tudor dinastia saiatu zen Derryko monasterioa hartzen, eta 1613an Londresko merkatarien elklartean herria beretzat hartu eta hiribildu bihurtu zuen. Horrela Irlanda osoan planifikatu zen lehen hiria izan zen. Erdian Diamond izeneko plaza zegoen eta bertatik lau kale ateratzen ziren, gaur egun oraindik egitura berak jarraitzen du. 1619an bukatu zuten harresi sendoak altxatzen. Hiri hesituaren gorengo muturrean San Kolunba katedrala jaso zuten 1633an.\nMende horretan hainbat setio pairatu zituen, besteak beste: 1641an Irlandar matxinoena, 1649an Eskoziar presbiterianoena, eta azkenik 1688-1689an Eskoziako James VII eta Ingalaterrako James II erregeak agindutakoa. Guztietan harresiak zutik iraun zuen.\nXVIII eta XIX mendeak.\nXVIII mendean etxe georgiar ugari eraiki ziren eta 1790ean Foyle ibaia zeharkatuko zuen lehenengo zubia. XIX mendeko Irlandako Gosete Handiaren eraginez, Ipar Amerikarako itsasoratze kai garrantzitsuenetakoa bihurtu zen.\nXX mendea.\n1921n Irlanda zatitzean Derry mugan bertan gelditu zen, tradizionalki harreman handia izan zuen Donegalgo konderritik aparte, eta honen ondorioz bortxakeria handia bizi izan zen kaleetan.\nBigarren Mundu Gerran estatubatuarren lehenengo itsas basea izan zen. Bertan 36.000 soldadu britainiar, estatubatuar eta kanadiar elkartu ziren. Hiriak hazkunde ekonomikoa ezagutu zuen baina 1950an guztiek alde egin zutenean langabezia nagusitu zen.\n60. hamarkadan katolikoek diskriminazio handiak jasaten zituzten eta beren auzoetako bizi baldintzak penagarriak ziren. Eskubide Zibilen aldeko mugimenduak eratu ziren eta hauen eraginez 1969an Bogsideko gudua piztu zen, auzotar errepublikarren eta Ulstergo Errege Poliziaren artean. Auzotarrek Bogside auzoan \"Free Derry\" (\"Derry askea\") izeneko eremua eratu zuten, eta komunitate autosufizientea sortu zuten. Hiru urteren ondoren 1972ko urtarrilaren 30ean, \"Igande Odoltsua\" gertaera tragikoa gertatu zen hirian, manifestaldi batean polizia tiroka sartu eta 14 pertsona hil zituen. Hau izan zen Derry askearen amaiera, baina era berean IRA sozialki asko indartu zen.\nKultura.\nDerryko konderrian Seamus Heaney poeta jaio zen, 1995ean Literaturako Nobel Saria jaso zuena. Musikariak ere ugariak dira, ezagunena The Undertones taldea izanik. Arteari dagokionez aipatzekoak dira Bogside auzoko mural politikoak.\nZienam jaialdi bat ere izaten da bertan, \"Foyle Film Festival\".\nKirola.\nFutbol gaelikoa eta ohiko futbola dira jarraitzaile gehien dituzten kirolak. Futbol gaelikoko txapelketa nagusian garaipen bakarra badu ere, 1993koa, futbolean Derry City F.C. taldeak emaitzak bikainak lortu ditu. Ipar Irlandako Liga bat eta hiru Kopa lortu zituen, baina talde katolikoa izanik 1973an Irlandako Errepublikako txapelketatan aritzeko eskabidea egin zuen eta ordutik aurrera Irlandako bi Liga eta bost Kopa eskuratu ditu, bai eta Ligako hamar Kopa ere.\nAipatu behar da hainbat boxeo elkarte ere badirela hirian. Azkenik errugbi, cricket eta saskibaloi taldeak ere badaude."}
{"id": "43625", "revid": "336543", "url": "https://eu.wikipedia.org/wiki?curid=43625", "title": "Irrati uhin", "text": ""}
{"id": "43627", "revid": "336", "url": "https://eu.wikipedia.org/wiki?curid=43627", "title": "Infragorri", "text": "Infragorriak (IG) edo izpi infragorriak argi ikusgaia baino uhin-luzera handiagoko erradiazio elektromagnetikoak dira; beraz, ikusezinak dira giza begiarentzat. Espektro elektromagnetikoan, infragorriak argi ikusgaiaren eta erradiazio infragorriaren artean daude, 700 nm-tik 1 mm-rainoko uhin-luzera tartean (430 THz - 300 GHz maiztasun tartean).\nGorputz guztiek igortzen dute, gutxi-asko, erradiazio infragorria, eta giro tenperaturan gorputzek igorritako erradiazio gehiena infragorrian izaten da.\nErradiazio infragorria 1800ean aurkitu zuen William Herschel astronomoak, espektroan argi gorria baino energia ahulagoko erradiazio ikusezin batek termometro batean eragiten zuen tenperatura aldaketa neurtzean. Eguzkiak igorritako energiaren erdia baino gehixeago erradiazio infragorria da, nahiz eta argi ikusgarrian duen intentsitate handiena.\nMolekulek, haien errotazio-bibrazio mugimenduak aldatzerakoan, erradiazio infragorria igortzen edo xurgatzen dute. Momentu dipolarrean aldaketa gertatzen da, eta horrek molekularen bibrazioa exzitatzen du. Eremu infragorriko fotoien transmizio eta xurgapena neurtzeko Espectroskopia infragorria erabiltzen da.\nErradiazio infragorria prozesu industrial, zientifiko, militar, komertzial eta medikoetan erabiltzen da. Erabilpen militarren artean, zaintza lanetarako eta jarraipenerako erabiltzen da. Hauetaz aparte, efizientzia termikoaren analisia egiteko, ingurugiroaren gainbegiratzea egiteko, instalakuntza industrialen inspekzioa egiteko, urruneko tenperatura detekzioak egiteko, komunikazio alambrikorako, aurreikuspen meteorologikoak egiteko eta espektroskopiak egiteko erabiltzen dira izpi infragorriak.\nDefinizioa eta espektro elektromagnetikoarekin duen erlazioa.\nErradiazio infragorria ikusgaia den espektro ikusgaieko kolore gorriaren muga nomiletik (700 nanometro) milimetro baterarte (1 mm) hedatzen da. Uhin luzera eremu horrek, gutxi gorabehera 430 THz- 300 GHz bitarteko frekuentziari dagokio. Infragorriaren azpitik, espektro elektromagnetikoaren parte diren mikrouhinak kokatzen dira.\nSailkapena.\nsailkapenaErradiazio infragorria hiru tartetan banatzen da, uhin-luzeraren arabera:\nIzpi infragorrien erabilpena.\nInfragorri hurbila.\nInfragorri hurbila espektro infragorriaren uhin luzera laburrenari deritzo, infragorri ertainaren eta argi ikusgaiaren artean hedatzen denari, gutxi gorabehera 800-2500 nanometroren artekoa, nahiz eta unibertsalki ez dagoen onartutako definiziorik.\nAstronomian.\nAstronomian infragorri hurbilen espektroskopia, izar hotzen atmosferak aztertzeko eta izarraren espektroa zein motatakoa den jakiteko erabiltzen da.\nInfragorri industrial igortzaileak: Erabilpena, pinturak edo paperak lehortzeko, plastikoak termikoki finkatzeko eta beira manipulatzeko (kurbaturak, laminak...) beste batzuen artean. Lau infragorri igortzaile bereizten dira, erabiltzen dituzten uhin luzeren arabera:\nGaueko ikusmena.\nIkusgaia den argia nahikoa ez denean, gaueko ikusmen materialean erabiltzen da objektuak ikusteko. Objektuek igorritako erradiazioa jasotzen dute eta hau pantaila batera isladatzen da, ingurugiroko argiaren fotoiak elektroi bihurtzen dituen prozesu bat jarraituz, non elektroi horiek ondoren, prozesu kimiko eta elektriko baten bitartez argi ikusgaian birsortzen diren. Argi infragorriaren edo gaueko ikusmenak eta irudi termikoak ez dira haien artean nahastu behar, azkenengo honek irudiak sortzen ditu objektu ezberdinen artean antzeman daitezkeen tenperatura ezberdintasunen bitartez, hauek igortzen duten erradiazio infragorria (beroa) islatuz.\nTermografia.\nErradiazio infragorria objektuen tenperatura antzemateko erabil daiteke distantzia batera, hauen igorketa ezaguna bada. Termografia (irudi termikoa) erabilpen militar eta industrialetarako erabiltzen da gehien bat, baina geroz eta erabilera publikoagoa bereganatzen doa, kamara infragorrien agertzearekin batera, ibilgailuetan erabiltzen diren kameratan, hauen produkzio kostua merkeagoa baita.\nKamara termografikoek espektro elektromagnetikoaren eremu infragorriko erradiazioa antzematen dute (9.000-14.000 nanometro inguru) eta erradiazio horien irudiak sortzen dituzte. Jakinda, erradiazio infragorria objektu bakoitzak duen tenperaturaren arabera igortzen dela, Gorpu beltzaren erradiazio legea jarraituz, termografiak, argi ikusgairik gabe ingurua \u201cikusteko\u201d aukera ematen du. Objektu baten tenperaturaren igoerarekin batera, honen erradiazio kopurua ere handitzen da, termografiak tenperatura aldaketa horiek antzematea ahalbidetzen duelarik.\nTratamendu fisioterapikoa.\nIzpi infragorrien bitartezko terapia, termoterapia printzipioarekin lotuta dago, eta erradiazioaren aplikazioaren bitartez, beroa lortu nahi da. Izpi infragorriak, frekuentzia eta uhin luzera konkretuekin erabiltzen dira, pertsonaren azala zeharkatzea bilatuz, 2-10mm tako sakonerara gutxi gorabehera. Sortutako beroak, odol zirkulazioa handiagotu, zeluletara heltzen den oxigeno kopurua handitu eta nutriente berriak sortzen laguntzen du, ehunen erreparazioa eta zelulen erregenerazioa bultzatuz. Terapia hau, ez da inbaditzailea, ez du eragin desiragaitzik sortzen, ez du minik egiten eta tentsio muskularra murrizteko, odol zirkulazioa hobetzeko, mina arintzeko eta immunitate sistema hobetzeko erabiltzen da besteak beste.\nIzpi infragorriak helburu terapeutikoekin erabiltzeko, hauek zelan, noiz eta norekin aplika daitezkeen ezagutu behar dira, osasun arloko profesionalek aplikatu behar dituzte edo hauek emandako argibide eta jarraibide zehatzak jarraituz aplikatu beharko dira. Arazo, min edo patologia ezberdinen aurrean, erabiliko den tratamendu denbora, izpi infragorrien uhin luzera eta tratamenduaren aplikazio tokia, aldagarriak izango dira, beraz beharrezkoa izango da aldez aurretik, hauek iturri fidagarrietan kontsultatzea, tratamenduaren eraginkortasuna bermatzeko eta efektu desiragaitz edo kalteak prebenitzeko."}
{"id": "43629", "revid": "56334", "url": "https://eu.wikipedia.org/wiki?curid=43629", "title": "Joxan Oiz", "text": "Joxan Oiz Arruti (Donostia, Gipuzkoa, 1968ko apirilaren 2a) euskal kazetaritzan (\"Argia\", \"Euskaldunon Egunkaria\") aritutako irakaslea da. Eleberri bat ere idatzi du: \"Be\u00f1at Dardo\", Etxepare euskarazko lehen idazlearen bizimoduari buruzko fikziozko berregite historikoa.\n2023an (H)ilbetza Beka irabazi zuen \"Zorigaiztoko\" eleberri proiektuarekin. "}
{"id": "43630", "revid": "63274", "url": "https://eu.wikipedia.org/wiki?curid=43630", "title": "Nafarroako historia", "text": "Nafarroako historia oso aberatsa izan da gertakarietan. Nafarroak garrantzi handia izan du bai erromatarren garaitik bai eta geroago, non Nafarroako Erresuma osatu zen. Azkeneko urteetan ere historia garrantzitsua jokatu du Euskal Herriko politikan.\nAntzinaroa.\nNeolitoa.\nNeolitoa Nafarroan K. a. 5. milurtekoan kokatu behar da eta gutxi gorabehera K. a. XVIII. menderaino luzatu.. Neolitoa Kaukaso eta Babilonia inguruan sortu zenez ez dago guztiz zehaztua ea nahasketa kulturalak ekarri zituen aldaketak edo ea migrazio bat izan zen. Migrazioa izan balitz euskaldunen jatorria Kaukasoan kokatzen dutenen teoriak irabaziko luke.\nBehe neolitoa.\nNafarroan garai honetako aztarna gutxi aurkitu dira eta horregatik hasiera batean influentzia eskasa egon zela uste da.. Neolitoko kultura ekialdetik sartu zen Iberiar penintsulara eta leku egoki bat izan beharko luke horretarako, Nafarroa eta, batez ere, iparraldea, oso menditsua baita.\nAutore batzuen arabera Nafarroa eta Mediterraneoko, Akitaniako eta Kantauri aldeko biztanleen artean nahasketak egon ziren. Baina beste batzuen arabera elkarte kultural berdina zen Pirinioetan, bai iparraldean zein hegoaldean, zegoena.\nAldaketa klimatikoa zela eta animalien aldaketak egon ziren. Ehiza jada ez zen kobazulo inguruetan bizi, baizik eta lautadetan. Hori dela eta kobazuloak alde batera utzi ziren hein handi batean eta lautadatara jaitsi. Honek ere elkartze kulturala egotea ekarriko luke. K. a. 5. milurtekoan garia eta txakurra agertu ziren Nafarroan. Garagardoaren antzeko edariak, harri bero batekin eginda, agertu ziren ere. Nafarroako gaur egungo lurraldean 1.000 biztanle inguru zeuden eta 12 tribu. \nNeolito ertaina.\nNafarroan 3.500etik K. a. 2500 urtera arte luzatu behar da. Garai honetan agertzen da lehenengo aldiz zeramika Nafarroan. Garai honetan biztanleria gehiena kobazuloetan bizi zen, eta horrekin lotutako kultura dago, nahiz eta silex edo bestelako aztarna gutxirekin.\nZenbait aztarnategik aukera ematen digute berrikuntza horiek ailegatu zireneko bilakaera ikusteko, Zatoiako (Abaurregaina) kobazuloan lehenbiziko zeramika aztarnak aurkitu dira, harri leunduzko tresnak, erabiltzeko errazagoak (azal leundua, forma borobilekoa); eta Mara\u0096ongo la Pe\u0096an edo Biotzariko Padre Areson abereen hezurrak aurkitu dira.\nGoi neolitoa.\nGarai honetan Iberiar Penintsulatik edalontzi kanpaniformearen kultura hedatu zen, eta beste migrazio bat egon zen Ekialdeko Europatik. Baina ez dirudi bertan geratu zirenik.. K. a. 2. milurtekoaren hasieran trikuharri eta harrespilak egiten zituen kultura megalitikoa hedatu zen Pirinioetan eta baita Nafarroa osoan ere. Brontze Aroaren hasiera eman arte biluzik joaten ziren eta uste da hortik aurrera bizarra mozten hasi zirela eta buruan apaindurak jartzen.\nErromatarren garaia.\nErromatarrak Euskal Herrira iristean, Baskoiak zeuden lurralde hauetan, baina ez dago borrokaren idazkirik, erromatarrak \"ager vasconum\" izendatutako lurralde lauetan finkatu baitziren, \"saltus vasconum\" izeneko lurralde menditsuan baskoiak zeudelarik. Iberiarren artean baskoiez hitz egiten da, iberiarren txanpon batzuetan \"barskunes\" inskripzioa agertzen delarik, honen itzulpena \u201cmendietako jendea\u201d izango litzateke. Garai hauetan gertaturiko gauzarik garrantzitsuena Ponpeio jeneral erromatarrak Iru\u00f1a izeneko herrixkaren gainean Ponpaelo hiria sortu zen.\nErdi Aroa.\nBisigodoak.\nErromatarren erorketarekin urte askotan ez dira idazkiak aurkitzen eta Europa osoan gertaturiko garai ilunak gertatzen dira Nafarroan ere. Garai hauetan bisigodoak etorri ziren iberiar penintsulara, Iberiako kultura erromatarrarekin nahasturik. Bisigodo hauek behin eta gehiagotan baskoiak menperatzen saiatu ziren baina hainbat kronikek diote baskoiak ez zirela inoiz menperatuak izan.\nArabiarrak.\n711. urtean, musulmanak penintsulan sartu ziren eta bi urteko inbasioa jarraituz 713. urtean Ebroko haranera iritsi ziren. Garai hartan Ebroko harana Casio konde bisigodoaren eskuetan zegoen eta konde hau, bere jabetzak kontserbatzeko, islamera bihurtu zen eta Omeiatarrak bere jaunak bezala onartu zituen, Banu Qasi familia sortuz. Iru\u00f1a 718an konkistatua izan zen eta bertan musulmanek protektoratu bat ezarri zuten. Musulmanak frankoen kontra egitean, 732an Poitiersen galdu egin zuten eta Karlos Martel frankoen erregeak Iparraldean Baskoniako dukerria sortu zuen, Iru\u00f1ako hiriaren inguruan baskoiak berrantolatzen ari ziren bitartean.\nOrreagako gudua.\n778. urtean, Karlomagno errege frankoak Zaragozara jo zuen hango wali-ari laguntzeko asmoz, Kordobako emirraren kontra altxa nahi zuen eta, honen truk Karlomagnori Zaragozako plaza emanez. Zaragozarako bidean Karlomagnok Iru\u00f1ako harresiak bota zituen, baskoiei irakaspenen bat emateko edo. Zaragozara iristean waliak aliantzak aldatu zituen eta ez zion Karlomagnori sartzen utzi eta hau, inbasio bat kostu altua izango zuelakoan buelta eman zuen bere erreinurantz. Iru\u00f1ea suntsitu egin zuen, Banu Qasi-en aliatua omen zelako, eta Orreagatik pasatzean, baskoiek eraso egin zioten Karlomagnoren ejertzitoaren erretagoardia suntsituz eta bere iloba Roldan hilez. Guda honen bidez frankoen aurrean independentzia aldarrikatzea izan zen ondorioa.\nNafarroako Erresuma.\nFrankoen kontra instituzio sendo bat sortzearren, Iru\u00f1ako baskoiak eta Banu Qasi aliatuak, I\u00f1igo edo Eneko Arista izeneko erregea ezarri zuten Iru\u00f1ako Erresumarako. Errege hori, nafarren lehenengo erregea, I\u00f1igo Ximenez baskoiaren eta Onecca Banu Qasitarren alabaren semea zen. Erresuma hau Nafar estatu primitibotzat jo daiteke, nafarren antolaketa politiko bezala. Iru\u00f1eko Erresuma lehenik eta Nafarroako Erresuma geroago, hainbat dinastia ezberdinez izan zen gobernatua. 824 eta 905 urte bitartean Aritza dinastiak gobernatu zuen; 905 eta 1234 bitartean Semeno leinuak; azkenik 1234tik erresumaren desagerpena arte Xanpaina leinua izan zen erresumaren buru.\nNafarroako Erresumaren dinastia garrantzitsuena Semeno leinua izan zen. Garai hauetan, Nafarroako Erresuma bere gorenera heldu zen Antso III.a errege zela (1000-1035), euskal lurralde guztiak bere baitan hartuz eta, Penintsulan iparraldean, Leon zen, Nafarroaz gain, erresuma bakarra. Euskal erresuma horretan sartzen ziren Gaztela, Aragoi, Sobrarbe eta Ribagorza. Hortik aurrera, erresumak lurrak galdu zituen, lehendabizi Antso III.aren semeek erresuma beren artean banatu zutelako, Gaztelako, Aragoiko eta Iru\u00f1eko erresumetan. \n1134an, Alfontso \"I.a Borrokalaria\" errege nafar-aragoitarra hildakoan, Iru\u00f1eko Erresuma berrezarri zen. Hala ere, ez zuen Erromaren oniritzirik eta aita santuek ukatu egiten zioten erresuma estatusa, Alfontsoren testamentua bete ez zelako. Harrezkero, Gaztelako erregeek areagotu egin zuten Nafarroako lurren gaineko gutizia. Iru\u00f1eko Erresuma Nafarroako Erresuma bihurtu zen 1163an. 1200ean Gaztelaren tropek Gipuzkoa, Araba eta Durango okupatu zituzten, Araban 1332an berretsitakoa. 1212an, Semeno leinuko azken erregeak, Antso VII.ak, Navas de Tolosako guduan parte hartu zuen eta, kondairak dioenez, handik ekarri zituen Nafarroako kateak.\n1234an Antso VII.a \"Azkarra\" hil zen. Frantziako Xanpainatik dinastia bat heldu zen, kultura politiko desberdinekoa. Bada, erresumako indar aktiboek Nafarroako Foru Zaharra idatzi zuten 1238an, Nafarroako Foru Orokorraren lehen idatzizko aurrekaria, ohituran oinarritua. Frantziako kapetoen dinastia Nafarroako izatera ere pasa zen, baina kontra zituzten erresumako herria eta haren ordezkariak. Bada, 1276ko Nabarreriako Gerran Foru eta hainbat lurralde zituzten Frantzian ere eta erresumaren gobernua pixka bat ahaztu zuten. Erresumaren dekadentzia etengabea da, bere barnean gertatzen diren hainbat eta hainbat zatiketengatik, 1441an gerra zibila izan zen. Gerraren arrazoiak nobleen arteko borrokak dira, Joanes II.a Aragoiko erregeak Nafarroako erresuma beretzat hartu zuenean, bere seme Karlos Vianako printzeari utzi ordez testamentuan zioen bezala. \nBi bando sortu ziren gerran, beaumondarrak eta agaramondarrrak lehenengoak Gaztelaren laguntzarekin eta bigarrenak Aragoienarekin. Gerrak Karlos printzea hil arte iraun zuen eta Nafarroaren egoera txarra Gaztelak eta Aragoik aprobetxatu zuten 1512an Nafarroako konkistari ekiteko. Urte berean, Biarnotik eta Donapaleutik birkonkistari ekin zioten baina ez zen lortu, diplomaziaren eskutik ere ez. Fernando Katolikoak Nafarroako foruei zin egin zien eta Iru\u00f1ean zein beste hainbat tokitan bezala beaumondarren gehiengoak, Nafarroako gorteetan, Fernando Nafarroako errege zin egin zuten. Nafarroako Erresumak Nafarroa Beherean jarraitu zuen, Katalina I.a erregina zuela. 1515ean, Gaztelako Gorteek Nafarroa Gaztelari lotzearen alde bozkatu zuten, uztailaren 7an Fernando erregeak berretsia.\n1521eko maiatz-ekainean, monarka frantsesek eta nafarrek erresuma birkonkistatu zuten aste batzuetan, berehala herria haren alde altxa eta babes zabala izan zuena. Karlos V.a enperadoreak (Nafarroako IV.ak), ordea, Gaztelako komuneroen errebolta zapaldu zuen, eta indarrak bildu zituen nafar-frantses espedizioa kanporatu eta Nafarroa okupatzeko. Noaingo Gudua porrot handia izan zen nafar subiranistentzat. Hurrena, frantses eta nafar aliatuek Hondarribia okupatu zuten, eta bertan gotortu. Une horretan, Amaiurko Gudua borrokatu zen, eta posizio hori 1522ko uztailaren 19an okupatu zen. Karlos V.aren tropek Hondarribia berreskuratu zuten setio luze baten ondoren (1524ko apirila).\nNafar subiranistak ohartu ziren epe laburrean ez zutela zereginik espainiar potentzia militarraren kontra. 1523ko abuztuaren 18tik aurrera, Pirinioez iparraldeko Nafarroako Erresuma antolatu zen, Henrike II.a erregearen kontrolpeko lurraldeetan, Biarnori loturik. Okupazioaren kontrako errebolta giroan, Nafarroa Garaian, konkista ondoko erregimen berria antolatu zen, eta lehendabiziko sorgin ehiza zabala egin zen, 1525ean. Nafarroako Gorteek burujabetzari eusteko ahaleginak egin zituzten, baina Pirinioak gerra fronte bihurtu ziren, eta Espainiar Koroak presio gero eta handiagoa egin zuen ezohiko neurriak onar zitzaten. 1576an, Erresumako Diputazioaren ernamuina eratu zen. \nNafarroa Beherean, Donapaleu erdigune harturik, Erresumako Estatuak, Nafarroako Kantzilertza justizia organo gorena eta Diru Etxea eratu ziren. Pirinioak gerra fronte bilakatu ziren. Haatik, partzuergo batzuk eratu ahal izan ziren 1536tik aurrera Pirinioez hegoaldeko eta iparraldeko herri erakundeen artean. Nafarroa Behereko herritarrak bertakotzat hartzen ziren Nafarroa Garaian, eskubide berdinez, harik eta estatus hori kendu zitzaien arte mende erdialdera. Henrike II.ari Joana III.a erregina alabak hartu zion monarkiaren ondorengotza, eliza erreformatuaren zalea. Nafarroa Behereak, ordea, katoliko jarraitu zuen eta gerra piztu zen 1570-1572an. Nafarroako koroa independentearen erdigunea gero eta gehiago lerratu zen Pauera, eta N\u00e9racera. Nafarroa Beherean, Foru eta Kostuma berriak lantzen hasi ziren, eta 1608an argitaratu ziren. 1620an, ordea, Nafarroa Behereak galdu egin zuen bere subiranotasuna, eta Nafarroako Parlamentua sortu zen Pauen, justizia auzitegi gorena, Donapaleun seneskaltza bati eutsi zioten arren. \nKontrarreformako neurriak 1591tik aurrera hasi ziren aplikatzen Iru\u00f1ean egin sinodoan hala erabakita. Ordena erlijiosoak, eliza erakundeak eta jauntxoak sendotu egin ziren. Iru\u00f1ean, espainiar agintariak gotorleku handi bat eraikitzen hasi ziren, Zitadela, nafarren lanesku behartua baliatuz. Mende gehienean, sorgin pertsekuzioak izan baziren ere, 1610n heldu zen bere gorenera, Zugarramurdin ezarritako errepresioan. Logro\u00f1on epaiketa handi bat egin ondoren, 12 herritarrek sutan amaitu zuten. Ordu arte, nafarrek Nafarroaz kanpoko mugetan borrokatu baziren ere, 1641etik 1662ra, nafarrak Kataluniako gerran borrokatzera izan ziren behartuak, kontraforua zena; ugari izan ziren desertzioak. \nXVII. mende hasieran, Nafarroako santu zaindaria hautatzeko eztabaidak hasi ziren. 1658an, aita santuak hala San Fermin nola Frantses Xabier izendatu zituen. Handik hamarkada batzuetara, San Fermin Kongregazioa sortu zen Espainiar Inperioko hiriburuan, Madrilen, nafarren bilgune eta espainiar koroarekiko harremanen bideratzaile. Frantziarekiko etengabeko gerrek Bortuen inguruko euskal lurraldeetako gizartea, ekonomikoa eta antolamendu politikoa guztiz higatu zituen; bake gogoa handia zen. Bada, Nafarroa Garaian, abegi beroa egin eta babes militarra eman zioten Ondorengotza Gerran Filipe Anjoukoari, frantses Borboia eta Henrike III.aren ondorengoa. Filipek foruak zin egin zituen 1704an. Bortuetan, indarrean jarraitu zuen Erdi Arotik zetorren partzuergo sistema, alegia, herri lurren kudeaketa mankomunatua. \nOraingoz, babes horrek salbatu egin zuen Bortuez hegoaldeko Nafarroako Erresuma foruen kontrako eraso gogor batetik, Kataluniari eta Aragoiri foruak kentzen zizkieten bitartean, Planta Berriko Dekretuen bidez. Nafar eliteek eroso ikusi zuten beren burua borboitarren espainiar administrazioan. Horren adierazle nabarmenetako bat da Juan Goienetxe baztandarra (1656-1735), hainbat ekimen ekonomiko eta administratiboren ekintzaile. Ilustrazioarekin batera, areagotu ziren Frantziaren eta Espainiar Koroaren zentralizazio ahaleginak. \nNafarroa Behereko Estatuen ahalmenak nabarmen murriztu ziren 1743an, eta espainiar koroak nafarren gaineko presioa estutu zuen, hainbat dekreturen bitartez Ebroko aduanak Bortuetara eramateko. Nafarroako Erresuma eta haren produktuak atzerritartzat hartuak izan ziren Espainiar Koroako Lurralde Komunean. Presio horren aurrean, ilustratuak banaturik ziren, noblezia gehienean aduanak Bortuetara eramatearen alde lerratzen zen bitartean; Gorteetako Hirugarren Besoak (herriak) Ebron nahi zituen aduanak. 1785ean, estatuen arteko Elizondo Ituna sinatu zen Pirinioetako mugak zedarritzeko, baina horrek Kinto Realeko lurren erabilerari buruzko gatazka areagotu zuen. Gorteek, bestalde, ardura agertu zuten erresumako hezkuntzaren egoera kaskarrarekin. Espainiar koroak, haatik, Nafarroako unibertsitate bat sortzeko ahaleginak zapuztu zituen. \nAro Garaikidea.\nXIX. mendean Gerra Karlistak izan ziren Nafarroako aro modernoa eta ondorengo garaiak ere markatu zituzten gertakari garrantzitsuenak, heriotzak eta gaixotasunak eraginez, gizartea bananduz eta Karlismoa probintzian sakon errotuz. Euskal Pizkundearen garaian, Nafarroan XIX. mendeko azken laurdenean Nafarroako Euskara Elkargoa sortu zuten, Arturo Kanpion eta bertze euskaltzale eta foruzale batzuen eskutik. Urte horietan ere Julian Gaiarre tenorra munduan nabarmendu zen.\nBertzela, abertzaletasunaren hastapenak 1910eko hamarkadan izan ziren, EAJk Napar Buru Batzar sortu zutenean. Garai hartakoa \"Napartarra\" izeneko aldizkari elebiduna izan zen (1911-1919). Espainiako Bigarren Errepublikaren garaian beste argitalpen bat atera zuten, ordea, \"Amayur\" izenekoa 1931tik 1936 arte. Garai hartakoa Lizarrako Estatutua (\"Estatuto Vasco-Navarro\") azpimarratzekoa da, Hego Euskal Herriko lau probintzietarako diseinaturikoa. 1931ko ekainetik 1932ko urtarrila arte hainbat egitasmo eta bozketa egin zuten, aldeko botoak nagusi zirelarik. Azkenean, biltzar orokorra egin zuten Iru\u00f1ean 1932ko ekainean eta bertan ika-mika handiak gertatu ziren, Araba, Bizkaia eta Gipuzkoan aldeko botoek gehiengo absolutua lortuz baina Nafarroan aurkako botoak ofizialki nagusitu ziren (%53/%38.7). Hainbat urte geroago Jose Maria Jimeno Juriok eta beste hainbatek egondako irregulartasunak argitu zituzten.\nGerrate Zibila pizturik, probintzia kolpisten alde egin zuen hasiera-hasieratik. Horrek Errepublikaren aldekoentzat ekarri zuen errepresio handia. Bertzeak bertze, Erriberako herriak diren Sartaguda, Lodosa eta Mendabian gertaturiko sarraskiak aipatzekoak dira. Frankismoarekin batera, gizarte nafarrean errotu egin zen 1928an sortutako Opus Dei erakundea, ondorengo hamarkadetan Nafarroako Unibertsitatea eta Nafarroako Klinika Unibertsitarioa sortuz. Bertzela, gerratea baino lehen, Ernest Hemingwayk Iru\u00f1era etorri zen eta bertatik bertara Sanferminak ezagutu zituen, ondoren mundu mailan ezagunaraziz.\n1973an ereiten hasi ziren egungo Nafarroaren estatusa itxuratu zuten oinarriak. Orduan, Nafarroako Foru Berria (kode zibila) ondu zuten Francoren erregimenaren hurbileko Nafarroako legelariek, tartean zela Aizpun Tuero. Testu kontserbardore horrek uko egin zion inplizituki Nafarroaren burujabetzari. Espainiako Trantsizio Demokratikoa delakoaren hasieran, bi gertaera nagusik astindu zuten nafar gizartea: Alde batetik Jurramendiko gertakari odoltsuak, 1976ko maiatzaren 9an, ultraeskuindar talde batek karlista erromesak eraso zituztenekoa; eta bestetik poliziak German Rodriguez gaztea hil izanak, 1978ko San Ferminetan.\nHortik aitzina, ETAk atentatuak egin zituen behin baino gehiagotan herrialdean, 1980ko hamarkadan bereziki. Nafarroako Gobernuari dagokionez, UPNren nagusitasuna argia izan da azken urteotan, eta Miguel Sanzena izan da orain arteko agintaldirik luzeena. 1986an, PSNren lehenengo agintaldian, Euskararen Foru Legea ezarri zuten: euskararen ofizialtasuna probintziaren iparraldean soilik aitortu da, erdialdean erdizka, eta hegoaldean ukatu. 2017ko ekainean, Nafarroako gobernu aurrerazaleak Foru Berria berridatziko zuela iragarri zuen. Kulturaren arloan, Maria Bayo opera abeslariaren ibilbideak nazioartean oihartzun handia izan du. Eta kirol arloan, azkenik, Miguel Indurainen jarduera oso nabarmena izan zen 1990eko hamarkadan, orduan munduko txirrindularirik hoberena baitzen. Aipagarria da zinez, bestalde, Pedro Miguel Etxenike nafar fisikariak lortu duen sona."}
{"id": "43631", "revid": "119347", "url": "https://eu.wikipedia.org/wiki?curid=43631", "title": "Gasteiz-Foronda aireportua", "text": "Gasteiz-Foronda aireportua \u2014 ofizialki \"Gasteizko aireportua / Aeropuerto de Vitoria\" \u2014 (IATA: VIT, NAZE: LEVT) Gasteiz udalerriaren iparraldean kokatzen da, Andetxa eta Forondako herrixken artean. Gasteiz hirigunetik zortzi kilometrora dago Altube eta Gasteiz elkartzen dituen autobidearen mendebaldean. 390 hektarea okupatzen ditu, 2001eko Aireportuaren Plan Gidariaren arabera.\nHistoria.\n1970eko hamarkadaren amaieran, demokrazia berrezarri zenean, Eusko Jaurlaritza eratu berriak Gasteiz aukeratu zuen Euskal Autonomia Erkidegoko hiriburu. Aukeraketa horrekin batera, hainbat eraikin ofizial eta azpiegitura ezarri ziren Gasteizen.\nAzpiegitura horietako bat aireportua izan zen, 1980ko otsailaren 16an inauguratua. Garai hartan Bilboko aireportuak bizi zuen gehiegizko merkataritza gaien trafikoa arindu nahiean, Gasteizko aireportua Euskal Herriko merkantzia trafikoan aireportu nagusia bilakatu zen.\n1993. urtetik aurrera nagusigo posizio hori areagotu egin zen, nazioarteko garraio enpresa batzuk aireportuan ezarri zirenean, DHL esaterako. Merkataritza gaien trafikoan aireporturik garrantzitsuena den arren, bidaiarien hegaldietan Bilboko aireportua da nagusi. Horretaz oharturik, 2004ean Arabako Foru Aldundiak kostu-baxuko hegazkin konpainiak erakartzeko diru-laguntzak onartu zituen. Horrela urtebete beranduago Irlandako Ryanair hegazkin konpainia Gasteizko aireportuan ezarri zen Gasteiz eta Londres bitarteko hasierako hegaldi batekin.\nRyanairren etorrerak aireportuaren bidaiari trafikoa hirukoiztu egin du, eta gaur egun 100.000 bidaiarik erabiltzen dute aireportua urtero. Horrez gain, foru aldundiak Gasteiz erdigunean (Herrandarren kalean) dagoen autobus geltokiaren eta aireportuaren arteko autobus zerbitzua ezarri du bidaiariak aireportura hurbiltzeko.\n2005ean Euskal Herrian garraiatutako merkantziaren %90a Forondatik pasatu zen.\n2014ko azaroaren 24an, EAEko gobernuak, Aldundiak, Gasteizko Udalak eta Arabako Merkataritza Ganberak bat egin zuten aireportua berpiztearen aldeko adierazpenarekin.\nHegaldiak.\nOpor garaian eskainitako charter hegaldiez gain, gaur egun hegaldi erregular hauek daude Forondan.\nEstatistikak.\nUdan eta San Prudentzio jaietan \"charter\" hegaldiak jartzen dira, normalean Mallorca eta Eivissara. Eusko Jaurlaritza New Yorkerako hegaldi zuzenak jartzeko lanean egon zen, baina azkenean ez zen lortu.\n2012ko urriaren 29an Helitt L\u00edneas Aereas airelineak Gasteiz eta Bartzelona arteko hegaldiak hasi zituen, baina aste batzuk beranduago, 2013ko urtarrilaren 13an bertan behera geratu ziren eta ordutik ez da hegaldirik eskaintzen Forondatik."}
{"id": "43632", "revid": "7713125", "url": "https://eu.wikipedia.org/wiki?curid=43632", "title": "Donostia-Hondarribia aireportua", "text": "Donostia-Hondarribia aireportua \u2014 ofizialki \"Donostiako aireportua / Aeropuerto de San Sebasti\u00e1n\" \u2014 (IATA: EAS, NAZE: LESO) Gipuzkoako aireportu nagusia da, Hondarribiko udalerrian kokatua, Donostiatik 22 kilometrora.\nHistoria.\n1910eko hamarkadaren hasieran, Gipuzkoak bi aireportu txiki zeuzkan, Ondarretakoa eta Lasartekoa. Horrez gain, Kontxako badia ur-hegazkinek erabiltzeko modukoa zen. 1920. urtean Irungo pertsona talde batek probintziako aireportu nagusia bertan eraikitzea proposatu zion Espainiako Sustapen Ministerioari. Horretarako, Plaiaundi izeneko gunea proposatu zuten Bidasoa ibaiaren bokalean. Beste bi aireportu txikiek martxan segitu zuten, Madril eta Teneriferako hegaldiak eskainiz.\n1930eko hamarkadan zehar, Irunen aireportua eraikitzeko egitasmoa berreskuratu zen, baina zailtasun teknikoak zirela medio, bertan behera geratu zen 1934an. Espainiako aireportuen trafikoa asko handitzen ari zela, 1950eko hamarkadan berriro ere Irunen aireportua eraikitzeko ideia berpiztu egin zen. Azkenik, eraikuntza lanak hasi eta urte eta erdiren buruan eraiki zuten aireportua.\nInaugurazioa eta bilakaera gaur egun arte.\nInaugurazio ekitaldiak 1955eko abuztuaren 22an egin ziren eta lehen hegaldia abuztuaren 29an izan zen, Aviacoren hegaldi baten bitartez. Dena den, hegazkinek Frantziaren gainetik hegan egin behar zutenez, horrek Frantziako gobernuaren kezka sortu zuen. Horrez gain, aireportuaren azpiegitura ezaren ondorioz, ondoko kontserba lantegi bat bidaiari terminal modura egokitzera behartu zuten.\nEspainia eta Frantziak 1957an adostu zituzten aireportuaren ustiapen mugak: haien arabera, erreakzio-hegazkinek aireportua erabiltzea debekatu zuten, egin beharreko maniobren desegokitasuna zela eta. 1961ean, pista 1.500 metrora luzatu zen eta 1965. urtean, kontrol dorrea eraiki; 1969ean, pista berriro ere luzatu zen, gaurko 1.754 metroetara.\nEgun, aireportua zabaltzeko proiektuaren inguruko eztabaida handia dago. 2000ean Espainiako Sustapen Ministerioak pista handitzeko proiektu bat aurkeztu zuen, hegazkin handiagoek erabiltzeko aukera izan zezaten. Dena den, asmoa gauzatuz gero, etxebizitza eta lantegi batzuk eraitsi beharko liratekeela eta, Irun eta Hondarribiko hainbat bizilagunen haserrea eragin zuen eta hainbat manifestaldi egin ziren haren aurka. 2004an Espainiako gobernuan aldaketa gertatu zenean, bertan behera geratu zen, baina Sustapen Ministerioak proiektua zehazteko asmoa erakutsi du 2006. urtean zehar: gauzak horrela, 2009an Sustapen Ministerioak eta Eusko Jaurlaritzako Garraio Sailak pista luzatzea erabaki zuten, 150 metro Mendelu aldera eta 50 metro itsaso aldera, gaur egungo eragingarritasuna bermatzeko."}
{"id": "43634", "revid": "103793", "url": "https://eu.wikipedia.org/wiki?curid=43634", "title": "Biarritz-Iparralde aireportua", "text": "Biarritz-Iparralde aireportua Biarritz eta Angelu udalerrien artean dagoen aireportua da.\nEzaugarriak.\n1950eko hamarkadan zehar sortu zen. Gaur egun Biarritzeko aireportua Lapurdi, Gipuzkoa eta Landetako biztanleek erabiltzen dute, nazioarte mailan dituen hegaldi kopuru handiarengatik. Donostiatik nahiko hurbil kokatzen da Biarritzeko aireportua eta urtero milaka dira aireportua erabiltzen duten biztanle gipuzkoarrak. Donostia eta Biarritz bitartean bada autobus zerbitzua gaur egun.\nAzken hamarkadan Donostia eta Baiona bitarteko Euskal Hiriaren kontzeptua garatuz joan den heinean, asko izan dira Donostiako aireportua itxi eta eskualderako aireportu bakarra uztea eskatu dutenak. Dena den, ia ezinezkotzat jotzen da aireportu bakarra uztea, Donostiako aireportua eta Biarritzeko aireportua bi lurralde ezberdinetan aurkitzen direlako, eta bi lurralde horiek aireportu biak mantendu nahi dituztelako.\nAireportuaren kudeaketa \"Syndicat mixte pour l'am\u00e9nagement et l'exploitation de l'a\u00e9rodrome de Biarritz-Bayonne-Anglet\" taldeari dagokio 2007tik. Talde hau Baiona-Euskal Herriko Merkataritza Ganbarak, Euskal Hirigune Elkargoak, Pirineo Atlantikoetako departamentuak, Landetako departamentuak eta Donibane Lohitzuneko udaletxeak osatzen dute.\nEzaugarri teknikoak.\nTerminalak pista bakarra dauka, 09-27 pistak guztira 2.250 metroko luzera dauka. Terminalaren alboan, aparkaleku bat dago, lehen 30 minutuetan aparkatzea doakoa delarik. Aireportuaren IATA kodea BIQ da, eta ICAO kodea LFBZ.\nAireportuan dauden hegazkin konpainiak.\nAzken urteetan Europako aireportu askotan gertatu bezala, kostu-baxuko hegaldiek gero eta garrantzia handiagoa dute Biarritzko aireportuan. Horrela, Ryanair hegazkin konpainia irlandarrak hainbat hegaldi eskaintzen ditu. Hauek dira aireportua erabiltzen duten hegazkin konpainiak."}
{"id": "43636", "revid": "6327", "url": "https://eu.wikipedia.org/wiki?curid=43636", "title": "Biarritzko aireportua", "text": ""}
{"id": "43637", "revid": "2048", "url": "https://eu.wikipedia.org/wiki?curid=43637", "title": "Foru aldundi", "text": "Foru aldundia, XIX. mende erdialdeaz geroztik, Araba, Bizkaia, Gipuzkoa eta Nafarroako aldundiek hartzen duten izena da, Lehen Gerra Karlistatik aurrera, une desberdinetan ezarritako foru gobernamenduen ondorioz.\nNafarroako Foru Aldundiak, ordea, Nafarroako Gobernua izena hartu du 1982az geroztik, aurreko foru lurraldea Nafarroako Foru Erkidegoa bihurtuta. Egungo foru aldundien zuzeneko aurrekariak probintziako aldundiak dira, 1877an eratuak Araba, Bizkai eta Gipuzkoan. Nafarroako foru aldundiak, berriz, 1841eko Foruak Eraldatzeko Legean errotzen du bere lege zilegitasunaren iturria. 1982an, egungo foru aldundiak eta Nafarroako Gobernua birsortu ondoren, foru izaera eta berezitasunak eta eskumen gehigarriak dituzte, nagusiena ekonomia ituna izanik, alegia, kupoa eta zerga eskumenak.\nHistoria.\nEgungo euskal foru aldundiek XVI. mendeaz geroztik ezarritako aldundi nagusietan dute aurrekaria, eta batzarrak ordezkatzen zituzten batzorde betearazleak ziren. Nafarroan, erresuma izaki, Erresumako Aldundia izena zuen. Lehen Gerra Karlistadaren ondoren, Nafarroak bilakaera desberdin bat izan zuen, Nafarroako Foruak Eraldatzeko Legearen bitartez (1841), Erresumako Aldundia bertan behera geratu baitzen eta, trukean, Nafarroak probintziako aldundia eskuratu zuen (1836tik aurrera), Espainiako probintzietakoen oso antzekoa. Berezitasun handiena ekonomia ituna (hitzarmena) zuen.\nHego Euskal Herriko beste euskal lurraldeetan, berriz, aldundi nagusiek uko egin zioten bertan behera geratzeari eta eskumenak galtzeari. 1844tik aurrera, haien estatus berria (\"neo-forala\") nolabait arautu zuten Espainia konstituzionalean, eta hala jarraitu zuten Bigarren Karlistaldi oste arte. Birmoldaketa horren ondorioz, udalek eskumen ugari galdu zituzten eta, trukean, aldundiek eskuratu, zerga-bilketaren arloan adibidez. 1877an, berriz, Canovas del Castillo espainiar lehen ministroak, Gerra Legearen pean eta tentsio giro handi baten erdian, aldundi nagusiak desegitea agindu zuen. Haien ordez, probintziako aldundiak ezarri ziren, Espainiako gobernuak izendatutako organo administratiboak. Hala ere, ez ziren guztiz Espainiako probintziekin berdindu, Hitzarmen Ekonomikoari esker.\nEspainiako beste aldundiekiko zuten jatorri eta izaera desberdintasuna dela eta, \"foru\" izendapena aldarrikatzen jarraitu zuten. Nafarroakoak 1867tik aurrera egin zuen hori, baita beste euskal aldundiek ere . Joera hori areagotu egin zen Gamazadaren ostean. 1937an, Errepublikaren kontra altxatako Franco jeneralak bertan behera utzi zituen Bizkaiko eta Gipuzkoako aldundiek artean zituzten berezitasunak, Nafarroan eta Araban ez bezala. 1981ean, aldundiok foru aldundi bihurtu ziren berriz, Hitzarmen Ekonomikoa berreskuratuz.\nNafarroa gainerako Hego Euskal Herriko lurraldeen konponketa politiko-administratibotik kanpora geratu eta UCD, UPN eta PSOE (Nafarroan PSN bihurtuta) alderdiek diktadura garaiko 'foru' erregimenaren jarraipena bideratu zuten: 1982ko Amejoramendua. Nafarroako Foru Aldundia Nafarroako Gobernua bilakatu zen."}
{"id": "43638", "revid": "15795", "url": "https://eu.wikipedia.org/wiki?curid=43638", "title": "Foru aldundia", "text": ""}
{"id": "43640", "revid": "512", "url": "https://eu.wikipedia.org/wiki?curid=43640", "title": "Nafarroako Foru Aldundia", "text": "Nafarroako Foru Aldundia 1839an Nafarroa Garaia gobernatzeko sortutako erakundea izan zen. Egoitza Sarasate pasealekuko Nafarroako jauregian zuen. 1984. urtean Nafarroako Foru Aldundia Nafarroako Gobernu bihurtu zen. Hala ere, oraindik gaur egun ohikoa da, modu informalean batez ere, Nafarroako Gobernua aldundi (edo diputazio) gisa izendatzea.\nHistoria.\nNafarroa aldundia Espainiako probintziako aldundi gisa sortu zen, Nafarroako Erresumako Aldundia ordezkatzeko.1867 eta gero, Foru \"abizena\" hartu zuen. Beraz, aurrekaria Erresumako Aldundi hori izan zuen, indarrez desegina Lehen Karlistaldiaren erdian. Honek XV. mendetik 1501era sei ahaldun izan zituen, bina Nafarroako Gorteetako estatu bakoitzak eta 1678tik 1839ra zazpi: eklesiastikoa bat, bi militarra eta lau hiriek. Helburua zergak kudeatzea eta foruak defenditzea zituen. Hala ere, gertuko Aragoiko Erresumaren Aldundi Orokorrak baino diru eta botere gutxiago izan zituen[Noiz?].\n1836an sortu zen, eta Nafarroako Erresuma \"de facto\" indargabetzen zuen. Lehendabiziko aldundiak zazpi ahaldun zituen: merindade bakoitzak bana, Iru\u00f1ea eta Lizarra izan ezik. Horiek bi zituzten, beren biztanleria eta aberastasunak zirela eta. Erakunde berriak lehen Erresumako Aldundiak eta Nafarroako Batzordeak zituen helburu eta eginbeharrak batu zituen, baina ez zen organo subiranoa. Horrela 1833an Javier de Burgosen diseinuak agindutako Espainiaren probintzia erregimenarekin bat egin zuen Nafarroak.\n1841an, Foruak Eraldatzeko Legea ezarri ondoren, bere antolakuntza laster aldatu zuten:\nGainera 13. artikuluak gobernadore zibil herrialdeko aginpide zibil nagusien bilakatu zuen, Espainiako probintzien moduan.\n1898an kontsultarako erakundea sortu zuen: Foru Batzordea hain zuzen ere, 1979an Nafarroako Parlamentuak ordezkatu zuena.\nNafarroako Foru Aldundiak 1839 eta 1984 artean iraun zuen, eta urte hartan Nafarroako Gobernuak ordezkatu zuen. Hura 1982ko Nafarroako Foru Eraentza Berrezarri eta Hobetzeari buruzko Lege Organikoak sortutako erakundea da.\nAhaldun nagusiak.\nForu Aldundiaren presidentea Nafarroako Gobernadore Zibila izan zen. Espainiako Gobernuak aukeratzen zuen eta gutxitan izan zen nafarra 1979ko urtarrila eta gero, kargu biak banatu egin ziren.\nNafarroako Gobernu bilakatu zen.\nAhaldun nagusiordeak.\nKargu nagusia Gobernadore Zibilak zuenez, barneko kargu nagusia ahaldun nagusiordearena izan zen. Hona hemen zerrenda:\nAlfontso XIII.a Espainiakoa.\n1930ean sortutako Batzorde kudeatatzailea.\n1930eko urtarrilean D\u00e1maso Berenguer, Miguel Primo de Rivera uko egin ondoren Espainiako presidentea, 1923 eta aurreko ahaldunak berreskuratu zituen.\nEspainiako Bigarren Errepublika.\n1931n sortutako Batzorde kudeatatzailea.\nErrepublikano-socialista blokearen presioa zela eta, Gobernuak Batzorde kudeatatzaile aukeratu zuen apirilaren 25ean. 1933ko ekainean Gobernuak aginduta bete gabeko lau postuak aukeratu zuen 1934ko urtarrilera arte.\n1935ean sortutako Batzorde kudeatatzailea.\n1934ko Iraultza eta gero, Nafarroako 32 ezkertiar udalak indargabetu zituzten eta kargu berriak aukeratu behar izan zituzten aldundirako:\nJuan Karlos I.a Espainiakoa.\n1979ko apirilaren 3an lehendabiziko Nafarroako Parlamenturako hauteskundeen ondorioz, 1979ko urtarrilaren 25an argitaratutako aginduak sortutako Nafarroako Gobernua aukeratu zuten.\nOrduan Nafarroa Garaia zazpi hauteskunde-barrutitan banatu zuten: merindade bakoitzak bana izanik, Iru\u00f1ea ez ezik (honek bi zeuzkan). Parlamentarioak era proportzional batean aukeratu zituzten: 10 Lizarran, 9 Erriberin, 18 Iru\u00f1eko hirian, 13 Iru\u00f1errian, 9 Zangozan eta 11 Tuteran. Barutietako bost bozkatuenek ahaldun bihurtu eta Nafarroako Gobernu edo Aldundiaren presidente aukeratu zuten. Sistema orduko Ahaldun nagusiordea zen Amadeo Marcok Adolfo Su\u00e1rez Espainiako presidentearekin eta Rodolfo Mart\u00edn Villa barne ministroarekin adostu zuen. Hona hemen Jaime Ignacio del Burgok zuzendutako gobernu berria:"}
{"id": "43643", "revid": "6327", "url": "https://eu.wikipedia.org/wiki?curid=43643", "title": "Arpitan", "text": ""}
{"id": "43645", "revid": "6327", "url": "https://eu.wikipedia.org/wiki?curid=43645", "title": "Franko-proventzala", "text": ""}
{"id": "43647", "revid": "499", "url": "https://eu.wikipedia.org/wiki?curid=43647", "title": "Tigranya", "text": ""}
{"id": "43648", "revid": "23317", "url": "https://eu.wikipedia.org/wiki?curid=43648", "title": "Amharera", "text": "Amharera (amhareraz: \u12a0\u121b\u122d\u129b, \"amar\u0259\u00f1\u00f1a\") Etiopia ipar-erdialdeko hizkuntza da. \nHerrialde hartako bost hizkuntza nazionaletako bat da, baina hizkuntzen artean mintzatuena denez estatuko hizkuntza ofiziala \"de facto\". Landa eremuko herritarren eta hiritarren arteko \"lingua franca\" ere bada.\nHedadura.\nHizkuntza semitikoen artean, bigarren mintzatuena da, arabieraren atzetik eta hebreeraren aurretik. 32 milioi pertsonak dute ama hizkuntza eta 57 milioi pertsonetara iristen da kopurua bigarren hizkuntza gisa dutenak ere gehitzen bazaizkie.\nEtiopian soilik ez, Etiopiatik kanpora bizi diren 2'7 milioi pertsonak ere hitzegiten dute, Egiptora, Israelera edo Suediara emigratu zuten etiopiarrak dira.\nEritrean ere hitz egiten da, Etiopiatik deportatu zituzten eritrearrek eramanda hain zuzen ere.\nRastafari askok amharera ikasten dute, hizkuntza sakratutzat jotzen baitute, jatorrizko lehena ere delakoan.\nIdazkera.\nGe'ez hizkuntzarenetik egokituriko abugida grafia-sistema darabil. Ezkerretik eskumara idazten da. Ez da existitzen amhareratik latindar alfabetora itzultzeko sistema bakar bat.\nAdibidea.\nGiza Eskubideen Aldarrikapen Unibertsaleko 1. artikulua:\nAnton Abadiaren hiztegia.\nAnton Abadia esploratzaile irlandar-euskaldunak 1837an anaiarekin batera Etiopiara egin zuen bidaia, hango ohiturak ikasi nahian. Hizkuntzarekiko interes berezia azaldu zuen eta 15.000 hitz biltzen zituen amharera-frantses hiztegia sortu zuen, \"Dictionnaire de la langue Amari\u00f1\u00f1a\" (1881), mota honetako aurrenekoa eta gerora esploratzaile ugarik erabiliko zutena."}
{"id": "43649", "revid": "119347", "url": "https://eu.wikipedia.org/wiki?curid=43649", "title": "Jon Apezetxea", "text": "Jon Apezetxea Ruiz, pilota arloan Apezetxea deituraz ezaguna (Goizueta, Nafarroa Garaia, 1988ko apirilaren 12a) esku huskako pilotari profesional ohia da. Aurrelari jokatzen zuen, Aspe enpresarekin; gaur egun, enpresa horretako teknikarietako bat da. Profesional garaiko estatistika ofizialek diotenez, 1,79 metro luze da, eta 72 kilo pisatzen zuen. Profesionaletako estreinako partida 2006ko urtarrilaren 30ean jokatu zuen, Tolosako Beotibar pilotalekuan. 2015eko maiatzean, Aspek enpresako intendentearen \u2014Martin Alustizaren\u2014 laguntzaile izateko proposamena egin zion, eta Apezetxeak onartu egin zuen."}
{"id": "43652", "revid": "15795", "url": "https://eu.wikipedia.org/wiki?curid=43652", "title": "Sino-Tibetar", "text": ""}
{"id": "43654", "revid": "105290", "url": "https://eu.wikipedia.org/wiki?curid=43654", "title": "Ex\u00e8rcit Popular Catal\u00e0", "text": "Ex\u00e8rcit Popular Catal\u00e0 (EPOCA), euskaraz \"Kataluniako Herri Armada\", Kataluniaren nazio askapena helburu zuen talde armatu bat izan zen, 1970 eta 1971 bitartean agertua.\nErakundea sortzeko saiakera bi izan ziren lehenago, 1964 eta 1968an. Militantzia gehiena, \"Front Nacional de Catalunya\"-tik etorritakoa zen. Jaume Mart\u00ednez Vendrell, \"Front Nacional de Catalunya\"ko adar militarraren arduraduna, EPOCA erakundeko berrogeita hamar bat militanteak militarki prestatzeaz eta formazio praktiko nahiz teorikoa emanteaz arduratu zen. Armak Sporri goitizena zuen kataluniar-suitzar baten bidez lortu zituzten. Berrogeita hamar militante hauek berrehun pertsona inguruko azpiegitura legala zuten, militante bakoitzeko lau.\nErakundearen ekintzarik entzutetsuenetako bat Josep Maria Bult\u00f3 industrial eta Bartzelonako alkate frankista ohiaren erailketa izan zen.\n1979an EPOCA desegin zen eta militante asko Terra Lliure talde armatura pasatu ziren."}
{"id": "43655", "revid": "6327", "url": "https://eu.wikipedia.org/wiki?curid=43655", "title": "Erromantze", "text": ""}
{"id": "43658", "revid": "105290", "url": "https://eu.wikipedia.org/wiki?curid=43658", "title": "Espainiako futbol ligako lehen mailako 1985/1986ko denboraldia", "text": "Espainiako futbol ligako lehen mailako 1985/1986ko denboraldiko sailkapena eta goleatzaile nagusien informazioa."}
{"id": "43659", "revid": "499", "url": "https://eu.wikipedia.org/wiki?curid=43659", "title": "EPOCA", "text": ""}
{"id": "43660", "revid": "105290", "url": "https://eu.wikipedia.org/wiki?curid=43660", "title": "Espainiako futbol ligako lehen mailako 1986/1987ko denboraldia", "text": "Espainiako futbol ligako lehen mailako 1986/1987ko denboraldiko sailkapena eta goleatzaile nagusien informazioa."}
{"id": "43661", "revid": "219", "url": "https://eu.wikipedia.org/wiki?curid=43661", "title": "Sardegna", "text": ""}
{"id": "43662", "revid": "105290", "url": "https://eu.wikipedia.org/wiki?curid=43662", "title": "Espainiako futbol ligako lehen mailako 1987/1988ko denboraldia", "text": "Espainiako futbol ligako lehen mailako 1987/1988ko denboraldiko sailkapena eta goleatzaile nagusien informazioa."}
{"id": "43663", "revid": "105290", "url": "https://eu.wikipedia.org/wiki?curid=43663", "title": "Espainiako futbol ligako lehen mailako 1988/1989ko denboraldia", "text": "Espainiako futbol ligako lehen mailako 1988/1989ko denboraldiko sailkapena eta goleatzaile nagusien informazioa."}
{"id": "43664", "revid": "105290", "url": "https://eu.wikipedia.org/wiki?curid=43664", "title": "Espainiako futbol ligako lehen mailako 1989/1990eko denboraldia", "text": "Espainiako futbol ligako lehen mailako 1989/1990ko denboraldiko sailkapena eta goleatzaile nagusien informazioa."}
{"id": "43665", "revid": "105290", "url": "https://eu.wikipedia.org/wiki?curid=43665", "title": "Espainiako futbol ligako lehen mailako 1990/1991ko denboraldia", "text": "Espainiako futbol ligako lehen mailako 1990/1991ko denboraldiko sailkapena eta goleatzaile nagusien informazioa."}
{"id": "43666", "revid": "105290", "url": "https://eu.wikipedia.org/wiki?curid=43666", "title": "Espainiako futbol ligako lehen mailako 1991/1992ko denboraldia", "text": "Espainiako futbol ligako lehen mailako 1991/1992ko denboraldiko sailkapena eta goleatzaile nagusien informazioa."}
{"id": "43667", "revid": "105290", "url": "https://eu.wikipedia.org/wiki?curid=43667", "title": "Espainiako futbol ligako lehen mailako 1992/1993ko denboraldia", "text": "Espainiako futbol ligako lehen mailako 1992/1993ko denboraldiko sailkapena eta goleatzaile nagusien informazioa."}
{"id": "43668", "revid": "105290", "url": "https://eu.wikipedia.org/wiki?curid=43668", "title": "Espainiako futbol ligako lehen mailako 1993/1994ko denboraldia", "text": "Espainiako futbol ligako lehen mailako 1993/1994ko denboraldiko sailkapena eta goleatzaile nagusien informazioa."}
{"id": "43669", "revid": "105290", "url": "https://eu.wikipedia.org/wiki?curid=43669", "title": "Espainiako futbol ligako lehen mailako 1994/1995eko denboraldia", "text": "Espainiako futbol ligako lehen mailako 1994/1995eko denboraldiko sailkapena eta goleatzaile nagusien informazioa."}
{"id": "43670", "revid": "429", "url": "https://eu.wikipedia.org/wiki?curid=43670", "title": "Espainiako futbol ligako lehen mailako 1960/1961ko denboraldia", "text": ""}
{"id": "43671", "revid": "429", "url": "https://eu.wikipedia.org/wiki?curid=43671", "title": "Espainiako futbol ligako lehen mailako 1964/1965ko denboraldia", "text": ""}
{"id": "43672", "revid": "429", "url": "https://eu.wikipedia.org/wiki?curid=43672", "title": "Espainiako futbol ligako lehen mailako 1969/1970ko denboraldia", "text": ""}
{"id": "43673", "revid": "429", "url": "https://eu.wikipedia.org/wiki?curid=43673", "title": "Espainiako futbol ligako lehen mailako 1974/1975ko denboraldia", "text": ""}
{"id": "43674", "revid": "429", "url": "https://eu.wikipedia.org/wiki?curid=43674", "title": "Espainiako futbol ligako lehen mailako 1980/1981ko denboraldia", "text": ""}
{"id": "43675", "revid": "429", "url": "https://eu.wikipedia.org/wiki?curid=43675", "title": "Espainiako futbol ligako lehen mailako 1984/1985ko denboraldia", "text": ""}
{"id": "43676", "revid": "429", "url": "https://eu.wikipedia.org/wiki?curid=43676", "title": "Espainiako futbol ligako lehen mailako 1989/1990ko denboraldia", "text": ""}
{"id": "43677", "revid": "429", "url": "https://eu.wikipedia.org/wiki?curid=43677", "title": "Espainiako futbol ligako lehen mailako 1994/1995ko denboraldia", "text": ""}
{"id": "43678", "revid": "16654", "url": "https://eu.wikipedia.org/wiki?curid=43678", "title": "Sestao River Club", "text": "Sestao River Club Sestaoko (Bizkaia) futbol taldea da, 1996an sortua, Sestao Sport zena desagertu eta gero. 1.400 bazkide ditu eta 420.000 \u20ac-tako aurrekontua.\nHistoria.\nSestao Sport desagertzerakoan sorturiko talde gaztea da. Koloreak mantendu dituzte eta bigarren janzkeran izena ematen dion River Plateren kamiseta hartu dute. Maila beherenean hasi zuen ibilbidea eta 2014an Bigarren B mailako txapeldun izatera iritsi da. Ez du ordea igoerarik lortu, gertu izan bazuen ere. Albaceteren aurkako etxeko partida 3-1 irabazten zihoala 3-3 berdindu zuen eta Albaceten ere 0-2 irabazten hasi zen 2-2 berdinduz. Kanpoko golen balioak utzi zuen igoerarik gabe. Bigarren aukeran ez zen fin ibili eta kanporatua gelditu zen.\n2019-20 denboraldiko Errege Kopan Lugo kanporatu zuen baina bigarren itzulian Athleticen aurka jokatzea egokitu zitzaion eta 30 urteren ondoren elkarren arteko derbi ofizialean bilbotarrak nagusitu ziren 0-4. 2022-23 denboraldian ere Athleticen aurka jokatu zuen eta 0-1 emaitzaz galdu zuen.\nFutbol zelaia.\nLas Llanas, izen bereko kalean. 1923an zabaldua. 8.905 pertsonentzako lekua. Neurriak: 103 x 65 m.\nEntrenamendu zelaiak: Galindo futbol zelaiak, Ondejeda parkean.\nDatuak.\n2023-24 barne:\nGuztira.\n2023-24 barne."}
{"id": "43679", "revid": "201", "url": "https://eu.wikipedia.org/wiki?curid=43679", "title": "Boris Yeltsin", "text": ""}
{"id": "43680", "revid": "15795", "url": "https://eu.wikipedia.org/wiki?curid=43680", "title": "Foru Aldundia", "text": ""}
{"id": "43681", "revid": "119347", "url": "https://eu.wikipedia.org/wiki?curid=43681", "title": "Francisco Escudero", "text": "Francisco Escudero Garcia de Goizueta (Zarautz, Gipuzkoa, 1912ko abuztuaren 13a - Donostia, Gipuzkoa, 2002ko ekainaren 7a) euskal musikagilea zen.\nBiografia.\nDonostiako Musikaren Udal Ikastegian hasi zen musika ikasten beranduago Madrilen amaitzeko. 1930ko hamarkadan, Parisera joan zen Paul Dukas eta Paul Le Flem-ekin ikastaro bat egitera Munich-en amaitzeko, Albert Wolf zuela irakasle. 1937an, Espainiako Arte Ederretako saria jaso zuen, \"Tr\u00edo buc\u00f3lico\" lanarekin. Gerra Zibilaren garaian, Frantziara joan zen, gerora itzultzeko.\n1945ean, Bilbora joan zen bizitzera. Bertan, Bilboko Koralaren zuzendari izendatu zuten Escudero. 1947an, \"Pinceladas vascas\" piano eta orkestrarako lanarekin saria jaso zuen. 1948an Zarautzera bueltatu zen Donostiako Musikaren Udal Ikastegiaren zuzendari izatera. 1957an, Espainiako Musika Sari Nazionala irabazi zuen \"Arantzazu\" eta \"Evocaci\u00f3n en Itziar\" obrekin. 1960an, Donostiako Banda sortu zuen. Bilbon aurkeztutako \"Zigor\" opera-lanarekin, berriz ere, Espainiako Musika Sari Nazionala jaso zuen.\nAzkenengo urte hauetan, Bilboko eta Galiziako Orkestra Sinfonikoek jo dituzte bere lanak. Escudero familia, konpositoreak estreinatu gabeko lanak estreina daitezen saiatzen ari da urteotan. 2002an hil zen, eta oroigarri bezala, Donostiako Udalak hiriko plaza bati ezarri zion Francisco Escudero izena. 2004an, Donostiako Musika Udal Ikastegia edo Kontserbatorioaren izena aldatu zen, gaur Francisco Escudero Kontserbatorioa izena duelarik.\nMonumentua.\nGaur egun Zarautzen, musika kontserbatorioa kokatzen den Villa Munda edo Zeleta Berri jauregiko lorategian Escuderoren omenezko monumentu bat kokatzen da."}
{"id": "43683", "revid": "201", "url": "https://eu.wikipedia.org/wiki?curid=43683", "title": "Euskal Herriaren Adiskideen Elkartea", "text": ""}
{"id": "43685", "revid": "16654", "url": "https://eu.wikipedia.org/wiki?curid=43685", "title": "Eibar KE", "text": "Eibar KE (izen osoa Eibar Kirol Elkartea, gaztelaniaz \"S.D. Eibar\" edo \"Sociedad Deportiva Eibar\") Eibarko futbol talde nagusia da.\nTalde armagina, Espainako futbol txapelketako bigarren mailan jarraian denboraldi gehien, 18 denboraldi, igaro duen futbol taldea da. Guztira 25 denboraldi egin ditu Bigarren mailan. 2014-15 urtean historian lehenbizikoz Lehen Mailan jokatu zuen. 2014ko abuztuaren 24an Realaren aurka 1-0 gailenduz egin zuen debuta Ipuruan. Zazpi urte jarraian egin zituen Lehen mailan, hori izan da taldearen \"urrezko aroa\".\nHistoria.\nSorrera.\nEibar Kirol Elkartea 1940ko azaroaren 30ean sortu zen, \"Deportivo Gallo\" eta \"Uni\u00f3n Deportiva Eibarresa\" elkartu zirenean. Hasiera batean Eibar Futbol Kluba izena hartu zuen, eta gero, Eibar Kirol Elkartea izatera pasatu zen.\nEskualde mailako txapelketatan jokatzen hasi zen eta kolore klasikoak 1943-44 denboraldian hartu zituen Gipuzkoako Federazioak FC Barcelonaren ekipamendua oparitzerakoan, herriko koloreekin bat egiten baitu. 1947an Ipurua futbol zelaia inauguratu zen.\nBigarren mailako lehen aroa.\n1952-53 denboraldian Bigarren Mailara igo zen eta 1957-58 denboraldira arte egon zen zilarrezko mailan. Urte horietan Espainiako Afizionatuen txapelketa birritan irabazi zuen, 1953an Rayo Vallecano finalean 7-1 garaituz eta 1956an Sevilla FC Amateur 3-0 gaindituz.\nHirugarren mailan.\nHurrengo 28 urteak hirugarren mailan egin zituen. Urte horietan 14 promozio jokatu zituen, 1986an bigarren B mailara igo arte. Urte honetan gogoangarria izan zen CD Coria taldearen aurka gainditutako kanporaketa. Hurrengo urtean, 1987-88 denboraldian, Bigarren A mailara igo zen, Alfonso Barasoain gernikarraren eskutik. Aipatu beharrekoa da rte hartan ez zuela partidarik galdu. 1990an taldearen 50. urteurrena ospatzeko Ipuruan Ajax Amsterdamen aurkako partida jokatu zen eta 1-1 berdindu zuten.\nBigarren mailan 18 urte jarraian.\nOrduz geroztik, 18 denboraldi jarraian mantendu zen kategoria horretan, bigarren mailan, 2005 urte arte. Horrela, Eibar taldea Espainako futbol txapelketako bigarren mailan jarraian denboraldi gehien igaro duen futbol taldea da. Hasierako urteetan azken momentutan salbatzea lortu bazuen ere 1995 eta 1997an bosgarren postuak ere lortu zituen. 2004 urtean Errege Kopako final zortzirenetara iritsi zen. Kanporaketa hura Real Madrilen aurka jokatu zuen, etxean 1-1 egin eta Santiago Bernabeun 2-0 galduta kanporatua izan zen.\n2004-05 urtean laugarren amaitu zuen liga baina hurrengo urtean maila galdu zuen. Urte bakarra egin zuen Bigarren B mailan eta berriz igotzea lortu zuen, oraingoan bi denboralditarako.\nLehen mailan (2014-2021).\n2012an Gaizka Garitano entrenatzaileak lehen taldearen ardura hartu zuen eta lehenengo denboraldian Eibarrek berriz jokatu zituen Errege Kopako final zortzirenak. Besteak beste Athletic taldea kanporatu zuen eta azkenean Malagak gainditu zuen. Hala ere urte horretan saria izan zuen bigarren A mailara igotzea lortu baitzuen. 2013-14 denboraldian Bigarren A Mailako aurrekontu txikienarekin (4 milioi euro) maila mantentzea zuen helburu baina denboraldi bikaina eginez 2014ko maiatzaren 25an Eibar Kirol Elkarteak Alavesi Ipuruan 1-0 irabazi eta Lehen Mailarako igoera lortu zuen. Bigarren mailako txapelduna gelditu zen gainera.\nKirol mailan lorturikoa administrazio mailan lortu behar izan zuen kapital zabalkundea egin beharra izan baitzuen Espainiako Federazioak eskatzen zion 1.700.000 eurotako abala jarri ahal izateko, bestela bigarren B mailara jeitsiaraziko zuten. Halako diru kopuru handia izanik bazkide kanpaina abiarazi zuten eta Euskal Herrian ezezik Europa zein beste kontinentetatik ere elkartasun itzela jaso zuen. Azkenik epearen aurretik dirua biltzea lortu zuen.\nLehen mailan 2014ko abuztuaren 24an Realaren aurka egin zuen debuta eta 1931-32 denboralditik jokatu gabe zegoen derbi gipuzkoarra jokatu zen beraz. Derbi hura Eibarrek irabazi zuen gainera, 1-0 gailenduz. Denboraldi hasiera bikaina izan zuen eta lehen itzulia bukatzerakoan 8. postuan egon zen, euskal taldeen artean lehenengoa. Bigarren itzulia ordea oso gaizki hasi zuen eta lehen hamar partidak erreskadan galdu zituen. Lehen itzuliko errentari esker 36. jardunaldirarte ez zen jeitsiera postuetan sartu baina amaieran hiru talderen arteko berdinketa izan zen eta Eibarri maila galtzea tokatu zitzaion. Hala ere Elx taldea bigarren B mailara jeitsiarazi zuten zituen zorren erruz eta Eibar lehen mailan mantendu zen.\nDenboraldi berrirako Jose Luis Mendilibar entrenatzailea fitxatu zuen eta hasierako entrenamenduak 9 gizonekin eginda zalantzak sortu ziren. Ondoren 16 jokalari berri etorri ziren, tartean Borja Bast\u00f3n (goleatzaile nagusia izan dena) eta gabonetan Takeshi Inui japoniarra. 2015eko uztailaren 18an taldearen 75. urteurrena ospatzeko Ipuruan Celtic Glasgowren aurkako partida jokatu zen eta 1-4 irabazi zuten eskoziarrek. Denboraldia hala ere bikain hasi zuen eta lehen itzulia 6. postuan amaitu zuen. Aurreko urtean bezala bigarren itzulian okerrago ibili zen baina hiru jardunaldiren faltan matematikoki salbatu zen eta azkenean 14. postuan amaitu zuen, denboraldi guztian lehen hamarren artean egon ondoren.\n2016-17 denboraldia bikaina izan zen. 15 partida irabazita 10. postua eskuratu zuen, baina azkenaurreko jardunaldirarte 8. postuan egon zen. 2017-18 urtea are eta hobea izan zen, 9. postua eskuratu zuen eta euskal taldeen artean onena izan zen. 2018-19 denboraldian ondo jokatu zuen eta postu lasaietan egon zen urte osoan. 12. postuan amaitu zuen. 2019-20 denboraldian larriago ibili zen, baina COVID-19 pandemiak eragindako geldialdiaren ondoren maila hobetu eta bi partidaren faltan mailari eustea lortu zuen.\n2020-21 denboraldia halamoduz hasi zuen baina bigarren itzulian 16 partida jarraian egin zituen irabazi gabe eta azken unean erreakzioa izan bazuen ere ezin izan zion azken postuari ihes egin. Aipatzeko partida bi izan zituen, bata Bartzelonan lorturiko 1-1 berdinketa, lehen mailan talde kataluniarraren aurka lorturiko puntu bakarra, eta bestetik Alavesi 3-0 irabazi zion partidan Kike Garc\u00edak lorturiko hat-tricka, hau ere lehen mailan lorturiko bakarra.\nLagunartekoak atzerrian.\nBi lagunarteko jokatu ditu Frantzian, Estatu Espainiarretik kanpora jokaturiko lehenak, eta biak irabazi ditu Frantziako lehen mailako taldeen aurka, Girondins de Bordeauxi 0-5 eta Toulouse FC-ri 1-3 sartuaz. Maiatzean Estatu Batuetara joan zen eta Philadelphia Fury-rekin 1-1 berdindu eta New York Cosmos-ekin 2-2 berdindu baina penalti jaurtiketatan galdu egin zuen Las Vegasen jokaturiko partidan.\nZiklo berria.\n2021-22 denboraldia bigarren mailan jokatzeko taldea berregin zen etorkizun hurbilean lehen maila itzultzeko asmoarekin. Berriz ere Gaizka Garitanok hartu zuen taldea entrenatzeko ardura. Aurreneko partidetan makal ibili ondoren denboraldi erditik aurrera lehen bi postutan mantendu zen. Azken partida Alcorc\u00f3nen zuen eta 90. minutuan jasotako golak igoera zuzenik gabe utzi zuen Eibar. Igoera play-offak ongi hasi bazituen ere itzulerako partidan luzapenean jasotako golak lehen mailarako bidea eten zuen. Hurrengo denboraldia ere bikaina izaten ari zen, 10 partidaren faltan liderra zen, baina bederatzi jardunaldi jarraian egin zituen irabazi gabe eta play-offak jokatu zituen, baina Alav\u00e9sek lortu zuen igoera.\n2023-24 denboraldirako Joseba Etxeberria entrenatzailea fitxatu zuen.\nUniformea.\nEibar Kirol Elkartearen lehen ekipamendua elastiko urdina eta granatea eta galtza urdinak dira. 1943-44 denboraldian hartu zituen kolore hauek, Gipuzkoako Federazioak FC Barcelonaren ekipamendua oparitzerakoan, herriko koloreekin bat egiten baitu.\nKirol ibilbidea.\nDatuak.\n2022-23 barne:\nLehen mailako datuak.\n2020-21 denboraldiko datuak barne, 7 denboraldi.\n2022/2023 Taldea.\n2022ko irailaren 2an eguneratua.\nLehen taldea denboraldika.\nEibar 2014-2015\nEibar 2015-2016\nEibar 2016-2017\nEibar 2017-2018\nEibar 2018-2019\nEibar 2019-2020\nEibar 2020-2021\nEibar 2021-2022\nEibar 2022-2023\nEibar 2023-2024\nEmakumezkoen taldea.\nEmakumezkoen mailan Lurraldeetako Emakumezkoa taldea du, hala ere Eibartarrak FT taldea Emakumezkoen lehen mailan aritua izan da eta 2000-01 denboraldian bigarren postuan gelditu zen. 1999an Erregina Koparen finala jokatu zuen, Oroquieta Villaverde taldeak irabazi zuen 3-1 emaitzaz.\nUrteak bigarren mailan jokatu ondoren 2020. urtean Lehen mailara igotzea lortu zuen. Bigarren talde bat ere badu, Eibar B, honek Gipuzkoako erregionalean jokatzen du.\nFutbol Zelaia.\nIpurua Futbol Zelaia 5.250 Ikusle\nZelaiaren neurriak: 103x65 Metro\nHelbidea: Ipurua, 2 20600 Eibar (Gipuzkoa)\nInaugurazioa: 1947\nLehen partida: Eibar 0 - Elgoibar 2\nIpurua 1947. urteko irailaren 14an inauguratu zen. Emaitza 0-2 izan zen elgoibartarren alde, Eulogio Echeverria (penaltyz) eta Ayestaren golekin.\nEreserkia.\nErresekia entzun: \nZaleak: Eskozia La Brava.\nEskozia La Brava da Eibar Kirol Elkartearen zale talde nagusia. Zale batzuek Bost Nazioen Torneoko partidak ikustea gogoko zuten eta Murrayfield Stadiumean bizi zen giroaz liluratuta 2001ean \"Eskozia La Brava\" taldea eratzea erabaki zuten. Gaur egun 100 bazkide inguru dituzte."}
{"id": "43688", "revid": "219", "url": "https://eu.wikipedia.org/wiki?curid=43688", "title": "Ipurua", "text": ""}
{"id": "43690", "revid": "1491", "url": "https://eu.wikipedia.org/wiki?curid=43690", "title": "Uhinak Irratia", "text": "Uhinak Irratia, 1999an Aiaraldean jaio zen irrati aske bat da. Aiaraldera euskaraz zein gaztelaniaz igortzen dute. Uhinak Irratiak ez ditu irratsaio guztiak ekoizten, Hala Bediko irratsaio batzuk igortzen baititu.\nProgramazioa.\nProgramazioak hainbat irratsaio ezberdin ditu, ordutegi ezberdinetan."}
{"id": "43691", "revid": "48990", "url": "https://eu.wikipedia.org/wiki?curid=43691", "title": "Le Journal du Pays Basque", "text": "Le Journal du Pays Basque (\"Euskal Herriko Kazeta\") Ipar Euskal Herrian argitaratutako egunkari bat izan zen. Urru\u00f1ako Baigura Communication SARL enpresak kaleratzen zuen, 2001etik. 2013ko abenduaren 21ean plazaratu zen azken alea. Erronka zaila zen horrelako egunkari bat plazaratzea, eta 12 urtez irautea lortu zuten.\nFrantsesez zetozen idatzirik orrialde gehienak, euskaraz artikuluren bat ere bazegoen arren. Ostegunero \"Mintza\" izeneko euskarazko gehigarria argitaratzen zuen.\nLehen zuzendaria Hur Gorostiaga izan zen, lehenago Euskaldunon Egunkarian zortzi urtez kazetaria izan zena. Azken zuzendaria Antton Etxeberri izan zen,\nLerro editorialak funtsean bat egiten zuen Hego Euskal Herriko \"Gara\" egunkariarekin.\nInternet bidez.\nEgun Naiz taldearen barruan dago, 2008an kazeta.info izenarekin sortu zen, baina 2015tik Ipar Euskal Herrirako berriak argitaratzen dituen atari da kazeta.eus izenarekin. Atari horrek euskara hutsez ateratzen ditu berriak. \nBestalde, Mediabask 2014an sortu zen Le Journalen hutsunea betetzeko asmoz."}
{"id": "43692", "revid": "8873903", "url": "https://eu.wikipedia.org/wiki?curid=43692", "title": "Asma", "text": "Asma edo txurruna arnas gaixotasun kronikoa da. BGBK (\u00abBiriketako Gaixotasun Kroniko Butxatzailea\u00bb) ez bezala, asma eritasun itzulgarria da, hau da, tratamenduaren bidez konpondu ahal dena.\nEpidemiologia.\nEuskal Herrian, orokorrean, asmak jotzen ditu helduen %5a eta umeen %10a gutxi gora-behera.\n2001\u20132002an egindako ISAAC (\u00ab\"Internacional Study of Asthma and Alergies in Childhood\"\u00bb) ikerketaren arabera, 6-7 urteko umeen %8.5a Gipuzkoan eta %12.2a Bizkaian asmatikoak ziren, bai eta 13-14 urteko %12.8a eta %13.8a ere, hurrenez hurren.\nSintomak.\nLehendabiziko sintomak 1. urte aurretik agertzen dira. Agerpen ohikoa da gauez eztula eta arnasestua edukitzea eta txistualdiak entzutea toraxen. Askotan, urtaroen arabera gaixotasuna agertzen edo okertzen da, udaberrian batik bat.\nAsmaren ezaugarri da behin eta berriz episodio hauek izatea: arnastean txistu hotsa, arnasestua, bular-estua eta eztula.\nZeinuak.\nAuskultazioan, tipikoak dira txistu-hotsak eta espirazio luzatua gaixotasuna kontrolaturik ez dagoenean.\nLaborategia.\nProba erradiologikoetan, ez da ezer berezirik ikusten. Proba analitikoetan, aldiz, E immunoglobulina (Ig E) eta eosinofilo altuak ikusten dira odolean.\nGINA.\nGINA edo \u00ab\"Global Iniciative for Asthma\"\u00bb mundu mailan gaixotasunaren inguruan adostutako arauak dira."}
{"id": "43693", "revid": "1712", "url": "https://eu.wikipedia.org/wiki?curid=43693", "title": "Martin Loinazkoa", "text": "San Martin Loinazkoa edo San Martin Igokundekoa (Beasain, Gipuzkoa, 1566ko uztailaren 16a - Nagasaki, 1597ko otsailaren 5a ) misiolari, martiri eta santu katolikoa izan zen.\nPio IX.ak santu egin zuen 1862ko ekainaren 8an.\nBizitza.\nBeasaingo Amunabarro baserrian jaio zen 1566ko uztailaren 16an, eta egun berean bataiatu zuten Jasokundeko Andre Mariaren elizan. Garai hartan, Beasain Villafrancako (gaur egungo Ordizia) auzoa zen.\nIkasketak.\nLehen ikasketak herrian egin zituen eta 1583-1585 urteen artean ikasi zuen Madrilgo Alcalako Unibertsitatean ikasi zuen.\n1583ko urriaren 19an Fuentes Maisuaren katedran matrikulatu zen Sumulak ikasteko, eta 1584ko urriaren 23an Julian Garcia Maisuaren logika-katedran.\nApaizgoa.\n1585eko maiatzaren 11n, Guadalajarako Au\u00f1onen frantziskotarrek zuten San Sebastianen komentuan sartu zen, fraide-jantziak hartu, eta nobizialdiari hasiera eman.\n1586ko maiatzaren 17an frantziskotar fraide bilakatu zen Au\u00f1onen, eta hiru boto erlijiosoak egin zituen. Au\u00f1ongo komentu horretan bertan, eta Madrilgo San Bernardinorenean, Filosofia, Teologia, Morala eta apaiz-ikasketetan erakusten ziren ikasgai guztiak ikasi zituen.\n1591n, 25 urte zituela, apaiz egin zen San Bernardinon, eta geroago doktore eta irakasle tituluak erdietsi zituen han. Komentu horretan bertan, Teologiako irakasle izendatu zuten.\nMisiolari.\nMartin Loinazkoak misiolari izan nahi zuen, Japonian gainera.\n1593ko urtarrilaren 15ean, Sevillan ontziratu zen Mexikora misiotara joateko, garai hartan hori baitzen Japoniara iristeko modu bakarra, Manilatik igaroz. Bidaian nozitu zituen sukar handiek oso ahulduta utzi zuten, eta suspertu arte Santa Barbarako komentuan egon zen, Atoyac haranean, 2172 metroko garaieran. Sendatu zenean Chirubuscoko Andre Mariaren komentura bidali zuten Filosofia eta Teologia irakastera, baina han denbora gutxi egin zuen, 1594ko maiatzean Manilarantz joateko ontziratu baitzen, eta maiatzean bertan iritsi.\nBi urte egin zituen Manilan, bere komentuan Filosofia eta Teologia irakatsiz, baina betiere Japoniarantz begira. Azkenean, 1596ko maiatzean lortu zuen berak nahi zuen lekura joateko baimena, eta Nagasakiko portura iritsi zen. Meako \u2014gaur egun Tokio\u2014 hiriko komentu-eritetxean denboraldi bat igaro zuen. Han japoniera azkar ikasteagatik eta legendunei eskainitako arretagatik nabarmendu zen. Osakako komentuburu izendatu zuten, bere ardurapean hiru fraide zituela. Komentua etxe txiki batek eta elizatxo batek osatzen zuten.\nBehartsu eta gaixoei lagunduz egindako lanari esker, kristautuen kopurua hainbeste ugaldu zen, [[bontzo]ak behin eta berriro protesta egitera joaten zitzaizkion Taikosama enperadoreari. Azkenean, enperadoreak amore eman eta komentutik ez irteteko agindua eman zien anaia Martini eta haren lagunei.\nHeriotza.\n[[Fitxategi:NagasakiMonumentToMartyrs.jpg|thumb|250px|26 martirien monumentua, [[Nagasaki]].]]\n1596ko abenduaren 30ean, soldadu talde bat azaldu zen komentu-espetxe hartan, fraideei eskuak lotu eta handik Meakora eramateko. 1597ko urtarrilaren 3an iritsi ziren Meakora. Hiriko kartzelara eraman zituzten, ordurako han atxilotuta baitzeuden hiri hartarako frantziskotarrak.\nGero, Meakotik Nagasakira oinez joanarazi zituzten kondenatu guztiak. Sononkira heldu ziren otsailaren 4ean, eta han igaro zuten azken gaua. Hurrengo egunean Nagasakiko mendi tontorrera eraman, eta han, fraide, akolito eta kristauen artean, guztira 26 martiri gurutziltzatu eta gorputzean lantzak sartuta hil zituzten.\nDohatsu eta santua.\n[[1627]]ko [[irailaren 14]]an, [[Urbano VIII.a]] aita santuak dohatsu egin zituen Nagasakiko mendi tontorrean eraildako 26 martiriak.\n[[Pio IX.a]]k santu egin zituen dohatsuak 1862ko ekainaren 8an.\n[[Kategoria:Beasaindarrak]]\n[[Kategoria:Gipuzkoako apaizak]]\n[[Kategoria:Euskal Herriko santuak]]\n[[Kategoria:Euskal Herriko frantziskotarrak]]"}
{"id": "43695", "revid": "83461", "url": "https://eu.wikipedia.org/wiki?curid=43695", "title": "Garmendia Otaola", "text": "Antonio Garmendia Otaola (Beasain, Gipuzkoa, 1905eko maiatzaren 4a \u2013 Deustu, 1971ko urtarrilaren 25a) jesuita izan zen.\nBeasainen jaio zen, gaur egun Nafarroa etorbideko 13. zenbakia duen etxean. 1971ko urtarrilaren 25ean hil zen, 65 urte zituela, Jesuiten Deustuko egoitzan. Irakasle eta zine kritikaria ere izan zen, bai eta hainbat kultura elkartetako kide ere.\nIkasketak.\nLehen ikasketak herrian egin zituen. Ondoren Jesusen Lagundian sartu zen. Jadanik jesulaguna zela, Filosofiako doktoretza egin zuen Erromako Unibertsitate Gregoriarrean, eta Pedagogia eta Psikologiakoak, berriz, Tolosako Unibertsitatean eta Lovainako Unibertsitatean. Areagoko ikasketak ere egin zituen, Europako hainbat unibertsitate eta goi-mailako ikastetxetan.\nIrakaskuntza.\nIrakasle izan zen Colombiako Paston, eta Ekuadorko Riobamban eta Quiton.\nPedagogiako katedra izan zuen Gijongo Lan Unibertsitatean, Santanderko Nazioarteko Unibertsitatean eta Salamancako Pontifize Unibertsitatean.\nPsikologo gisa, Garmendia Otaolak Norabide eta Aukeraketa profesionalerako hainbat laborategi-bulego sortu zuen Malagan, Sevillan, Bilbon, Gasteizen, eta abar.\nIdazlanak.\nZinemari eta beste gai batzuei buruzko hainbat liburu idatzi zituen.\nHaren libururik nabarmenena da \"Beasain, patria de San Mart\u00edn de Loinaz. Biograf\u00eda de un Pueblo y un Santo\". 1962an Japoniako 26 martirien santu aitortzearen lehendabiziko mendeurrena zela-eta argitaratu zen Loinazko San Martinen biografia hori."}
{"id": "43697", "revid": "6950", "url": "https://eu.wikipedia.org/wiki?curid=43697", "title": "Calp", "text": "Calp (valentzierazko izena; gaztelaniaz: \"Calpe\"; ofiziala: \"Calp\") Valentziako Erkidegoko udalerria da, Marina Alta eskualdean eta Alacanteko probintzian kokatua. 2005ean 25.190 biztanle zituen, horietatik erdia baino gehiago atzerritarrak.\nBere kostaldean Penyal d'Ifac dago, 332 metroko altuera duen arroketako bat.\nBatazbesteko tenperatura 12 gradutik 18ra doa eta klima horrek turismoa laguntzen du."}
{"id": "43698", "revid": "512", "url": "https://eu.wikipedia.org/wiki?curid=43698", "title": "El Campello", "text": "El Campello (valentzieraz eta ofizialki; gaztelaniaz: \"Campello\") Valentziar Erkidegoko udalerria da, Alacant\u00ed eskualdean eta Alacanteko probintzian dagoena. Alacantekin mugakidea dago, honetatik 18 kilometrotara eta hiri honetako gune metropolitarraren parte da. 24.674 biztanle zituen 2006an."}
{"id": "43699", "revid": "512", "url": "https://eu.wikipedia.org/wiki?curid=43699", "title": "Crevillent", "text": "Crevillent (gaztelaniaz \"Crevillente\") Valentziako Erkidegoko udalerria da, Baix Vinalop\u00f3 eskualdean eta Alacanteko probintzian kokatua. 27.323 biztanle zituen 2005ean.\nElx eta Santa Polarekin batera osatzen du eskualdea, eta Vinalop\u00f3 ibaiaren arroan dago.\nHizkuntzak.\nCrevillenteko tokiko hizkuntza katalana da, udalerriko hegoaldean dauden hiru auzotan izan ezik: El Realengo/el Realenc, Las Casicas/les Casiques eta San Felipe Neri/Sant Felip Nerin, Baix Segurako hainbat auzo-herritan bezala, berkolonizazioen ondorioz espainiera da hizkuntza nagusia. San Felipe Nerin berezko nortasun hori indartsu bizi dute eta Crevillentetik bereizteko eskaera bultzatzen ari dira."}
{"id": "43702", "revid": "6327", "url": "https://eu.wikipedia.org/wiki?curid=43702", "title": "Rastafari", "text": ""}
{"id": "43703", "revid": "119347", "url": "https://eu.wikipedia.org/wiki?curid=43703", "title": "Rasta", "text": "Rasta txirikorda edo rasta () ile saretuz eta ehunez osatutako orrazkera mota bat da, rastafarien bereizgarria. Batzuetan, rastak daramatzaten pertsonak rastafariak dira, baina orrazkera ez da zuzenean rastafari kulturarekin lotu behar, talde etniko askotako pertsonek rastak erabili baitituzte historian zehar, antzinako talde asko barne, Ekialde Hurbileko eta Asia Txikiko herri semitak, Zeelanda Berriko maoriak, ekialdeko Afrikako masaiak eta India, Nepal eta Pakistango zenbait s\u0101dhu eta fakirrak."}
{"id": "43704", "revid": "119347", "url": "https://eu.wikipedia.org/wiki?curid=43704", "title": "Unai Apeztegia", "text": "Unai Apeztegia Petrirena, pilota arloan Apeztegia deituraz ezaguna (Ituren, Nafarroa Garaia, 1975eko urtarrilaren 13a) esku huskako pilotari profesional ohia da. Atzelari jokatzen zuen, Aspe enpresarekin. Estatistika ofizialen arabera, 1,81 m luze da, eta 91 kg pisatzen zuen. Profesionaletako estreinako partida 1996ko apirilaren 13an jokatu zuen, Elizondoko pilotalekuan. 2008ko abenduaren 31n erretiratu zen, enpresak ez baitzion kontratua berritu.\nPilota profesionala agurtuta, Elizondon (Nafarroa Garaia) dituen oilo eta oilarren bi haztegitan lan egiten du.\nKanpo loturak.\nEnpresako fitxa"}
{"id": "43705", "revid": "512", "url": "https://eu.wikipedia.org/wiki?curid=43705", "title": "Thierry Harizmendi", "text": "Thierry Harizmendi, pilota arloan Harizmendi deituraz ezaguna (Donamartiri, Nafarroa Beherea, 1982ko urtarrilaren 27a) esku huskako pilotari profesionala da. Atzelari jokatzen du. Aspe enpresarekin aritu zen, ezker paretako pilotalekuetan lehiatzen zenean. Estatistika ofizialen arabera, 1,80 m luze da, eta 80 kg pisatzen du. Profesionaletako estreinako partida 2004ko abuztuaren 20an jokatu zuen, Logro\u00f1oko Adarraga pilotalekuan. 2008az geroztik trinketean lehiatzen da, EPB enpresarekin."}
{"id": "43706", "revid": "119347", "url": "https://eu.wikipedia.org/wiki?curid=43706", "title": "Asier Arruti", "text": "Asier Arruti Mendizabal, pilota arloan Arruti deituraz ezaguna (Usurbil, Gipuzkoa, 1984ko uztailaren 27a) esku huskako pilotari profesional ohia da. Atzelari jokatzen zuen, Aspe enpresarekin. Profesionaletako estreinako partida 2006ko uztailaren 30ean jokatu zuen, Zarauzko Aritzbatalde pilotalekuan, eta hantxe jokatu zuen azken partida ere, 2013ko ekainaren 30ean; eskuetako lesioek behartu zuten artean gazte eta sasoiko zela erretiratzera. Ez zen jo handikoa, eta profesionaletan ez zuen titulu nabarmenik lortu, baina esanekoa eta zintzoa zen, eta enpresak jarritako partida guztiak jokatu ohi zituen."}
{"id": "43707", "revid": "56334", "url": "https://eu.wikipedia.org/wiki?curid=43707", "title": "Auxkin Perez de San Roman Alkorta", "text": "Auxkin Perez de San Roman Alkorta, pilota arloan Auxkin izenaz ezaguna, (Oiartzun, Gipuzkoa, 1974ko urtarrilaren 17a) esku huskako pilotari profesional ohia da. Atzelari jokatzen zuen, Aspe enpresakoa. Estatistika ofizialek diotenez, 1,85 m luze da, eta 82 kg pisatzen zuen. Pilotari gisa Lizarrako (Nafarroa Garaia) San Miguel klubean hezia. Profesionaletako estreinako partida 1998ko maiatzaren 1ean jokatu zuen, Iru\u00f1eko Labrit pilotalekuan. Azkena, berriz, 2007ko martxoaren 19an, Tolosako (Gipuzkoa) Beotibar pilotalekuan. Orain Irunen (Gipuzkoa) bizi da, eta suhiltzaile lan egiten du.\nEstatistikak.\nBere pilotari ibilbide osoan, zenbaki hauek izan zituen Auxkinek, Aspe enpresaren webgunean ageri denez:"}
{"id": "43708", "revid": "448", "url": "https://eu.wikipedia.org/wiki?curid=43708", "title": "Iosu Baleztena", "text": "Iosu Baleztena Iruretagoiena, pilota arloan Baleztena deituraz ezaguna (Eratsun, Nafarroa Garaia, 1982ko abenduaren 13a) esku huskako pilotari profesional ohia da. Aurrelari jokatzen zuen, Aspe enpresarekin. Estatistika ofizialen arabera, profesionaletan ziharduenean 1,81 m luze zen, eta 83\u00a0kg pisatzen zuen. Profesionaletako estreinako partida 2001eko apirilaren 1ean jokatu zuen, Eibarko Astelena pilotalekuan.\nProfesionaletan sei urte egin ostean, 2007ko irailaren 30ean Aspe enpresak ez zion kontratua berritu. Tarte horretan 257 partida jokatu eta 132 irabazi zituen.\nOrdutik jokamoldez aldatu eta erremontean jokatzen hasi da atzelari moduan. Erremontista profesional gisa 2008ko otsailaren 24an jokatu zuen lehen aldiz Huarteko Euskal Jai pilotalekuan."}
{"id": "43709", "revid": "56334", "url": "https://eu.wikipedia.org/wiki?curid=43709", "title": "Abel Barriola", "text": "Abel Barriola Ezkurra, pilota arloan Barriola deituraz ezaguna, (Leitza, Nafarroa Garaia, 1978ko maiatzaren 18a) esku huskako pilotari profesional ohia da. Atzelari aritzen zen. Hastapenetan, 1998tik 2003raino, Asegarce enpresarekin zuen kontratua; eta, 2003ko urtarriletik 2017ko maiatzean erretiratu zen arte, Asperekin. Esku huskako pilotarien artean, hiru txapelketa nagusiak (buruz burukoa, binakakoa eta lau eta erdikoa) irabazi dituzten bakanetakoa da. Izaeraz apala eta langilea, oso maitatua da hala pilotarien nola zaleen artean.\nKirol ibilbidea.\nProfesionaletan, estreinako partida 1998ko otsailaren 22an jokatu zuen, Tolosako Beotibar pilotalekuan. Hurrengo urtean, bigarren mailako buruz buruzko txapeldunordea eta binakako txapelduna izan zen. Gorabehera handiko bi urteren ondoren, 2001ean lehen mailako bere lehen txapela jantzi zuen, lau eta erdiko txapelketa irabazita. Bere joko sasoi onarekin jarraituz, hurrengo urtean lortu zuen bere karrerako garaipenik garrantzitsuena, buruz buruko txapelketa nagusian. Urte hartan bertan, 2002an, Nafarroako lau eta erdiko txapela ere jantzi zuen. 2007an eta 2008an ere buruz buruzko txapelketaren finalera iritsi zen, baina batean Olaizola II.a eta bestean Bengoetxea VI.a nagusitu zitzaizkion.\n2011n, Binakako Txapelketa Nagusiko finala jokatzeko eskubidea lortu zuen, baina eskubide hori ukatu zioten enpresek. Xalarekin batera Abel Barriolak jokatu beharko zukeen final hura, baina enpresek Barriolari ez zioten astebeteko atzerapena eman, lesio batetik sendatzeko. Aurretik eta ondoren izan diren finalista lesionatuei, ordea, onartu diete halako atzerapena, eta Barriola horrela baztertu izanak haserre handia sortu zuen pilotazaleen artean.\n2014an, Binakako Txapelketa Nagusia irabazi zuen, Juan Martinez de Irujo aurrelaria lagun.\nKirol lorpenak.\nBinakako Txapelketa Nagusiko finalak.\n(1) Finalean Beroitzek Barriola ordezkatu zuen, azken hori min hartuta zegoelako eta enpresek atzerapenik onartu ez ziotelako (nahiz eta 1990az geroztik finalista lesionatu guztiei atzerapena onartzen zitzaien)."}
{"id": "43712", "revid": "6327", "url": "https://eu.wikipedia.org/wiki?curid=43712", "title": "Itzulpen automatiko", "text": ""}
{"id": "43723", "revid": "26894", "url": "https://eu.wikipedia.org/wiki?curid=43723", "title": "Valencia FC", "text": ""}
{"id": "43727", "revid": "201", "url": "https://eu.wikipedia.org/wiki?curid=43727", "title": "Tigrinya hizkuntza", "text": ""}
{"id": "43732", "revid": "1519", "url": "https://eu.wikipedia.org/wiki?curid=43732", "title": "Arpitania", "text": "Arpitania edo Arpetania frankoprovenzera edo arpitanaren lurraldea da. Alpeen mendebaldean kokatutako kultur lurralde bat da, hizkuntzari dagokiona bereziki. \"Arpitania\" hitza \"Arpes\"-etik dator, hau da, Alpeak arpitanez. Gaur egun, Arpitania ondoko estatuetan banandurik dago: Frantzia, Italia eta Suitza.\nArpitania ondoko eskualdeek osatzen dute:\nRoanne eta M\u00e2con arteko aldea, frantsesa eta arpitanaren arteko trantsiziozko zonaldea da, \"Francisca\" edo, frantsesez, \"Francis\u00e9\" deritzona.\nApuliako eskualde italiarrean, Apuliako frankoproventzera hitz egiten da, Celle di San Vito eta Faeto herriak sartzen diren hizkuntza enklabean.\nHistoria.\nArpitania, arpitanaren lurralde linguistiko-kulturala bezala ulertuz, Erdi Arotik exisitzen da. VII. eta IX. mendeetan jada arpitanaren hizkuntz domeinuaren izatea baiezta daiteke, iparrekialdean eta ekialdean oil hizkuntzarekin -egungo frantsesaren ahaidea- eta hegoaldean oc hizkuntzarekin -egungo okzitaniera- muga eginez. Arpitanak, era berean, iparrekialdetik alamanen hizkeraren eragina jaso zuen, ekialdetik piemontera eta lonbardera hizkuntza italikoen eragina jasotzen zuen bitartean.\n1789tik aurrera, Frantziako estatuaren garapenak arpitanaren ahultzea ekarri zuen, hiri inguruneetan batez ere.\n\"Harpitanya\" toponimoa 1970eko hamarkadan sortu zuen Joz\u00e9 Harrieta aostarrak, Mont Blanc mendia eta Rodano ibaiaren ingurunea izendatzeko. Kontzeptua, hala ere, Italiako aldean ari zen alderdi politiko txiki bati lotu zitzaion: \"Mouvement Harpitany\". Ondoren, Suitzan lehendabizi eta Frantzian geroago, Arpitania kontzeptua berriz hartuko da, kutsu politikoaren gainetik kutsu geografiko eta kulturala gailenduz."}
{"id": "43733", "revid": "880", "url": "https://eu.wikipedia.org/wiki?curid=43733", "title": "Arpetania", "text": ""}
{"id": "43741", "revid": "105290", "url": "https://eu.wikipedia.org/wiki?curid=43741", "title": "Espainiako futbol ligako lehen mailako 1995/1996ko denboraldia", "text": "Espainiako futbol ligako lehen mailako 1995/1996ko denboraldiko sailkapena eta goleatzaile nagusien informazioa."}
{"id": "43742", "revid": "105290", "url": "https://eu.wikipedia.org/wiki?curid=43742", "title": "Espainiako futbol ligako lehen mailako 1996/1997ko denboraldia", "text": "Espainiako futbol ligako lehen mailako 1996/1997ko denboraldiko sailkapena eta goleatzaile nagusien informazioa."}
{"id": "43743", "revid": "200", "url": "https://eu.wikipedia.org/wiki?curid=43743", "title": "Espainiako futbol ligako lehen mailako 1997/1998ko denboraldia", "text": "Espainiako futbol ligako lehen mailako 1997/1998ko denboraldiko sailkapena eta goleatzaile nagusien informazioa."}
{"id": "43744", "revid": "105290", "url": "https://eu.wikipedia.org/wiki?curid=43744", "title": "Espainiako futbol ligako lehen mailako 1998/1999ko denboraldia", "text": "Espainiako futbol ligako lehen mailako 1998/1999ko denboraldiko sailkapena eta goleatzaile nagusien informazioa."}
{"id": "43745", "revid": "105290", "url": "https://eu.wikipedia.org/wiki?curid=43745", "title": "Espainiako futbol ligako lehen mailako 1999/2000ko denboraldia", "text": "Espainiako futbol ligako lehen mailako 1999/2000ko denboraldiko sailkapena eta goleatzaile nagusien informazioa."}
{"id": "43746", "revid": "105290", "url": "https://eu.wikipedia.org/wiki?curid=43746", "title": "Espainiako futbol ligako lehen mailako 2000/2001eko denboraldia", "text": "Espainiako futbol ligako lehen mailako 2000/2001eko denboraldiko sailkapena eta goleatzaile nagusien informazioa."}
{"id": "43747", "revid": "105290", "url": "https://eu.wikipedia.org/wiki?curid=43747", "title": "Espainiako futbol ligako lehen mailako 2001/2002ko denboraldia", "text": ""}
{"id": "43748", "revid": "105290", "url": "https://eu.wikipedia.org/wiki?curid=43748", "title": "Espainiako futbol ligako lehen mailako 2002/2003ko denboraldia", "text": "Espainiako futbol ligako lehen mailako 2002/2003ko denboraldiko sailkapena eta goleatzaile nagusien informazioa."}
{"id": "43749", "revid": "105290", "url": "https://eu.wikipedia.org/wiki?curid=43749", "title": "Espainiako futbol ligako lehen mailako 2003/2004ko denboraldia", "text": "Espainiako futbol ligako lehen mailako 2003/2004ko denboraldiko sailkapena eta goleatzaile nagusien informazioa."}
{"id": "43751", "revid": "69477", "url": "https://eu.wikipedia.org/wiki?curid=43751", "title": "Euskal Herriko urtegiak", "text": ""}
{"id": "43752", "revid": "46380", "url": "https://eu.wikipedia.org/wiki?curid=43752", "title": "Ibiurreko urtegia", "text": "Ibiurreko urtegia Gipuzkoako Baliarrain herrian dagoen urtegia da. Urtegia urteko 6.000.000 m\u00b3ko kontsumoa betetzeko eraiki zuten, Tolosaldeko 56.103 biztanleren beharrizanak betetzeko. Zehazki, honako udalerriena: Belauntza, Irura, Anoeta, Billabona, Asteasu, Zizurkil, Hernialde eta Andoain.\nIbiurko urtegia porlan konbentzionalezkoa da. Urtegiaren eraikuntzarako Baliarraingo etxebizitza batzuk eraitsi behar izan ziren. Urtegiaren uharkak 70 metroko altuera du, 500 l/s inguruko erregulazio-ahalmena eta 25 m\u00b2-ko isurketa-arroa.\n2013an osorik bete zen lehen aldiz."}
{"id": "43754", "revid": "2048", "url": "https://eu.wikipedia.org/wiki?curid=43754", "title": "Urkulu", "text": ""}
{"id": "43755", "revid": "6327", "url": "https://eu.wikipedia.org/wiki?curid=43755", "title": "Aixola", "text": ""}
{"id": "43756", "revid": "429", "url": "https://eu.wikipedia.org/wiki?curid=43756", "title": "Urkuluko urtegia", "text": ""}
{"id": "43762", "revid": "119347", "url": "https://eu.wikipedia.org/wiki?curid=43762", "title": "Be\u00f1at Dardo", "text": "Be\u00f1at Dardo Joxan Oiz idazlearen nobela da. Susa argitaletxeak kaleratu zuen lehen aldiz 2006. urtean.\nLiburu hau Joseba Jaka V. Bekako sariduna izan zen. Bertan Bernat Etxepare (\"Lingua Vasconum Primitiae\", Bordele, 1545) euskarazko lehen idazlearen bizitzaz errekreazio literario bat egiten da. Etxepare gaztearen gorabeherak, sufritutako kartzelaldiaz eta \"LVP\" inprimatu ahal izateko bizitutako pasadizoen gaineko fikzioa da nobela hau."}
{"id": "43763", "revid": "8749301", "url": "https://eu.wikipedia.org/wiki?curid=43763", "title": "Barrendiolako urtegia", "text": "Barrendiolako urtegia Gipuzkoako Legazpi udalerriko Brinkola auzoan dagoen urtegia da. Urtegia urteko 2.355.000 m\u00b3ko kontsumoa betetzeko eraikia, Urola Garaiko 26.382 biztanleren beharrizanak beteko ditu. Zehazki, honako udalerriena: Legazpi, Urretxu, Zumarraga, Ezkio eta Itsaso.\nBarrendiolako urtegia porlan konbentzionalezkoa da. Urtegiaren uharkak 48 metroko altuera dauka, 130 l/s inguruko erregulazio-ahalmena eta 10 m\u00b2-ko isurketa-arroa."}
{"id": "43764", "revid": "336", "url": "https://eu.wikipedia.org/wiki?curid=43764", "title": "Ibai-Ederko urtegia", "text": "Ibai-ederko urtegia edo Nuarbeko urtegia Gipuzkoako Azpeitia udalerriko Nuarbe auzoan dagoen urtegia da. Urteko 6.598.000 m\u00b3ko kontsumoa betetzeko eraikia, Urola erdialdea, Beherea eta Urola Kostako 61.173 biztanleren beharrizanak betetzen ditu. Zehazki, honako udalerriena: Azkoitia, Azpeitia, Zestoa, Zumaia, Getaria, Zarautz eta Orio\nIbai-ederko urtegia porlan konbentzionalezkoa da. Urtegiaren uharkak 66 metroko altuera izango du du, 700 l/s inguruko erregulazio-ahalmena eta 29 m\u00b2-ko isurketa-arroa."}
{"id": "43765", "revid": "201", "url": "https://eu.wikipedia.org/wiki?curid=43765", "title": "Arriarango urtegia", "text": "Arriarango urtegia Beasaingo (Gipuzkoa) Arriaran auzoan dagoen urtegia da. 1993an bukatu zuten eraikitzen, Gipuzkoako Foru Aldundiak sustatuta. Urteko 2.355.000 m\u00b3-ren kontsumoa asetzeko eraikia, Goierriko 33.971 biztanle hornitzen ditu urez. Zehazki, ondorengo udalerri hauetakoak: Ormaiztegi, Segura, Idiazabal, Olaberria, Beasain, Ordizia, Lazkao, Itsasondo, Arama, Altzaga, Orendain, Gaintza, Baliarrain eta Legorreta.\nArriarango urtegia porlan konbentzionalezkoa da. Urtegiaren uharkak 57 metroko altuera dauka, 250 l/s inguruko erregulazio-ahalmena, eta 11\u00a0km\u00b2-ko isurketa-arroa.\nUrtegiaren uhatean Nestor Basterretxearen eskultura bat dago."}
{"id": "43766", "revid": "429", "url": "https://eu.wikipedia.org/wiki?curid=43766", "title": "Ibai-ederko urtegia", "text": ""}
{"id": "43768", "revid": "201", "url": "https://eu.wikipedia.org/wiki?curid=43768", "title": "Karachi", "text": ""}
{"id": "43771", "revid": "58701", "url": "https://eu.wikipedia.org/wiki?curid=43771", "title": "Lalibela", "text": "Lalibela (, antzinean Roha) monasterio-hiria da, Etiopiako bihotzean kokatua 2700 metroko garaieran, Amhara eskualdean. Bere izena Gebre Mesqel Lalibela erregearen ohorez da (1172-1212), kristautu ondoren hainbat eliza eta monasterio eraikiarazi eta Etiopiako Eliza Ortodoxoak kanonizatu baitzuen.\nEtiopiako kristauen hiri santua da, mundu osoan ezaguna haitzean industutako Erdi Aroko hamaika elizak direla-eta. Ezagunena \"Bete Giorgis\" (San Jurgi) eliza da.\nHerria \"Gizateriaren Ondare\" izendatu zuten 1978an.\nEtiopiako Jerusalem.\nEtiopia 330. urtea inguru kristautu zen, Arabiako gizatalde judu-kristauen fedea etxekotuz. Lalibela \"Etiopiako Jerusalem\" bihurtu zen, Etiopiako kristauen hiri santua.\nHamaika elizen eraikuntza, haitzean zulatuak inolako zur edo morterorik gabe, XII. mendean hasi zen. Gadla erregeak hartu zuen erabakia, Saladin agintari musulmanak Jerusalem bereganatu ondoren, Bigarren Jersualem egiteko asmoz.\nElizek \"Bet\" (\"etxe\") izena hartzen dute. Bi multzotan ageri dira, Yordanos ubideak banatuak, Jordan ibaia irudikatzen duena. Tokiaren antolaketa eta topografia Lur Santuaren irudikapen sinbolikoa jarraituz bururatua dago.\nUbidearen iparraldean:\nHegoaldean:"}
{"id": "43773", "revid": "338673", "url": "https://eu.wikipedia.org/wiki?curid=43773", "title": "San Mam\u00e9s", "text": ""}
{"id": "43776", "revid": "119347", "url": "https://eu.wikipedia.org/wiki?curid=43776", "title": "Des-kontrol", "text": "Des-kontrol 1996an Arrasaten sortu zen Oi! taldea da.\nHistoria.\nDes-kontrol 1996. urtean Arrasaten jaio zen. Oier (baxua), Iker (bateria), Aritz (ahotsa) eta Markel (gitarra) musika talde bat sortzeko elkartu ziren. 5 edo 6 hilabete geroago Osoron sartu zen, honek ere gitarra jotzen zuen. Taldea azkenik boskote bezala gelditu zen.\n1970eko hamarkadako punka, 80-90ko Oi! zein Streetpunkak izan zuen beraiengan eraginik nabariena. Gainera, Arrasaten musika estilo honetan mugimendu handia egon zen 80ko eta 90eko hamarkadetan, RIP, Vioch R, Pu\u00f1etazo edo Zakarrak lehenik eta Iskanbila gero. Gaztetik musika talde hauek entzun izan zuten.\nTaula gainean lehen aldiz 1997an izan ziren, Iskanbilak Eskoriatzako La Irene tabernan jo zuen kontzertua. Des-kontrolekoak ikustera joan ziren eta kontzertua amaitzean Iskanbilakoek jotzeko gonbidapena luzatu zieten. Geroago lehen kontzertua jo zuten Arrasateko Illuntz tabernan, urte bereko ekainaren 21ean. Egun horretan Insumiso Eguna ospatu zen. Hortik aurrera Euskal Herrian zehar jo zuten, hasieran hauetan batez ere Komando Harrikara, Iskanbila eta Ttak taldeekin ibili ziren. Gerora Enboskada eta Arkada Social taldeekin jo zuten asko.\nLehen lana 1998ko herriko jaien (San Juanak) ostean grabatu zuten Shot estudioetan, ekaina eta uztailaren artean. 7 abesti grabatu zituzten, hauetako bat Zakarrak taldearen bertsio bat zen. Hurrengo urtean Bronco Bullfrog zigiluak maketa hau argitaratu zuen. 2 urteren ondoren Luis Beltzaren (Beltza Records) proposamenez \"single\" bat grabatu zuten. Honek beraien abesti bakarra zekarren eta beste taldeen 3 bertsio, izan ere lan hau 80ko hamarkadan Gipuzkoan izandako punk eta Oi! musika taldeentzat omenaldi bat zen. Lan honek \"Jarraituko dugu\" zuen izena, 500 kopia bakarrik argitaratu ziren kolore zuriko biniloan. 2002. urtean \"Behin eta berriz\" diskoa argitaratu zuten. Hau Des-kontrolen iraupen luzeko lehen lana izan zen, Madrilgo Potencial Hardcore diskoetxearekin atera zuten. Aurreko laneko abesti bat sartu zuten, baita Pu\u00f1etazo taldearen bertsio bat ere.\nGeroago beste 4 abesti grabatu zituzten, hala ere ez zekiten zehazki zer egin hauekin. Garai honetan harreman nahiko estua zuten Hell Beer Boys taldearekin, hainbat kontzertu jo zuten batera. Talde honek 4 abesti berri zituzten, eta azkenik bi taldeen artean lan bat erdibana ateratzea erabaki zuten. Lan hau 2004ean argitaratu zen eta \"A.C.A.B.\" (\"All Cops Are Bastards\") izan zuen izena, talde bakoitzaren 4 abesti zerkartzan. Urte honetan bertan Osoronek taldea utzi zuen Gatillazo talde berriarekin ibilbide berri bat hasteko, izan ere bi taldeak mantentzea ezinezkoa izan zitzaion. Gitarra honen hutsunea Oierrek bete zuen, eta ondorioz bere anaiak, Hodeik, hartu zuen baxua jotzeko ardura. Osoronen azken kontzertua, baita Hodeiren lehena ere, O\u00f1atiko Errekaldeko jaietan izan zen.\nUrte guzti hauetan jotako kontzertuei dagokionez, gehienak Euskal Herrian izan dira. Hala ere, Espainian, Portugalen, Alemanian, Austrian, Frantzian eta AEBetan ere ibili dira jotzen. 2005ean bi bira egin zituzten. Lehena abuztuan izan zen AEBetan izan ziren 10etik 14ra, eta bigarrena urriaren 6tik 11ra Alemanian eta Austrian. Bigarren bira hau Se\u00f1or No taldearekin batera egin zuten, eta Markel eta Iker ezin izan ziren joan. Bateria jotzeko Olazi joan zen, Ardi Galduak taldekoa eta Aritzen lehengusua, eta gainera soinu teknikari bezala \u00d1ako sartu zen taldean.\n2006an Oihuka diskoetxearekin disko berria kaleratu zuten: \"Duintasunez eutsi\". Disko hau Des-kontrolen iraupen luzeko bigarren diskoa izan zen. Guztira 13 abesti izan zituen, aurreko lan bakoitzeko abesti bana grabatu zuten, hots, 3 kantu zahar eta 10 berri zituen. Disko honek soinu aldaketa bat ere ekarri zuen, landuagoa alegia. Sektore batzuetatik kritika asko jaso zituzten arrazoi honengatik, baina batez ere Oihuka diskoetxearekin sinatzeagatik.\nAEBetara bigarren bira bat egin zuten 2007an, martxoaren 31etik apirilaren 8rarte. Urte horretan, Durangoko Azokarako, beste lan bat kaleratu zuten beraien 10 urteak ospatzeko: \"10 urte\". Lan honek musika CD bat eta DVD dokumental bat zituen, eta Baga-Bigak argitaratu zuen. Diskoak talde desberdinen 10 bertsio zituen, beraiengan eragina izan zuten 10 talderenak, bai euskaldunak bai atzerritarrak. Dokumentalak Des-kontrolen 10 urteko ibilbidea eta AEBetan egindako azken biraren irudiak biltzen ditu.\nHurrengo urtean taldeak beste aldaketa bat jasan zuen, 2008ko otsailean, Aritzek taldea utzi zuen, ondorioz, Des-kontrol abeslari gabe gelditu zen. Arrasateko Uharkape pilotalekuan egindako kontzertuan abestu zuen azkenekoz Aritzek. Kontzertu hau taldeari ezarritako 8000 euroko isuna ordaintzeko dirua biltzeko antolatu zen. Bertan, Des-kontrolez gain, Arkada Social, Never Surrender, Ukabilkada, Enboskada eta The Motherfuckers taldeek jo zuten. Harrezkero Hodei eta Oier abesten hasi ziren. Urte berean, berriz ere Durangoko Azokarako, 6 kantuko disko bat kaleratu zuten Baga-Bigarekin: \"Hipokrisia eta faxismoaren aurka\". Disko hau jasaten ari ziren boikota salatzeko egin zuten eta beraiei buruzko esames eta zurrumurruak gezurtatzeko. Disko honen grabaketan Euskal Herriko hainbat pertsonaia famatuk parte hartu zuen, batez ere, musikariak eta futbolariak, adibidez Fermin Muguruza. Urte bat beranduago, beste disko bat kaleratu zuten azaroan: \"Aurrera begira\".\nBoikota.\n2000ko hamarkada erdialdera taldearen aurkako iritziak zabaltzen hasi ziren, RASH (\"Red &amp; Anarchist Skinhead\" edo \"Skinhead gorri (komunista) eta anarkistak\") taldearen ingurutik. Talde hau \"Des-kontrol\" nazia zela salatzen hasi zen. Hauen esanetan taldeak ez zuen jarrera egokia jarraitzen talde nazi eta faxisten kamisetak janzten baitzituzten . \nUrtetan zehar salaketak gogortu eta kontzertuak boikoteatzen hasi ziren antolatzaileei mehatxu eginez. Honen adibide 2007an Bilboko Kukutza gaztetxean Etsaiak taldearekin batera jo behar zuten kontzertua da, non RASH kolektiboko kideek kontzertua ez ospatzea lortu zuten. Honetaz gain \"Des-kontrol\" taldearen jarraitzaileak ere jipoituak izan eta Bilbo aldean taldearen aurkako pintadak azaldu ziren.\nEgoera latza bilakatu zen eta taldeak erantzun bat ematea erabaki zuen. Egoerari irtenbidea aurkitu nahian, Fermin Muguruzarengana jo zuten aholku bila, hau beti lotu izan baita \"redskin\" mugimenduarekin. Honek disko bat grabatzea proposatu zien eta horrela egin zuten. Disko hau \"Hipokrisia eta faxismoaren aurka\" izan zen, 2008 kaleratutakoa. Bertan izen handiko pertsonaia ugari kolaboratu zuen, besteak beste Xabier Silveira bertsolaria, Gari (Hertzainak), I\u00f1igito (Etsaiak), Dieguillo (Quemando Ruedas eta Cicatriz), Jul Bolinaga (RIP), Niko (MCD) eta gehiago. Fermin Muguruzak berak Kortaturen \"Hay algo aqu\u00ed que va mal\" bertsioan abestu zuen.\nErasoa Barakaldon.\n2010eko urtarrilaren 22an Des-kontrol taldeko kideak jipoitu zituzten Barakaldon, skinhead itxura omen zuten batzuek. San Bizente auzoko jaiak ziren eta Des-kontrolek kontzertua jo behar zuen. Kontzertuak gaueko hamaiketan hasi behar zuen, eta bi ordu lehenago jipoitu zituzten. Ustez, taldearen kontra boikot kanpaina egindakoak izan ziren eraso honen arduradunak. Erasoaren ondorioz, taldekide bat San Eloy ospitalean ospitaleratu behar izan zuten buruan ebaki bat zuela. Beste taldekide batzuek ere zauriak izan zituzten, bati besoa apurtu eta beste bati buruan ebakia egin zioten. Gainera, taldeko kideek salatu zutenez, Des-Kontrolen kamisetak zerabiltzaten gazteak ere jo zituzten erasotzaileek.\nEraso honen aurka hainbat talde agertu ziren. Amnistiaren Aldeko Mugimenduak, esaterako, Des-Kontroli elkartasuna adierazi eta taldeak euskal presoen alde egindakoa gogorarazi zuen."}
{"id": "43781", "revid": "6327", "url": "https://eu.wikipedia.org/wiki?curid=43781", "title": "Arpitana", "text": ""}
{"id": "43782", "revid": "105290", "url": "https://eu.wikipedia.org/wiki?curid=43782", "title": "Guardia Piemontese", "text": "Guardia Piemontese () Calabriako (Italia) komuna bat da. 21\u00a0km2 ditu, eta 1.867 biztanle.\nXIV. mendean, Piemonteko Okzitaniako haranetatik etorritako jendeak okzitaniera ekarri zuen toki horretara, eta orduz geroztik herri horretako hizkuntza da. La G\u00e0rdia, beraz, okzitanieraren barrendegi bat da, hizkuntza italikoen artean (italiera, napoliera, siziliera...).\nMugakideak.\nGuardia Piemontesek honako udalerri hauekin egiten du muga:"}
{"id": "43785", "revid": "512", "url": "https://eu.wikipedia.org/wiki?curid=43785", "title": "Urdu", "text": "Urdua (urduz: ; \"lashkari zaban\" edo \"lashkari zuban\" \u2014\u00abArmadaren hizkuntza\u00bb\u2014 izenez ere ezaguna) Indian eta Pakistanen mintzatzen den indoeuropar hizkuntza bat da. Zenbaitetan, euskaraz \"urduera\" ere esaten zaio.\nOfizialtasuna.\nPakistanen, estatuko hizkuntzatzat dute. Indian, berriz, herrialdeko 24 hizkuntza ofizialetako bat da; ofiziala da Delhi hirian eta Bihar, Jammu eta Kaxmir, Uttar Pradesh eta Telangana estatuetan.\nPakistango herritar gehienek bigarren edo hirugarren hizkuntza gisa erabiltzen dute. Urdua eta hindia (Indiako hizkuntza nagusia) gertuko hizkuntzak dira, forma mintzatuan bereziki, eta lingua franca orokor bat osatzen dute Indiako eta Pakistango lurralde askotan: \"hindustanera\" izena erabili ohi da hizkuntza hedatu handi hori izendatzeko.\nBerezitasun nagusia idazkera da: urdua persiar alfabetoren bitartez idazten da; eta hindia, devanagari alfabetoaz.\nHistoria.\nIndiako parterik gehienak dinastia musulmanek konkistatu zutelarik, zenbait mendez persiera izan zen administrazioaren eta agintarien hizkuntza; baina lingua franca gisa hindia garatu zen. Honen aldaera bat, hego-erdialdeko Dekkan eskualdean, \"dekkani\" izenaz zen ezaguna, eta garatu zen batez ere Hyderabad hiriaren eskualdean, Nizamen gortean. Bertan \"ghazal\" izeneko poesia forma bat garatu zen 1700 urtearen geroztik, hasieran persieraz idazten zena, baina pixkanaka hindiera islatzera pasatu zena: mailegu persiarrekin, eta idazkera arabiar-persiarra erabiltzen zuena. Forma berri honek 1780. urtearen inguruan urdu izena jaso zuen. Turkiar hizkuntzetako mailegu gutxi batzuk ere baditu urduerak, eta arabierazkoak nagusiki erlijioarekin lotuak.\nBritainiar Rajaren garaian, hindia eta urdua hizkuntza bat beratzat hartu zituzten konkistatzaileek, eta indiarrek ere halakotzat zituzten. 19. mendetik eta India zatitu zen arte, Indiako Iparraldeko familia hindu elitekoen artean, ohikoa zen mutilak eskolaratzea pertsiera eta urdua idazten (alfabeto berean), eta neskak aldiz devanagariz hindiera idazten trebatzea. Sikh aberatsenen artean ere, berdintsu, semeak urduz eta persieraz eskolaratu, eta alabak aldiz punjabera hizkuntzan, gurmukhi alfabetoan, sikhen liburu santua idatzia zegoen eran.\n1925. urtean Indiako Kongresu Nazionalak \"hindustani\" hizkuntza Indiako independenteko lingua franca izango zela erabaki zuen, hindi eta urdu hizkuntzen artean aukeratu beharrik gabe. Gero, Kongresua zatitu zen erlijio-lerroen arabera, eta azkenean Independentziarekin, baita lurraldea ere Pakistan eta Indiaren artean. Bi estatuetan hindustanera hizkuntza mintzatuena dela esan daiteke 21. mendean, baina urdua da ofiziala Pakistanen, eta Indian hindiera administrazioaren hizkuntza ofiziala, ezen ez nazionala.\nPakistan sortu zenean, bi herrialde banatu ziren, egungo Pakistan mendebaldean, eta bengaleraz mintzo zen Ekialdeko Pakistan. Ekialdeko lurralde horietan urduak bazuen presentzia bat ere, 19. mendetik edo 20. mende hasieran idazle nabarmenak ere bazituena; baina Pakistanen independentziarekin, mendebaldeko Pakistanekin eta Islamabadeko agintearekin antagonismoa sortu zen, eta urduera zapalkuntza horren seinaletzat hartu zen, independentzia gerra gertatu zenean eta Bangladesh sortu zenean.\n21. mendean Pakistanen ohikoa da urduaren eta ingelesaren arteko \"code-switching\" egitea, hizkuntza nahasketa handi bat, \"urdish\" terminoa garatu delarik (urdu + english), hala nola euska\u00f1ola hedatu den Euskal Herrian. Izatez, Pakistango gobernuak Urdish delakoari babesa ere adierazi dio, hezkuntzan erabiltzeko urratsak iragarri direlarik.\nPakistanen hedabideetako eta zineko hizkuntza nagusia da urduera, baina ez bakarra. Lahore da Pakistango zinearen zentroa, eta punjeberaren aurretik, urduerazko filmak ekoizten dira han batez ere."}
{"id": "43786", "revid": "56334", "url": "https://eu.wikipedia.org/wiki?curid=43786", "title": "Kaxmir", "text": "Kaxmir (kaxmireraz: \u0915\u0945\u0936\u0940\u0930, \u06a9\u0654\u0634\u0650\u06cc\u0631, ) Indiar azpikontentearen iparraldeko atala da. XIX. mendera arte, \"Kaxmir\" izenarekin Himalaia Handiak eta Pir Panjal Mendilerroaren artean zegoen Kaxmirreko Harana izendatzen zen. Gaur egun esanahia zabaldu da, eta izen honekin ezagutzen dira Indiak kudeatzen dituen Jammu eta Kaxmir zein Ladakh lurraldeak, Pakistanek kudeatzen dituen Azad Kaxmir eta Gilgit-Baltistan eta Txinako Herri Errepublikak kudeatzen dituen Aksai Chin eta Trans-Karakorum Eremua.\n1820an Sikh Inperioak, Ranjit Singhen gidaritzapean, Kaxmir anexionatu zuen. 1846an Lehen Anglo-Sikh Gerran sikhak garaituak izan ziren, eta Britainiar Inperioak lurraldea erosi zuenean Amritsarreko Itunaren ondorioz, Jammuko raja, Gulab Singh Kaxmirreko agintari berria bilakatu zen. Bere ondorengoen agintea, Britainiar Koroaren babespean, Indiaren partizioa 1947an eman zen arte jarraitu zuen. Une horretan Britainiar Rajaren barneko printzerri hau disputatutako lurralde bilakatu zen, gaur egungo egoeraraino iristeko: India, Pakistan eta Txinaren agindupean egotea. \nOrografia.\nMendi kate garaiez dago osatua, ipar-mendebaletik hego-ekialderako norabidean (gailur handiena Nanga Parbat, 8.114 m); horien artean ibar sakonak daude, antzina printzerri burujabeak zirenak.\nKlima.\nAlpeetakoa da ipar-ekialdean eta tropikoz behekoa hego-ekialdean.\nEkonomia.\nIbarrak oso emankorrak dira, eta fruituak, artoa, arroza eta tabakoa lantzen dira. Ardi aziendak ere badu garrantzirik. Industria ez da asko garatu; zeta eta lana lantzen duten familiako lantegiak dira gehienak. Mea baliabideak ugariak badira ere, ikatz eta bauxita hobi batzuk baino ez dira ustiatzen.\nHistoria.\nMusulmanak ez ziren Kaxmirra heldu, mendien muga zela eta. Dinastia hinduen mende egon zen, 1338an azken erreginak, Kota Devik, bere burua hil eta erreinua sultan herri musulman bihurtu zen arte. 1739an Afganistango erreinuaren mende geratu zen, eta 1819an Ranjit Singh sikhen marajak hartu zuen aginpidea.\n1846an Britainia Handiaren mende geratu zen; Gulab Singh, Ranjit Singhen funtzionario zena, izendatu zuten maharaja berria. Hark, Tibeten mendeko zen Ladaj herrialdea beretuz, lurraldea zabaldu zuen. 1938an Mohammed Abdullah-k, Kaxmirreko mugimendu independentistaren sortzaileak, Kaxmirreko Islamiar Konferentzia mugimendua sortu zuen. \n1948an, britainiarrak alde egin ondoren, Pakistanek eta Indiako Batasunak berentzat eskatu zuten Kaxmir, eta horrek bi lurraldeen arteko gerra piztu zuen\nNazio Batuen Erakundeak bitartekari lanak egin ondoren, behin behineko bi partetan banatu zuten Kaxmir, erreferendum baten zain. NBE-etako erabakien kontra ordea Indiak bere osteek hartutako lurraldea beretu zuen (1957); erantzun gisa Txinako Herri Errepublikak Aksai Chin ordokia hartu zuen eta muga itun bat izenpetu zuen Pakistanekin (1963).\n1965ean Indiaren eta Pakistanen arteko bigarren gerra piztu zen, baina mugak ez ziren aldatu. 1971n berriz ere istiluak hasi ziren, eta bake hitzarmenaren araberako muga zaharraren ordez beste bat jarri zuten, su-etenaren ondoriozkoa, urte bereko abenduan.\n2014ko abenduaren 20an, Kaxmirren hauteskundeak amaitu ziren oso parte hartze handiarekin.\n2015eko urtarrilaren 3an, lau hildako egon ziren Indiaren eta Pakistanen arteko borroketan."}
{"id": "43787", "revid": "90799", "url": "https://eu.wikipedia.org/wiki?curid=43787", "title": "Islamismo", "text": "Islamismoa edo Islam politikoa (arabieraz \"al-'isl\u0101miyya\") inguru akademikoetan oso eztabaidatua den terminoa da. Definizio batzuetan Islama ideologia gisa definitzen duten doktrina eta praktika politikoei ematen zaien izena da. Beste batzuetan, musulmanen artean, islamiar legeak (\"xaria\") gobernaturiko gizarte-motara itzultzea eskatzen duen mugimendu politiko, sozial eta erlijiosoa da. Eztabaida akademikoan erabiltzen denean Islamismo hitzak ez du adierazten zein \"ordena Islamiko\" edo \"xaria\" ari den defendatzen, edo nola defendatzen dute aurrera eramatea euren proposamen politikoa. Mendebaldeko komunikabideetan xarian oinarritutako estatuak ezarri nahi dituzten taldeak izendatzeko erabili da, askotan taktika biolentoekin eta giza eskubideen bortxaketarekin, eta fundamentalismoari lotutako esanahia hartu du. Mundu Islamikoan esanahi positiboa du bere defendatzaileen artean.\nIslamismoaren korronte ezberdinek aldarrikatzen dute estrategia \"iraultzaile\" bat eraman behar dela aurrera gizartea Islamtzeko, estatu boterea erabilita; beste batzuek uste dute estrategia \"erreformista\" bat eraman behar dela, oinarriko mugimendu sozial zein politikoen bidez gizartea ber-Islamtzeko. Islamisten artean ideia ezberdinak izaten dira garrantzitsuenak, hala nola xariaren ezarpena; panislamismoaren batasuna, edo Estatu Islamiko bat. Beste batzuek pentsatzen dute musulman ez direnen kanporaketa bultzatu behar dela, bereziki Mendebaldeko indar militar, ekonomiko, politiko, sozial edo kulturalak, ez dutelako uste Islamarekin bateragarriak direnik.\nIdeologia eta ekintzak.\nIslamismoaren barruan ideologia-joera bat baino gehiago aurkitu daitekeen arren, helburu batek batzen ditu denak: Korana hitzez hitz interpretatuz bizi den gizarte-motara itzultzea. Gobernu eta erakunde laikoak ez dira gizarte musulmanaren ezaugarritzat hartzen. Eredutzat \"umma\" (islamiar komunitatea) hartzen da. Kezka nagusietako bat berdintasunarena dute: beren gizarte barruko desberdintasunak ez ezik, herrialde aberatsen eta pobreen arteko aldeak ere gaitzesten dituzte. Beste kezka bat kulturarena da: mendebaldeko ohiturak (arropa, balioak, gizarte-ereduak, egitura politikoak, hizkuntza, nortasuna) azalekoak eta arriskutsuak direla eta beren kultura galarazten ari direla uste dute.\nPolitikari dagokionez, herrialde musulman batzuek sistema kapitalistaren eredua hartu dute, eta beste batzuek sozialistarena, baina arrakasta handirik gabe; horregatik, islamiarrek garai batean munduan zehar indartsu egin zituen eredua berrezartzen saiatzen dira. 1969an Muammar al Kadafik Libiako Arabiar Herri Errepublika Sozialista ezarri zuen, panislamismoa eta sozialismoa lotzen zituen erregimen-mota, eta 1979an, Ruhola Khomeini aiatolak zuzendutako iraultzaren ondorioz, errepublika islamiar bihurtu zen Iran. Mugimendu eta alderdi politiko islamiarrek hori hartu zuten eredutzat. Harrezkero, beste herrialde batzuetan ere ezarri da islamiar eredua, arrakastaz: Sudanen, Pakistanen, Txetxenian eta talibanen mende dauden Afganistango lurraldeetan adibidez; Saudi Arabian ere bai, baina askok ez dute islamiartzat hartzen herrialde hura, aberatsen eta pobreen arteko aldeak direla eta.\nBerez, demokraziaren alde eta diktaduraren aurka daude, islamiarren eredua \"xura\" baita. Bertan, buruzagia gizartearekin harremanetan dago; beren beharrez, ideiez galdetu, eta herriak esaten dienaren arabera jokatu behar dute. Hala ere, gaurko buruzagi batzuek hori ahaztu eta diktadore gisa jokatzen dute, Iranen eta Sudanen adibidez, nahiz eta egoera hori behin-behinekotzat duten. Jordanian eta Turkian, aldiz, modu arrakastatsuagoan ezarri dira demokraziak.\nPolitika ekonomikoan, islamiar gehienek demokrazia sozialetik gertu dagoen sistema defendatzen dute, eta eredu horretatik urruntzen direnek gehiago jotzen dute kapitalismo aldera (Aljerian), komunismora baino. Maileguetako eta gordailuetako interesen aurka egotea dute ezaugarri nagusia. Izan dira interesik kobratzen ez dituzten bankuak jartzeko saioak, baina zenbait kasutan porrot egin dute, Egiptoko 1980koan adibidez.\nIslamismoa hirietan eta jatorri apaleko gazte ikasien artean ari da zabaltzen, batez ere lanpostu ugari jatorri aberatseko jendeari ematen zaiola uste dutelako. Ez dute gizartea hankaz gora jarriko duen iraultzatzat hartzen islamismoa, balio zaharrak berreskuratuko dituen eta gainbehera dakarten elementuak kanporatuko dituen iraultzatzat baizik. Nekazari-herrietan dirauten balio zaharkituak ere utzi eta berritu egin nahi dituzte. Horretarako, ez dituzte aurrerapen teknologikoak gaitzesten; aitzitik, beren gizartean orokortu nahi dituzte. Emakumeei buruzko iritzia oso desberdina da joeren arabera, baina, gehienetan, emakumeek islamiar egiturak beren burua askatzeko onartu dituzte. Emakumeek lan egiteko eta politikan eta gizartean eragina izateko eskubidea dutela defendatzen du islamismoak. Baina, oro har, islamiar taldeek uste dute gizonari bizitza soziala dagokiola eta emakumearen ardura nagusia familia dela; hala ere, oso gutxitan gertatzen da emakumea etxeetan gordeta edukitzea. 1980 eta 1990 arteko krisialdi sozioekonomikoak, herrialde musulman gehienetan mendebaldeko ohiturak hartu izanak, eta ekonomiaren globalizazioak mesede handia egin zioten islamaren oinarrira itzultzeko eta berezko nortasuna bilatzeko ahalegin horri.\nIndarkeria.\nIslamiar mugimendu batzuk indarkeriaren aldeko dira, eta estatuari izaera erlijiosoa emateko bide gisa ikusten dute. Islamiar fundamentalisten lehen atentatuak \"Anaia Musulmanak\" edo \"Jihad islamiarra\" deituriko taldeak \"Hezbola\" mugimendu xiitaren beso armatuak egin zituen 1945ean. Mugimendu hori 1928an sortu zuen Egipton Hasan al-Banna-k. 1970eko hamarraldian talde armatuak ugaritu egin ziren. Egipto, Siria eta Jordanian, bertako erregimen laikoetan ezegonkortasuna sortzea zuten helburu. 1981ean, \"Jihad\"-eko kide batek Egiptoko presidente Anwar al-Sadat, hil zuen. 1983an talde horrek berak AEBetako eta Frantziako soldaduen aurkako bi atentatu egin zituzten Libanon. Talderik bortitzena, \"Hamas\", 1988an sortu zen. \"Jihad\"-en adar batetik eratorria da, eta Palestinako estatua ezartzeko Israelen aurka borroka armatua egitea defendatzen du. Persiar Golkoko gerraren ondoren (1991), islamiar terrorismoa indarturik berpiztu zen.\n1992an Aljeriako hauteskundeetan Salbazioko Fronte Islamiarrak (FIS) irabaz ez zezan, agintean zeudenek estatu-kolpe bat eman eta legez kanpo utzi zuten FIS. Horren ondorioz, gerra zibila piztu zen armadaren eta islamiar taldeen artean (FIS alderdia eta Talde Islamiar Armatua)."}
{"id": "43788", "revid": "105290", "url": "https://eu.wikipedia.org/wiki?curid=43788", "title": "Jammu eta Kaxmir", "text": "Jammu eta Kaxmir (dogriz: \u091c\u092e\u094d\u092e\u0942 \u0914\u0930 \u0915\u0936\u094d\u092e\u0940\u0930; ) Indiako iparraldeko estatu bat da. Hiriburua, neguan Jammu da eta udan, Srinagar. Mendebaldean Pakistanekin muga egiten du eta iparraldean Txinarekin. 2004an 10 milioiko biztanleria zuen. Estatu indiar honetako hizkuntza ofizialak urdua, dogria eta kaxmirera dira.\nEstatua hiru eskualdetan banatuta dago: Jammu, Kaxmirko ibarra eta Ladakh. Garrantzitsuenak lehenengo biak izanik. Kaxmirko ibarra Kaxmir izeneko erregio historikoaren zati da. Kaxmirko erregioak gaur egun (2007), eraso terroristak jasaten ditu India eta Pakistanen artean disputatzen dutelako.\nHizkuntzak eta erlijioa.\nHizkuntza asko erabiltzen dira: kaxmirera, dogria, gojria, urdua, baltia, dardiroa, paharra eta ladakha. Erlijioan islama da nagusi; dena den, erlijio askotako kideak daude, eta bertako politika istiluen muinean dago erlijio arazoa. Musulmanaren ondoren, hinduismoa da garrantzitsuena, sikh erlijioa atzetik, budismoa gero, eta azkenik, kristautasuna.\nOrografia.\nMenditsua da oso. Iparraldean Karakorum mendiak daude eta hauen parean, hegoaldera, Ladakh mendiak eta Zaska mendiak. K2 mendia dago Pakistanena den zatiaren eta Txinarena denaren artean. Erliebe menditsua dela eta, ez da lurra lantzeko toki egokia baina haranak oso emankorrak direnez, laboreak eta fruituak landatzen dituzte haietan. Dena dela, turismoa da ekonomiaren oinarria, eta zeta horren atzetik.\nHistoria.\n1846. urtean, Rajput printzearen garaian eman zion burujabetasuna Britainia Handiak Jammuri. Hark Ladakh hartu eta Jammu eta Kaxmir estatua sortu zuen. 1949an Pakistanen eta Indiaren arteko gatazkan, Jammuko Mirgur eta Punch Jagir distrituak Pakistango administrazioaren esku geratzea onartu zuen NBEk. Orduan ezarritako mugak mantendu egin ziren 1971. urtea arte baina Indiaren eta Pakistanen artean piztutako gerraz geroztik, Poonch, Tithwal eta Kargil lurraldeak Indiaren esku geratu ziren eta Pakistanek Chamb hartu zuen. Jammu eta Kaxmirko estatua da Txinaren esku geratu den Indiako estatu bakarra. Bestalde, estatu hori da Indian bere konstituzio berezia duen bakarra.\n1988az geroztik mugimendu separatistek indar handia hartu zuten. Horren ondorioz, Indiak soldadu gehiago bidali zituen bere lurraldera (Indiaren mende hegoaldea dago, ipar-mendebaldea Afganistanen esku, ipar eta ekialdea Txinarenean eta mendebaldea Pakistanen mende). Horrek tirabira handiak eragin zituen, eta 1990eko hasieran batez ere, liskar bortitzak izan ziren independentziaren aldeko manifestarien eta indiar soldaduen artean. 1997ko maiatzean Malen (Maldivetako hiriburua) bildu ziren Indiako Lehen Ministroa, Inder Kumar Gujral, eta Pakistangoa, Nawaz Sharif. Bien arteko gatazka konpontzeko negoziazio bide berriak urratzea zuten helburua. Hartutako erabaki bakarrak hauek izan ziren: bi buruzagien artean etengabeko komunikazioari eustea, preso zibilak kartzeletatik ateratzea, eta eztabaidetarako sektore batzordeak sortzea. Goi mailako akordiorik lortu ez bazen ere, etorkizunean harreman gehiago izateko bideak zabalik geratu ziren."}
{"id": "43792", "revid": "119347", "url": "https://eu.wikipedia.org/wiki?curid=43792", "title": "K\u014dtoku-in", "text": " Japoniako Kamakura hiriko tenplu budista da bertan dagoen Budaren estatua erraldoiagatik ezaguna da, izenaz ezagutzen dena eta Japoniako ikur garrantzitsuenetakoa dena.\nHistoria.\nBuda Handia Kamakura Aroan 1252 urtean eraikia izan zela pentsatzen da, Kamakura Japoniako hiriburua izan zen garaian hain zuzen ere. Aurretik 1243an egurrezko Buda erraldoia izan zen bertan baina ekaitz batez asko kaltetu zuen eta brontzezkoa egiteko eskaera egin zuen Inada-no-Tsubone andreak. Egileak \u014cno Gor\u014demon edo Tanji Hisatomo izan bide ziren, garai hartako eskultore onenak baitziren. Budaren belarrietan urrezko aztarnak aurkitu dira eta urrez estalia egion zeneko hipotesia ere plazaratu izan da. Dena den ez da zurra gaur eguingo Buda iorduan eraikitakoa den ala ez. Jakina dena da Etxe baten barruan eraiki zutela, Narako T\u014ddai-ji tenplukoaren antzera.\n1334an ekaitz berri batek etxea suntsitu zuen eta berreraikia izan zen, baina 1369an ekaitz berri batek suntsitu eta bigarren aldiz berreraiki zen. 1498an tsunamia izan zen eraikina bota zuena eta ordutik Budaren estatua aire librean egon da. Azkenik 1923ko Kant\u014dko lurrikara handiak oinarria kaltetu zuen. 1960-61 urteetan lepoa sendotu zitzaion lurrikaren astinduak ongi jasan zitzan.\nBudaren ezaugarriak.\nDaibutsuaren altuera 13'35 metrotakoa da, oinarria barne, eta 121 tona inguru pisatzen ditu. Brontzez egina dago eta barrua hutsa du. Horrela turistak barnera sar daitezke. Bizkarrean bi leiho dauzka barruan sortzen den berotasuna ateratzeko.\nBeste ezaugarri batzuk:\nLiteratura.\nRudyard Kipling idazleak Kim eleberrian (1901) Kamakurako Buda izeneko poesia argitaratu zuen. Kipling bera 1892an Kamakura izan omen zen."}
{"id": "43796", "revid": "119347", "url": "https://eu.wikipedia.org/wiki?curid=43796", "title": "Kriptologia", "text": "Kriptologia kriptosistemak ikertzen duen zientzia da. Kriptosistema komunikaziorako baliabide seguruak eskaintzen dituen sistema da, non mezua bidali baino lehenago igorleak mezua zifratzen du hartzaile baimenduak bakarrik (edo inork ere) deszifra dezan.\nKriptologia bi zientzia antagonikotan eta nagusitan banatzen da: Kriptografia eta kriptoanalisia, baina Esteganografia ere sartzen da. Etimologikoki, hitz hauek greko klasikotik datoz. Kriptografia, \u201cezkutuan idaztea\u201d bezala itzuli daiteke (Criptos, ezkutuan; graphos, idatzi). Aldiz kriptoanalisia kriptografiari kontrajartzen zaio, eta kriptografiaren bitartez lortutako mezu zifratua desegitea helburu duen zientzia da.\nKriptologia informazio seguruaren arlotik aparte beste esparrutara hedatu da. Hauen artean informazio digitala kautotzea da, sinadura digitala alegia.\nDatuak ulergaitzak egiteko (zifratzeko) algoritmo baten bitartez egiten da, zifratze algoritmoa alegia. Zifratze algoritmoak gako bat erabiliz mezu originala (mezu gargia) desordenatzen duen prozedura da, mezu garbia ulergaitza bihurtuz. Kasu askotan deszifratze algoritmoa dago eta bere zeregina desordenatuta dagoen mezua ulergarri bihurtzea da.\nDatuak eraldatzeak, datu maneiatzeren segurtasun arazo biri irtenbidea ematen die, Pribatutasuna eta kautotzea alegia. Datuak eraldatzean ez baimendutako pertsonek transmisio-bidetik mezua erauztea edo aldatzea eragozten da.\nZifratze metodoak bi taldetan banatu dira: ordezkapen eta lekuz aldatzeko zifratzaileak.\nOrdezkapen zifratzaile batean letra bakoitza beste letraren edo letra multzoren ordez aldatzen da. Caesar kriptosistema da ordezkapen zifratzailerik zaharrena.\nOrdezkapen zifratzaileetan karaktereen ordena mantentzen da baina edukia itxuraz aldatzen da. Aldiz lekuz aldatzeko zifratzaileek letrak desordenatzen dituzte baina ez dira aldatzen."}
{"id": "43798", "revid": "15795", "url": "https://eu.wikipedia.org/wiki?curid=43798", "title": "Zesarren zifratu", "text": ""}
{"id": "43799", "revid": "15795", "url": "https://eu.wikipedia.org/wiki?curid=43799", "title": "Zesar kriptosistema", "text": ""}
{"id": "43800", "revid": "105290", "url": "https://eu.wikipedia.org/wiki?curid=43800", "title": "Pakistanen banaketa administratiboa", "text": "Pakistan lau probintziaz osatutako federazio bat da, hiriburu lurralde bat eta federalki kudeatutako eskualde tribalak. Pakistanek \"de facto\"zko juriskikzioa du Kaxmirreko mendebaldean, bi entitate politikotan banatuta eta Indiak ere aldarrikatzen duena.\n2001ean Gobernu Federalak \"Banaketa\" edo \"Dibisio\" entitatea desagerrarazi zuen, eta horren ordez laugarren mailako banaketak ziren \"Barrutia\"k ezarri zituen azpibanaketa gisa. Guztira 107 barruti dira.\nProbintziak.\n\"Oharra: Balutxistan eta Khyber Pakhtunkhwa, tribu probintziak dira."}
{"id": "43804", "revid": "56334", "url": "https://eu.wikipedia.org/wiki?curid=43804", "title": "Balutxistan (Pakistan)", "text": "Balutxistan Pakistango probintzia bat da. Balutxistan, gainera, zabalagoa den eskualde bateko partea da, Iranen eta Afganistanen ere izen bereko eskualdeak baitaude. Horrekin duen mugaz gain, iparraldean Administrazio Federaleko Tribu Eremuak, eta ekialdean Punjab eta Sindh probintziak ditu mugakide. Hegoaldean Arabiako itsasoa dago.\nPakistango lau probintzietatik handiena da, 347.190 km2rekin, baina biztanleria txikiena du, 6,3 milioi 1994an. Hegoaldeko aldeak Makran izena du eta erdialdekoak Kalat. Hiriburua Quetta da, Afganistango mugatik gertu dago eta Kandaharrekin lotura duen errepidea du.\nHistoria.\nBalutxistanen aurkitu dira Asiako hegoaldeko lehenengo nekazaritza-guneak, horietatik lehena Mehrgarh (K. a. 6500 urtekoa).\n1958 arte, Muskat eta Omango Sultanerriaren mende izan zen Balutxistango kostaldeko Gwadar hiria; urte hartan, Pakistanek milioi bat estatubatuar dolarrean erosi zuen barrendegi hori.\n1970etik aurrera Balutxistango mugimendu nazionalistak indarra hartu zuen, National Awami Party alderdia buru izanik.\n2013an Txinari eman zitzaion Gwadarko portua kudeatzeko ardura, kontratuz, eta merkataritza portu handi bat garatzen ari dira txinatarrak."}
{"id": "43805", "revid": "119347", "url": "https://eu.wikipedia.org/wiki?curid=43805", "title": "Kriptografia", "text": "Kriptografia teknika matematikoak erabiliz informazioa zifratzeko eta deszifratzeko zientzia da, non hartzaileak bakarrik uler dezake mezua eta gainerakoentzat ulertezin bilakatu. Etimologikoki, hitz hauek greko klasikotik datoz. Kriptografia, \u201cezkutuan idaztea\u201d bezala itzuli daiteke (Criptos, ezkutuan; graphos, idatzi).\nGaur egun kriptografia zientzia bat bilakatu da eta bere helburua: mezu bat bere jasotzailearentzat bakarrik izan dadila ulergarri, eta ulertezin beste edonorentzat. Horretarako, kriptografia, prozesu matematikoetan edo testu argi bat kriptograma bihurtzen duten gakoetan, baliatzen da.\nArlo hau zientzi bezala aipatzerakoan kriptologiaz hitz egin behar litzateke, zeren eta kriptologiak kriptografiaz eta kriptoanalisiaz osatzen da. Hau da, informazioa ezkutatzeko teknikak eta hauek desegiteko teknikak ere sartzen baitira.\nKontzeptuak.\nSekretuan mantendu nahi ditugun mezuak era desberdinez ezkutatu edo maskaratu ditzakegu. Mezu bat zifratu edo kodifikatzea, hitzetan aldaketak egitea eta aldaketa hauek nahi ditugun pertsonek bakarrik sumatzean datza.\nBere esanahi orokorrenean, kriptografiak mezu ezkutatuen, kodeen eta zifren erabilpena tratatzen du.\nZifraketa arruntak.\nEzkutaketa kriptografiaren teknika erraza da. Nahiz eta deszifratzeko zaila izan, erabiltzen den kodeketa erraz maneiatu dezakegu, hasieratik definituta baitago.\nTokialdaketaren zifraketetan mezuak erabat berridatziak geratzen dira, eta alfabetoaren letra bakoitzari beste letra bat egokitzen zaio orden jakin bat jarraituz. Zifraketa hau erraz erazagutu daiteke, ikusiz, normal dauden letra segida batzuk, gaizki dauden segidez etortzen direlako. Teknika hau ebatzi daiteke, letrak datozen maiztasuna analizatuz eta hainbat letren ezaugarriak aztertuz, ala nola; bi letra berdin bat bestearen ondoan daudenak, hasierako eta bukaerako letrak,\u2026\nOrdezkapena teknika desberdinak daude, baina bere oinarrian, mezuko letra bakoitza beste letra edo sinbolo batez aldatzean datza, gako bezala, hitz edo karaktere segida bat erabiliz.\nOrdenagailuetako zifraketak.\nGaur egun, enpresa, banku eta gobernuko entitateek isilpeko informazio asko transmititzen dute beraien konputagailuen artean. Segurtasun behar hauek asetzeko kriptografia metodo berriak asmatu dira.\nHasierako zifraketa metodoak, tokialdaketa eta ordezkapenaren konbinaketetan oinarritzen ziren. Gero aldakuntza genio izan zuten, algoritmo matematiko desberdinen erabilera inplementatu arte.\nGakoetan oinarritutako zifratzeak dira gaur egun nagusienak. Hauek gakoan oinarrituz eta algoritmo batzuk erabilita, mezua zifratzen dute. Jasotzaileak deszifratzeko gakoa ez badu, ezin izango du irakurri mezua, segurtasuna bermatuz.\nGakoen zifraketetan oinarrituta, orokortasunean bi dira zifratzeko metodoak: simetrikoa eta asimetrikoa. Simetrikoan gako bera erabiltzen da zifratze eta deszifratze prozesuetan, asimetrikoan, aldiz, desberdinak dira.\nSimetriko-asimetriko konbinaketa beste teknika bat da. Biek ematen duten onurez baliatzen da. Asimetrikoa printzipioz seguruagoa da eta simetrikoa aldiz, azkarragoa.\nHistoria.\nPiramideen aroetatik gaur egun arte, mezu zifratuak garrantzizko paperak jokatu dute historian zehar, gerretan, espioitzan edo diplomaziaren ikuspuntutik adibidez.\nKriptografia lehenengo idazketekin batera sortu zen. Antzinako Egiptoko papiro zaharrenek lehengo tekniken berri eman zituzten.\nEspartakoek, k.a. 400-an lekualdaketako lehenengo kriptografia teknikak erabili zituzten. Militar hauek, makil batean inguratuta zegoen oihal batean bidali nahi zuten informazioa idazten zuten, horrela, jasotzaileak loditasun berdineko makila bakarrik bazuen irakur zezakeen.\nGeroago Zesarrek zifratze metodo berezi bat erabili zuen bere jeneralekin era seguruan komunikatu ahal izateko. Metodo hau, idatzi nahi ditugun letren hiru posizio alfabetoan mugitzean datza. Bere asmakizuna izan zenez, bere ohorean jarri zioten izena metodoari (ikus. Zesar Zifratu).\nErdi Aroko idazketetan zodiako izenak erabilita sortutako anagramak (Xilef adibidez, Felixen anagrama da) edo bokalak puntuz edo kontsonantez aldatzean oinarritzen ziren metodoak aurkitu dira.\nKriptografiak, Erdi Aroko Europan nabarmenki aurreratu zen, Clemente VII Aita Santuak bultzatuta. Aita Santua eta Italiako hiri-estatuen arteko arazoetan betebehar garrantzitsua izan zuen. Aita Santuaren zerbitzari batek, Gabriele de Lanvinde, kriptografiari buruzko lehengo eskuliburua idatzi zuen.\n1466an Leon Battista Albertinik hainbat alfabeto erabilita, zifratze metodo bat lortu zuen. Honek hiru edo lau hitzez-hitz jauzi egiten zuen alfabetoz.\nMende bat geroago Giovanni Battista Belasco de Brecia beste teknika batez baliatu zen zifraketa egiteko. Gakoa hitz edo esaldi batez egituratuta dago eta bidali nahi dugun letra bakoitzari gakoa aplikatuko zaio, alfabetoko posizioa aldatuz.\nHala ere momentu hori arte eginiko zifratze teknikak ez ziren ez oso fidagarriak, ezta oso hutsezinak ere. Benetako iraultza XX mendearekin batera etorri zen.\nEzagutzen den lehenengo makina kriptografikoa Jeffersonen gurpila daukagu. Honek errotore batzuez baliatuz idatzi nahi genuen letrarekin batera biratzen zuten, beste bat jarriz.\nLehenengo patentea 1919 urteko da, Alexander Koch eginiko makina batean hain zuzen ere. Hala ere, Tah\u00far Scherbiusekin konpartitzen ditu ohoreak, hau izan baitzen Enigma makinaren sortzailea, II. Mundu Gerran garrantzi handia izan zuena.\nAlemaniarrak Enigma erabiltzen zuten bitartean, Estatu Batuarretan Sigaba makina sortu zuten, eraginkortasun handikoa, inork ez baitzuen lortu sekretupeko mezurik lapurtzea hau erabilita.\nGerra amaituta, teknologia digitalak aurrerapen handiak ekarri zituen kriptografia mailan. Gaur egun jadanik, algoritmo konplexuak erabiltzen dituzten teknikak dira erabilgarrienak. Hauek gero eta konplexuagoak bihurtu ziren, segurtasuna gero eta gehiago bermatuz. Kasu, 128 bitekin zifratutako mezua deszifratzeko ordenagailu arrunt batek 200 milioi urtez egon beharko zen.\n1970 hamarkadan LUCIFER zifratze sistema agertu zen. Zifratze sistema hau lekualdaketan eta ordezkapena batera erabiltzean datza. Geroago eta LUCIFERen oinarrituz DES (Data Encryption Est\u00e1ndar) sortu zen. Hauek geroago agertuko ziren zifraketa metodoen aitzindariak izan ziren.\nZifratze - deszifratze prozedura.\nKriptografian oinarrizko elementua kriptosistema edo zifratze algoritmo bezala ezagutzen da, honek bi bihurketa egiten ditu:\nZifratutako sistema baten segurtasuna bere gako sekretuak isilean mantentzean datza, zifratzeko erabiltzen den algoritmoa orokorrean agerikoa baita. Ideia hori Kerckhoffs-en printzipioetan agertzen da. Horregatik, kriptoanalista etsai batek egin ditzakeen erasoak gako horiek lortzera bideratuak daude."}
{"id": "43811", "revid": "105290", "url": "https://eu.wikipedia.org/wiki?curid=43811", "title": "Belceblues", "text": "Belceblues Bergaran 2005. urtean sortutako Blues/Rythm &amp; Blues musika taldea da.\nHistoria.\nMusika talde eta estilo ezberdinak garatu izan ondoren, Ibon eta Asier bergararrak, 2.005. urtean sortutako taldea da.\nUrte bereko uztailean eman zuten lehenengo kontzertua.\nBluesa oinarritzat hartuta, soinu indartsuagoak eta ahotsak lantzen dituen taldea da. Esan daiteke musika beltza eta zuriaren ezaugarriak nahasten dituztela.\nZuzenekoetan, ingelesez abestutako kantu propioak eta blues estandarren bertsioak taularatzen dituzte: Steve Ray Vaughan, Jimmy Hendrix, Jeff Healey\u2026\n2006. urtean Danbakan, Debagoienako musika lehiaketan, parte hartu zuten, finalera heltzea lortuz. 2008an beren diska bakarra plazaratu zuten, \"Infer\"."}
{"id": "43814", "revid": "17", "url": "https://eu.wikipedia.org/wiki?curid=43814", "title": "Frankista", "text": ""}
{"id": "43816", "revid": "1545", "url": "https://eu.wikipedia.org/wiki?curid=43816", "title": "Kiribatiko bandera", "text": "Kiribatiko bandera 1979ko uztailaren 12an erabakitakoa da. Marra urdin eta txuriek ozeano Barea errepresentatzen dute eta eguzkiak eta beraren gaineko hegaztiak itsasoaren indarra."}
{"id": "43819", "revid": "54185", "url": "https://eu.wikipedia.org/wiki?curid=43819", "title": "Balutxistan", "text": "Balutxistan honako lurralde edo banaketa hauek izan daiteke:"}
{"id": "43821", "revid": "336", "url": "https://eu.wikipedia.org/wiki?curid=43821", "title": "Jose Migel Iturriotz", "text": "Jose Migel Iturriotz (Beasain, Gipuzkoa, 1869ko uztailaren 5a \u2013 Donostia, Gipuzkoa, 1924ko irailaren 12a) pilotari eta Beasaingo alkate izan zen. Loinazko San Martin ikastetxearen parean zegoen Andre Mari kaleko Don Juanenea etxean jaio zen; bertara Elizako aldapatik zubixka bat igaroz iristen zen.\nBizitza.\nGaztaroa.\nLehen ikasketak egin ondoren, arotz- eta okin-lanetan aritu zen. Aldi hartan bertan, zesta puntan ikasi zuen, eta pilotari profesionala bilakatu zen.\nAmerika.\n19 urte zituela, Argentinako pilotalekuetara joan zen Beasaingo Tiburcio Lasa lagunarekin, dirua egitera. Pilotari nagusienak ziren Buenos Aires eta Mexikoko pilota egitarauetan; diotenez partiduko mila pezeta kobratzera ere iritsi ziren.\nHan Idiazabalgo Mariana Urrestarazu ezagutu zuen, anaia batek deituta lanera joandakoa. Santa Feko Rosarion ezkondu ziren 1891ko martxoaren 30ean, eta orduz geroztik Mariana izan zen ahal zutena aurrezten aritu zena, beren sorterrira lehenbailehen itzuli ahal izateko.\nEuropara itzultzea.\nItzuli zenean Jose Migelek Madril, Bartzelona eta Donostian jokatu zuen.28 urte zituela, Sandalio eta Gil haren semeak jaio ondoren, utzi zion pilotari izateari. Seme horietako bat, Gil, Beasainen jaio zen 1896ko irailean.\nHerriko plazan, Udaletxe zaharraren ondoan izan zen etxean ipini ziren bizitzen, Udaletxe zahar horren eta lehenago Aranberri ostatua omen zegoen Etxeberriperen artean. 1905. urte aldera, gaur egun bere izena daraman kaleko laugarren zenbakiko etxea eraiki zuten beren dirutik ordainduz, eta familiak etxe hartako lehen solairua hartu zuen.\nEsperientzia handiko gizon zuzena zela eta zuen famagatik, familia askok estimatzen zuten Jose Migel, baserritarrek batez ere, hauentzat lagun ona baitzen eta baserritarrek konfiantza osoa baitzuten harengan, aholkulari bikaina kontsideratzen baitzuten. Haren dohaneko aholkuek, baserriko produkturik onenen ordaina izan zuten beti.\nAlkatetza.\nHamazazpi urtez hainbat kargu izan zituen Udalean. Epaile, Zinegotzi eta bi aldiz Alkate ere izan zen; lehenengo aldiz 1906--1910 bitartean, eta bigarrengoan 1912-1920 urteen artean.\n1906an alkatetzara lehenengo aldiz iritsi zenean, herriak zituen ur-hornidurari beharrei konponbidea ematen saiatu zuen. Aurreko mendearen azken laurdenean Ugartemendiko ur-biltegira egindako ur-ekartzeak eskasegiak ziren jadanik, industri bultzadari esker hazkunde handia izan baitzuen herriak.\nEskolara geroz eta haur gehiago zetozela eta, guztiei eskola eman ahal izateko herriko Irakaskuntza Batzordeak maisu berri bat kontratatu beharra aztertu zuen, Jose Migelek proposamen bat eginik: maisu bati ordaindu beharrean, diru horrekin Eskola Kristauetako bizpahiru anaia ekar zitezkeela, alegia. Orduko erretoreak, Isaak Gereka, La Salleko San Joan Bataiatzaileak sortutako hezitzaile hauen nondik-norakoak eta ongi merezitako famaren berri bazuenez, bere laguntza osoa eman zion proposamenari eta halaxe erabaki zen.\n1908. urtean heldu ziren Anaiak Beasaina eta, Sangroniz etxea alokairuan hartu eta egin beharreko konponketak egin ondoren, 1909ko otsailaren 5ean, Loinazko San Martin egunean, inauguratu zen Loinazko San Martin Ikastetxea.\n1909. urtean Zazpiturrietako iturburuak erosi zituen, Albizturgo Argisaingo Santa Marina auzoan. Ur-emaria gehitzeko, 1913an auzo bereko Arkasingo iturburua erosi, eta hemengo ura lehenengo iturburu hartara eraman zuen. Letamendiko ur-biltegia eraiki ondoren, ura haraino ekartzea besterik ez zen gelditzen. Arazo hau zela eta ez zela desadostasun handia sortu zen Udalaren barruan. Jose Migelek, Alderdi Liberaleko bere kideen laguntzaz, ura bost ontzako hodien bidez ekartzearen aldekoa zen, Alderdi Karlistako zinegotziak, berriz, hori dirua botatzea zela eta hodi txikiagoa nahikoa zela esaten zuten. Baina udal batzarrean bozketa irabazi ondoren hodi lodiaz ekarri zen ura. Gerora urteek arrazoia eman zioten. Hoditzar lodi hark, ia 60 urtez Beasain hornitzeko adina ur ekarri baitzuen, herriaren biztanlegoa hirukoiztu arren.\nLehen Mundu Gerraren amaiera iragarri zen egunean, 1918an, etxeko balkoia joritsu apaindu eta kalera aterarazi zuen musika-banda, herri guztian ibili zena kalejira alaiak joaz.\nErretiroa.\n1920an alkatetza utzi ondoren, familia Donostiara joan zen bizitzera, Fermin Calbeton kalera, eta han hil zen 55 urte zituela 1924ko irailaren 12an. Hurrengo egunean Beasaina ekarri zuten haren gorpua eta, hemen, hileta nagusiak egin ondoren, familiaren hilobian ehortzi zuten, bera alkate zela 1917an eraiki eta inauguratutako hilerrian."}
{"id": "43822", "revid": "105290", "url": "https://eu.wikipedia.org/wiki?curid=43822", "title": "Sindh", "text": "Sindh (Sindhiera: \u0633\u0646\u068c, Urdu: \u0633\u0646\u062f\u06be) Pakistango lau probintzietako bat da eta Sindhi herriaren eremua. Gainera Muhajirrak ere bizi dira. Mendebalde eta Iparraldean Balutxistan dago, Punjab iparraldean eta Rajastan (India) ekialdean. Hegoaldean Arabiar itsasoa eta Gujarat (India) daude. Hizkuntza nagusiak Sindhiera eta Urdua dira. Izena Indo ibaitik dator, antzina \"Sinh-ka-bab\" izeneko lehoi batetik jaiotzen zela uste baitzuten. Sanskritoz \"Sindhu\" izena eman zitzaion, ozeano esan nahi duena. Asiriarrek (K.a. VII. mendean) Sinda moduan ezagutzen zuten eskualdea, pertsiarrek Abisind, greziarrek Sinthus, erromatarrek Sindus, txinatarrek Sintow eta arabiarrek Sind.\nSindh izan zen lehenengo eskualdea Hegoaldeko Asian Islama agertzen, Muhammad bin Qasim jeneralaren etorrerarekin."}
{"id": "43825", "revid": "336", "url": "https://eu.wikipedia.org/wiki?curid=43825", "title": "Punjab (Pakistan)", "text": "Punjab (punjabieraz/urduz: \u067e\u0646\u062c\u0627\u0628) Pakistango probintzietako bat da, biztanleria handiena duena eta Punjabien eta hainbat talde etnikoren bizilekua. Hegoaldean Sindh du mugakide, Balutxistan eta Ipar-Mendebaldeko Muga Probintzia mendebaldean, Azad Kashmir eta Jammu eta Kashmir eskualdeak iparraldean (lehena Pakistanek eta bigarrenak India kudeatuak, baina Kaxmirreko lurraldea) eta Islamabad ere du iparraldean. Indiako Punjab eta Rajahstan ere ditu ekialdean. Hizkuntza nagusia punjabiera da, eta Seraiki eta Urduan ere hitz egiten dira. Hiriburua Lahore da. Hiri nagusiak Multan, Rawalpindi eta Sialkot.\nPunjaben izena pertsieratik dator, Panj hitzatik eta hau era berean sanskritoko Pa\u00f1ca hitzatik, bost esan nahi duena, eta Ab hitzatik, sanskritoko Apetik datorrena eta ura esan nahi duena. Izen honek bertan dauden bost hizkuntzekin du harremana, Beas, Ravi, Sutlej, Chenab eta Jhelum.\nGeografia.\nLurralde laua da, oro har, Indo eta beraren ibaiadarrek (Jhelum, Chenab, Ravi eta Sutlej) zeharkatua. Probintziaren iparraldean daude Murree, Rawalpindi eta Pabbi-ko mendikateak, Himalaiako mendialdearen jarraipena direnak. Klima kontinentala da, tenperaturak beroak dira batez beste eta euri gutxi egiten du, iparraldeko mendialdeetan izan ezik.\nBiztanleak.\nJat, rajput, arain, gujar eta awan etniak dira nagusi.\nHistoria.\nK.a. 2500. urte aldera hiri zibilizazio bat, Indoko zibilizazioa, kokatu zen Punjab aldean, eta, handik aurrera, ariarren, greziar-mazedoniarren, partiarren, arabiarren, mongoliarren, afganen, sikhen eta britainiarren inbasioak izan dira lurralde hartan. 1709-1710 urteetan Punjab burujabea eratu zuen Banda Singh Bahadur izeneko ermitau batek, sikh borrokalariek lagunduta, baina 1716an menderatu zuten mongoliarrek Singh. Sikhek borrokari eutsi zioten eta 1764-1765 urteetan guztiz indartu zuten Punjabeko erresuma. 1849an sartu ziren indar britainiarrak Punjaben, sikhak menderatu ondoren, eta 1947an bitan banatu zen Punjab, Pakistango eta Indiako estatuak sortu ondoren. Alde txikiena geratu zen Indiako estatuaren barnean. Urte hartatik aurrera etengabe borrokatu dira sikhak Punjab-eko estatu burujabearen alde. Pakistan aldeko Punjaben, berriz, guztiz bizkortu da urte horietan musulmanen asimilazio politika.\nEkonomia.\nNekazaritza (garia, garagarra, kotoia) eta industria (ehungintza, makineria, tresneria elektrikoa, altzairugintza, janari industria) dira ekonomia jarduera nagusiak. Burdinbide eta errepide sare zabal batek lotzen ditu Pakistango Punjab India, Txina eta Afganistango eskualdeekin. Lahoren dago Punjabeko unibertsitatearen egoitza."}
{"id": "43827", "revid": "1150", "url": "https://eu.wikipedia.org/wiki?curid=43827", "title": "Jimmy Hendrix", "text": ""}
{"id": "43828", "revid": "119347", "url": "https://eu.wikipedia.org/wiki?curid=43828", "title": "Jimi Hendrix", "text": "James Marshall \"Jimi\" Hendrix, jaiotzez Johnny Allen Hendrix (Seattle, Washington, AEB, 1942ko azaroaren 27a - Londres, Erresuma Batua, 1970eko irailaren 18a) musikari eta kantautore estatubatuarra izan zen. Rock musikaren historiako gitarra elektriko jotzaile handiena dela kontsideratzen da, eta XX. mendeko musikari garrantzitsuenetarikoa.\nMusikalki, rock &amp; roll eta blues elektriko amerikarraren eragina jaso zuen eta bere taldea zen \"The Jimi Hendrix Experience\"kin Europan arrakasta lortu ondoren, AEBetan ospe handia lortu zuen 1967an Montereyko Pop jaialdian emandako kontzertua eta gero. 1969an, Woodstock jaialdian hartu zuen parte eta, 1970ean, Wight uharteko jaialdian, 27 urte zituela hil aurretik.\nHendrix 1992ko Rock and Roll Hall of Fame-an sartu zuten.\n2003an, \"Rolling Stone\" aldizkariak historiako gitarra-jolerik onena izendatu eta saritu zuen. 2004an, garai guztietako artistarik hoberenetarikotzat jo zuen (6). Urte berean, \"Total Guitar\" aldizkari britainiarrean, 4.000 irakurlek eginiko bozketan historiako gitarrajole onena zelako emaitza agertu zen.\n2009an, \"Time\" estatubatuar aldizkariak gitarra elektrikoa jotzen zuen gitarra-jolerik hoberena izendatu zuen, B. B. King, Chuck Berry, Jimmy Page, Keith Richards eta Eric Claptonen aurretik. Urte berean, \"Music Radar\"ren eginiko inkesta batean, \"Voodoo Child\" abestiak Guns N' Roses, Led Zeppelin eta Deep Purpleren aurretik kokatu zuten.\nBiografia eta ibilbidea.\nLehen urteak.\nJohnny Allen Hendrix 1942ko azaroaren 27an jaio zen Seattlego (Washington, AEB) King County ospitalean. Ama amerikarra zuen eta aita, berriz, afroamerikarra. Izena aldatu zioten eta James Marshall Hendrix jarri, bere aitaren anaia zendutakoa zen Leon Marshall Hendrixen omenez.\nJimiren lehen urteak auzo umil batean izan ziren eta bere haurtzaroan zartako galanta jaso zuen gurasoak banandu zirenean. Umeak 9 urte besterik ez zituen eta, aitaren aldeko amona Nora Rose Mooreri eman zitzaion zaintza eskubidea.\n4 urte besterik ez zituenean lehen instrumentua izan zuen: aho-soinua. Aitaren soka bakarreko ukelelea ordezkatu zuen lehen gitarra akustikoa 14 urterekin lortu zuen, 5 dolarren truke. Etengabe hasi zen jotzen eta bere kasa ikasi zuen B.B. King edo Muddy Waters bezalako musikariei begira.\n1958an, ama hil zitzaion urtean, aitak lehen gitarra elektrikoa erosi zion, Supro Ozark gorri bat, anplifikadorerik gabekoa, eta honekin jo zuen herriko talde batzuetan. Eskola utzi eta buru-belarri ekin zion gitarra-jole handienak jarraitzeari: B.B. King, Muddy Waters, Albert King, Robert Johnson, Leadbelly eta Chuck Berry.\n1960ko hamarkadaren hasieran, legearekin izan zituen arazo batzuk medio, Jimik soldadutza ala kartzela aukeratu behar izan zuen. Horrela, 1961eko maiatzaren 31n, Hendrix soldadutzara joan zen, 101st Airborne dibisioan sartuz, eta trebatze epe baten ondoren, Fort Campbellera bidali zuten, Kentuckyn.\nAbentura militarrak ez zuen asko iraun. Hango giro zorrotzak frustrazioa eragin zion eta musikan jardun nahi zuela erabaki zuen. Jimi Hendrixek, armak uzteko, behin baino gehiagotan joan behar izan zuen armadako psikologoarengana, zenbait iturriren arabera, homosexuala zela argudiatu zuelarik. Hendrixen hainbat elkarrizketak diotenez, badirudi jausgailuan salto egin ondorengo bizkarreko arazoak jarri zituela aitzakia gisa.\nBaja lortu ondoren, \"Buster\" (izen hori ematen zioten sendian eta lagunartean) Clarksvillera (Tennessee) joan zen bizitzera. 1962an hasi zen jendaurrean agertzen bere laguna zen Billy Coxekin batera eginiko \"King Casuals\" bandan. Taldeak inguruko lokaletan jotzen zuen Nashvillera joatea erabaki zuten arte. Han Jefferson Street inguruko lokaletan mugitu ohi ziren, betiko Nashvilleko komunitate afroamerikarraren bihotzean eta, garai hartan, rhythm and blues musikan murgildua. Giro honek sustatu eta eragin itzela izango zuen Hendrixen lehen zuzenekoetan.\nHurrengo hiru urteetan, Jimik bizimodu desordenatua izan zuen: Chitlin' Circuit biran hartu zuen parte eta ez zuen sekula huts egin King Casuals bandaren gitarrista bezala, edo beste banda batzuek ondoan, bai blues, rhythm and blues edo soul musikan, Chuck Jackson, Slim Harpo, Tommy Tucker, Sam Cooke edo Jackie Wilsonen ondoan. Erabakiorra izan zen hau Jimiren garapen musikal eta estilistikoarentzat. Testuinguru honetan, Hendrixek blues musikaren erroetan sakontzeko aukera izan zuen.\nFormazio garai honen ondoren, 1964an, Hendrix New Yorkera joan zen, Harlem auzora. Arthur eta Albert Allen bikiak (Taharqa eta Tunde-Ra Aleem) egin zituen lagun eta adiskidetasun hura erabakigarria izan zen Hendrixen ibilbidearentzat. Era berean, garrantzi handikoa izan zen gero emaztegaia izango zuen Lithofayne \"Fayne\" Pridgeonekin hasi zuen harremana. Emakume honek laguntza handia eman zion Hendrixi New Yorkeko giroan eta Harlemeko giro musikal undergroundean sartzeko orduan.\nLehen arrakastak.\n1964a izan zen urte erabakiorra. \"Isley Brothers\" taldeko gitarrista sartu zen eta bira egin zuten AEBetan zehar, \"Chitlin' Circuit\" lokaletan eta guzti. Garai honetan izan zuen \"Testify\" tema estudioan jotzeko aukera eta arrakasta handia lortuko zuen irratian.\n1964 eta 1965 artean, Hendrix bandatik bandara ibili zen: Nashvillen \"Isley Brothers\" utzi eta \"Gorgeous George Odell\" bandari atxiki zitzaion; Atlantan, \"Upsetters\" taldean sartu zen, Little Richardekin zebilen taldea. Jimiren idolo handienetakoa zen Little, baina haserrealdi handiak izan zituzten bien artean. Gehienetan, Richardek Hendrixen antzerkirako gehiegizko joera ezin zuelako jasan izan ohi zen eta, bolada batez, Hendrix Richardetik aldendu eta Ike eta Tina Turnerrekin aritu zen, baina ez zuen asko iraun, berriro aurreko taldera itzuli baitzuten. Azkenean, lana galdu zuen Washington D.C.ra zihoan autobusa galdu zuelako.\n1965ean, Knight ezagutu zuen hotel baten hall-ean eta Hendrix \"Curtis Knight and the Squires\" bandara erantsi zitzaion. Bi hilabetez jarraitu zuen \"Joey Dee and the Starliters\" bandarekin berriro, New Yorken, \"Squires\" bandara itzuli baino lehen.\nAzkenean, 1965eko urriaren 15ean, Jimik zine kontratu bat lortu zuen 3 urtetarako Ed Chaplinekin. Urte batzuk geroago, elkarlana bertan behera geratuko zen eta kontratua apelatu egingo zuen Hendrixi buruhauste bat baino gehiago eraginez.\n1966an, Hendrixek lehen banda osatu zuen azkenean: \"Jimmy James and the Blue Flames\". Randy Wolfe 15 urteko kaliforniarra taldekide izango zuen eta, bi Randy zeudenez, Jimik \"Randy California\" deituko zion gazteari. Besteari, berriz, \"Randy Texas\".\nGarai honetarako, orduko musikari eta artista asko bezalatsu, Jimik marihuana erretzen zuen eta LSD ere hartzen zuen.\nHendrix eta bere talde berriak arreta piztu zuten New Yorken. Garai hartan ezagutu zuen Frank Zappa handia eta honen eraginez egingo zuen bere \"wah-wah\" efektua gitarran.\nThe Jimi Hendrix Experience.\n1966a izan zen Hendrixen urtea. West 21st Streeteko \"Cheetah Club\"eko gau batean, gitarra-joleak garai hartan Keith Richardsen emaztegaia zen Linda Keith ezagutu zuen. Harreman estua sortu zen bien artean eta Lindak The Rolling Stonesen managerra zen Andrew Loog Oldham eta Seymour Stein ekoizlea aurkeztu zizkion. Ez zen ezer asko jazo bilera hartan, baina Lindak ez zuen etsi eta The Animals bandako baxu-jotzailea zen Chas Chandler aurkeztuko zion hurrengoan. Oraingo honetan arrakasta izan zuten, Chandler The Animals uztear baitzegoen. Hendrix \"Hey Joe\"ren bertsio bat egiten saiatu zen eta emaitzak txundituta utzi zuen Chandler. Londresera eraman zuen kontratua sinatzera eta musikariak bilatzeari eman zioten. Audizio batzuen ondoren, power-trio eran osatu zuten taldea eta bi ingeles hautatu zituzten horretarako: Noel Redding gitarrak baxua joko zuen eta Mitch Mitchell piroteknikoak bateria. Jimi Hendrix Experience jaio zen horrela.\nEmaitza erabateko berrikuntza izan zen; Europan eginiko emanaldietan, Hendrixen doinuek, Mitchellen bateriak eta Reddingen baxuak arrakasta handia izan zuten Londresko musika munduan. Gitarra-jolearen bortizkeriak Eric Clapton edo Yardbirdseko kide zen Jeff Beck liluratu zituen eta The Who banda bere diskaetxea zen Track Recordsen proposamena onar zezan ahalegindu zen.\nPrentsari eskaini zioten lehen bertsioa \"Hey Joe\" izan zen eta \"Stone Free\" blues sakona eta latza eraman zuen atzealdean singleak. Salmentak ondo joan ziren eta hurrengo bikotea atera zuten: \"Purple Haze\" eta \"The Wind Cries Mary\". Zuzenekoetan ez ziren falta abesti hauek eta, kontzertuetan, Howlin' Wolfen \"Killing Floor\" izan ohi zen lehen kanta. B.B. Kingen \"Rock Me Baby\" eta The Troggs bandaren \"Wild Thing\" ere jotzen zuten maiz.\nMonterey Pop Festival.\n1967ko maiatzean, \"Are You Experienced?\" lanaren salmentak oso ondo joan ziren Europan The Beatlesen \"Sgt. Pepper's Lonely Hearts Club Band\"ren atzetik. \"Experience\" AEBetara joateko gogoz zegoen eta 1967ko ekainean etorri zitzaien aukera.\n\"The Jimi Hendrix Experience\" bandak ez zuen abagunea alferrigaldu eta aktuaziorik hoberenetarikoa egin zuen. Kontzertuak iraun zuen 40 minututan, Hendrixek Stratocasterra sekula ikusi ez bezala erabili zuen, mimika sexuala irudikatuz, hortzekin joz, bizkar atzean, mikrofonoaren eutsgailuan edo anplifikadorearen kontra izugarrizko zarata eraginez. Azkenean, su eman zion eta kolpeka hautsi zuen.\nHendrixen gitarraren hondarrak errekuperatua izan ziren eta, gaur, Seattleko \"Experience Music Project\"en daude erakusgai.\nHirukotearen emanaldiak oiartzun itzela izan zuen AEBetan.\n1967an, \"Are You Experienced?\" lanaren ondorengoa etorri zen: \"Axis: Bold as Love\". Hau ere kutsu mikatz eta esperimentalean grabatua izan zen, baina aurrekoa baina leunagoa zen eta James Brownen funk eta Blues eta Rythm &amp; Bluesetik gertuago.\n\"Bold as Love\"-en esperimentatzen jarraitu zuen eta emaitza guztiz berritzailea lortu zuen. Gainera, gitarra tonu erdi bat beherago zegoen, ondoren gitarrajolearen ekoizpen guztietan egingo zuen bezala.\nOztopo bat edo beste aurkitu bazuen ere, diskoa kaleratzea lortu zuen:\nHala ere, albumak arrakasta handia lortu zuen eta emanaldiak egiteko eskaria hazi zen, \"Experience\" gero eta toki handiagoetara eramanez. Hala ere, birak ez zuen ondo bukatzea lortu. Banda Eskandinavian zegoen bitartean, 1968ko urtarrilaren 4an, Hendrix atxilotu zuten Estokolmon, alkohola eta drogaren eraginez, hoteleko logela suntsitu zuela-eta.\nElectric Ladyland.\nHendrixen azken estudio LPak ere arazoak izan zituen ateratzeko. \"Electric Ladyland\" egiten hasi ziren bezain pronto, Chas Chandler ekoizleak, berarekin zituen haserrealdiak zirela-eta, alde egin zion Hendrixi. Ezin ulertu ugari zegoen bien artean. Chandlerrek ez zuen hainbeste arriskatu nahi, 5 minutuko kantak nahi zituen... Hendrix, berriz, gelditu gabeko aldaketa zen. \"Jimi Hendrix Experience\"ren lehen bi LPetan Chandlerren eragina nabarmentzen da eta poparen ohiturei jarraitzen die, 4-5 minutuko kantuekin. Aldiz, \"Electric Ladyland\" lanean, Hendrix autentikoa da, abesti laburrak eta jam session luze baino luzeagoak tartekatuz.\nChandlerrek alde egiteko beste arrazoia Hendrixen diziplinarik eza izan zen, ezin lana atera programatuta zuten bezala, bira eta bira aldatu lana... Gehienetan bazekien nondik abiatzen zen; ez, ordea, nora iritsi behar zuen. Musikari ugarik hartu zuten parte, askotan zertarako argi ez bazegoen ere: Al Kooper tekladista, Jefferson Airplaneko Jack Casady baxujolea edo Traffic-eko Steve Winwood. Ez da harritzekoa hain denbora gutxian Hendrixek utzitako material pila.\nJimi Hendrix Experienceren amaiera.\nChandler ez zen galdu zuen kide bakarra izan. Noel Redding baxuak ere ez zuen Hendrixen lan egiteko era jasaten. Zenbaitetan, baxuak alde egin behar zuen Hendrixen muturkadaren aurrean eta, itzultzean, baxua grabatua aurkitzen zuen, Jimik berak egin zuelako.\n1969ko otsailaren 24an izan zen azken emanaldia Londresko Royal Albert Hallen. Erabat beteko zuten aretoa bi emanaldietan eta dokumentala izateko grabatu zituzten, oraindik editatu gabe badaude ere.\nNoel Redding ez zen gustura sentitzen baxua jotzen, gitarra nahiago baitzuen. 1968an, bere banda propioa osatu zuen, \"Fat Mattress\" eta, behin baino gehiagotan izan zen \"Experience\" beraren kide. Hori gutxi balitz, \"Experience\" inguruan beti zegoen histeria puntua eta gero eta gehiago nabarmentzen zen hori. 1969ko ekainaren 29an, ezin eraman ugari nabarmendu zen eta bortizkeria nagusitu zen publikoan. Poliziak parte hartu behar izan zuen kontrola ezartzeko taldekideek alde egiten zuten bitartean. Reddingek hurrengo egunean adierazi zuen hausteko asmoa.\nHendrixen arazoak ez ziren bandara mugatu. 1969ko maiatzaren 3an, Torontoko Pearson International Airporten hartu zuten atxilo. Ez zekiela drogak nola iritsi ziren bere maletara adierazi zuen eta ondo atera zitzaion jokaldia.\nWoodstock eta formazio berria.\n1969an, Woodstock jaialdia ikuskizun esanguratsuenetarikoa izan zen. Bakezaletasunaz gain, Jimi Hendrix benetako ikono bihurtu zen. 1969ko abuztuaren 18ko gauerako programatu zuten bere kontzertua, bake, amodio eta musikaren 3 egunetako jaialdiaren amaieran.\nArazo tekniko ugari izan zuten, euri zaparrada ikaragarria bigarren egunean eta zale kopurua murriztuta zegoen, jada. Hendrixek jo zuenean, audientzia bazegoen, baina ez uste bezalakoa: 180.000 bat ikusle, nekatuta erabat, gogorik gabe.\nAurkezleak \"Jimi Hendrix Experience\" iragarri zuen, baina Hendrixek \"Gipsy Sun and Rainbows\" zetorrela zuzendu zuen. Bi orduko emanaldia etorri zen, \"The Star-Spangled Banner\" AEBetako ereserkiaren bertsio gitarreroa tartean. Vietnameko auzoetako bonbardaketak simulatu zituen, sirena antiaereoak, guduaren zaratak... dena bere gitarra erabiliz.\nHurrengo urteko abuztuaren 26an berriro izan zen han Wight Uhartean ospatuko zen Woodstock edizioan.\nJimi Hendrixen heriotza.\n1970eko irailaren 18an hil zen Londresen 27 urte zituenean. James Marshall Hendrix somnifero eta alkohol nahasketa baten ondorioz hil zen, bere gonbitoen artean itota. Festan ibili zen eta bere emaztegaia zen Monika Dannemannek bere Samarkand Hoteleko apartamentuan utzi zuen.\nUrte batzuk geroago, heriotza kamilan zeramatenean gertatu zela argitu zen.\nGaur egun hipotesi ugari aipatzen dira heriotza dela eta. James Wrighten esanetan -Rock Roadie (2009)- Michael Jeffery ordezkariak erail zuen, Hendrixek kalera bota nahi zuelako. Musikaria hil eta gero, Michael Jefferyk asegurua kobratzeko aukera izango zuen. Wrighten hitzetan, Michaelek berak esan zion hau dena, hegazkin istripu batean hil baino lehen.\nHorrela edo hala, gauza da Jimi 27koen klub ezaguneko kide bilakatu zela, adin horretan etorri baitzitzaion heriotza.\nExperience Music Project.\n2000n, Frank Gehry estatubatuar arkitektoak diseinaturiko \"Experience Music Project\" inaguratu zuten Seattlen, Jimi Hendrix eta beste estatubatuar rock banden omenez eraikitako museoa. Eraikinak, artxibo historikoaz gain, erakusketa aretoak, rock musika laborategia, denda eta zuzenekoak antolatzen diren jatetxea ere baditu."}
{"id": "43830", "revid": "12788", "url": "https://eu.wikipedia.org/wiki?curid=43830", "title": "Gregorio Larra\u00f1aga", "text": "Gregorio Larra\u00f1aga Mandiola (Markina, 1943ko abenduaren 1a - Markina, 2022ko uztailaren 25a), Ma\u00f1ukorta izengoitiaz ezaguna, bizkaitar bertsolaria izan zen. Bertsogintza molde baten ordezkari izan zen, eta haren etorri, imintzio eta ahoskera bereziek bertso mundutik harago ere egin zuten ezagun. 1990eko hamarkadaren hasieran, plazarik gehien egin zuten bertsolarietako bat izan zen. \nBizitza.\nGregorio Larra\u00f1aga 1943ko abenduaren 1ean jaio zen Ma\u00f1ukorta baserrian, Markina-Xemeingo Larruskain auzoan. Oso gaztetik ibilia baserriko lanetan laguntzen, 14 urterekin baso-mutil hasi zen, pinuak botatzen eta garbitzen. Amaren familia bertsozalea zen, eta bere kasa ikasi zituen bertso zaharrak. 1960an hasi zen bertsotan jendaurrean, Markinan bertan, Abel Muniategirekin besteak beste.\nSoldaduska egitera Galiziako Ferrolera joan behar izan zuen; bi urte egin zituen han. Bertan zegoelarik, Alfonso Irigoienen bitartez baimena lortu zuen 1966ko Bizkaiko Bertsolari Txapelketaren finalean parte hartzeko. 1967an, soldaduska amaitu orduko, Nevadara (AEB) joan zen osaba batekin, artzain. Sei urte eman zituen. Haren erranetan, \"dirua egitera joan nintzen, baina egin nuen apurrak ez zuen batere balio itzuli nintzenean... hala ere, ez naiz hara joanaz inoiz damutu, Euskal Herria maitatzen han ikasi bainuen\". Handik itzulitakoan, Danobat lantegian hasi zen beharrean, eta Cicautxon gero, erretiroa hartu arte.\n1980ko hamarkadan egin zen ezagun bertso munduan. 1989ko Txapelketa Nagusian finalaren atarian geratu zen, eta Orixe eta Xenpelar sariak irabazi zituen. Konplexutasun handirik gabeko bertsokera zerabilen, baina maiz lortzen zuen entzulea piztea, besteak beste gorputz imintzioak eta antzezpenerako zuen gaitasuna baliatuz. Joxean Agirrek idatzi zuen bezala, \"tontotik ezer gutxi zuen arren, askotan tokatzen zitzaion tontoaren papera egitea, listo usteko bertsolarien artean\". 1989tik 1993ra bitartean, gutxi gorabehera, saio gehien egiten zuten bertsolarien artean ibili zen. \n2021eko uztailaren 17an, omenaldi beroa eskaini zion Markina-Xemeingo Bertso Eskolak; besteak beste, Andoni Ega\u00f1ak, Julio Sotok, Jone Uriak eta Iratxe Ibarrak abestu zuten bertso saio hartan. Urtebete geroago, 2022ko uztailaren 25ean zendu zen; 78 urte zituen Hileta elizkizuna Larruskain auzoko elizan egin zen.\nMa\u00f1ukorta, \"bertsonajea\".\n1990eko hamarkadaren hasieran, Ma\u00f1ukorta, \"Jainkomendiko mutila\", Euskal Herriko bertsolaririk popularrena izatera iritsi zen. Garai hartan, bertsozale ez zirenek ere zuten haren berri, eta baita erdaldun askok ere. \"Ma\u00f1ukorta, bertsonajea\" liburuan arrakasta horren arrazoiak aztertu zituen Xabier Amurizaren arabera, \"edozein lekutan ikusi eta gogoan gelditzen zen. Dena zuen ezberdina, gorpuzkera, keinuak, kantatzeko modua, arrazoitzeko modua, pertsonaia bat zen. Gero bazuen legenda bat ere, enteratzen zarenean ez zuela ia-ia eskolarik, ozta-ozta irakurtzen zuela edo irakurtzen bazekiela baina ez zuela batere irakurtzen, oraindik ere harrigarriagoa egin zaizu\".\n\"Nereak ez du esplikaziorik, \"Ma\u00f1u\" fenomeno bat da, kito!\" esan zion Ma\u00f1ukortak berak 1991n Joxean Agirreri. \"Egia da jendeak maite nauela, baina hori izakera kontua da erdia eta beste erdia nere meritua. Bertsolari izatea ez da bertsoak kantatzea bakarrik. Jendeari leku bat egin behar zaio; agurtu, beren kontuak entzun eta zureak kontatu. Harremanen mundu hori zaintzen jakin behar da. Nik badakit bertsotan badaudela ni baino hobeak, baina jendearekiko zeregin honetan onenen pare naiz\". \n\"Bertsolari\" aldizkariak hari eskaini zion lehenbiziko zenbakiko azala; bere jaiotetxean ageri zen, Ma\u00f1ukortako atarian, bizarra egiten. ETB 1eko saio batzuetan ere agertu zen: marrazki bizidunetako pertsonaia bihurtu zuen Juanba Berasategik, Lazkao Txikiren eta Jon Azpillagaren alboan, eta \"Txoko latex\"-eko panpinetako bat izan zen. \"Wazemank\" saioan lehiaketa berezi bat egiten zuten, haren esaldiak asmatzeko, hitz egiteko zuen era berezian oinarriturik. Euskadi Irratiko \"Goizean behin\" irratsaioan ere antzera erabili zuen I\u00f1aki Perurena tolosarrak. Imitatzaileei buruz galdetuta, haiek ez ziotela baimenik eskatu kexatu izan zen, baina ez zegoela minduta gaineratu ere bai."}
{"id": "43831", "revid": "201", "url": "https://eu.wikipedia.org/wiki?curid=43831", "title": "Jose Migel Iturrioz", "text": ""}
{"id": "43832", "revid": "536", "url": "https://eu.wikipedia.org/wiki?curid=43832", "title": "Pakistango politika", "text": "Pakistango politika historian zehar egon diren diktadurek markatu dute.\n1999an errepublika federal bat izendatu zuten arren, Pervez Musharraf jeneralak Nawaz Sharifen gobernu zibila kendu zuen eta berak hartu zuen botere exekutiboa. 2000.ean egin ziren azkeneko hauteskundeak udal gobernuetarako eta 2001ean Musharrafek bere burua presidente izendatu zuen. 2002ko hauteskundetan Zafarullah Khan Jamali, Musharrafen jarraitzailea lehen ministro izendatu zuten. 2003an oposizioarekin adostu zuen Konstituzioaren aldaketa bat eta modu honetan zilegitasuna irabazi zuen automatikoki.\nPakistanen diktadura ugari egon dira, batez ere 1960ko hamarkadan Ayub Khanena, 1980ko hamarkadan Zia Ul Haqena eta Musharraf berarena 1999tik aurrera."}
{"id": "43834", "revid": "336", "url": "https://eu.wikipedia.org/wiki?curid=43834", "title": "Punjab (argipen)", "text": "Punjab Hegoaldeko Asiako eskualde historiko bat da. Gaur egun bi probintzia daude izen horrekin:"}
{"id": "43836", "revid": "688", "url": "https://eu.wikipedia.org/wiki?curid=43836", "title": "Espainiako Bigarren Errepublikako bandera", "text": "Espainiako bandera errepublikarra 1931eko apirilaren 13an Eibarko udaletxean lehenbiziko aldiz erabili zuten, Espainiako Bigarren Errepublika aldarrikatu zuten aurreko egunean.\nHiru errenkadak osatzen dute, gorri bat, more bat eta horika-belar (edo hori) batek.\nErrenkada horiaren ezkerraldean Espainiako armarria darama.\nAldaketak.\nZerrenda bat kendu zen, eta morea gehitu zen, Komuneroen matxinaden ohorean (egiaz komuneroen kolorea gorria zen; morearena akats bat izan zen)."}
{"id": "43837", "revid": "105290", "url": "https://eu.wikipedia.org/wiki?curid=43837", "title": "Gasherbrum", "text": "Gasherbrum Baltoro glaziarran kokatuta dagoen mendigunea da, Himalaiako Karakorum mendikatean hain zuzen. \"Gasherbrum\" hitzak \"mendi distiratsua\" adierazten duela esan ohi da, baina \"mendi polita\" esan nahi du balti hizkuntzan: \"rgasha\" (polita) eta \"brum\" (mendia)."}
{"id": "43838", "revid": "499", "url": "https://eu.wikipedia.org/wiki?curid=43838", "title": "Espainiako bandera errrepublikanoa", "text": ""}
{"id": "43839", "revid": "336", "url": "https://eu.wikipedia.org/wiki?curid=43839", "title": "Hapax", "text": "Hapax edo hapax legomenon hizkuntzalaritzan eta lexikografian erabiltzen den terminoa da, greziera klasikotik datorrena: '\u03b1\u03c0\u03b1\u03be (\u03bb\u03b5\u03b3\u03cc\u03bc\u03b5\u03bd\u03bf\u03bd), hapax (legomenon), \"behin baino ez (zen esan)\". Corpus batean behin baino agertzen ez den hitz, hitz-forma edo adierazpidea da. Askotan, hapaxa idazkera akatsa baino ez da, baina hizkuntza aspaldikoa bada edo hila bada, zaila da behin bakarrik agertzen den forma hori zuzena den edo ez jakitea. Maiz ez da posible jakitea zein esanahi zuen, testuinguruak asko laguntzen ez badu behintzat. Gutxitan agertzen diren hitzek ere izen bereziak dituzte, nahiz hauek gaur egun nekez erabiltzen diren, euskaraz behintzat: \"dis legomenon\" (birritan dokumentatu diren hitzak), \"tris legomenon\" (hirutan dokumentatu diren hitzak), eta \"tetrakis legomenon\" (lautan dokumentatu diren hitzak). Bost bider agertzea askitzat jotzen da hitza lexiko \"normalean\" kokatzeko.\nHitz bat behin bakarrik dokumentatzeko arrazoiak: edo arrakasta eskasa izan duen neologismoa da, edo ia erabat galdu den arkaismo baten azken testigantza, testigantza bakarra da.\nTestu batean zenbat eta arkaikoagoa izan eta zenbat tradizio literario txikiagoko hizkuntza aldaera batean idatzita egon, orduan eta aukera handiagoa hapax bat edo beste agertzeko. Horrela, mendebaldeko euskara zaharrean idatzita dagoen Refranes y Sentencias (1596) testuan, hainbat hapax identifikatu dira: \"alaune\" \"majada\", \"alberdau\" \"regocijado\", \"alogadu\" \"alquilar\", \"altamia\" \"taza\", \"andera\" \"estimada se\u00f1ora\"..."}
{"id": "43840", "revid": "536", "url": "https://eu.wikipedia.org/wiki?curid=43840", "title": "Pakistango geografia", "text": "Pakistango geografia askotarikoa da oso, munduko mendi garaienetakoak, goi-ordoki idorrak eta zabaldi emankorrak baititu.\nGeologia ikuspegitik, Pakistan Hego Asia eta Eurasiar plaka tektonikoen gainean jartzen da. Sindh eta Punjab probintziak Indiar plakaren hego-mendebaldeko ertzean kokatzen dira, Balutxistan eta Ipar-Mendebaldeko Muga Probintziaren gehiengoa Eurasiar plakan eta Irango goi-ordokia Ekialde Ertaina eta Erdialdeko Asian. Iparraldeko Eremuak eta Azad Kaxmir Erdialdeko Asian kokatzen dira, Indiar plakaren ertzean eta, horregatik, lurrikara handiak izateko joera dute Eurasiar eta Indiar plakek elkar jotzen dutenean\nPakistan 804.000 km\u00b2 luze-zabal da eta honako mugak ditu: Iran (900\u00a0km) hego-mendebaldean, Afganistan (2400\u00a0km) ipar eta mendebaldean, Txina (520\u00a0km) ipar-ekialdean eta India (2900\u00a0km) ekialdean. Kosta 1050\u00a0km luze da eta Omango itsasoaren hegian dago.\nIparraldean mendi oso garaiak daude (haien artean K2 ezaguna, 8.611 metrokoa, munduko bigarren garaiena), mendebaldean mendi lehorrak, hego-mendebaldean goi-ordoki antzua, hego-ekialdean Txolistango basamortua. Lurraldearen herena inguru alubioi-zabaldiak dira, nekazaritzarako erabiliak. Bertan kokatzen da biztanleriaren gehiengoa. Indo ibaia, iturburua Tibeten duena, 2.900\u00a0km luze da eta estatua ipar-hego zeharkatzen du Omango itsasoan delta erraldoia sortzeko. Ibai nagusiak Indo (2900\u00a0km), Sutlej (1550\u00a0km), Chenab (1200\u00a0km), Ravi (900\u00a0km) eta Jhelum (800\u00a0km) dira.\nLurraldeak lurrikara arrisku handia du, 2005eko urriaren 8koa kasu. Uholdeak eta zikloiak ere pairatzen ditu.\nMendiak.\nPakistanen 108 mendi daude 7.000 metro baino garaiagoak eta, ziur asko, beste hainbeste 6.000 baino garaiagoak. Munduko 14 mendi garaienen artean (\"zortzimilakoak\"), zortzi Pakistanen daude. Gailur gorenak Karakorum mendikatean daude (gehien bat Pakistango Iparraldeko Eremuetan kokatzen dena), baina 7000tik gorako gailur batzuk Himalaian eta Hindu Kush mendikatean daude.\nOhar moduan, esan beharra dago India eta Pakistanen arteko muga auzian dago eta militarrek kontrolpean dute. Iparraldeko Eremuetan dauden mendikateak Indiak beretzat eskatzen ditu, Pakistanen jabetza eztabaidatuz. Kontrol lerroko Indiako aldean dauden mendiak ez dira kontutan hartzen."}
{"id": "43841", "revid": "336", "url": "https://eu.wikipedia.org/wiki?curid=43841", "title": "Electronic Arts", "text": "Electronic Arts bideo-joko enpresa estatubatuarra da.\nHistoria.\n1982an ordenagailurako joko empresa bezala hasi zen eta ondoren bere merkatua Sega Mega Drive eta Super Nintendo-ra zabaldu zuen. Geroago sortzen joan diren plataformetara ohitu da:"}
