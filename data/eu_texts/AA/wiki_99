{"id": "125532", "revid": "1519", "url": "https://eu.wikipedia.org/wiki?curid=125532", "title": "1766ko matxinada", "text": "1766ko matxinada Gipuzkoan gertatutako errebolta izan zen, urte hartan zerealak zuen salneurri handiak, eta merkatariek biltegietan zeukatena saldu nahi ez izateak eragindakoa. Testuinguru orokorrago batean, Antzinako Erregimenaren gainbehera eta aldaketa ekonomiko sakonen ondorioa izan zen, eta Madrilgo Esquilacheren aurkako matxinadaren jarraipen gisa ikus daiteke. Jauntxo lokalen gehiegikerien, librekanbismoaren eta aldatzen ari zen nekazaritza munduaren arteko talka ikusteko balio izan zuen.\nMatxinadak hildakorik eragin ez zuen arren, deserrira edo kartzelara zigortu zuten hainbat herritar. Jesuitak egozteko eta haien ondasunak konfiskatzeko baliatu zuen Espainiako Koroak, eta Gipuzkoako liberalek onura handiak lortu zituzten erbeste horren ondorioz.\nAurrekariak eta testuingurua.\nTestuinguru ekonomikoa.\nXVII. mendeko krisiaren eraginez, politika ekonomikoa zeharo aldatu zen Europan. Espainiak pisua galdu zuen Europako politikan, eta asko kostatu zitzaion krisialdi horretatik ateratzea. Elikagaien prezioan eta banaketan ere eragin handia izan zuen Erdi Aroko feudalismotik burgesiak kontrolatutako ekonomia batera pasatzeak. Antzinako Erregimenak ogiaren beharra zuen, eta garia edo irina funtsezko elikagaiak ziren biztanleriaren gehiengoarentzat. Familia normal bati gastuaren %60 eta %75 artean joaten zitzaion elikaduran, eta diru sarreren herenaren eta erdiaren artean garia erosteko erabiltzen zen. Horregatik, monarkiak rol garrantzitsua zuen irinaren eta ogiaren prezioaren kontrolaren gainean. Espainia modernoan ohikoa zen gariaren prezioaren gora-beherek eragin larria izatea herritarrengan, goseteak eragitea eta matxinadak sorraraztea. Gainera, Espainiak ez zuen errepide sistema onik, eta kostaldean garia lortzea posible bazen ere, barnealdeko merkataritza oso mugatua zen. Honela, XVIII. mendearen erdialdean Mediterraneo inguruko hirietan elikadura-krisiak ia desagertu baziren ere, ez zen egoera bera barnealdean edo Gaztelaren gariaren dependentzia zuten herrietan. Herri eta hirien hornikuntzaz arduratzen ziren obligaziodunek eta herrietan sortutako udal bihitegiek garrantzi handia zuten gariaren banaketan.\nBi eredu ekonomiko ezberdin zeuden lehian Antzinako Erregimenaren amaiera fase horretan. Alde batetik ekonomia morala deitutakoa zegoen. Haren oinarria da morala eta ekonomia loturik daudela, eta ez dela bidezkoa soberakinak dituen ekoizle batek berauek kanpoan saltzea garestiago sal dezakeelako, haren inguruan norbaitek beharra badu; hortik dator prezio justuaren nozioa. Nekazariek pentsatzen zuten beharrezko elikagaien prezio justu hori garrantzitsuagoa zela merkatu librearen nozioa baino. Bestetik fisiokraziaren kontzeptua garatzen ari zen Frantzian, gariaren liberalizazioa (besteak beste) bultzatzeko asmoz. Indibidualismoa eta \"Laissez faire\" ideiak bultzatzen zituzten, Txinako ereduetan oinarrituta. Fisiokratek ondasun guztia lurretik zetorrela pentsatzen zuten, eta horregatik hori zela liberalizatu behar zen gune nagusia. Esku ikusezinaren ideia defendatzen zuten, alegia, eskaintza eta eskaria naturalki erregulatzen zirela. Geroago, Espainian desamortizazioa ekarri zuen pentsaera horrek, baina lehen pausoa gariaren liberalizazioa izan zen. Proto-liberal haiek gobernura iritsi ziren Espainian eta Frantzian, despotismo ilustratu izena hartu zuen sistema politikoan.\nGariaren liberalizazioa.\nGariaren liberalizazioa 1765eko uztailaren 11ko Errege Pragmatikarekin eman zen lehengoz Espainian. Frantzian Anne Robert Jacques Turgotek jarri zuen martxan 1763 eta 1764 artean, baina bertan behera geratu zen. 1774an Turgotek berriro abiarazi zuen neurri hori, eta irinen gerra deitutako altxamendua eragin zuen. Egoera hartan, arrazoi ezberdinak zirela-eta, ohikoak izan ziren Europa osoan janari-matxinada deitutakoak. Adibidez, Esquilacheren aurkako matxinada testuinguru berean gertatu zen.\nMadrilgoaren ostean, hainbat altxamendu izan ziren Espainia osoan 1766an. Martxoaren 31n Alacanteko Tobarran, apirilaren 6an Cuencan eta Zaragozan. Hilabete horretan, Aragoi eta Kataluniako hainbat herritan. Eta apirilaren 14a baino lehen Elxen ere. Gipuzkoako matxinada eta gero ere, B\u00e9jar, Salamanca, Hervas, Lorcan, Mancha Realen eta, ondoren, Ja\u00e9nen. Apirilaren 26an Toboson eta Campo de Criptanan, ondoren Totanan Guztira, ehun altxamendu baino gehiago izan ziren 1766an, eta historialari batzuek proposatu dute Esquilacheren aurkako matxinada ezin dela gertakari isolatu gisa ulertu.\nLiberalizazioaren bultzatzaileen ustez, gariaren prezioa askatzeak ez zuen desagerraraziko gosea edo espekulazioa, baina bai lortuko zuen irabaziak gari produktoreengana joatea, eta haien ustez baxua zen ogiaren prezioa igotzea.\nGariaren eskasia.\nEguraldi txarra zela eta, 1761 eta 1765 artean oso gari gutxi jaso zen Gaztela osoan, eta prezioa bikoiztu zen: anega batek 843 marabedi balio zuen hasieran, 1.657 amaieran. Hamarkadako lehen urteetan, eguraldiak eragin handia izan zuen gariaren eta beste aleen uztan. Garaiz kanpoko hotzak, gehiegizko beroak, eurite handiek, izozte latzek (1766an izoztu egin ziren Arga ibaia Iru\u00f1ean eta itsasoa Bizkaiko kostaldean) eta elurte izugarriek, garia ez sortzeaz gain, ezin inportatzea ekarri zuten. Izotz Aro Txikiaren gertakarietako bat izan zen.\nHerrietako biztanle eta langileek, eta baita nekazariek ere, garauan ordaindu behar izaten zizkieten errentak jauntxoei, eta hauek garau hori gordetzen zuten beranduago saldu ahal izateko; espekulazio prozesu horrek pobretzea handiagotzen zuen. Frantzian, antzeko prozesu batean, konspirazio teoria bat sortu zen, garaua berariaz garestitzen ari zela defendatzen zuena: \"Pacte de Famine\" delakoa.\nAurretik aipatu dugun gariaren liberalizazioaren ondorioz, arazoak biderkatu ziren. Uzta txarra izango zela pentsatuz, tokian tokiko autoritateek udal-bihitegiak betetzeko erosketak egiten hasi ziren baina, ordurako prezioen mugarik ez zegoenez, inflazioak gora egin zuen etengabe. Biltegiak betetzeko egindako esfortzuak gehiago garestitu zuen prezioa, eta espekulatzaileek aukera gehiago izan zituzten garia gordetzeko.\nEgoera Gipuzkoan eta Azpeitian.\nElikagai horniketa ziurtatu asmoz, Gipuzkoako Foruak gariaren esportazioa debekatzen zuen, eta inportazioa baimendu. Oro har, janariaren esportazioa gaizki ikusia zegoen, lehenago ez bazen herrian bertan salgai jartzen, edo gosetea izanez gero. 1755eko haragiaren matxinadak ere arrazoi bera izan zuen, jendeak haragia kanpoan saltzea espekulazioa eginez. Diferentzia handiarekin: haragi-ekoizleek euren behiak eta idiak saltzen zituzten ez zutelako modurik garia ematen jarraitzeko. Gainera, 1718ko matxinadaren ondorioz, Bizkaia eta Gipuzkoako portuek ez zuten aduanarik; Donostiako merkatariek egoera hau probestu zuten, eta Gaztela edo Galiziara eramaten zuten Gipuzkoa elikatzeko ekarritako gariaren parte bat.\n1765eko alearen liberalizazioak ondorio larriak ekarriko zituela uste zuten azpeitiarrek, esportazioa baimendu arren, inportazioa bultzatzen ez zuelako. Herritarrek, gainera, uste zuten (eta kasu batzuetan hala zen) jauntxoek aleak gordetzen zituztela garestiagoa zenean espekulatu ahal izateko. Donostian, jaiotzen ari zen burgesiak garia erosi eta kanpora esportatzen zuen, eta horrek eskasia areagotzen zuen. Ez zen, beraz, nekazari-eremuaren eta hiri-eremuaren arteko gatazkarik, baizik eta gari produktoreen eta gari espekulatzaileen artekoa. Izan ere, Gipuzkoako baserri gehienetan ekoizten zen garia errentak ordaintzeko erabiltzen zen hein handi batean.\nJaiotzen ari zen burgesia berri horrek proto-kapitalismoa babesten zuen. Eta ez zuen bakarrik garia salgai gisa ikusten, arrainak ere hala ikusten zituzten kostaldean. Adibidez Getariako Sardinazaleen Errege Konpainia sortu zuten 1764an, Caracasko Gipuzkoar Konpainiaren eredua jarraituz. Xabier Munibe Pe\u00f1afloridako kondeak eta \"Azkoitiko Zalduntxoek\" sortutako Euskalerriaren Adiskideen Elkarteak ordezkatzen zuen burgesiaren eta euskal pentsamendu librekanbista eta liberala. Beste helburu batzuen artean, kapitalaren kontzentrazioa babesten zuten. Lehen aipatutako sardinaren kasuan, gazitzearen monopolioa eskuratu nahi zuten, Getaria, Zumaia edo Zarautzen zeuden hamalau arrantzaleen elkarteen aurka.\n1766an burdinolak erabateko dekadentzian eta baserritarrak Erdi Aroaz geroztik egoera gorrienean zeuden. XVIII. mendean bost baserritatik lau maiztertzan emanak zeuden herri hartan; ugazabek nahiago zuten errenta garitan kobratu eta aletegiak lepo eduki, maizterrek eguzkia gosaltzen zuten bitartean. Ondare kontzentrazio izugarria zegoen: Azpeitiko bederatzi lurjabek \u2013tartean, noski, enparandarrak, Narrosko markesa, Basazabal alkatearen familia...\u2013 herriko errentaren ia erdia pilatzen zuten. Azpeitia zen, garai hartan, Gipuzkoako burdinolen zentro nagusia. Burdina Bizkaitik etortzen zen, barkuan, Zumaiaraino, eta bertatik eramaten zen Azpeitiraino. Baso komunaletako egurra erabiltzen zen ikatza egiteko.\nHerritarren artean gosea zabalduta zegoen, eta askok liberalismoari egozten zioten gosete hori. I\u00f1igo Aranbarrik \"Txanton Garrote agertokitik jaitsi zen eguna\" entseguan aipatzen duenez, Pe\u00f1afloridako kondeak \"El borracho burlado\" Bergaran estreinatu zuen egunean, 1764ko irailaren 11n, aberatsek eta jauntxoek pobreen goseaz barre egiteko espektakulua antolatu zuten plazan: donibane-zuhaitz koipetu batzuen gainean janaria jarri, eta eurek balkoitik ikusten zuten nola saiatzen ziren janaria eskuratzen, txokolatea edaten zuten bitartean.\nBitartean, Donostiak eta Bilbok euren boterea handitzen zuten etengabe. Bertan esportazio eta inportazioetan aritzen zen klase burgesak botere handia zuen, eta baita instituzioen kontrola ere.\nGertakariak.\nApirilaren 13an Azkoitiako apaizak bere igandeko sermoian aberatsei eskatu zien ez ateratzeko garaurik ezta jakirik kanpoan saltzeko, eta herritarrei ez baimentzeko janaririk kanpora atera zedin. Hurrengo egunean, bi emakumek gidatutako gurdi batek Leturiondo etxean alea bildu eta Azkarateko bidea hartu zuen. Laster iritsi ziren Egurbide Burdinolara. Bertan, buelta emateko eta ale guztia hartutako lekuan uzteko eskatu zien gizon talde batek. Gizonak herrira jaitsi ziren, eta goiz hartan bertan adostu zuten alearen prezio berria jauntxoekin.\nApirilak 14: Azkoitia eta Azpeitia.\nAlea jatorrizko etxera itzuli eta gero, kanpaiak jo zituzten, eta inguruko baserrietako jendea Azkoitiko plazara jaitsi zen. Jauntxoak laster agertu ziren plazan eta, zer nahi ote zuten galdetuta, garia 30 errealetan anegako eta artoa 20tan jartzeko eskatu zieten baserritarrek. Eskariari kasu egin, eta jendea lasai geratu zen. Arratsaldean, ordea, albisteak Azpeitira iritsi ziren: alde batetik matxinatuen bidetik, lortutakoa azalduz; bestetik, jauntxoen aldetik, arriskua zegoela ohartaraziz. Bigarrenek euren jabetza defendatzeko hainbat baserritar deitu zituzten, armak eskuetan, herria babesteko.\nArratsalde hartan bertan, Azkoitiko alkateak mezua bidali zion Loiolako Santutegiko erretoreari, bertan zituen langileak armatu eta herrira bidaltzeko Azpeitia defendatzera. Baina langileei zer gertatu zen azalduta, Azkoitikoen alde jarri eta ez zirela joango esan zioten erretoreari. Are eta gehiago, \u00abAzpeitiaren aurka etorriko zirela esan zuten, baina ez bere alde\u00bb Iluntzean, ikusita dena bakean zegoela, Azpeitiko jauntxoek etxera lasai bueltatzeko esan zieten baserritarrei; baina hauek jakin nahi izan zuten, orduan, zergatik deitu zieten. Zergatia jakinda, Azkoitikoekin ados zeudela esan eta alearen prezioa jaisteko matxinatu ziren haiek ere. Jendetza biltzen hasi zen, kanpaiak jo zituzten eta Urrestillako matxinoak ere jaitsi ziren herrira.\nArratsaldeko zazpietan, txirula eta danborra hartuta, Loiolara joan ziren. Bertako langileak hartu eta Azkoitiraino abiatu ziren, bertakoekin Azpeitira bueltatu eta indarra egiteko asmoz. Azkoitian gauzak erre eta biolentzia erabiltzeko mehatxua egin zuten, eta gauean lortu zuten azkoitiarrek Azpeitira laguntzea. Garaiko iturrien arabera, 2.000 bat matxinatu ziren, eta aurrean jauntxo bat eta hiru apaiz jarri zituzten, aizkora eta banderekin.\nGau hartan bertan alondegia hustu zuten, okindegi eta tabernetara sartu eta gau osoa pasa zuten jaten eta edaten. Apaizak jendea lasaitzen saiatu ziren, baina matxinatuak jauntxoen etxeetara sartu eta leiho eta balkoiak apurtu zituzten. Elizaren hamarrena jasotzen zuen Antonio Gorostiza alkandora hutsean aterarazi zuten kalera, su hartu ez zuen tiro bat bota, eta herritik barrena paseatu zuten. Sartu ziren denda eta etxe guztietan aurkitutako anega neurriak suntsitu zituzten, lehen aipatutako bi neurrien aurkako protesta gisa. Gau osoan zehar jo zuten kanpaiek. Eliz-gizon batzuek matxinadan parte hartu zuten, adibidez Frantzisko Oronozek bi baseliza zaintzen zituen Azkoitian, eta matxinadaren ondorioz kondenatua izan zen.\nApirilak 15: Kapitulazioak.\nGoizean jendea Azpeitiko plazan bildu zen eta aldarrikapenak egiten hasi ziren. Herriko ordezkariak bertan biltzera behartu eta, Azkoitian bezala, 26 erreal gari anegako eta 16 arto anegako prezioak ezartzera derrigortu zituzten. Elizaren hamarrena ere erregulatzeko eskatu zieten, eta zeuden bi neurriak suntsitu eta berri bakarra egiteko proposatu. Neurri hauei Azpeitiko kapitulazioak izena eman zaie, eta aurrerantzean beste herri askotan erabili ziren eskariak egiteko. Dokumenturik ez da gordetzen, hala ere, eta Mutrikun egun batzuk geroago onartutako kapitulazioa irakurri behar da ideia bat egiteko.\nAzpeitiko kapitulazioa honen antzekoa izango zatekeen, neurri zehatz batzuk aldatuta. Kapitulazioa onartuta, arratsalde hartan bertan prozesio bat antolatu zuten Loiolako Santutegira, herriko handikiak bertaratzera derrigorturik. \"Te Deum\" bat errezatu ostean, herrira itzuli ziren eta arratsalde osoa garaipena ospatzen eman zuten. Garaipena ospatzearekin batera, lorpenaren albistea azkar hedatu zen inguruko herrietara.\nDebabarrena.\nMatxinada laster mugitu zen Azpeitia eta Azkoititik Debabarrenara. Orokorrean, matxinatuak ondoko herrira joaten ziren, eta han pizten zutenean errebolta, matxinatu berriak mugitzen ziren hurrengo herrira.\nElgoibarrera apirilaren 16an iritsi zen matxinada. Egun horretako arratsaldez, herritarrak udalean bildu ziren, eta apaiz eta agintariak San Bartolome parrokiako hilerrian. Jauntxoak euren bileratik atera ziren, protesta gelditzeko eskatuz, baina herritarrek kasurik egin ez eta agintarien etxeetara joan ziren, janari bila. Gau osoan zehar kanpaiek jo zuten, eta goizean baserritar ugari hurbildu ziren zer gertatzen zen jakitera. Goizean, udalera bueltatzerakoan, kapitulazio propioa erredaktatu zuten matxinoek. Agintari, apaiz eta frantziskanoei sinarazi ostean, herriko plazara jaitsi ziren eta aurreko ordenantzak erretzea erabaki zuten.\nElgoibarren arrakasta lortu ostean, Mutrikura joatea erabaki zuten, itsasotik sartzen zen garia hartzeko asmoz. Laster izan ziren bueltan: Mutriku, Ondarroa eta Berriatuan ere altxamendua martxan zegoela esan zieten, eta 2.000 pertsona zetozela, oinez, Elgoibarrerantz. Agintariek matxinatuen liderrari eskatu zioten geldiarazteko, eta eurak joango zirela Bergara eta Gasteizera, garauaren inguruko legeak aldatzera. Matxinatu batzuek onartu zutela uste da, apirilaren 20an 300 gizon heldu baitziren, eta ez 2.000.\nApirilaren 20an jendetza bildu zen Eibarko udaletxeko pleno-aretoan. Hainbeste ziren, ezinezkoa zela gerturatutako guztien izenak idaztea. Bertan Azpeitian hartutako neurriak irakurri ziren, probintziak idatzitako gutun baten bidez. Eibarrek ere neurri berberak hartzea proposatu zen, eta bai justiziak bai Elizak bat egin zuten neurri horiek hartzearekin, matxinada ekiditeko. Azpeitiko kapitulazioa inongo aldaketarik gabe hartu zen Eibarren. Eibarrek alea erosten zuen prezioan baino merkeago saltzen zien herrikideei, eta horrekin dirua galtzen hasi zen. Udalak armak zituela ohartarazi zuen, edozein matxinadari aurre egiteko. Hilaren 27an, Eibarrek eta inguruko herriek garaurik ez zutela ohartarazita, alkateak Diputazioari eskatu zion portuetan edo Donostian zegoena bidaltzeko.\nApirilaren 21ean Elgoibarren hainbat herritar bildu eta Bergarara oinez joatea erabaki zuten, matxinada han pizteko. Martxa horretan Altzola eta Mendaroko baserritarrei eskatu zitzaien agertzea, edo bestela isuna izango zutela. Bergarara bidean, Soraluzen gelditu ziren, matxinada pizteko asmoz. Baina bertan bazekiten helduko zirela, bergararrek esanda, eta beraz bolborarekin hartu zituzten. Bergarara iritsi zirenak atxilotu zituzten.\nEibarren, udaletxea okupatu zutenen aurkako jazarpena hasi zen hurrengo egunetan, eta hainbatek herritik ihes egin zuten. Maiatzaren 4an berriro buelta zitezela eskatu zuen Udalak, eta prezioa berriro berrezarriko zela esan zen bertan. Matxinada osorik piztu ez bazen ere, herritarrek apaizaren etxea harrikatu zuten. Maiatzaren 10ean beste pleno bat egin zen, Erregearen eta Probintziaren alde. Udalak 30.000 erreal bildu behar izan zituen egindako kalteak ordaintzeko, Zumaran alkate indianoak berak mailegatu zuen dirua. Ihes egindakoak atxilotu zituzten eta soldaduak egon ziren Eibarren zein Elgoibarren maiatzaren 23tik abenduaren 17ra arte.\nDebagoiena.\nDebagoienan matxinadak eragin txikiagoa izan zuen, baina saiatu ziren matxinoak hainbat herritara heltzen. Bergaran, adibidez, Elgoibartik etorritako 700 bat pertsona herrian sartzen saiatu ziren, baina ez zuten lortu. Bergarak, gainera, 13 matxino atxilotu zituen eta probintziak eskertu zion. Espainiako erregeak ere mezua bidali zien Bergarako jaunei, egindako defentsagatik. Bergara merkataritza gune nagusia zen, eta zentzu horretan liberalek indar handia zuten eremua.\nAntzuolaraino ez zen matxinada iritsi, baina bai matxinadari aurre egiteko neurriak hartzeko gutuna. Gutunaren gomendioz, okinari prezio baxuagoan saldu zitzaion garia. Arrasaten, matxinada iritsi ez zedin, armatara deitu zituen udalak herritarrak. Bergara defendatzeaz gain, alkateak kapitulazioak ez sinatzeko neurriak hartu zituen. Hala ere, emakume talde batek apaiza iraindu eta matxinatuen alde hitz egin zuen; andre horietako bat atxilotu zuten, eta 2 urtez deserriratzeko mehatxua egin zioten, matxinadaren alde hitz egiten segitzen bazuen.\nMatxinatuek O\u00f1ati eta Arantzazuko santutegirako bidea hartu zuten. Arantzazun, hala ere, fraideek ez zieten utzi santutegian sartzen.\nGipuzkoako kostaldea.\nDebara apirilaren 17an iritsi ziren matxinoak, Elgoibartik eta, Itziar zeharkatuz, Zestoatik. Itziarren eta Deban neurriak hautsi zituzten, eta ondoren Mutrikurako bidea hartu zuten. Deban, Antonio Eizagirre alkateari kanpaiak joarazi zizkioten matxinoek batzarra deitzeko, eta Zestoako kapitulazio bera sinatzera behartu zuten. Kapitulazioak euskarara itzuli zituen alkateak, herritarrek uler zitzaten. Deban sinatutako kapitulazioan, espresuki aipatu ziren apaizak egindako sexu-gehiegikeriak, eta horiekin jarraituz gero plazan zikiratzeko neurria onartu zuten.\nMutrikura goiz berean iritsi, eta etxeetan sartu ziren. Euren buru Elgoibarko Antonio Bentura Agirre zihoan. Bertan lehen osorik aipatu dugun kapitulazioa sinatu zen.\nZestoa eta Arroatik iritsi zen matxinada Getariara, apirilaren 20a baino lehen. Arroako Antonio Getariara sartu zenean, jauntxoei euren ileordeak kenarazi zizkien. Juan Baptista Ezenarrori, Sardinazaleen Konpainiako kapitainari, ontzian zeraman gari guztia atera eta Getarian bertan saltzera behartu zuten. Itziarko Ignazio Lazkano \"Begibeltz\"-ek apaizak eta hiribilduko ordezkariak kapitulazioa sinatzera derrigortu zituen, eta bete ezean mendekua egongo zela esan zien. Manuel Txakartegi zumaiarrak Manuel Agote derrigortu zuen jantzi dotoreen ordez baserritar jantziak jartzera eta plazan dantzatzera, bestela etxea erreko ziola esanez, jauntxoek herri kultura erabiltzen zutenean lotsatzen zirela ikusi baitzuen. Matxinatuek Sardinazaleen Konpainiako etxola suntsitu nahi izan zuten, ez baitzeuden pozik konpainia horrek sortutako lan-egoera berriarekin.\nApirilaren 20an Getarian kapitulazio berriak sinatu ziren, Azpeitikoak oinarri hartuta, baina kostako herri baterako beharrezkoak ziren eskari berriak sartuz. Honela, Armadak behartutako itsasoratzeei buruzko eskariak sartu zituzten, derrigorrez deitutako marinelen soldatak igotzea, barrualdeko biztanleei marinelek utzitako postu libreak hartzea debekatzea edo Caracasko Gipuzkoar Konpainiak marinelak ez zirenak ez hartzea Ameriketara joateko. Beste neurri zehatzago batzuk ere sartu zituzten, adibidez, harrapatutako baleen gaineko zergarik ez jartzea udalak, Sardinazaleen Kofradiaren etxola berriro erabilera publikokoa izatea edo itsasoz inportatutako gariaren eta gatzaren prezioa ezartzea.\nApirilaren 18an Zarautzera iritsi ziren Aiatik etorritako hainbat matxinatu, eskopeta eta makilekin. Ignazio Esnal zen alkate eta epaileak, eta berak ikusi zuen nola Aiatik etorritako horiek kanpainak jotzea eskatu zuten, Frantzisko Madariaga Kapitanek gidaturik. Herriko plazara iritsita, mahai batera igoarazi zuten Erregearen ordezkari Frantzisko Ignazio Alzuru, eta Azpeitiko kapitulazioa irakurtzera behartu zuten. Neurri guztiak apurtu zituzten plazan, eta ordezkariak bidali zituzten zegoen garia atera eta behar zen prezioan saltzera. Ondoren, frantziskotarren komentuko apaizari mantua kendu eta sasietara bota zuten. Dena lasai zegoela pentsatu zutenean, matxinatu batzuk Narros jauregian zeudela ohartu ziren, bertako janaria eta edaria hartzen. Handik ateratzea lortu zuen, tabernan nahi adina ardo, bakailao eta ogi ematearen truke. Ondoren, Asentzio Alkortaren etxea erre nahi izan zuten, eta alkatea hara joan zenean \"hemen ez dago gu baino alkate gehiagorik\" esan zioten. Hiru pertsona atxilotu zituzten, baina hurrengo goizean askatu eta herritik kaleratu zituen.\nDonostia eta inguruak.\nMatxinada ez zen Donostiaraino heldu, baina agintarien kezka handituz joan zen albisteak jaso ahala. Donostian atxilotutako bat Antonio Zubillaga izan zen, behinola aguazil izandakoa. Epaiketan adierazi zutenez, bera Donostia inguruan ibili zen esanez matxinoen alde zegoela eta, Donostian matxinada lehertuz gero, bera ez zela azkena izango batzen. Beste batzuetan bezala, Donostian Esquilache asko zeudela ere esan zuen. Agintariek, asaldatuta, horrelakoak esatea ere zigortuko zuten epaiketatan. Apirilaren 15 eta 16 artean, baziren Donostian matxinadaren berri zutenak, eta emakume bat atxilotu zuten azokan haren alde hitz egiteagatik. Matxinada pizteko saiakeran, Donostiako kaian kobratzen ziren prezioei buruz hitz egin zuen Zubillagak, beste lekuko baten arabera. Matxinadarekin bat etortzeko susmopean, Zubillaga lau urte espetxeratu zuten Iru\u00f1ean, eta beste hamar urtez deserriratu zuten.\nApirilaren 20an, Hernani eta Oiartzungo alkateen arteko mezu-trukea egon zen. Urduri zeuden, matxinada etorriko ote zen, eta armak eskuetan euren interesak defendatzeko prest zeudela adierazi zioten elkarri. Egun hartan bertan, Urnietara iritsi ziren matxinatuak, Usurbiletik. Bertan, Miguel Antonio Iriarte alkateari aginte-makila hautsi, haren eskribaua mahai batera igoarazi, eta Azpeitiko kapitulazioak irakurtzera behartu zuten. Herriko jauntxoek gaizki ikusi zuten egoera, eta hurrengo egunean bolbora kintal bat, bi mila bala eta laurehun \"txispadun harri\" erosi zituzten, eta defentsa bateratua egitea adostu zuten Andoain eta Hernanirekin.\nApirilaren 21ean Hernanira iritsi ziren matxinatuak, inguruko baserri eta basoetan ezkutuan gaua pasa eta gero. Hala ere, ez zuten lortu herrian sartzea, eta laster pairatu zuten matxinadaren errepresioa.\nTolosaldea eta Goierri.\nDokumentazio gutxi dago Tolosaldea eta Goierrin matxinadak izandako paperaren inguruan. Datu gehiago daude egindako ibilbideari buruz: Azpeititik Errezilera, hortik Bidania eta Albizturrera eta Albizturretik Ordizia eta Beasainera. Idiazabal eta Lazkaoraino iritsi zen matxinatuen ibilbidea. Apirilaren 15 eta 19 bitartean hainbat gatazka izan zen herri horietan, eta baita Alkiza eta Zizurkilen ere. Tolosak ez zuen parte hartu matxinadan, eta tolosarren aurkako jarrerak matxinatutako asko euren etxeetara bueltatzea eragin zuen.\nGipuzkoatik kanpo: Bizkaiko ekialdea eta Araba.\nDebagoienetik Aramaio, Beto\u00f1u, Gasteiz eta Aguraingo bidea hartu zuten matxinatuek, baina bertan gatazka txikiak baino ez ziren izan.\nDebabarrenetik, ordea, Bizkaiko ekialderako bidea hartu zuen, eta Markina, Berriatua eta Ondarroara iritsi zen. Markina-Xemeinen 58.632 errealeko kalteak eragin zituen.\nOndorioak.\nErrepresioa.\nAurreko matxinadek ez bezala, errepresio latza izan zuen 1766koak. Orokorrean, 1718ko matxinada zapuztu zuten familia berberek zuzendu zuten 1766koaren aurkako zapaltzea. Errepresio indarrak Donostiatik atera ziren, garaiko oligarkiak eta jauntxoek antolatuta, eta helburu nagusia Azpeitia izan zen. Errepresioaren finantziaziorako Donostiak 151.832 erreal jarri zituen, Caracasko Gipuzkoar Konpainiak 5.000 peso eta Kontratazio Etxeak beste 4.000 peso. Hibernia batailoiko 300 soldadu irlandarren buru Vicente Kindelan militarra zegoen, Fleigneseko kondearen eskariz. Haiekin batera zihoazen beste 1.200 herritar, donostiarrak gehienak, baina asko Oiartzun, Errenteria, Hernani eta Urnietan errekrutatuak. Bidean Narrosko markesa eta Pe\u00f1afloridakoa gehitu zitzaizkien, soldadu arrunt gisa jardun zutenak. Tropa guztien antolaketa Donostiako alkateak egin zuen, Manuel Antonio Arriola Corral, Arriola familia boteretsuko kidea eta Donostiako oligarkiako agintarietako bat denbora luzez.\nApirilaren 24an iritsi ziren militarrak Azpeitira, eta ehun pertsona atxilotu zituzten guztira: 75 Azpeitian eta 25 Azkoitian Haien aurka Foruen 28. tituluko 4. legea aplikatu zen, ganboatar eta oinaztarren leinu guduen aurka egindakoa. Egun hartan bertan, militarrak Azkoitian zirela, Loiolako Santutegira jo zuten, eraikuntza lanean ari zirenen aurka egitera. Mila langile baino gehiago ziren, eta lantegi osoa atxilotu nahi izan zuten. Eztabaida handia izan zen agintarien eta Jesusen Lagundiaren arduradunen artean, leku hori sakratua baitzen eta, beraz, ezin zirelako bertara inor atxilotzera sartu. Azkenean, 74 pertsona atxilotu zituzten, baina bila ari ziren matxinoetako batek ihes egitea lortu zuen, leihotik behera jauzi eginda. Gertakari horrek eragin nabarmena izan zuen ondoren Jesusen Lagundia Espainiatik kaleratzeko hartutako erabakian.\nMaiatzaren 1ean Elgoibarrera iritsi zen armada. Bertatik bi dibisio atera zituen, bata Eibar eta Soraluzera joan zen; bestea, Mutriku eta Debara. Maiatzaren 4an Azpeitira iritsi zen Donostiako alkatea eta hurrengo egunean Azkoitian eta Azpeitian zituen 70 presoak Donostiara eramateko eskatu zuen. Egun hartan bertan heldu ziren Tolosara, hurrengo egunean Andoainera eta hilaren 8an Hernanira. Hernanira sartu zirenean, Juan Bautista Urreta, Azkoitiko zapataria, \"istripuz\" hil zen, nahiz eta istripu hori zer izan zen ez dagoen argi. Maiatzaren 10ean Eibarrera iritsi ziren irlandar soldaduak, baina artean kanpoan zeuden atxilotu nahi zituzten matxinatutako batzuk.\nHerri askotan abendura arte geratu ziren armada horiek, eta haien ostatu-gastuak udalek ordaindu behar izan zituzten.\nEpaiketak.\nArriolak berak egin zituen epaiketak, horretarako baimena eskatuta. Matxinatuek ekonomia moralaren defentsa egin zuten, eta gariaren liberalizazioaren eta prezioen igoeraren aurka hitz egin zuten. Erregimen Zaharreko ekonomiaren gainbeheraren ondorioz gertatutako elikagaien matxinaden epaiketetan ohikoa zen argudio hori, baina liberalismoak ez zuen moral hori onartzen. Matxinatuen alde hitz egin zuten, gainera, Azpeitiko eta Azkoitiko hainbat aberatsek. Euren defentsa indartzeko asmoz, gipuzkoarrak izanda aitoren seme zirela adierazi zuten matxinatuek; hala ere, ez epaileak, ez akusatzaileak, ez Arriolak berak, ez zuten ordurako sinisten kaparetasun unibertsalaren ideian, eta ez zuten onartzen goi eta behe klasekoek eskubide berberak izatea.\nEibarren atxilotutakoak Azpeitian epaitu zituzten. Matxinadaren arduradunen artean herriko izen nabarmen batzuk zeuden, tartean aurretik kargu publikoak izandakoak ere. Gainera, 175 matxinaturi isun kolektiboa jarri zitzaien, bakoitzak 4 dukat ordaindu behar zituen, baina norbaitek dirurik ez balu, guztien artean ordaindu behar zen; matxinada kolektiboa izan zen seinale. Eibarrek ere bere gain hartu behar izan zuen militarren egonaldiak eragindako gastua.\nSententziak gogorrak izan ziren guztientzat, nahiz eta ez zen egon heriotza zigorrik. Jauntxoek heriotza zigorrak eskatzen zituzten, eta Barreda korrejidoreak horretarako baimena eskatu zuen Valladoliden. Zazpi matxino urkatu nahi zituzten, eta dena prestatu zuten horretarako. Deserriratzeak Gipuzkoatik kanpora, 200 dukat arteko isunak, Afrikako iparraldean armadan zerbitzatu beharra eta kartzelatzeak ezarri zitzaizkien kondenatuei, epaileen hitzetan, \u00abGipuzkoa garbitzeko\u00bb. Zigorretako batzuk fisikoak izan ziren; adibidez, zaldiek lurretik herrestan eramatea zigortua eta makilakadak jasotzea, edo urkabearen azpitik pasatzea, agertzen dira sententzietan Bartolome Olanoren aurkako sententzian heriotza zigorra ere proposatu zuten, eta bera izan zenez lehenengoa ezkila jotzen, haren burua moztu eta kanpaian jartzea nahi zuen Barredak.\nZarauztik ihes egindakoen ondasunez administrazioa jabetu zen , eta deserriratzen asko egon ziren han-hemenka.\nJesusen Lagundiaren aurkako neurriak.\n1767an Jesusen Lagundia Espainiatik eta bere lurralde guztietatik kaleratu zuten. Sei urte geroago, Karlos III.a Espainiakoak lortu zuen Klemente XIV.a aita santuak Jesusen Lagundia osoa ezeztatzea. Pedro Rodr\u00edguez de Campomanes fiskalaren aginduz 2.641 jesulagun kaleratu zituzten Espainiatik eta 2.630 Ameriketatik. Euren 146 eraikin estatuaren esku geratu ziren. Jesusen Lagundiaren aurkako neurriak hartu zituzten hamarkada horretan hainbat herrialdek: Portugalek 1759an bota zituen, Frantziak 1764an eta Napoles eta Parmak 1768an.\nKarlos III.ak Joaqu\u00edn de Eleta frantziskotarra izendatu zuen konfesore, eta haren eraginez antijesuitismoa indartu zen. Manuel de Roda justizia ministroak ere Jesusen Lagundiaren aurkako irizpideak zituen; hark \"Zesarea Operazioa\" deitu zion jesuitak kaleratzeko planari. Guztien artean Esquilacheren aurkako altxamenduan Jesusen Lagundiak izandako papera aipatu eta baita asmatu ere egin zuten. 1766ko matxinadetan Isidro Lopez jesulaguna zegoela ahomentatu zuten, eta Gasteizko euren eskola batean klandestinoki inprimatutako esku-orriak zeudela; bigarren hau faltsua zen.\nLoiolako Santutegia eraikitzen ari ziren langileek matxinadan izandako jokabidea ez zitzaien gustatu agintariei. Eta matxinada zapaltzera sartu zirenean jesulagunek eremu sakratua zela aldarrikatzea ere deitoratu zuten. Gertakari hau ere erabili zen kaleratzeko arrazoien artean. 1769ko abuztuaren 17an, Jesusen Lagundiarena izandako Bergarako etxea Euskalerriaren Adiskideen Elkarteari eman zion Karlos III.ak, eta bertan sortu zuten Bergarako Errege Mintegia.\nOndorio politikoak.\nEgile batzuek aipatu dute 1766ko matxinada (1632ko matxinada eta 1718ko matxinada bezala) Foruen aurkako neurriekin ere lotu behar dela. XIX. mendean Karlistaldiak ekarri zituzten mugimenduen eta sakoneko interpretazioen lehen zertzeladak izan ziren matxinada hauek.\nPlano juridikoan, ordena zaharreko \"ekonomia moralaren\" amaiera suposatu zuen. Gerora, beste epaiketa batzuetan ekonomia moralari buruzko argudio horiek erabili ziren, baita irabaziak bizitzaren gainetik jartzen ziren kasuetan ere. Jauntxoek, lehen aldiz Gipuzkoan, argudio hau guztiz ukatu zuten, liberalismoaren ordena juridikoa zaharraren gainetik jarriz.\nUdaletan bi kargu berri sortu ziren, etxe-jabe ez ziren herritarren beharrei aurre egiteko: herri-diputatu (\"Diputado del Comun\") eta herri-sindiko (\"Sindico Personero del Comun\") izenekoak. Hauek aukeratzeko herritar xumeek ere zuten eskumena, lehenengo aldiz nobleziatik kanpo utziz hauteskunde bat.\nLiteraturan.\nI\u00f1igo Aranbarrik bi liburu idatzi ditu gaiaren inguruan. \"Apirila\", eleberri formatukoa, eta \"Txanton Garrote eskenatokitik jaitsi zen eguna\", entsegu historikoa. 2018an Imanol Eliasek idatzitako antzezlana aurkeztu zen Azpeitian.\n2020an David Zapirainek \"Eburniko kattana\" argitaratu zuen, garaiko gertakarietan oinarritua.\nMemoria historikoa.\nAzpeitiako kale batek \"1766ko matxinada\" izena darama, gertakariak eta \u00abgaltzaleen borroka\u00bb gogoratzeko."}
{"id": "125533", "revid": "336", "url": "https://eu.wikipedia.org/wiki?curid=125533", "title": "Errealismo sozialista", "text": "Errealismo sozialista komunismoaren ideiak artean islatzea helburu duen korronte estetikoa da. Sobietar Batasunaren garaian korronte artistiko nagusienetako bat izan zen, batez ere Iosif Stalinen garaian. Txina eta beste hainbat herrialde sozialistetan ere badaude korronte honen obrak.\nSobietar Batasunean.\nHirurogei urte inguruz Sobietar Batasuneko korronte artistiko ofiziala izan zen errealismo sozialista. Komunismoaren ideiek ondasunak guztionak direla esaten duenez, artearen ekoizpena propaganda erreminta indartsu gisa ikusi zen. 1917ko Urriko Iraultzan Proletkult (Proletarioen Kultura eta Ilustraziorako Erakundeak) deituriko instituzioa ezarri zuten boltxebikeek, eta arte zerbitzua proletarioen diktaduraren eskuetan jarri zen.\nSobietar Batasunaren hasierako urteetan lan mota asko egin ziren Proletkult instituzioaren baitan. Iraultza politikak, eta, erradikalak zein berritzaileak ziren arte korronteak osagarri bezala ikusiak zeuden. Artean konstruktibismoa eman zen nagusiki; poesian, berriz, abangoardia berriak.\nHau guztia, ordea, ez zuten begi onez ikusi Alderdi Komunistako zenbait kidek, eta inpresionismoa edota kubismoa bezalako mugimenduak baztertu zituzten. Azken batean, \u201carte burges eta dekadente\u201d gisa zeuden ikusiak. Irudikatu gabeko estiloak proletarioek ulertuko ez zituela iritzi zioten, eta ezingo zela propaganda egokia aurrera eraman. Beraz, errealismo sozialista estilo \u201cdekadente\u201d horien guztiei aurre egiteko jarrera zen.\nErrealismo sozialista politika arloan kudeatzen hasi zen 1932an, Stalinek Arte erakundeen eta literaturaren berregituraketarako dekretua indarrean sartu zuenean. Idazle Sobietarren Batasuna sortu zen idazleen argitalpenak kontrolatzeko. Ildo ofizialetik aldentzen zen artista oro zigortua izan zen. Lanetako formak eta edukiak mugatuak ziren, hala, erotismoa, erlijioa, abstrakzioa, surrealismoa eta espresionismoa debekatuta zeuden. Era berean, barne-gogoetak, zentzugabekeriak, eta artea egiteko forma askeak ez zeuden onartuta. Honen guztiaren arrazoia zen proletarioek ez zituztela edukiak ulertuko eta, arte eredu horiek iraultzaren aurkakoak zirela.\nStalinen heriotzaren ondoren (1953) murrizketak lasaitu ziren arren, argitalpenek kontrolak jasan jarraitu zuten. Artista askok erbestera jo zuten arrazoi horregatik. 1974an esaterako, Mosku kanpoaldean egin zen arte erakusketa bat bertan behera utzi zuten. Artelanak apurtu edota eraitsi egin zituzten. Mikhail Gorbatxovek perestroika martxan jarri zuenean artea ulertzeko beste korronteak bizitu egin ziren, baina errealismo sozialistak ere aurrera jarraitu zuen estatuaren arte ofizial bezala, 1991. urtera arte. Sobietar Batasunaren gainbehera iritsi zenean soilik hasi ziren artistak zentsurarik gabe lanean.\nBeste herrialdeetan.\nErrusiako Iraultzaren ondoren munduan zehar barreiatu zen errealismo sozialistaren korrontea. Literatura sozialistaren ezaugarriak 1920ko hamarkadan ezarri ziren Alemania, Frantzia, Txekoslobakia eta Polonia bezalako herrialdeetan. Mendebaldean honako idazle hauek garatu zuten errealismo sozialista: Louis Aragon, Johannes Becher, Jaroslav Hasek, eta Pablo Neruda. \nSobietarrek kontrolatutako beste errepubliketan indarrean sartu zen errealismo sozialistaren doktrina 1949tik 1956ra. Literatura eta arte bisual guztiak hartzen zituen bere gain, baina lorpenik ikusgarrienak arkitekturaren arloan egin ziren. Azken honek balio handia izan zuen ordena sozial berria ezartzerako unean. Herritarrengan komunismoa indartzea eta haiengan eragitea zen helburua. Arkitektoek betebehar garrantzitsua zuten, ez bakarrik kaleak edota eraikinak egiterakoan. Izan ere \u201cgiza arimaren ingeniari\u201d bezala zeuden ulertuak.\nGaur egun esan daiteke Ipar Korea, Laos eta Vietnamen dirautela indarrean errealismo sozialistaren ezaugarriek. Txinak kasu batzuetan soilik erabili izan du errealismo sozialista, propaganda afixak argitaratzerakoan esaterako. Komunistak ez ziren herrialdeetan itzal gutxi izan zuen errealismo sozialistak, artelanak erabat kontrolatzen zirela ikusia zegoelako.\nKomunistak ziren herrien artean Yugoslavia izan zen salbuespenetako bat, 1948tik aurrera baztertu baitzuen sistema sobietarretik zetorren errealismo sozialista. Artisten artean askatasun gehiago zegoen. Garai hartan Yugoslaviako intelektualetako bat zen Miroslav Krle\u017eak hitzaldi bat eman zuen Yugoslaviako Idazleen Elkartearen hirugarren biltzarrean, 1952an. Hitzaldi hark aro berri baten hasiera markatu zuen Yugoslaviako arte korronteetan, errealismo sozialista dogmatikoa baztertu egin zuen eta.\nSustraiak.\nXIX. mendearen erdialdekoak dira errealismo sozialistaren lehendabiziko agerpenak. Literatur iraultza bat suposatu zuen mugimenduak Britainia Handian eta Frantzian. Errusian, XX. mende hasieran hedatu zen errealismo sozialista, batez ere, Maksim Gorki idazlearen lanei esker. Beste idazle batzuek ere bere egin zuten korrontea: Katsiubinsky Rainis, Akopian, eta Edvoshvilik esaterako. Eguneroko bizimodua ikuspuntu sozialista batekin konbinatu zuten.\nErrealismo sozialistak, ordea, bazuen ezaugarri politiko bat, sobietarren politikak kudeatutakoa. Zentsura eta argitalpenen kontrola zen politika haien ezaugarrietako bat, baina ez zen sobietarrekin hasi mugatzea; aspaldiko ezaugarria zen zentsura Errusiako bizimoduan. Gobernu Tzaristek zentsura erabiltzen zuten liburuak argitaratzekoan baina Errusiar Inperioko idazle eta artistak abilak izan ziren zentsura saihesten. Halere, sobietarren zentsura ekiditea zailagoa zen.\nErrealismo sozialistak neoklasizismoan eta XIX. mendeko Errusierazko literaturan ditu bere erroak, herri xumearen bizimodua deskribatzen baitzen bertan. Maksim Gorkik egin zituen lan adierazgarrienak.\nErrealismo sozialista sobietar sistemaren produktu bat izan zen. Merkatudun herrialdeetan artistek euren lanak salduta eramaten zuten aurrera bizimodua. Sobietar gizartean, berriz, merkatua ezabatua zegoen eta artistak estatuaren zerbitzura aritzen ziren. Hala, hainbat artista estatuaren langile bilakatu ziren, betiere, oinarrizko betebeharrak betetzen bazituzten. Artistek hezkuntzan trebatuak eta lehiakorrak izan behar ziren. 1934ko batzarraren ostean, estatuak lau arau jarri zituen artelan bat errealismo sozialista bezala sailkatua izan zedin\n1. Proletarioentzat arte ulerkorra izatea.\n2. Eguneroko bizimodua islatzen duten pertsonak azaltzea.\n3. Irudikapenari dagokionez, zerbait erreala izatea.\n4. Estatuaren eta alderdiaren helburuak goratzea.\nEzaugarriak.\nGarapen sozialista baten alde proletarioak egiten duen borroka eta lortutako arrakasta goratzen ditu errealismo sozialistak. Idazle Sobietarren Batasuneko estatutuek honakoa zioten errealismo sozialistari buruz 1934an.\nSobietar literaturaren eta literatura kritiken oinarria da. Artistari egia eskatzen zaio, errealitatearen irudikapen historikoa garapen iraultzailean azaltzea. Bestalde, aldaketa ideologikoari lotuta egon behar dira errealitatearen irudikapen historikoa eta egia, langilearen hezkuntza sozialismora bideratuta.\nLangile arrunta goratzea zen asmoa, nekazaria edota industria arlokoa izanda ere. Haren bizimodua eta lana miresgarri bezala azaltzea zen xedea. Beste era batera esanda, jendea komunismoaren ezaugarriekin heztea zen asmoa. Azken helburua Leninek aipatutako \u201cgizaki berria\u201d sortzea zen, Gizaki Sobietar Berria. Stalinek, bere aldetik, \u201carimen ingeniari\u201d giza izendatu zituen errealismo sozialista lantzen zutenak.\nErrealismoa lortzea garrantzitsua zen. Langilea bera, zen bezalakoa, lanerako tresneriarekin azaltzea zen garai hartako arte sobietarraren beste helburuetako bat. Era batean, Mendebaldeko eta AEBetako artearen bilakaera biltzen ditu mugimenduak, gizakia baitzen hango nobela, olerki edota artearen erdigune. Proletarioa zen ideia komunisten erdigunea, beraz, aztertu beharreko gaia zen haren bizimodua. Tsarren agindupean egiten zen artearen aurrean, aldaketak ekarri zituen mugimendu berriak; baina antzekotasunak ere izan zituen XIX. mende amaierako mugimenduekin, jende arruntaren bizimodua islatzen baitzuen.\nXX. mendeko Mendebaldeko artearekin alderatuta, aurreikusteko moduko artea bezala zegoen kontsideratua errealismo sozialista. Nekazari edota industriako langile gihartsuak pozik irudikatzen ziren. Stalinen garaian, diktadorearen heroi gisako potretak egiten ziren gurtzea hedatzeko. Industria eta nekazaritza arloko paisaiak ziren gairik ohikoenak eta horren bidez ekonomia sobietarraren lorpenak goratzen ziren. Nobela idazleek doktrina marxistari buruz idatzi behar izan zuten, materialismo dialektikoari buruz. Musika konpositoreek ere proletarioen bizimodua eta hauen borrokak bizitu behar zituzten.\nErrealismo sozialistari egiten zaizkion zenbait kritika.\nErrealismo sozialista askotan izan da kritikatua, alderdiaren doktrinaren araberakoa izan delako, eta, benetako arteak mugatu dituelako.\nZenbaiten arabera, errealismo sozialistaren produktuak kaskarragoak dira errealitatearen ikuspegia mugatu egin izan zaielako artistei. Korronte honen beharra ez zuten marxista guztiek onartu. Batzuek esaten dutenez, Marx, Engels eta Trotskik artearenganako ikuspegi oso liberala zuten, eta honek kalte egingo lioke beraien propaganda ideiari. Azken finean, kontraesana lortuko litzateke beraien ideietan bertan.\nSaiakera marxista lantzen zuen Georg Luk\u00e1cs hungariarrak errealismo sozialistaren zurruntasuna kritikatu zuen. \u201cErrealismo kritikoa\u201d proposatu zuen alternatiba gisa. Halere, bere ahots kritikoak ez ziren 1980ra arte aintzat hartu."}
{"id": "125541", "revid": "1340", "url": "https://eu.wikipedia.org/wiki?curid=125541", "title": "Garafia", "text": ""}
{"id": "125553", "revid": "58701", "url": "https://eu.wikipedia.org/wiki?curid=125553", "title": "Elizabea jauregia", "text": "Elizabeako jauregia Iruriko jauregia da. 1660 eta 1663 artean Fran\u00e7ois Mansartek estilo klasikoan eraikia, Luis XIII.aren estiloan hain zuen: irtengune simetrikoak, ajimez\u2011leihoak eta gainean frontoiak, eta \u00adtxapitula\u2011formako teilatua. 1986ko abuztuaren 29an Frantziako monumentu historiko bilakatu zen.\nEzaugarriak.\nLuis XIII.a Frantziakoaren Mosketari Konpainiaren kapitaina eta Iruriko kondea zen Jean-Armand du Peyrer, Alexandre Dumasek \"Hiru mosketariak\" bere eleberrian ospea eman zionari, 1660 eta 1663 artean eraiki zuen, Fran\u00e7ois Mansart arkitektoa izanik.\nUhaitzanditik gertu eta Basab\u00fcr\u00fcko mendiei begira kokatuta, pisu bi ditu. Fatxada nagusia leihoez beterik dago. XIX. mendean egindako lorategi ingelesa ere badu, 6 hektareako azalera duena.\nEleberriko per\u00adtsonaia.\nOloroeko hargin batek, Joan Peyrerrek, Elizabea lursaila erosi zien etxauztarrei; ez\u00adkon\u00adtzagatik, e\u00adtxauztarren\u00adtzat izan zen. Peyreren biloba, Armand, Parisera joan zen, eta han mosketarien buru bilakatu zen, eta Luis XIII.aren ganberako kapare; kapareen kargua da, prin\u00adtzearenaren ondoren, kargu garran\u00adtzitsuenetarikoa. Alexandre Dumasen \"Hiru mosketariak\" eleberriko \u00abTreville\u00bb per\u00adtsonaia da.\nJaun\u2011andre berriak eta abesti bat.\nGeroago, montreal\u00addarrek gaztelua erosi zuten. \"Ur\u00adtso luma gris gaxua\" kantan aipa\u00adtzen den \"musde Sarri\", Montreal\u2011Troisville baten sasiko semea zen:\n&lt;poem&gt;\nUr\u00adtxo luma gris gaxua\nOre bidajin bahua\nGertha\u00adtzen bazaik musde Sarri, jaun\n[apetitu hun hura\nBegiz ikhusten balin bahai, Phetiri\n[\u00f1alat bahua.\n&lt;/poem&gt;\nSasiko semea elizan sar\u00adtzea eragin zuen; abestiari arreta jarriz gero, ohartuko gara semeak ez zuela gu\u00adtxiesten hegalik gabeko usoen besar\u00adkada. Kanta ida\u00adtzi zen garaian Bithiri\u00f1ako apaiza izan zen, eta Bar\u00adkoxen lurperatu zuten; honako epitafio hau irakur zitekeen Bar\u00adkoxeko elizako ar\u00adkupearen az\u00adpian:\n\"Hemen da\u00adtza Pierre Sarry Troisvillekoak, apaiza, teologian dok\u00adtore, eta Bar\u00adkoxeko, Bithiri\u00f1ako eta Moneingo prebendadun zenak, Zuberoako Estatu Jeneraletako kideak. Maulen hil zen 1777. urteko urriaren 25ean, 66 urte zituela. Otoitz bere al\u00adde\"."}
{"id": "125559", "revid": "1545", "url": "https://eu.wikipedia.org/wiki?curid=125559", "title": "Papobabirus", "text": "Papobabirusak Papovaviridae familian sailkatzen diren birusak dira. Tamaina txikia dute (50 nm) eta gizakiarengan tumoreak sor ditzakete.\nHarizpi bikoitzeko DNA dute material genetiko gisa, kapside ikosaedriko batez babestua. Kapsidearen gainetik ez dago bilgarririk (birus \"biluziak\" baitira).\nFamilia honen barnean bi talde daude:\nOnkogenikoak diren papobabirusek infekzio-ziklo berezia osatzen dute: infektatzerakoan birus berriak sortu beharrean haien DNA zelularen genoman txertatzen dute. Txertatutako genoma biriko horrek zelula normalak zelula tumoralak bihurtzen ditu, transformazio biriko izeneko prozesuaren bidez."}
{"id": "125560", "revid": "105290", "url": "https://eu.wikipedia.org/wiki?curid=125560", "title": "Aberangell", "text": "Aberangell bere lursailak Galesko Gwynedd eta Powys eskualdeen artean banatzen dituen udalerria da, halere gaur egun Gwynedd eskualdeko udalerritzat hartzen da, bere herrigunea han kokatzen baita."}
{"id": "125561", "revid": "105290", "url": "https://eu.wikipedia.org/wiki?curid=125561", "title": "Aberdaron", "text": "Aberdaron Galesko Gwynedd eskualdean dagoen Ll\u0177n penintsularen mutur-muturrean dagoen kostaldeko udalerria da."}
{"id": "125562", "revid": "105290", "url": "https://eu.wikipedia.org/wiki?curid=125562", "title": "Aberdesach", "text": "Aberdesach Galesko Gwynedd eskualdeko udalerria da."}
{"id": "125563", "revid": "105290", "url": "https://eu.wikipedia.org/wiki?curid=125563", "title": "Aberdyfi", "text": "Aberdyfi (galeseraz \"Dyfi ibaiaren ahoa\" esan nahi du) Galesko Gwynedd eskualdeko udalerria da. Dyfi ibaiaren itsasadarrean dago."}
{"id": "125564", "revid": "14234", "url": "https://eu.wikipedia.org/wiki?curid=125564", "title": "Body Mind and Soul", "text": ""}
{"id": "125565", "revid": "105290", "url": "https://eu.wikipedia.org/wiki?curid=125565", "title": "Abererch", "text": "Abererch Galesko Gwynedd eskualdean dagoen Ll\u0177n penintsulako udalerria da. Udalerriko biztanleriaren gehiengoa galesera hiztuna da. Haurtzaindegia eta lehen hezkuntzako ikastetxea ditu."}
{"id": "125566", "revid": "119347", "url": "https://eu.wikipedia.org/wiki?curid=125566", "title": "Jean-Armand du Peyrer", "text": "Jean-Armand du Peyrer (Oloroe-Donamaria, 1598 - Iruri, 1672ko maiatzaren 8a) Iruriko kondea izenaz ezaguna, militar zuberotarra izan zen. Alexandre Dumasek \"Hiru Musketariak\" bere eleberrian \"Monsieur de Tr\u00e9ville\" izenaz fikzio bilakatu zuen.\nBiografia.\nJatorria.\nPeyrer ez zen aspaldiko leinukoa, bere aita zen Jean du Peyrerrek Iruriko izena sartu zuen familian. Ama Maria Aramitzekoa zuen, Zalgizekoa. 1607an, Zuberoako Iruri herria (Elizabea eta Casama\u00adjor etxeak tartean) erosi zuen eta, orduan Ipar Euskal Herrian ohitura zena, aitoren seme bilakatu eta Zuberoako bizkonderriaren noblezian sartu zen.\nHasiera.\n1616an, hamazazpi urte zituela, aitaren negozioak utzi eta Parisera joan zen militarra izateko. Goardian kadete hasi eta, Henrike III.a Nafarroakoaren ahaidea zen bere amaren laguntzari esker, musketariekin 1627 eta 1628an Arroxelako setioan parte hartu zuen, non zauritu zuten. Irurikoak Luis XIII.aren konfiantza osoa zuen. 1634an Musketari Konpainiaren kapitain bilakatu zen. Bertan, 1640an, zenbait senide topatu zituen:\nZaintzaileak.\nOrduan Martxoaren bost eta Fran\u00e7ois-Auguste de Thouren auzia jazo zen. Luis XIII.ak ez zuen Richelieuz fidatzen, baina ezin zuen kardinala baztertu. Errege-zalea, Irurikoak kardinala gorrotatzen zuen. Martxoaren bostak hori jakinda, bere planean laguntzeko aztertu zion. Irurikoak ezetz eta berak ez zuela inoiz inor erail erantzun zuen. Hala ere, erregeak agintzen bazuen berak egingo zukeela esan zuen.\nRichelieuk konplotaz jabetu eta Martxoaren bost eta Thou hilarazi zituen. Ezin zuen Irurikoa konjurazioan sartu baina, era berean, ezin horrelako arerioa libre utzi. Erregeari Irurikoa erbestea eskatu eta erregeak baietz esan zuen.\nErregearen pribilegio bati esker Zuberoako bizkonde titulua jaso zuen. Horrela, Parisko Gorteetan zituen loturei esker Zuberoako lurralde asko lortu zituen, tartean Mauleko gaztelua.\n1642ko abenduaren 4an Richelieu hil zenean, erregeak Iruriko jaunaren leialtasunaz gogoratu eta berriro musketarien buru izendatu zuen. Hilabete batzuk geroago, 1643ko maiatzaren 14an, erregea ere hil zen.\nZaintzaile nagusia galduta Ana Austriakoa erregeordeak, bere zerbitzuak eskertzeko asmotan, Iruriko jauna konde bilakatu zen.\nJules Mazarin ministro berri bihurtu eta laster hasi zen bera eta musketarien arteko tira-birak, gero gorrotoa sortuko zutenak. 1646an, Iruriko kondea konpainia utzi eta Mazarinek Mancini bere iloba hautatu zuen oinordeko. Laster konpainia desegin zuen.\nBukaera.\nBere karrera politikoaren bukaeran berrogeita zazpi urte besterik ez zituen. Ez zuen Frondan parte hartu eta Zuberoan geratu zen. Azkenean Foix Herriko gobernadore bilakatu zen. Legez errege lurrak ziren herri lurrak erosi zituelako haserre, 1661ean Matalas apaizaren herri matxinada piztu zen. 1660 eta 1663 artean Elizabea jauregia eraiki zuen, non 1672an hil zen.\nPeyrerrek seme bi izan zituen, biak bera baino lehen hilak.\nZinema.\nBere pertsonaia zenbait filmetan agertu da. Hona hemen bera antzeztu duten aktoreak:"}
{"id": "125567", "revid": "105290", "url": "https://eu.wikipedia.org/wiki?curid=125567", "title": "Abergeirw", "text": "Abergeirw Galesko Gwynedd eskualdeko udalerria da, zehazteko baserri giroko kokalekua da. Berez bederatzi etxaleku edo jabegok osatzen dute. Dolgellau eta Trawsfynydd udalerrien artean dago."}
{"id": "125569", "revid": "105290", "url": "https://eu.wikipedia.org/wiki?curid=125569", "title": "Abergwyngregyn", "text": "Abergwyngregyn, historikoki Aber Garth Celyn, Galesko iparraldeko Gwynedd eskualdearen kostaldean dagoen udalerri bat da. Bangor hiritik 8 kilometro ekialderantz eta Conwy udalerritik 13 kilometro mendebalderuntz dago. Bere garaian Galesko Printzerriaren hiriburua izan zen\n2011ko erroldaren arabera 240 biztanle zituen."}
{"id": "125570", "revid": "105290", "url": "https://eu.wikipedia.org/wiki?curid=125570", "title": "Abergynolwyn", "text": "Abergynolwyn Galesko Gwynedd eskualdeko udalerria da."}
{"id": "125571", "revid": "77047", "url": "https://eu.wikipedia.org/wiki?curid=125571", "title": "Giza Eskubideen Europako Auzitegia", "text": "Giza Eskubideen Europako Auzitegia (frantsesez \"Cour europ\u00e9enne des droits de l\u2019homme\"), Estrasburgoko Auzitegia ere deitua, giza eskubideak babesteko erakunde bat da, Europako Kontseiluak 1959an sortua. 1998ko azaroaren 1etik, Estrasburgon (Frantzia) du egoitza, Richard Rogers arkitektoak diseinatutako eraikin batean.\nGiza Eskubideen Europako Hitzarmenaren bidez ezarria da Giza Eskubideen Europako Auzitegia. Hitzarmenak Europar Batasunak baino kide gehiago ditu, eta Batasuneko kide guztiek izenpetu dute. Auzitegia herrialde izenpetzaile bakoitzeko epaile banaz osatuta dago. Hitzarmenak oinarrizko eskubideak babesten ditu, hala nola adierazpen eskubidea, bilera eskubidea, pentsamendu, kontzientzia eta erlijio askatasunak, etxearen eta familiaren bortxaezintasuna, eta zuzentasunez epaitua izateko eskubidea. Eskubide bakoitza termino orokorretan adierazita dago, eta salbuespen batzuk ditu: adibidez, gobernuek adierazpen eskubidea murriztea onartzen da, gizabanakoen entzutea edo ohiturak babesteko.\nEginkizuna.\nHaren eginkizuna da zaintzea Giza Eskubideen Europako Hitzarmena bete dadin. Giza Eskubideen Europako Auzitegiak eskumena du Europako Kontseiluko estatu kide baten aurka aurkeztutako errekurtsoak ebazteko, baldin eta estatu horrek aipatutako hitzarmena eta haren protokolo osagarriak berretsi ondoren haietan aitortzen diren eskubideak eta askatasunak errespetatzen ez baditu.\nGiza Eskubideen Europako Auzitegiak adierazitako doktrinaren arabera, gobernu nazional bakoitzak \"irizpen-tarte\" bat du oinarrizko eskubideak defendatzeko, hartu beharreko neurriak zehazteko eta salbuespenak erabakitzeko. Gobernuek lege-kontu bakoitzari dagozkion interesak orekatzeko betebeharra dute: adierazpen-eskubidea eta adierazpen eskubidea erabiltzen ari direnek inoren izena ez zikintzeko eskubidea berriro ere. Izan ere, auzitegian plazaratzen diren gai askok konplexutasun handiko gai moralak dakartzate berekin, eta auzitegiaren iritzian hobe da erabaki horiek gobernu demokratikoen esku uztea. Hala, estatuek legez dagozkien funtzioak gainditzen dituztenean edo eskubide horiek behar bezala babesteko gai ez direnean bakarrik hartzen du parte auzitegiak.\nOrganismo horren lanaren parte handi bat auzi jakin baten aurrean gobernuak duen jarrera \"irizpen-tarte\" horretan sartzen den ala ez erabakitzea da. Neurritasun-politika hori gorabehera, auzitegia gai eztabaidagarrietan nahasten da sarritan, gobernu baten kontra jotzen duenean batez ere. 1995ean, adibidez, auzitegiak erabaki zuen Erresuma Batuko gobernuak bere irizpen-tartea gainditu zuela eta arriskuan jarri zuela terrorismoaren aurka jotzeko dagoen legezko auzibidea, Gibraltarren IRAko hiru kide atxilotzeko agindu eta hirurak hil zirenean.\nAuzitegiak Giza Eskubideen Europako Batzordearen laguntza jasotzen du; auziek auzitegiraino iritsi beharko luketen erabakitzen du batzorde horrek, adibidez. Izan ere, askotan, herrialdeetako auzitegiek auzilarien kontrako erabakia hartzen dutenean, auzilariek oinarrizko eskubideak urratu direla argudiatzen dute, beren herrialdeko auzitegien erabakia deuseztatzeko asmo hutsez, baina hori ez da Europako Auzitegiaren zeregina.\nHistoria.\n1950ean Giza Eskubideen Europako Hitzarmena izenpetu zuten Europako hainbat herrialdek, gobernuen zapalketa-ekintzak eragozteko sortutako auzitegia. Bigarren Mundu Gerraren ondorengo urteetan, Alemaniako erregimen nazionalsozialistak egindako sarraskien ondoren batez ere, Europako agintari gehienak bat etorri ziren nazioarteko erakunderen bat antolatu beharraz, herritarrek beren estatuetan hartzen zuten tratua gainbegiratzeko. Gerra-krimenengatik N\u00fcrenbergen egin ziren epaiketetan argi geratu zen nazioarteko auzitegiaren ideia egingarria zela. Hala, estatuek herritarren izenean beste nazio batzuk salatu ahal izango zituzten organismo bat eratzea erabaki zen. Egun, hitzarmen hura izenpetu zuten ia herrialde guztiek auzitara zuzenean jotzeko eskubidea utzi diete herritarrei, eta epaitzen diren auzi gehienak herritarrek beren gobernuen kontra jarritakoak dira.\nIkusi ere.\nAmerikarteko Giza Eskubideen Auzitegia"}
{"id": "125572", "revid": "12654", "url": "https://eu.wikipedia.org/wiki?curid=125572", "title": "Ivaloko aireportua", "text": ""}
{"id": "125573", "revid": "105290", "url": "https://eu.wikipedia.org/wiki?curid=125573", "title": "Aberllefenni", "text": "Aberllefenni Galesko Gwynedd eskualdeko hegoaldean dagoen udalerria da. Afon Dulas haranean dago."}
{"id": "125574", "revid": "536", "url": "https://eu.wikipedia.org/wiki?curid=125574", "title": "Palinuridae", "text": "Palinuridae crustacearen familia bat da, 45 espezie dituena.. Espezie ezagunena otarraina da (\"Palinurus elephas\"). Horregatik, batzuetan otarrainen familiatzat jotzen da."}
{"id": "125577", "revid": "105290", "url": "https://eu.wikipedia.org/wiki?curid=125577", "title": "Abersoch", "text": "Abersoch Galesko Gwynedd eskualdean dagoen Ll\u0177n penintsulako hegoaldean kokatzen den kostaldeko udalerria da."}
{"id": "125578", "revid": "105290", "url": "https://eu.wikipedia.org/wiki?curid=125578", "title": "Abertrinant", "text": "Abertrinant Galesko Gwynedd eskualdeko kostaldeko udalerria da. Tywyn udalerritik 7 kilometro ipar-ekialderantz dago."}
{"id": "125579", "revid": "14234", "url": "https://eu.wikipedia.org/wiki?curid=125579", "title": "Francis Harry Compton Crick", "text": ""}
{"id": "125580", "revid": "44278", "url": "https://eu.wikipedia.org/wiki?curid=125580", "title": "San Joan Bataiatzailearen eliza (Donibane Lohizune)", "text": "Jondoni Joanes Batista (edo Batixta) eliza edo San Joan Bataiatzailearen eliza Donibane Lohizunen dagoen eliza da. Oinezkoentzako Gambetta kale tentagarriaren erdial\u00addean dago San Joan Bataiatzailearen eliza. Antzinako eliza gotikoa zegoen tokian eraiki zuten.\nElizaren liturgiaren zati handi bat euskaraz egiten dute.\nHistoria.\nXII. mendean eliza erromaniko txikia eraiki zuten bertako itsasgizonentzat. Ehun Urteko Gerran eta Espainiako inbasioek askotan erre zuten bai herri eta baita eliza ere, tartean 1419, 1523, 1542 eta 1558an. Horrela gotiko bilakatu zen. 1630ean udalak zabalduta ezkontza egiteko eraikina zaharberritu zuten. 1660ko ekainaren 9an, Luis XIV.a Frantziakoa eta Maria Teresaren arteko ezkontza kanoniko arranditsua ospatu zutenean eliza bukatu gabe zegoen. Esate baterako, errege\u2011gorteak erabili zuen atea hormatua dago eta gaur egungoa, gotikoa inspirazio\u2011iturri duena,\naskoz ere beranduago egin zuten. XVII. mendean zaharberritzeari ekin zioten 1761 arte.\nFrantziako Iraultzak hasieran alondegia eta gero gerra-ospitale bilakatu zituen. 1884an berriro zaharberritu eta neogotiko bilakatu zuten.\nEraikina.\nArte munduan bere XVII. mendeko erretaula dela eta eta historian bertan 1660ko ekainaren 9an Luis XIV.a Frantziakoa eta Maria Teresa Austriakoa ezkondu zirelako ezaguna da. 1931ko martxoaren 7an Frantziako monumentu historiko bilakatu zen.\nBarrual\u00addea Lapurdiko elizen prototipoa da. Hiru galeria bikain ditu, absiderantz; karelak eta balaustreak zur landuaz\neta torneatuaz eginak. Hiru solairuko koru aparta berriz eraiki zuten 1856an, Napoleon III.aren aginduz. Jasotako presbiterioan dago Lapurdi guztiko erretaularik bikainena. Martin de Bidacheren artelana da, edota, zehatzago esateko, haren tailerrean egindakoa. Horma\u2011hutsarteetan irudi hunkigarriak daude, gubia desberdinez eginak. San Leon, elizbarrutiaren zaindaria, eta San Roke, erromesen babeslea, betikotuta daude. Presbiterioaren azpian sakristia dago, errege\u2011opari baliotsuen\ngordeleku. Alboko erretaula batean ikustekoa da Errege magoen adorazioa, Restou margolariaren artelana, 1727an egina.\nJaiokundea ere olioz ederki egindako lana da, eta zurezko argi\u2011armiarma urreztatuak, brontzezkoen itxurakoak. Halaber, ederki\nzizel\u00adkatua dago munstroek eutsitako pulpitua.\nNabe zabal bakarrean dohaintza bat zintzilik dago eta \"El \u00c1guila\" itsasontzi inperialari dagokio. Eugenia de Montijo\nontzi horretan ibil\u00adtzen zen eta galerna batean ia\u2011ia bizia gal\u00addu zuen. Organoa, G\u00e9rard de Rodezek egina, errege\u2011ezteietako\nberbera da.\nKorura sartzeko kanpoko harrizko eskailera erabil daiteke; burdinazko karel artistikoa du, Pierre Etcheverryk forjatua, Akotzeko errementariak. Oktogono\u2011formako kanpandorrearen oinarria atari modukoa da, eta bi kaletara ematen du."}
{"id": "125582", "revid": "105290", "url": "https://eu.wikipedia.org/wiki?curid=125582", "title": "Afon Wen", "text": "Afon Wen Galesko Gwynedd eskualdean dagoen Ll\u0177n penintsulako udalerria da. Afon Wen ibaia itsasoratzen den lekuan kokatua dago, Pwllheli eta Cricieth udalerrien artean. Udalerri honen lursailetan turistentzako akanpaleku handi bat dago."}
{"id": "125584", "revid": "7162", "url": "https://eu.wikipedia.org/wiki?curid=125584", "title": "Anelog", "text": ""}
{"id": "125585", "revid": "1545", "url": "https://eu.wikipedia.org/wiki?curid=125585", "title": "Jose Luis Arenillas", "text": "Jose Luis Arenillas Oxinaga (Bilbo, Bizkaia, 1904 - \"ib.\", 1937ko abenduaren 18) euskal mediku eta politikaria izan zen, Espainiako Ezker Komunista eta Partido Obrero de Unificaci\u00f3n Marxista alderdietako militantea.\nIbilbide politikoa.\nArrantzale-kofradia batean udal-medikua zelarik, 1932an egin zen Izquierda Comunistako kide, Jose Maria anaiarekin batera. Alderdi hura estalinismoaren aurkako militante komunistek osatzen zuten, eta ezker komunistaren joerakoa zen. Ikerketa teorikoan sakon jardun zuen, ICren \"Comunismo\" agerkari ofizialean kolaboratzaile gisa lan eginez.\nPOUM alderdiaren fundazioan parte hartu zuen 1935ean, eta bertako batzorde zentraleko kide izatera igaro zen. 1936an \"El problema nacional de Euzkadi\" (Euzkadiko nazio-auzia) eman zuen argitara. Lan hori, bere artikulu batzuekin batera, lehenengoetakoa da euskal nazio-auziari buruz analisi marxista bat egiten. Bere testuetan euskal nazio aske baten alde agertzen da.\n1936ko uztailaren 18ko altxamendu militarraren ondoren Gerra Zibila piztu zenean, Arenillasek Bilbotik ateratako lehen miliziano-lerroak antolatzen parte hartu zuen. Urte hartako urrira arte mediku lanetan aritu zen Ubide, Urkiola eta Otxandion. Eusko Jaurlaritza osatzean, Eusko Gudarosteko osasun ikuskari orokor izendatu zuen Agirre Lehendakariak, eta lanbide horretan aritu zen gerrak iraun zuen artean. 1937ko ekainaren 16an, Bilbo tropa nazionalen eskuetan erortzear zela, lehendakariak Euzko Gudarosteko osasun saileko buru izendatu zuen. Garaitsu berean gertatu ziren izendatze hori eta Errepublikako gobernuaren POUM eta CNTko militanteen aurkako errepresio kanpaina. Kanpaina horren barruan, bi erakundeok legez kanpo jarri, beren buruzagiak atxilotu eta Andreu Nin POUMeko idazkari politikoa eta Kataluniako Generalitateko sailburua bahitu eta hil egin zuten.\nArenillas Bilbon egon zen ekainaren 19ra arte, gero Karrantzara eta azkenik Santanderrera joateko. 37ko abuztuaren 14an Euzko Alderdi Jeltzaleko ordezkariek Santo\u00f1ako hitzarmenean errendizioa izenpetu ondoren, itsasontziz ihes egiten ari zela atxilotu zuten abuztu bukaeran. Irailean epaiketa sumarisimoak egin ziren Euzko Gudarosteko ofizialen kontra, eta heriotza zigorra ezarririk, Jose Luis Arenillas 1937ko abenduaren 18an fusilatu zuten, 33 urte zituela. Bere anaia Jose Mari 1938an hil zuten Asturiasen."}
{"id": "125588", "revid": "105290", "url": "https://eu.wikipedia.org/wiki?curid=125588", "title": "Arthog", "text": "Arthog Galesko Gwynedd eskualdeko udalerria da. Meirionnydd eremuan kokatzen da."}
{"id": "125589", "revid": "1340", "url": "https://eu.wikipedia.org/wiki?curid=125589", "title": "Haria", "text": ""}
{"id": "125590", "revid": "1659", "url": "https://eu.wikipedia.org/wiki?curid=125590", "title": "Txipiroi", "text": "Txipiroiak itsasoko zefalopodo dekapodo multzo bat dira, txibiaren senideak, eta Teuthida ordena osatzen dute. Beste zefalopodoek bezala, txipiroiek buru bereizia dute, aldebiko simetria, hegalak eta besoak. Txibiek bezala, txipiroiek hamar garro dituzte, pareka antolatuak, horietako bi luzeagoak. Haragijaleak dira. Luzera aldakorra dute espeziearen arabera: zentimetro batzuetatik hamar metroraino. \nEspezie batzuk jateko onak dira, bereziki txipiroi arrunta (\"begihandia\") eta euskal sukaldaritzan oso erabiliak, batez ere txipiroiak beren tintan eta txipiroiak Lohizuneko eran prestatzeko. Teuthida ordenak bi azpiordena ditu, \"Myopsina\" eta \"Oegopsina\": bigarrenaren barnean txibia erraldoia (\"Architeuthis dux\") eta txipiroi kolosala (\"Mesonychoteuthis hamiltoni\") daude.\nEzaugarriak.\nGorputza.\nOrganismoaren atal handi bat \"mantu\" edo \"palio\" izeneko kanpo-tolestura bigunean dago, alboko bi hegatsekin txipiroi txikietan (\"Loligo\" generoan) edo hegats handi bakarrarekin txipiroi erraldoietan. \"Planctoteuthis\" generoko espezieak eta \"Joubiniteuthis portieri\" espezieak, mantua baino luzeagoa den isats-pedunkulu bat dute, inguruan hegats kiribil batekin. Ezaugarri honek igo eta jaistea ahalbidetzen dio, helikoptero baten antzera. \nSuzi baten itxurako mantu honek barrunbe bat du, barrunbe paleala, erraiak aurkitzen diren tokia. Barrunbe honetan daude zakatzak (gas trukatzea egiteko) eta aparatu nagusiak (ugal, iraitz eta digestio aparatuak), bertatik produkzioak kanporatzeko (gametoak, gernua eta gorotzak).\nBurua eta garroak.\nTxipiroien buruak ondo bereiziak daude eta sentipen organo guztiak eta harraparitzako gehienak ditu. Burmuin nahiko garatua daukate, beste ornogabeekin alderatuta. Gainera, espezie handienek axoi erraldoiak dituzte, 1 milimetroko diametroa izateraino. Nerbio zuntz horiek mantura iristen dira eta erreakzio-propultsio sisteman parte hartzen dute.\nGarroak.\nTxipiroiak, txibien antzera, Decabrachia azpiordenakoak dira, hau da, 10 garro dituzten zefalopodoak. Ohikoena beste zortziak baino luzeagoak diren bi garro izatea da. Garro horiek bentosak dituzte, harrapakinak kontrolatzeko erabiliak. Mintz batek garroen oinarriak batzen ditu, baina ia ez da nabaritzen, olagarroetan ez bezala. Espezie batzuetan, bentosek kako txiki batzuk dituzte, harrapakina hobeto eusteko. Bentosak independenteak dira. Horiek guztiak banaka kontrolatu ahal izateko, garroek nerbio-zuntz lodia dute erdian, gihar zirkular eta erradialek inguratua.\nBi garro luzeenen muturrak zapalagoak dira eta bertan baino ez daude bentosak. Garroen bolumena konstante mantentzen da: gihar zirkularrak uzkurtzean erradioa txikitu egiten da, eta luzera handitu. Horrela, %\u00a070 luza daitezke eta %\u00a023 estutu. Espezierik handienek muturretan kako zorrotzezko bi errenkada dituzte. Harrapakinak ihes egiteko ahalegina egiten badu, kakook haragian barrurago sartzen dizkio . \nBegiak.\nZefalopodoek ikusmen binokularra dute, buruaren bi aldetan kokatutako begi handiekin. Hortik datorkio \"begihandi\" izena, txipiroi handia denean. Ornodunen begiekin alderatuta, egitura desberdina da, betsarea eta nerbio optikoa kanpoan baitaukate eta, hortaz, ez dute puntu itsurik.\nBegi bakoitzak kristalino gogor bat du. Fokatzeko, kristalinoa higitu egiten da, kamera baten leiar baten antzera (gizakiarenean, aldiz, kristalinoa uzkurtu egiten da). Begiak \"alderantzizkoak\" dira, hau da, erretinako zelulak argi-iturrirantz begira daude.\nMokoa.\nMokoa, ahoaren kanpoaldean, zefalopodoon ehun gogor bakarra da. Bi barailaz osatuta dago eta behekoa goikoa gaineztatzen du. Zati ebakitzailean gogor-gogorra eta elastikoa da. Mokoaren gogortasuna hainbat elementuren kontzentrazioaren araberakoa da: kitinaren, uraren, DOPA izeneko molekularen eta histidinan (aminoazido bat) aberasturiko proteinen arabera. Ertz ebakitzaileak kaltzio karbonatoa ere dauka.\nMokoen itxura eta tamaina espezie bakoitzaren araberakoa da, milimetro batzuetatik dezimetro batzuetara luze. Txipiroi kolosalak moko handiena eta sendoena du.\nSukaldaritzan.\nTxipiroiekin errezeta asko egiten dira: Euskal Herrian plantxan eta beren tintan prestatuak tipikoak dira, baita tipularekin ere. Txibierroak ere ezagunak dira. Madrilen txipiroiak Erromako erara prestatzen dituzte eta oso famatuak dira ogitartekoan."}
{"id": "125593", "revid": "119347", "url": "https://eu.wikipedia.org/wiki?curid=125593", "title": "Ospitalepeko eliza", "text": "Ospitalepeko eliza Zuberoako herri horretan dagoen eliza da.\nXII. mendean eraikia, 1888ko martxoaren 3an Frantziako monumentu historiko eta 1998an, UNESCOk hala erabakita, \"Gizateriaren ondare\" ere bada.\nBerau, Donejakue Bidean zihoazen erromesentzat eraikitako ospitale baten zatia zen, baita gaur egun zutik dirauen bakarra. Somporteko abadetxeak eraikiarazi zuen XII. mendean \"erruki-etxe\" hau. Zaharberritze lanak egitean jatorrizko zureria topatu dute.\nOso ondo kontserbaturik dagoen eliza da, arkitektura oso berezia duelarik; erromaniko nafarraren eta arkitektura bizantziarraren arteko nahasketa da. Greziar gurutzearen forma du, zeinaren erdian kanpandorre oktogonal batek kupula estaltzen duen, eragin mozarabiarra erakutsiz."}
{"id": "125594", "revid": "15795", "url": "https://eu.wikipedia.org/wiki?curid=125594", "title": "GVA Trofeoa", "text": ""}
{"id": "125595", "revid": "119347", "url": "https://eu.wikipedia.org/wiki?curid=125595", "title": "Bala (Gales)", "text": "Bala, galeseraz Y Bala, Galesko Gwynedd eskualdeko udalerria eta merkatal edo azoka-gunea da. Merionethshire konderriko hiriburu historikoa ere bada.\n2011ko erroldaren arabera 1.9754 biztanle zituen."}
{"id": "125599", "revid": "14234", "url": "https://eu.wikipedia.org/wiki?curid=125599", "title": "Abu al-Abbas Ahmad ben Abdullah ben Abi Hurayra al-Qaysi", "text": ""}
{"id": "125600", "revid": "42829", "url": "https://eu.wikipedia.org/wiki?curid=125600", "title": "Olagarro", "text": "Olagarroa zefalopodoen ordena bat da. \"Octopus\" genero nagusia da (289 espezie dauka). Bizkaian \"amarratz\" edo \"amorrotz\" (Bermeon) ere deitzen diote.\nBurua arrautza itxurakoa, begiak irtenak eta zortzi garro dituen soinbera da, jateko ona. Garroak erabiliz egiten du igeri eta sifoi bat ere badu ur zorrotada jaurtiz azkar ihes egiteko. Ornogabeen artean nerbio sistema garatuenetakoa du eta inteligentzia maila altuenekoa da.\nOlagarroa neuronalki konplexuena den ornogabeen animalia da. Ikerketa baten arabera, min psikologikoa ugaztunen antzera sentitzen zuten.\nDeskribapena.\nTamaina.\nEspezie handiena olagarro erraldoia (\"Enteroctopus dofleini\") da eta 15 kg inguru pisatzen ditu eta 4'3 metroko luzerako garroak ditu. Zientifikoki neurtu den handienak 71 kg pisatzen zituen. Aurkitu den espezie txikiena \"Octopus wolfi\" da eta 2'5 cm neurtzen ditu eta gramo bat pisatzen du.\nItxura.\nAldebiko simetria duen animalia da eta buruak eta zortzi garrok osatzen dute olagarroa. Buruan bi begi handi eta sifoi bat ditu eta barnean brankiak, garuna eta digestio aparatua, besteak beste. Begiak proportzonalki handiak dira eta ornogabeen artean konplexuenetakoak, arrainen begien antz handia baitute. Garroen azpian ahoa kokatzen da. Kitinazko moko gogor bat du, loroaren antzeko ixura duena.\nLau garro pare ditu barnealdean bina bentosa ilara dituztenak. Bentosak zirkularrak eta ahurrak dira eta animaliei edo objetuei itsastea ahalbidetzen diote. Zortzi garroen artean atzeko biak itsaso hondoan ibiltzeko erabiltzen ditu eta gainerako seiak harrapakina bilatu eta oratzeko erabiltzen ditu, horregatik bi hanka eta sei beso dituela esan ohi da.\nBarnealdea.\nBuruaren barnean barrunbeak kokatzen dira. Zirkulazio aparatuak hiru bihotz ditu eta brankietan oxigenatzen den odola gorputz osoan zehar barreiatzen dute. Odoleko zelulek hemozianina molekula dute oxigenoa garraiatzeko. Kobrea duen molekula da eta odola likatsua bihurtzen du, horregatik presio handia egin beharra daukate bihotzek.\nBuruan badu paleala deritzon barrunbe hutsa bertan ura sartzen du, brankietatik pasarazten du disolbaturiko oxigenoa hartzeko eta sifoiaren bidez kanporatzen du. Gorputza estaltzen duen azala oso fina izanik azaletik ere oxigenoa hartzen du.\nDigestio aparatua ahoan hasten da. Mokoaren ondoren moluskuen erradula tipikoa du eta bi egitura hauek janaria txikitzeko balio diote. Ondoren faringea, hestegorria, paparoa eta urdaila daude. Behin elikagaia orea bihurtuta hepatopankreako guruinek elikagaia disolbatzen dute eta hesteetan xurgapena gertatzen da. Uzkitik kanporatzen dituzte gorotzak. Hestearen amaieran tinta zaku bat ere badute, sifoitik gertu. Arriskuan daudenean sifoitik ur zorrotada bortitza eta tinta ere jaurtitzen dute harraparia itsutu eta azkar ihes egiteko.\nOrnogabeen artean garunaren eta gorputzaren arteko proportzio handiena dute, hainbat ornodunena baino handiagoa ere bai. Zentzumen garatuena ikusmena da. Begiak oso konplexuak dira eta argiaren polarizazioa bereizteko gai dira. U edo W itxurako begi ninia dute eta koloreak bereizteko gai direla uste da. Nerbio sistemako neuronen bi herena besoetako nerbio kordetan daude eta horri esker erreflexu ekintza aniztasun handia dute. Ukimena eta dastamena ere oso garatua dute. Garroetako bentosek kimioerrezeptore ugari dituzte eta ukitzen dutenaren gustua identifikatzeko gai dira.\nUgalketa zikloa.\nUgalketa garaian olagarroak oso aktiboak bihurtzen dira. Garroetako batek (normalean hirugarren besoak) goilara baten itxura du eta organo kopulatzaile gisa funtzionatzen du, emearen barrunbe palealean espermatoforoak sartzen ditu, hauek ondoren espermatozoideak askatuko dituzten emearen barnean. Arrautzak ernaldu eta garatu ondoren (olagarro erraldoiaren kasuan 40 egun inguru) arrautza sokak askatzen ditu emeak eta arroken arteko zulo batean uzten ditu. Kumeak jaio artean arrautza multzo horiek basbestuko ditu, bost hilabetetan zehar, gutxi gora behera. Denbora horretan zehar emea ez da elikatzen eta amaiera hil egiten da. Olagarro arrak kopularen ondoren zahartasun fasean sartzen dira eta denbora laburrean hiltzen dira. Horrela bada, olagarroen bizialdia nahiko laburra da, espezie gehienek sei hilabete inguru hartzen dituzte. Olagarro erraldoia bost urte hartzera iristen da.\nJaiotzen diren larbak planktonikoak dira eta gainerako zooplanktonarekin batera biziko dira. Olagarroaren larbek ez dute metamorfosirik izaten eta pixkanaka olagarro heldua bihurtuz joango da.\nTaxonomia.\nCirrina azpiordena\nIncirrina azpiordena"}
{"id": "125601", "revid": "14234", "url": "https://eu.wikipedia.org/wiki?curid=125601", "title": "Abu l-Abbas Ahmad ibn Abd Allah ibn Hurayra al-Absi al-A'ma al-Tutili", "text": ""}
{"id": "125602", "revid": "7398", "url": "https://eu.wikipedia.org/wiki?curid=125602", "title": "Octopoda", "text": ""}
{"id": "125603", "revid": "14234", "url": "https://eu.wikipedia.org/wiki?curid=125603", "title": "Al-Tutili al-A'ma", "text": ""}
{"id": "125604", "revid": "6327", "url": "https://eu.wikipedia.org/wiki?curid=125604", "title": "Teuthida", "text": ""}
{"id": "125606", "revid": "15795", "url": "https://eu.wikipedia.org/wiki?curid=125606", "title": "Ada programazio lengoaia", "text": ""}
{"id": "125607", "revid": "119347", "url": "https://eu.wikipedia.org/wiki?curid=125607", "title": "Barmouth", "text": "Barmouth, , herri hizkeran Y Bermo, Galesko kostaldeko udalerri bat da, Gwynedd lurraldean. Mawddach ibaiaren itsasadarrean eta Cardigan badian dago.\n2011ko erroldaren arabera 2.522 biztanle zituen."}
{"id": "125608", "revid": "105290", "url": "https://eu.wikipedia.org/wiki?curid=125608", "title": "Agrafia", "text": "Agrafia (grezierazko \"a-\", \"gabe\" eta \"grafia\", \"idatzi\") edo Disgrafia idazteko zailtasuna da, idatzizko adierazpena antolatzeko gaitasun eza ezaugarri duen gaitza (erabat motorrak diren arazoak at utzita, zeinak logikoki, idazketan ere eragina duten). Komunikazio idatzia eragozten du eta aipatzekoa da ez duela zerikusirik gaitasun mental eta eskola aurrekariekin. Sarri gaitz afasikoekin batera agertzen da eta berezkoa edo jasotakoa izan daiteke.\nHaurrek zailtasun gehiago dute idazten ikasteko orduan gaixotasunaren aurretik erabiltzen zituen kontrako zentro psikomotorrak sortu beharko baitira. Idazketaren berreziketaren bidez, idazteko ekintzan zehar abian egon behar duten mekanismo moto-kinestesiko eta mentalen ereduak berriro ere finkatu behar dira.\nEzartzen diren teknikei dagokienez, kontuan hartzekoa da eskuineko eskua erabiltzeko paziente askoren ezintasuna pairatzen duten hemiplegiaren ondorioz."}
{"id": "125610", "revid": "14234", "url": "https://eu.wikipedia.org/wiki?curid=125610", "title": "Agnosia digital", "text": ""}
{"id": "125611", "revid": "14234", "url": "https://eu.wikipedia.org/wiki?curid=125611", "title": "Liscloon Etxea", "text": ""}
{"id": "125612", "revid": "58701", "url": "https://eu.wikipedia.org/wiki?curid=125612", "title": "H\u00f4tel du Palais", "text": "H\u00f4tel du Palais Biarritzen dagoen jauregia izan zen, egun bost izarreko hotela dena. 1993ko abenduaren 24an Frantziako monumentu historiko bilakatu zen.\nEraikina.\nNapoleon III.aren emaztea zen Eugenia de Montijok bere udako egoitza eraiki zuen 1854an Bigarren Inperio estiloan. Lehendabizikoz Villa Eug\u00e9nie izena izan zuen 1893an hotel bilakatu arte. Orduan egungo H\u00f4tel du Palais izena hartu zuen.\nHistoria.\nLehendabiziko villa Eugenia de Montijok udako egoitza izan zen. 1854ko uztailean, Napoleon III.ak Biarritzen etxe bat eraikitzea erabaki zuen, ziur asko emazteak hala eskatua. Hippolyte Durand aukeratu zuen eraikina diseinatzeko, inspektorea Louis-Auguste Couvrechef izanik. Hala ere, 1855eko ekainean Auguste Couvrechefek Durand ordezkatu zuen jabeek lehendabizikoaren lana klasikoegia uste zutelako.\nEnperatrizen izena omentzeko, eraikina \"E\" itxura hartu zuen. Hamar hilabetetan eraikia, 1855ean inauguratu zuten. Horretarako jai handiak egin zituzten Biarritzen.\n1859an, Gabriel-Auguste Ancelet Paue eta Biarritzen zituzten egoitzen arkitekto bilakatu eta zati berria eraiki zuen. 1864 baino lehen Auguste Lafollyek ordezkatu zuen eta beste zati bat eraiki zuten 1867an.\n1873an enperadoreak hil eta enperatriz jabe berri bihurtu zen. Honek 1880an \"Banque de l'Union Parisienne\"ri saldu zion. Bankuak hotel-kasino, \u00abPalais Biarritz\u00bb izenekoa, eta gero 1893an hotel bilakatu zuen. Bertatik Europako errege-erreginarik ezagunenak pasa ziren, tartean Viktoria I.a Erresuma Batukoa edo Sissi.\n1903ko otsailaren 1ean erre eta 1903 eta 1905 artean berreraiki zuten. Hotel berriak 120 gela eta 33 suite zituen. Horretarako \u00c9douard-Jean Niermans arkitektoak fatxadak mantendu zituen. Hormigoi armatu erabili zuen eta Paul Gervaisen muralak kokatu zituen jatetxean, Jason edo Urrezko ahari-larrua irudikatzen zituztenak.\nEgun Biarritz eta Euskal Herri osoko hotelerik nagusienetariko bat da."}
{"id": "125614", "revid": "1545", "url": "https://eu.wikipedia.org/wiki?curid=125614", "title": "Hotel du Palais", "text": ""}
{"id": "125618", "revid": "201", "url": "https://eu.wikipedia.org/wiki?curid=125618", "title": "Papoviridae", "text": ""}
{"id": "125619", "revid": "201", "url": "https://eu.wikipedia.org/wiki?curid=125619", "title": "Fluxu-kontrola", "text": ""}
{"id": "125622", "revid": "1340", "url": "https://eu.wikipedia.org/wiki?curid=125622", "title": "Dusseldorf", "text": ""}
{"id": "125624", "revid": "6327", "url": "https://eu.wikipedia.org/wiki?curid=125624", "title": "Giza Eskubideen Europar Auzitegia", "text": ""}
{"id": "125626", "revid": "1340", "url": "https://eu.wikipedia.org/wiki?curid=125626", "title": "Santo\u00f1ako hitzarmen", "text": ""}
{"id": "125629", "revid": "90523", "url": "https://eu.wikipedia.org/wiki?curid=125629", "title": "Dortoka", "text": "Dortokak edo xaberamak narrasti ordena bat dira, saihetsetatik garatutako hezur edo kartilagozko oskol bat dutenak babes ezkutu gisa. Ibai, erreka edo aintziretako dortokei apoarmatu deitzen zaie.\n\"Testudines\" ordenak espezie biziak eta galduak batzen ditu. Ezagutzen diren dortoka zaharrenak duela 214 milioi urte agertu ziren. Horregatik, narrasti zaharrenetakoen artean daude, sugandilak eta sugeak baino antzinagokoak. Egun 300 espezie inguru bizi dira, horietako batzuk galtzeko arrisku larrian.\nBeste narrasti asko bezala, dortokak ektotermoak dira, hau da, dortokek barne tenperatura ingurukoaren arabera erregulatzen dute. Hala ere, badira espezie batzuk, larruzko dortoka esaterako, ingurua baino tenperatura handiagoa dutenak beren maila metaboliko handia dela-eta.\nBeste amniota batzuk bezala (narrastiak, dinosauroak, hegaztiak) airea arnasten dute. Ez dute ur azpian erruten, nahiz eta uretan edo ur ugari dagoen inguruetan bizi. Dortoka handienak urtarrak dira baina badira lurreko espezie ugari ere.\nEzaugarriak.\nDortoken eskeletoaren ezaugarririk garrantzitsuena honakoa da: hauen bizkarrezurraren parte handi bat oskolaren bizkarraldeko aldera itsatsita izatea. Euren oskola nahiko bereizgarria da, euren organorik garrantzitsuenak babesteko erabiltzen baitute, eta espezie askok bertan ezkuta ditzakete euren burua, hankak eta buztana. Oskolaren eta eskeletoaren loturaren ondorioz, kaxa-torazikoaren bidezko arnasketa ezinezkoa zaie (saihetsak ezin mugi ditzakete), eta, beraz, beste era batera egiten da. Izan ere, abdomeneko gihar berezien kontrakzio bidez egiten da.\nDortoken ahoa ere bereizgarria da: hortzik ez duten arren, euren masailezurra estaltzen duen moko korneoa dute, hegaztiek dutenaren antzekoa. Beraz, hortzik ez izateak ez du esan nahi elikatzeko arazorik izango dutenik, euren mokoa hain gogorra izanik nahi duten guztia txiki baitezakete.\nNarrasti guztiak bezala, dortokak animalia endotermikoak dira, eta honek esan nahi du euren aktibitate metabolikoa kanpoko edo inguruneko tenperaturaren arabera moldatzen dutela. Dortokek euren azala aldatzen dute, baina, muskerrek eta sugeek ez bezala, nahiko motel egiten dute. Horretaz gain, oskoleko ezkatak ere aldatzen dituzte, eta hau indibidualki eta, itxuraz, ordena jakinik gabe.\nArrautza mota eta enbrioiaren garapena.\nGainerako narrastien zein hegaztien arrautzak bezala, dortoken arrautzak ere mintz batek babesten ditu, albumenez eta kutikulaz egindako hiru geruzaz osatua. Dortoken arrautzek bereizketa mintz pare bat ditu: albuminazko azal lodi bat eta oskol kareduna. Arrautzak lurrean jartzen dituzte eta baldintza naturaletan inkubatzen dira, tenperatura, hezetasun eta egoera klimatologikoaren menpe. Faktore hauek ezinbestekoak dira enbrioia ongi osa dadin eta bizirik iraun dezan, arrautzaren garapenaren prozesu osoan zehar. Arrautzaren gorringoa edo animalia poloa eta polo begetala banaturik daude eta arrautz honen kasuan, soilik banatzen da hiru geruza anbrionarioak sortzeko.\nDortoken garapena intseminazioa baino lehen hasten da, eta disko-formako bereizketa zelular bat jasaten du, blastodermo bat sortuz. Blastodermo honek bidea irekitzen dio hiru geruza germinalen garapenari, ondoren enbrioiaren sorpena bideratuko dutenak. Garapen biologiaren teknika aurreratuei esker edozein geruza germinalen jarraipen mapa zelularrak lor daitezke. Hauetan, ehun zelular bat jarrai daiteke edozein geruza germinalean eta hura osatzen duten zelulen osaketaren arabera, zehaztu daiteke zein ehun eratuko den. Dortoketan hurrengoak ditugu:\nDortoken taldeko organismoen oinarrizko ezaugarria orno torazikoen garapen luzatua da, oskola sortzen duena. Garapen hau organismoa enbrioia denetik hasten da, eta hori dela eta, enbrioiaren beraren garapena oinarrizkoa da arrautzetik ateratako organismoaren gorputz-garapenerako. Dortoken enbrioiek kaltzio asko jasotzen dute, osifikazioan erabili ohi dena, eta arrautzaren azalaren barneko zatian topatzen dena. Honek geruza eskeletikoen garapen handia izaten laguntzen die, oso garrantzitsua dena, izan ere, dortokak hezur-egituraz estalita daude gehienbat. Enbrioiek, bere metabolismoa dela eta, arnasketa-gasak botatzen dituzte. Hauek, hedatze prozesu baten bidez poroetatik arrautzaren oskolera zabaltzen dira arrautzaren mintzetako zuntzen arteko tarteetatik. Hau ezinbestekoa da enbrioiaren arrautz barruko garapenerako, gas hauek arrautz barruan pilatuz gero mintzak puska ditzaketelako enbrioia guztiz garatu aurretik, enbrioiaren heriotza eraginez. Enbrioien metabolismoa tenperaturaren eta hezetasunaren\u00a0 araberakoa da, organismo ektotermiko gehienetan bezala. Familia honetako espezieetan ez dago tenperatura jakin bat enbrioiaren garapenerako, ikerketa berrietan planteatu da ordea, tenperatura oinarrizko elementua dela enbrioiaren sexua determinatzeko. Bide honetatik, tenperaturaren arabera, ar eta emeen arteko tasa desberdinak gertatzen dira. Modu berean, tenperatura tarte egokitik kanpo garatzen den enbrioiak anomaliak jasan ditzake bere garapenean, baita heriotza ere.\nOskola.\nOskola bi zatitan banatzen da:\nDortoken oskolaren egitura, forma eta kolorea desberdina da batetik bestera. Barne aldeko hezur-plaka lodiek osatzen dituzte, dermisaren osifikazioak, ornoetara eta sahiets-hezurretara lotzen direnak. \"Trionychidae\" familiako dortokak salbuespen bat dira, izan ere, oskola osatzen duten plakak txikiak eta kartilaginosoak baitira (kaltzioan aberatsak). Hezur-plaka hauetan hurrengo estalkietako bat zabaltzen da:\nLarruazaleko estaldura duten dortokak oskol biguneko dortokak dira (\"Trionychidae\" familiakoak) eta txerri sudurreko dortoka (\"Carettochelys insculpata\"). Itsas dortoka lauteak ere (\"Dermochelys coriacea\") lurrazaleko estalkia du, baina hainbat hezur-laminarekin indartua da. Gainerako dortokek ezkutu keratinosoz osatutako estalkia dute, hezur-plakaz osatua. Plaka hauek ez dira kantitatean, kokapenean ezta tamainan bat etortzen gainerako ezkutuekin, oskol mota honi sendotasuna eta zurruntasuna ematen diotenak.\nBiologia eta ekologia.\nDortoken metabolismoa oso motela da, eta espezie urtarren kasuan, oso denbora luzea egon daitezke arnasarik hartu gabe. Euren hibernazioari dagokionez, esan daiteke espezie-mota hauek guztiek aldizka hibernatzen dutela.\nHauen elikadurari dagokionez, espezie lurtar batzuk belarjaleak dira, eta beste batzuk aldiz, orojaleak. Azken hauek zizareak, bareak eta barraskiloak jaten dituzte. Bestalde, espezie urtarrak koralez, algez, eta moluskuez elikatzen dira.\nDortoken ugalketa obiparoa da eta inkubazioa eurek lurrean sortzen dituzten habietan egiten da. Beste animalia askok baino askoz bizialdi luzeagoa dute. Dakigunez, bizialdi luzeena izan duen dortoka Harriet dortoka izan zen, 175 urte bizi izan zena (1830. urtean jaio eta 2006ko ekainaren 25ean hil zen).\nHabitatari dagokionez, dortokak uretan zein lehorrean topa daitezke. Espezie urtarren artean, ur gezatakoak eta itsastarrak topa daitezke. Normalean egoten diren lekuei dagokienez, badaude, alde batetik, euren bizitzaren denbora luzea uretan pasatzen dutenak, eta, bestetik, uretik kanpo pasatzen dutenak. Espezie lurtarrek hatzamarrak dituzte, eta uretakoek aldiz, euren gorputz-adarrak hegal bihurtuta dituzte, edo azal batez lotutako hatzamarrekin.\nJatorria eta eboluzioa.\nDortokekin erlazionatutako lehen organismoa \"Eunotosaurus\"-a da, oso saihets-hezur zabalak zituena. Lehenago, \"Pappochelys\"-a agertu zen, gaur egungo dortoken saihets-hezurren antzekoak zituena.\nDortokatzat jo daitekeen espezierik zaharrena \"Odontochelys\" izenekoa da, duela 220 mila urte Asian bizi izan zena. Honegatik esan daiteke dortoka narrastirik zaharrenetako bat dela, muskerrak eta sugeak baino askoz zaharragoa. Dortoka mota hau urtarra zen eta gaur egungo dortoken saihets-hezurren antzekoak zituen, baina askoz oskol primitiboagoa zuen. Jarraian \"Proganochelys\"-a agertu zen, Eurasian duela 210 milioi urte bizi izan zena. Hau ere dortoka primitiboa zen, zeren eta gaur egungo dortokek duten oskolaren antzekoa zuen arren, oraindik hortzak zituen, eta ezin zituen burua, buztana ezta hankak ere oskolaren barruan sartu; baina, hala eta guztiz ere, hauek arantzez babestuta zeuden.\nDirudienez, dortoken jatorria ingurune lehorrean dago, baina euren agerpenetik 100 milioi urte pasa eta gero, batzuk ur-espezie bihurtu ziren, eta, 50 milioi urte geroago, itsas-espezieak agertu ziren. Beraz, esan daiteke itsas-dortoken eboluzioak 80 milioi urte iraun zituela. Izan dituzten aldaketa ugariengatik, nahiko zaila izan da betidanik dortoka-taldeak zehaztea; izan ere banaketa bat baino gehiago baitzegoen.\nEtxekotzeari buruz, esan daiteke animalia hauek beti izan direla animalia basatiak, gizakiekiko inolako loturarik izan ez dutenak (bizirauteko laguntzari erreparatuz). Hala eta guztiz ere, denbora igaro ahala, dortokak etxeko animaliatzat hartzen hasi dira, eta gaur egun, ez da arraroa etxean dortoka bat duen jendea topatzea. Honek ez du esan nahi dortoken izaera aldatu denik, hauek basatiak izaten jarraitzen baitute, baina, dortoka bat jaiotzen denetik etxe baten barruan izanez gero, honek bere jarrera moldatuko du, besterik ezean.\nDortoka aipagarri batzuk.\nDortoka mota aipagarrienetako batzuk hurrengoak dira:\nItsas dortoka: \"quelonido\"en familiakoa da, 2m inguruko luzera du eta 100-150kg pisatu ohi ditu eta haragijalea da.\nDortoka berdea: itsasoan bizi da, 1,5m luze izan daiteke eta 200kg pisatu. Berdea da jarraitzen duen elikadura dela eta, algez osatua.\nLaut dortoka: dortoka motarik handiena da, 2m luze izan ditzake eta 600kg. Aurkitu den arrik pisutsuena 916kg-ra heldu zen.\nDortoka zuria: \"Dermatemydidae\" familiakoa da. Tabaskoko estatuko ikurra da, 65cm izan ditzake bere oskolak. Horrela, bere haragia jateko bilatu izan dira denbora luzean. Hauen skola grisa da.\nDortoka mediterranearra: eremu menditsuetan eta landarerian topa daitezke. Espanian Kantalunian eta Balear Irletan soilik topa daitezke askatasunean. 20cm inguruko luzera dute.\nDortoka labainkorra: espezie komunenetarikoa, eta hainbat azpiespezie ditu. Orokorrean ur geza dagoen edozein eremutan bizi daitezke (lakuak, zingirak, ibaiak\u2026), ur gazia ere jasan dezakete puntu jakin bateraino.\nDortoka ausikilaria: dortoka muskerra izenaz ere ezaguna da. Ur ugari dagoen eremuetan bizi ohi da. 40-50cm inguruko luzera du. Gauez elikatzen da eta haragijalea da.\nDortoka errusiarra: dortoka honetan aipagarria da oskolaren kolorea. Orban beltz edo marroietatik kanpora eredu bat jarraitzen dute koloreek, normalean kanela koloretik, oliba-berdera pasatzen da.\nEzkutu dordoka: aipagarria da ez dituelako hankak eta burua oskol barruan sartzen orokorrean dortokek egiten duten moduan, hauek gorputzaren albo batera mugitzen dituzte.\nLora Dortoka: itsas-dortoken artean txikiena da. 100kg pisa ditzake eta 91,44cm luze izan daiteke gehienez.\nDortokak munduko kulturetan.\nKultura popularrean dortokak askotan definitzen dira izaki jasanbera, egonarridun eta jakintsu gisa. Hauen bizitza luzea, mugimendu motelak eta itxura zimurtua direla eta, bizitza luzearen eta baretasunaren ikur bihurtu dira munduko hainbat kulturatan. Gainera, munduko mitologietan garrantzi handia du eta askotan, beren bizialdi luzea dela eta, sorkuntzaren mitoekin lotzen dira edo itsas-biologiaren zein ekologismoaren ikurtzat hartzen dira.\nEsoporen alegia esagunenetariko bat \"Dortoka eta Erbia\" da. Honetan, erbiari irabazteko dortokaren pazientzia nabarmentzen da.\nErromatarrek \"dortoka\" izendatu zuten gerra formazio bat, hauen oskola emulatzen zuena. Osaketa honetan, ezkutuek soldaduak gainetik babesten zituen. Bide honetatik, Erdi Aroko makina bat ere \"dortoka\" izendatu zuten.\nTxinan, dortokaren izaera tradizionalean (\u9f9c) suge baten burua erakusten du,erdiko ezkerreko paretan hankak agertzen dira, eskuman oskola eta behean buztana. \u201cZeremonien Liburuaren\u201d arabera, errinozeroa, fenixa, dortoka eta dragoia espirituaren lau entitateak dira. Dortoken oskolak Shang dinastian erabiltzen zituzten txinatarrek igartzapenerako, eta txinatar batzuk uste dute bere idazkera dortoken atzeko zatian dauden seinaleetatik hartu zela. Dortokak askotan jartzen dira hilobi-monumentuetan Txinan. Kondairak esaten du zeruko tenpluko egurrezko zutabeak, Beijingen, bizirik zeuden dortoken oskolez egin zirela, izan ere, uste zen animalia hauek 3000 urte baino gehiago bizitzeko gai zirela uste omen zuten, janaririk ezta urik gabe eta botere magikoa omen zuten egurra ez usteltzeko.\nJaponiar sinesmen tradizionalen arabera, dortokek bizi-luzaera infinitioa, paradisua eta zorte handia irudikatzen dute; eta, horretaz gain, Kumpira irudikatzen zuen, itsas herriaren Jainkoa. Gainera, Japoniako artea dortokaren oskolaren hexagono forman oinarrituta dago, eta, ondorioz, honegatik bertako arropa tradizional askotan hexagono irudiak aurkitzen dira.\nIndiako mitologian uste da mundua dortoka baten oskolaren gain datzala, zehatzago esateko, dortokaren gainean dauden lau elefanteren gainean. Gauza bera gertatzen da Indiako Akupara sinesmenean, ezberdintasun batekin; honetan ez dagoela elefanterik dortokaren oskol gainean. Bertako beste kultura askotan ere goraipatzen da dortokaren irudia, leku bakoitzean era batean, baina beti komunean izanda dortoka dela bai itsasoa bai lurra bai zerua babesten duena.\nBeste alde batetik, Ipar Amerikako mitoetan ere dortoka animalia sakratua da, zentzu batean zein bestean munduaren jabe delako, Cheyenne tradizioan eta Mohawk tradizioan, adibidez.\nPolinesian ere garrantzia handia dauka dortokak. Hura errepresentatzen zuten markak gorputzean izatea ondo ikusita zegoen, eta gerra sinbologiari lotua zegoen, itxuraz. Izan ere, dortokak jainkoen itzalarekin baita ozeanoen Jaunarekin ere lotuta zeudela uste zuten.\nTaxonomia.\nSubordena Paracryptodira \u2020\nSubordena Cryptodira\nSubordena Pleurodira"}
{"id": "125631", "revid": "7398", "url": "https://eu.wikipedia.org/wiki?curid=125631", "title": "Dordoka", "text": ""}
{"id": "125632", "revid": "7398", "url": "https://eu.wikipedia.org/wiki?curid=125632", "title": "Testudines", "text": ""}
{"id": "125635", "revid": "201", "url": "https://eu.wikipedia.org/wiki?curid=125635", "title": "Disgrafia", "text": ""}
{"id": "125636", "revid": "6327", "url": "https://eu.wikipedia.org/wiki?curid=125636", "title": "Gerstmann", "text": ""}
{"id": "125637", "revid": "42829", "url": "https://eu.wikipedia.org/wiki?curid=125637", "title": "Josef Gerstmann", "text": "Josef Gerstmann (Lemberg, egun Ukrainia, 1887ko uztailaren 17a New York, AEB 1969ko martxoaren 23a) austriar neurologo bat izan zen.\nGerstmann sindromea eta Gerstmann-Str\u00e4ussler-Scheinker sindromea bere omenez dute izena.\nVienako unibertsitatean medikuntza ikasi zuen eta 1912 graduatu zen. Judua zenez, 1938an Austria utzi zuen Martha emaztearekin, naziengandik ihesi."}
{"id": "125638", "revid": "512", "url": "https://eu.wikipedia.org/wiki?curid=125638", "title": "Ezpeleta jauregia", "text": "Ezpeleta jauregia edo Aguayoko markesen jauregia Iru\u00f1ea hiriko Alde Zaharreko Kale Nagusian dagoen XVIII. mendeko eraikina da. Gaur egun Pablo Sarasate Nafar Musika Kontserbatorioaren egoitza da. Udako Euskal Unibertsitatearen Nafarroako egoitza egonkorra ere bertan dago 2017tik.\nHistoria.\nJauregia 1709an Pedro Arriaran hargina eta Domingo Gaztelu eskulturgilearen eskutik eraikitzen hasi zen, hauek Espainiako Erregeordetzan zegoen Le\u00f3n Berriko Erresumako agintari eta kapitain jenerala zen Agustin Etxeberz zenaren familiakoen (San Miguel de Aguayoko markesak) aginduz lan egin zutelarik.\nIlustrazio garaian Iru\u00f1ean hainbat eraikin zaharberritu ziren, aurreko mendeetakoak ziren hainbat etxalde eraitsi egin zirelarik. Eraikuntza jarduera handiko aro honetan panoramikak, ikuspegiak, enparantza zabalak eta parkeak nagusi ziren hirigintza bat gailendu zen, honek monumentu multzoetara jotzeko joera zuelarik.\n1800an Mexikon bizi zen San Miguel de Aguayoko markesak jauregia Ezpeletako kondeari saldu zion, honek bere gaur egungo izendapena eman ziolarik, eta bere armarria aurrealdeko ateburuan ezarri zuen. Urte batzuk beranduago Amparoko markesaren jabetzara igaro zen, eta 1918tik 1999ra Santa Teresa Jesuskoaren Konpainiako ikastetxea izan zen.\n2004an Manuel Enr\u00edquez Jim\u00e9nez eta Javier Barcos Berruezok zaharberritu egin zuten, interes handiena zuten antzinako arkitektur elementuak berrezkuratuz.\n2005tik aurrera Pablo Sarasate Nafar Musika Kontserbatorioaren egoitza da.\nEraikina.\nAurrealdea erabat barrokoa da eta burudi trauskildun harrizko gorputz batek, adreiludun solairu nobleak osatzen dute, orakuluz amaitutako teilatupea duelarik. Domingo Gazteluk Oltzako harri zuriz gauzatutako aitzinalde handia nabarmentzen da, 1843an Victor Hugok \u00ab\"kanoi balaz apainduriko egloga\"\u00bb gisa deskribatu zuen. Honen arrazoia antzinalde edo aurrealdea lehenbiziko jabeen gustuko gai militarrek apaintzen dutela da: kanoiak, dominak eta gerlariak. Itsaslamina ere maiz ageri da. Deskribapen honi itxura sotileko ezkaratzeko eskailera eta atzealdeko barne patio handi bat ere gehitu behar zaizkio, guzti honek eraikin hau hiriko arkitektur zibilaren adibide adierazgarrienetakoa bilakatzen du."}
{"id": "125639", "revid": "42829", "url": "https://eu.wikipedia.org/wiki?curid=125639", "title": "Lemberg", "text": ""}
{"id": "125640", "revid": "63274", "url": "https://eu.wikipedia.org/wiki?curid=125640", "title": "Saint-Bertrand-de-Comminges", "text": "Saint-Bertrand-de-Comminges (Sent Bertran de Comenge okzitanieraz) Garona Garaia departamenduko udalerria da, Okzitania eskualdean. \"Les plus beaux villages de France\" sailan izendatuta dago.\nErromatarrek sortu zuten K.a. 72an, \"Lugdunum Convenarum\" izenarekin (Conv\u00e8nes-tarren Lug jainkoaren muinoa).\nBertatik Done Jakue bidea igarotzen da, Pirinioetako Via Piemont ibilbidetik.\nEuskara.\nEuskararen historiarako leku esanguratsua da, akitanierazko (antzinako euskara edo antzinako euskal taldearen hizkuntza) izen gehien eman dituen gunea da. Joakin Gorrotxategik 84 epigrafe eta zenbait zati zenbatu zituen."}
{"id": "125641", "revid": "98220", "url": "https://eu.wikipedia.org/wiki?curid=125641", "title": "Caernarfon gaztelua", "text": "Caernarfon gaztelua (ingelesez \"Caernarfon Castle\" eta galeseraz \"Castell Caernarfon\") Galesko ipar-mendebaldean dagoen Gwynedd eskualdeko Caernarfon udalerrian kokatzen den gaztelua da. 1283an Gwynedd konkistatu ostean Eduardo I.a Ingalaterrakoak eraiki zuen.\n1986an UNESCO erakundeak eskualde honetako hainbat gaztelu eta harresiekin batera Eduardo erregearen Gwyneddeko gaztelu eta harresiak izendapenaz Gizateriaren Ondare izendatu zuen."}
{"id": "125642", "revid": "201", "url": "https://eu.wikipedia.org/wiki?curid=125642", "title": "Apoarmatu", "text": ""}
{"id": "125644", "revid": "135378", "url": "https://eu.wikipedia.org/wiki?curid=125644", "title": "Sebasti\u00e1n Pi\u00f1era", "text": "Sebasti\u00e1n Pi\u00f1era Echenique (Txileko Santiago, 1949ko abenduaren 1a - ), Txileko presidentea izan zen 2010etik 2014ra eta 2018tik 2022ra. Hainbat kargu politiko izan ditu, senatari, Renovaci\u00f3n Nacional alderdiko buru, eta 2009an \"Coalici\u00f3n por el Cambio\" delakoa zuzendu zuen.\nTxileko gizonik aberatsenen artean dago eta Forbesek 2009an argitaraturiko zerrendaren arabera, 1.000 milioi dolar inguruko jabegoa zeukan."}
{"id": "125646", "revid": "4380", "url": "https://eu.wikipedia.org/wiki?curid=125646", "title": "Sebastian Pi\u00f1era", "text": ""}
{"id": "125647", "revid": "4380", "url": "https://eu.wikipedia.org/wiki?curid=125647", "title": "Sebastian Pi\u00f1era Echenique", "text": ""}
{"id": "125648", "revid": "4380", "url": "https://eu.wikipedia.org/wiki?curid=125648", "title": "Sebasti\u00e1n Pi\u00f1era Echenique", "text": ""}
{"id": "125649", "revid": "201", "url": "https://eu.wikipedia.org/wiki?curid=125649", "title": "Testudinata", "text": ""}
{"id": "125650", "revid": "105290", "url": "https://eu.wikipedia.org/wiki?curid=125650", "title": "Beddgelert", "text": "Beddgelert (galeseraz \"Gelerten hilobia\" esan nahi du) Galesko Gwynedd eskualdeko udalerria da. Snowdonia eremuan kokatzen da."}
{"id": "125651", "revid": "1545", "url": "https://eu.wikipedia.org/wiki?curid=125651", "title": "Rhonda Fleming", "text": "Rhonda Fleming (Hollywood, 1923ko abuztuaren 10a - Santa Monica, Kalifornia, 2020ko urriaren 14a), benetako izena Marilyn Louis, estatubatuar antzezlea izan zen, zineman eta telebistan lan egin zuena. \nBizitza.\nRhonda Fleming Hollywooden jaio zen 1923ko abuztuaren 10ean. 1940ko eta 1950eko hamarkadetan egin zituen lan interesgarrienak, eta 40 film baino gehiagotan aritu zen. \"Technicolorraren erregina\" deitu zuten, hain eder agertzen zen horrela egindako filmetan. Gazte ekin zion zineman lan egiteari, eta hainbat filmetan figurazio txikiak eginda, Alfred Hitchcock zuzendariarekin aritzeko aukera izan zuen 1945eko \"Spellbound\" pelikulan. Urte berekoa da Robert Siodmakek sinatutako \"The Spiral Staircase\", eta handik gutxira, Robert Mitchumen ondoan, \"Out of the Past\" (1947) zinema beltzeko klasikoan ere agertuko da. 1949an Bing Crosby abeslari eta aktorearen ondoan azaldu zen \"A Connecticut Yankee in King Arthur's Court\" musikalean, eta bertan kantatzen ere jardun zuen; Technicolorrean egin zune lehen lana izan zen. \nHonako lan hauek ere aipagarriak dira: \"While the City Sleeps\", (Fritz Lang, 1956), Dana Andrewsen ondoan; \"Slightly Scarlet\", (Allan Dwan, 1956), John Paynerekin; \"Gunfight at the OK Corral\" (John Sturges, 1957), Burt Lancaster eta Kirk Douglas lagun; eta \"The Big Circus\" (Irwin Allen, 1959), Victor Mature eta Vincent Pricerekin. Flemingek egindako azken lana 1990eko \"Waiting for the Wind\" ekoizpena izan zen."}
{"id": "125654", "revid": "880", "url": "https://eu.wikipedia.org/wiki?curid=125654", "title": "Zinema sobietarra", "text": ""}
{"id": "125655", "revid": "14234", "url": "https://eu.wikipedia.org/wiki?curid=125655", "title": "Western &amp; Southern Financial Group Masters &amp; Women's Open", "text": ""}
{"id": "125656", "revid": "14234", "url": "https://eu.wikipedia.org/wiki?curid=125656", "title": "Tri-State Tennis Tournament", "text": ""}
{"id": "125657", "revid": "880", "url": "https://eu.wikipedia.org/wiki?curid=125657", "title": "Hizkuntza galdu", "text": ""}
{"id": "125658", "revid": "880", "url": "https://eu.wikipedia.org/wiki?curid=125658", "title": "Hizkuntza galdua", "text": ""}
{"id": "125659", "revid": "6327", "url": "https://eu.wikipedia.org/wiki?curid=125659", "title": "Ama-hizkuntza", "text": ""}
{"id": "125661", "revid": "119347", "url": "https://eu.wikipedia.org/wiki?curid=125661", "title": "Mosen Bernat Etxepareren kantua", "text": "Mosen Bernat Etxepareren kantua Oskorri taldeak 1977an \"Mosen Bernat Etxepare\" diskoan argitaratutako abestia da. Berez Bernat Etxepare idazleak XVI. mendean idatziriko \"Mosen Bernat Etxeparere Kantuia\" idazlanean oinarrituta dago."}
{"id": "125662", "revid": "28807", "url": "https://eu.wikipedia.org/wiki?curid=125662", "title": "Darnah", "text": ""}
{"id": "125663", "revid": "1545", "url": "https://eu.wikipedia.org/wiki?curid=125663", "title": "Phoenix dactylifera", "text": ""}
{"id": "125664", "revid": "9051118", "url": "https://eu.wikipedia.org/wiki?curid=125664", "title": "Arantza Ugalde", "text": "Arantza Ugalde Agirre (Barakaldo, Bizkaia, 1966ko irailaren 30a) bizkaitar sismologoa da, \"Institut Geol\u00f2gic de Catalunya\" (euskaraz, Kataluniako Geologia-Institutua) erakundean lan egiten duena. Bartzelonako Unibertsitatean ikasi zuen.\nBiografia.\nArantza Ugalde Aguirre Bilbo inguruko Barakaldo herrian jaio zen 1966. urtean. T\u00e0rregan (Lleida) bizi da familiarekin, eta running zalea da 2010. urtetik.\nIkasketak eta lan Ibilbidea.\nZientzia Fisikoetan lizentziatua, Bartzelonako Unibertsitatean, eta Zientzia Fisikoetan doktorea, Kataluniako Unibertsitatean. Lurrikarak ikertzen ditu. Ikerketa Zientifikoen Kontseilu Gorenaren \"Jaume Almera\" Lurreko Zientzien Institutuan egiten du lan Bartzelonan 2010az geroztik. Ramon Llull Unibertsitateko irakasle titularra da. 1998tik 2009ra Ebroko Behatokiko Sismologia Ataleko arduraduna izan zen. Halaber, Kataluniako Institutu Geologikoko Sare Sismikoan lan egin du."}
{"id": "125668", "revid": "1545", "url": "https://eu.wikipedia.org/wiki?curid=125668", "title": "Datil palmondoa", "text": ""}
{"id": "125673", "revid": "119347", "url": "https://eu.wikipedia.org/wiki?curid=125673", "title": "Onarpenerako laginketa", "text": "Kalitatearen kudeaketan, onarpenerako laginketa teknika estatistikoen multzo bat da, laginketa metodoak erabiliz, enpresa batek hornitzaile batengandik jasotako elementu-, artikulu- edo produktu-lote edo sailak \"onartu edo errefusatzeko\" erabiltzen dena, lotetik erauzitako lagin batean azterturiko unitateen kalitate-ezaugarrietan edo unitate akastunen kopuruan oinarriturik. Lotea errefusatzen denean, lote osoa aztertu egin daiteke, unitate akastunak akasgabeekin ordezteko; edota hornitzaileari itzul dakioke. Hornitzaile batengandik jasotako produktuak zein enpresak berak ekoiztutakoak kontrolatzeko erabiltzen da onarpenerako laginketa. Aldi berean, produktu bukatuen loteen azterketan ez ezik, ekoizpen-prozesuan zehar produktu erdiburutuak aztertzeko ere erabil daitekeen teknika da, kalitate-kontrola zabalduz ekoizpen-prozesuko akatsak hautematearren.\nOnarpenerako laginketa-metodoak lagin-elementuetan azterturiko ezaugarriei buruz sailka daitezke: unitateak \"akasgabe-akastun\" irizpidea jarraituz sailkatzen badira, \"onarpenerako atributu-laginketa\" egiten dela esaten da (adibidez, 100 osagai elektronikoren lote batean, 5 osagai aukeratu eta bertan akastun bat hautematen bada, lotea errefusatu egiten denean); lagin-elementuetan aldagai baten neurketa egiten bada eta neurketa horretan oinarrituz erabakitzen bada lotea onartu edo errefusatzea, \"onarpenerako aldagai-laginketa\" egiten da (adibidez, 100 osagai elektronikoren lote batean, 5 osagai aukeratu, bere iraupena jaso eta batez besteko iraupena 4 ordu baino txikiagoa izan bada, lote osoa errefusatu egiten denean).\nOnarpenerako laginketaren bitartez lote baten kalitatearen onargarritasuna erabakitzen da, lote osoa aztertu beharrik izan gabe eta ziurtasun-maila handi batez. Loteen %100eko azterketak erabateko ziurtasunez bermatzen du lote batean unitate akastunik izatea, baina azterketa-kostu handiak ekar ditzakeen metodoa da. Lote oso bat inongo azterketarik onartu eta lote osoa aztertzeko metodoen erdian kokatzen den ikuskatze-metodo bat da, beraz, onarpenerako laginketa. Zehatzago, onarpenerako laginketa gomendatzen da unitateen azterketa \"birrintzailea\" denean (hau da, unitate baten kalitatearen ebaluazio unitatea bere jatorrizko helburuetarako ez erabiltzea dakarrenean; adibidez, paketaturiko ogitarteko bat onargarria den egiaztatzeko, ogitartekoa jan egin behar da), %100eko azterketa oso garesti izan edo luze jotzen duenean.\nKalitate adituek bereizi izan dituzte \"onarpenerako laginketa\" eta \"onarpenerako kalitate kontrola\": onarpenerako laginketak helburu jakina eta epe laburrekoa du (lote bat onartu ala baztertu) eta onarpenerako kontrol-planak epe luzera enpresak produktu-loteen kalitatea hobetzeko metodo eta erabakiak ere biltzen ditu .\nOnarpenerako atributu-laginketa.\nAtributu-laginketan lotetik erauzitako unitate bakoitzean akastuna edo akasgabea den soilik aztertzen da. Lagineko akastun kopurua zein den, lotea onartu edo errefusatu egiten da. Atributu-laginketa metodo ezberdinak bereizten dira:\nAtributu-laginketa sinplea da gehien erabiltzen dena erosoa eta erraza izateagatik. Ez da, ordea, aztertutako unitateen kostu aldetik efizienteena den metodoa.\nOperazio-kurba karakteristikoa.\nLote akastun-kopuru ezezagunaren balizko balio bakoitzeko, operazio-kurba karakteristikoek lotea onartzeko probabilitatea adierazten dute eta AQL, LPTD, \u03b1 ekoizlearen arriskua eta \u03b2 kontsumitzailearen arriskua finkaturik \"(n,a)\" laginketa-plana definitzeko erabiltzen dira . Kurbak adierazten dituen lotea onartzeko probabilitateak egin beharreko laginketa zein den kontuan harturik kalkulatuko dira:\nAdibidez, unitate kopuru handia duen lote baterako, n=10 tamainako lagin bat aukeratzen bada eta eta a=1 (lotea onartzeko gehienezko akastun kopurua laginean) erabakitzen bada, lote osoa osatzen duen populazioko akastun-proportzio zenbaitetarako lotea onartzeko probabilitateak zehazten dira jarraian, banaketa binomiala erabiliz:\nAurrez ezarritako AQL, LPTD eta kontsumitzailearen eta ekoizlearen arriskuetarako, laginketa-plan egoki bati dagokion operazio-kurba karakteristiko egokienean, AQL loteko akastun-proportzioari (\"x\" ardatza) dagokion lotea onartzeko probabilitatea (\"y\" ardatza) \"(1-\u03b1)\" izan behar da gutxienez. Aldi berean, LPTD akastun-proportzioari dagokion lotea onartzeko probabilitateak gehienez \u03b2 balioarekin etorri behar du bat.\n\"n\" lagin-tamaina konstante izanik, \"a\" balioa gutxitzen den kasuan operazio-kurba karakteristikoa ezkerrerantz mugitzen da, kurbari dagokion laginketa-plana egokia izateko aukerak handituz, aurrez ezarritako baldintzei buruz (AQL, LPTD, \u03b1, \u03b2) betiere. Aldi berean, \"a\" konstante baterako, \"n\" lagin-tamaina gehitzen denean ere, operazio-kurba karakteristikoa ezkerrerantz mugituko da.\nAurrez ezarritako \"(AQL,1-\u03b1)\" eta \"(LPTD,\u03b2)\" balioei dagokien laginketa-plan zehatza lotea onartzeko probabilitateak azaltzen dituzten ekuazioetan \"n\" eta \"a\" ebatziz definitzen da. Adibidez, B motako laginketa baterako (banaketa binomiala erabiliz, alegia):\nEkuazio hauen eskuzko ebazpena oso nekeza da. Informatika garatu aurretik, nomogramak erabiltzen ziren (Larson nomograma, kasu zehatz honetan) \"n\" eta \"a\" balioak zehazteko. Egun, ordea, software egokia dago eskura soluzio zehatzak emateko. Dena den, praktikan, ISO 2859 taulak erabiltzen dira, Military Standard 105 tauletan oinarritutakoak, laginketa-planak zehazteko, AQL eta \"N\" lote-tamaina jakin baterako. Taulek %1-%10 ekoizlearen arrisku maila ziurtatzen dute eta azterketa-mota aukeratuz (arina, zorrotza, ...) kontsumitzailearen arriskua doitzen da.\nAOQ eta AOQL.\nAOQ (ingelesez \"Average Outgoing Quality\" edo euskaraz \"Batez besteko Irteerako Kalitatea\") errefusatzen diren loteak goitik behera aztertu eta hautemandako akastunak baztertu eta unitate akasgabeekin ordeztu ondoren sortzen den unitate akastunen batez besteko akastun proportzioa da, lote guztietarako, eta formula_2 akastun-proportzio guztietarako. Onarpenerako laginketa sinple baterako, non lotetik erauzitako laginean hautemandako akastunak ordeztu egiten diren, formula_3 lote-tamaina eta lotea onartzeko probabilitatea izanik hurrenez hurren, honela kalkulatzen da:\nOhartu behar da formula_5 onarpen-probabilitatea formula_2 akastun-probabilitatearen mende dagoela aldi berean, operazio-kurba karakteristikoaren bitartez.\nAOQ balioak 0tik abiatuko da \"p=0\" baliorako (kasu horretan lote guztiak perfektuak baitira, akastunik ez dagoelako) eta goraka egin ondoren, 0 baliora itzuliko da \"p=1\" baliorako. Horrela, AOQ funtzioak kanpai itxurako kurba bat erakutsiko du. Adibidez, aurreko adibideko laginketa-plana harturik, honako hauek dira AOQ balioak, akastun-proportzio ezberdinetarako:\nLote-tamaina lagin-tamainarekin alderatuz oso handia bada (\"N \u00bb n\"), AOQ honela kalkula daiteke, hurbilketa gisa: formula_7\nAOQ funtzioaren maximoari AOQL (\"Average Outgoing Quality Limit\" edo euskaraz \"Batez besteko Irteerako Kalitate Muga\") deitzen zaio eta AOQ batez besteko irteerako akastunen proportzio altuena da. AOQL laginketa-planak dakarren kalitatearen emaitza moduan uler daiteke.\nLaginketa-planak (AQL,1-\u03b1) eta (RQL,\u03b2) balioetarako finka daitezkeen arren, arestian azaldu bezala, aurrez AOQL maila bat finkatuz ere zehatz daiteke \"(n, a)\" onarpenerako laginketa-plan sinple bat. Adibidez, lote-tamaina erlatibo handi baterako, \"n=20\" lagin-tamaina erabaki bada (azterketaren kostu-arrazoiengatik, esaterako), hauek dira AOQL mailak \"p\" akastun proportzio zenbaitetarako, banaketa binomiala erabiliz .\nHistoria.\nOnarpenerako laginketaren sorrera Harold F. Dodge eta Harry Romig estatistikariei zor zaie, Munduko Bigarren Gerran Ameriketako Estatu Batuetako Indar Armatuentzat lanean aritu zirenean garai hartan ekoiztu eta frontera bidaltzen ziren bala-loteen kalitatea ebaluatzeko. Abraham Wald izan zen sekuentziazko atributu-laginketa garatu zuena 1947 urtean."}
{"id": "125681", "revid": "105290", "url": "https://eu.wikipedia.org/wiki?curid=125681", "title": "Bethel", "text": "Bethel Galesko Gwynedd eskualdeko udalerria da. Caernarfon hiriaren ipar-ekialdean kokatzen da, B4366 errepideak zeharkatzen duelarik. 1000 pertsona inguruko biztanleria du."}
{"id": "125682", "revid": "105290", "url": "https://eu.wikipedia.org/wiki?curid=125682", "title": "Betws Garmon", "text": "Betws Garmon Galesko Gwynedd eskualdeko udalerria da."}
{"id": "125683", "revid": "14234", "url": "https://eu.wikipedia.org/wiki?curid=125683", "title": "Testu-ahots aldatzea", "text": ""}
{"id": "125684", "revid": "105290", "url": "https://eu.wikipedia.org/wiki?curid=125684", "title": "Boduan", "text": "Boduan Galesko Gwynedd eskualdeko udalerria da. Ll\u0177n penintsulan kokatzen da, Pwllheli udalerritik hurbil. Udalerri honen lursailetan Garn Boduan dago, muino baten gainean dagoen erromatar garaiko gotorlekua."}
{"id": "125686", "revid": "105290", "url": "https://eu.wikipedia.org/wiki?curid=125686", "title": "Bontddu", "text": "Bontddu Galesko Gwynedd eskualdeko udalerria da. Berez Barmouth udalerritik ekialderantz dagoen baserri giroko kokalekua edo herrixka da. Dolgellau udalerritik hurbil dago."}
{"id": "125687", "revid": "14234", "url": "https://eu.wikipedia.org/wiki?curid=125687", "title": "Hiztegi berezia", "text": ""}
{"id": "125688", "revid": "105290", "url": "https://eu.wikipedia.org/wiki?curid=125688", "title": "Dolgellau", "text": "Dolgellau Galesko Gwynedd eskualdeko udalerria da. Eskualdeko azoka edo merkatal herria ere bada.\n2011ko erroldaren arabera 2.688 biztanle zituen."}
{"id": "125700", "revid": "14234", "url": "https://eu.wikipedia.org/wiki?curid=125700", "title": "Amaraun topologia", "text": ""}
{"id": "125701", "revid": "14234", "url": "https://eu.wikipedia.org/wiki?curid=125701", "title": "Izar topologia", "text": ""}
{"id": "125702", "revid": "14234", "url": "https://eu.wikipedia.org/wiki?curid=125702", "title": "Zuhaitz topologia", "text": ""}
{"id": "125703", "revid": "14234", "url": "https://eu.wikipedia.org/wiki?curid=125703", "title": "Eraztun topologia", "text": ""}
{"id": "125705", "revid": "14234", "url": "https://eu.wikipedia.org/wiki?curid=125705", "title": "Bus topologia", "text": ""}
{"id": "125709", "revid": "14234", "url": "https://eu.wikipedia.org/wiki?curid=125709", "title": "BOOTP", "text": ""}
{"id": "125710", "revid": "14234", "url": "https://eu.wikipedia.org/wiki?curid=125710", "title": "I.Link", "text": ""}
{"id": "125711", "revid": "14234", "url": "https://eu.wikipedia.org/wiki?curid=125711", "title": "Robert Nesta Marley", "text": ""}
{"id": "125721", "revid": "646", "url": "https://eu.wikipedia.org/wiki?curid=125721", "title": "Papovaviridae", "text": ""}
{"id": "125730", "revid": "14234", "url": "https://eu.wikipedia.org/wiki?curid=125730", "title": "Samuel Clemens", "text": ""}
{"id": "125731", "revid": "14234", "url": "https://eu.wikipedia.org/wiki?curid=125731", "title": "Samuel Langhorne Clemens", "text": ""}
{"id": "125734", "revid": "119347", "url": "https://eu.wikipedia.org/wiki?curid=125734", "title": "Ernest Fourneau", "text": "Ernest Fourneau (Biarritz, 1872ko urriaren 4a - Azkaine, 1949ko abuztuaren 5a) Euskal Herri nahiz frantses estatu mailan kimioterapiaren sortzailea da; kimika organikoan nazioartean funtsezko ekarpenak egin dituen ikertzailea da, ekarpen horiek neurri handi batean izkutuan geratu badira ere.\n\"\u00c9tablissements Poulenc Fr\u00e8res\"-en (1903-1911), Pasteur Institutuan (1911-1944) eta Rh\u00f4ne-Poulenc-en (1946-1949) goi-mailako buru izanda, sintesiko lehen anestesiko lokala den estovainaren aurkikuntza, artsenikotik eratorritako \"Stovarsol\" antisifilitikoaren prestaketa eta tripanosomiasi afrikarraren aurka oso eraginkorra den \"205 Bayerraren\" egituraren argipena zor zaizkio.\nSulfamiden propietate terapeutikoen aurkikuntzan ere bere zuzendaritzapean burututako ikerketa-lanek zerikusi handia dute.\nEkarpen zientifikoak.\nBere ekarpenak izugarri oparoak izan dira; zein arlotan aritu den esate hutsak luze jotzen du:\nErnest Fourneauren ikerketa-lanen bi ardatz nagusiak jasoko ditugu.\n\"\u00c9tablissements Poulenc Fr\u00e8res\", estovaina eta Gobley saria (1903-1910).\nAlemaniatik bueltan konturatu zen estatuan hainbeste eremu zientifikotan, bereziki kimika farmazeutikoan, atzerapen nabaria zegoela. Poulenc anaiak berarekin ados egon eta bere Ivry-sur-Seineko lantegian 1903an sortutako laboratorioan zuzendari ipini zuten.\nKokainaren ordezkoen bila ibili zen, Richard Willst\u00e4tterrenean bere ezaugarriak zituen alkaloide batekin lanean. eta Alfred Einhornekin ere aritu zen deribatu batzuekin, geroago Berlinen eukainen sintesia Merlingekin landu zuelarik. 1903ko ekainaren 23tik \"Poulenc Fr\u00e8res\" eta Ernest Fourneauk \"Estovaina\" izeneko anestesiko lokal berria patentatu zuten; Einhornen prokaina 1904ko azaroaren 27an baino ez du patentea izango.\nEntseiu klinikoak Frantzian kokaina kirurgian erabiltzen (bai anestesia lokal bai peridural gisa) aitzindaria zen Paul Reclusen eskutik geratuko dira. Zenbait hilabetez probak egiten ibili ostean estovaina kokaina baino hobea dela egiaztatu zuten eta hori dela eta bere erabilpen guztietan ordezko gisa baliatzen hasi ziren. Euskal Herriko zein Frantses estatuko kimikari batek aurkitzen zuen sintesiko lehen medikamentu organikoa zen eta horrek Fourneauren izena Europa osoan zabaltzea ekarri zuen. Hala ere, Bayer etxeak proposatutako kontratu ezin hobeari uko egin zion eta \u00ab \"bere herriaren alde lan egitea baino ez zitzaidan burutik pasatzen\" \u00bb, . Beste aldetik, medikamentu honen industria-sintesirako lehen entseguan izugarrizko leherketa suertatu zen baina Fourneau zein bere laguntzailea zorionez onik atera zirela.\nEstovaina zuten periduralak eskala handian praktikatzen hasi ziren arrakasta handiz eta 40 urtez. Aurkikuntza honen ostean beste batzuk etorriko dira, eremu anitzetan: aminoalkoholak, efedrinak, alkaloideak...eta azkenean artsenikal balioaniztuak eta \"205 Bayer\" delakoaren deszifratzea.\nAldi berean, 1904-1905ean, Farmazia Eskolaren Gobley sariaren bi herenak eskuratu zituen; azken herena L\u00e9on Brunelentzat izan zen. eztabaida luze eta kontraesankor baten ostean hartu zen erabakia: Fourneauk bere asmakizuna patente batekin babestu zuen! Horrek eta Poulenctarrekiko lotura estuak bere aurkikuntzek ekar lezaketen onura ekonomikoez zuen bere kezka erakusten dute.\nHurrengo urteetan \"\u00c9tablissements Poulenc\" enpresa eta Pasteur Institutuaren arteko elkarlan-akordioak garatu ziren: Institutuaren kimika farmazeutikoaren laborategiaren lanak finantzatu zituzten anaiek eta horrek truke bere emaitzei etekinak ateratzeko aukera izan zuten baina ekoizpenekiko erabateko eskubideak (preskribatzeko, ikerketa eremuak mugatzeko) eskuratu gabe. Era orokorrago batean esan daiteke Fourneau lehenetakoa izan zela ikerkuntzaren eta industriaren munduen artean orekatzen zaila den harreman horren beharra aldarrikatzen.\nDaniel Bovetekin batera estovainaren aurkikuntzarekin zabaldutako bideak jorratzen segitu zuen; horien emaitza nagusiak:\nMolekula horiek Rh\u00f4ne-Poulenc Prometazina sortzenlagundu zuten eta geroago Philippe Decourt eta Henri Laboritek horri esker lehen lasaigarri nagusia, klorpromazina, sortu zuten; azken honek eta bere ondorengoek iraultza ekarri zuten nerbio sisteman eragiten duten gaixotasunen tratamenduan.\n1904 eta 1910 arteko Fourneauren lanen osotasunaren irakurketa eginez, gaur egun eskuragarri dugun medikamentu-sorta askorenganako bidean beharrezkoak ziren lehen urratsak aurkitzen ditugu:\nPasteur Institutua, infekzioen kontrako kimioterapia eta sulfamidak (1919-1939).\nBere lan-eremuaren beste ardatza infekzioen aurkako kimioterapia izan zen:\nPaul Ehrlichek arsfenamina ganorazko lehen antisifilitikoa aurkitu eta gero eremu hori Alemaniarentzat gordea zegoen, bai bertako industriak goi mailako ikertzaileei ematen zizkien bitarteko aberatsengatik bai beraien aurkikuntza inportanteenekin mantentzen zuten sekretuagatik. Aldiz, 1921ean Fourneauk \"Stovarsol\" sifilia, amebiasia eta parasitoek eragindako beste gaixotasun batzuen kontrako medikamentua erabilgai utzi zuen. Artsenikoaren deribatu bat da, \"Salvarsanaren\" moduan baina hau ez bezala ahoaren bidez iraunkorra eta aktiboa da.\nBeti kimioterapiaren arloan zegoen Alemaniarekiko atzerapena laburtu nahian, 1924an \"205 Bayer\" edo \"Germanina\" delakoaren egitura argitzea lortu zuen; alemaniarrek sekretupean erabat gordeta, oso eraginkorra zen loaren gaixotasunaren kontra eta beranduago Rh\u00f4ne-Poulenceko \"309 F\" eta are beranduago \"Moranyl\" bilakatu zen.\nBaina aurkikuntzarik garrantzitsuena sulfamiden arloan lortu zuen.\n1935aren hasieran Domagkek estreptokokoen bidezko infekzioak sulfamidokrisoidinaren bidez sendatzea lortu zuen. Medikamentua \"Prontosil\" izenez patentatu zen. Pasteur Institutuaren laborategia eraginkorragoak izango ziren deribatuen bila hasi zen eta 1935eko azaroaren 6an Jacques eta Th\u00e9r\u00e8se Tr\u00e9fou\u00ebl kimikariak, Federico Nitti, farmazialaria eta Daniel Bovet bakteriologoak Prontosilaren agente aktiboa isolatu zuten. Organismo bizidun batek kolore gorriko sulfamidokrisoidina hori deskonposatu eta koloregabeko triaminofenil eta para-aminofenilsulfamida bihurtzen duela frogatu zuten. Azken honek, bere jatorria markatzeko \"1162 F\" deituak, untxiek eta saguek pairatzen dituzten estreptokokoek eragindako infekzioen kontra jotzen duela ere frogatu zuten eta Fourneauren laborategian prestatutako antzeko zenbait deribatuk ekimen babesle berbera dutela iragarri zuten.\nAurkikuntza bi zentzutan zen garrantzitsua: alde batetik bakterio batzuen aurka organismoari kalte egin gabe aritzen den lehen konposatu kimikoa ekartzen du, bestetik ordurarte uste zenaren kontra, bakterioen kontrako ekimenak funtzio azoiko koloredunarekin loturarik ez duela ebatsi zuen.\n\"1162 F\"ren arrakasta berehalakoa da; bere efektua azkar eta errepikagarria da. \"Mirari\" batez hitz egin zen Pasteur ospitalean eta Marseillako Saint-Joseph ospitalean estreptokokoen bidezko meningitisa zuten bi gaixo sendatu zirenean, lehenago erremediorik gabea zelako.\nErnst Chain 1945eko Medikuntzako Nobel Saridunak Tr\u00e9fou\u00ebltarren, Nittiren eta Boveten aurkikuntzak \u00ab \"zientzia biologikoetan hilezkortasun leku bat\" \u00bb ziurtatzen diela adierazi zuen. Hortik aurrera sulfamidoterapiaren eta bere ondorengoen (legenarraren kontrako sulfonak eta sulfamida diuretiko eta diabetesaren kontrakoak) bideari ateak zabaldu zitzaizkien. Penizilinak kenduko die nagusitasuna sulfamidei baina bere deribatu batzuk oraindik 1999an intsulinarekiko menpekotasuna dagoen diabetes kasu batzuetan erabiltzen zen.\nOndorio handiko funtsezko aurkikuntza honetaz beste behin Marcel Del\u00e9pine Zientzien, Medikuntzaren eta Farmaziaren Akademietako kidea aipatu behar dugu: \u00ab \"Zinez txundituta gaude hau bezalako aurkikuntza baten onura moral eta material guztiak Nobel saria eman zaiolako Domagkengan bakarrik pilatu izanaz, terapeutika sulfamidatuaren aplikazio eta abantaila kontaezinak Pasteur Institutuak egindako aurkikuntzatik eratorriak direnean.\" \u00bb\nGuztion harridurarako, interesatuengandik hasita, Fourneauk ez zuen argitalpena sinatu eta honek laborategiaren izena baino ez zuen aipatzen. Jean-Paul bere semearen ustekabeko heriotza eta bere emaztea gerraren urteetan azkenean hilko zuen gaixotasunaren lehen zantzuak agertzen hasteak eragina izan zuen ikertzaileak une honetan izan zuen jarreran. Hala ere, apur bat atzealdean geratzea erabaki bazuen ere, berak aitortu zuen gehienbat bere laguntzaile gazteei lekua uzteko grinak bultzatu zuela horrela aritzera.\nBeste arlo batean nabaritu behar da Fourneauk beti independentzia pertsonalaren bidea aukeratu zuela ohore guztien kontra; bai ikertzaile gisako espazio publikoan bai gizaki eta familia esparruei begira. Hori dela medio bere karreraren hasieran Medikuntzaren Akademia Nazionalean Farmazia Eskolako bere irakasleekin biltzea onartu zuen baina hiru aldiz Zientzien Akademiarako hautagaien artean egon bazen ere, ez zuen inoiz sartzea eskatu.\nElkarte eta akademiak.\nFrantses estatuan:\nBeste estatu batzuetan:\nOhorezko kide:\nKide:\nKondekorazioak.\nFrantsesak:\nBeste estatuetakoak:\nFourneau eta Lapurdi.\nOstalaritza munduko familia.\nBiarritz jaioterriaren turismoaren historian garrantzi handikoa izan da Fourneauren familia. Gurasoak \"H\u00f4tel de France\" delakoan aritu ziren lanean; aita Jean (\"Jeanty\" deituta) lehen sukaldaria izan zen eta gero hoteleko burua.\nBere ama Paulinek Bordes zuen abizena eta Gard\u00e8res familiarekin ere bazuen lotura. Hiru familia horien (Bordes, Gard\u00e8res eta Fourneau) arteko ezkontza ugariren bidezko loturek eman zieten Biarrizko hotelen munduan izan zuten berebiziko nagusitasuna. Kontuan izan XIX. mendearen bigarren erdian izugarrizko bultzada izan zuela sektore turistikoak. Hiru familiek Paue, Lurda eta beste hiri batzuetan ere izan zituzten hotelak.\n1885ean familiak Victoria hotela eraiki eta kudeatzen hasi ziren. Hondartza Handiaren parean, 150 gela zituen eta Europa osoko noble askok bisitatu zuten.\nJeanty eta Paulineren ezkontzatik Ernestez gain beste hiru seme-alaba jaio ziren; Jacques premuak Donibane Lohizuneko \"Golf H\u00f4tel\" sortu zuen, baita \"Golf de la Nivelle\" Ziburun ere. Jeanne, hirugarrena, denbora luzez Baionako portuko pilotu nagusia izan zen Henri Goalardekin ezkondu zen. Marguerite, txikiena, Ernesten lagunmin eta ikaskidea zen Marc Tiffeneaurekin ezkondu zen; azken hau Parisko Medikuntza fakultateko dekoanoa izan zen.\nMoureu eta Borotratarrak.\nBiarrizko beste familia ospetsu batzuekin ere harremanak izan zituen:\nBere oroimenez.\nHan-hemen ibili bazen ere, Lapurdin jaio eta hil egin zen eta bere familiak lotura aipagarriak zituen herrialde honetan."}
{"id": "125739", "revid": "58701", "url": "https://eu.wikipedia.org/wiki?curid=125739", "title": "Salbatore kapera", "text": "Salbatore kapera Mendibeko baseliza da, Lekunberriko lurrekin mugan. Done Jakue bidean kokaturikoa, erromesak bertara joaten dira batez ere, urtero, Igokundearen egunean.\nEraikina.\nBaseliza erromanikoa da. XII. eta XIII. mendeetako agirietan \"Sanctus Salvador\" izenaz ezaguna zen. Donazaharren dagoen Maltako Ordenaren Apat Ospitalea monasterioarena zen, azken hau Irisarrikoaren menekoa zelarik. 1727an Behorlegiko apaiza zen Jean Oxoby-Indartek antolatuta, zaharberritu zuten: nabe mendebalderantz eta horma-bularrak hegoalderantz zabaldu zituzten.\nNabe bakarreko baseliza hau kareharri eta hareharriz eginda dago bi mailatan: bata erdi lurperatua hegoaldeko atearen azpian eta bestea mendebaldeko atean. Ekialdean duen abside erdizirkularrak arbelezko teilatuaz estalita dago. Mendebaldeko horman izan ezik, badaude alakaturiko leiho erromanikoak eta leihoburuak. Mendebaldeko ateak, esekigailuan, zaharberritze data (1727) eta INDART izena ditu.\nKanpoaldean bide-gurutzea edo kalbarioa du: geltoki bakoitzak idulkian okertutako zutabearen enborra bana du. Bertan geltokiaren zenbakia, \"ESTACIONEA\" eta lauburu bat daude. Azken geltokia eraikinetik aparte dagoen gurutzea da, eskultura bat duena (gurutziltzaketa eskuinaldean, eguzkia edo ekisaindua ezkerraldean). 1805ekoa da.\nKondairak.\nBaselizatik gertu eraikin karratua dago, zur polikromatuzko antzinako estatua zuen horma-hobia. Estatua beso bat altxatua eta bestean aitzurra zuen neska batena zen. Bertokoek Xaindia izena ematen zuten, kondaira baten heroia zena. Aipatutako erremintaren bila atera zen eta deabruek harrapatu eta airez eraman zuten. Baselizaren gainean pasatzean, otoitz egin eta deabruek lurrean utzi zuten.\nBaselizaren barruan kondairekin loturiko beste objektuak bazeuden:"}
{"id": "125740", "revid": "512", "url": "https://eu.wikipedia.org/wiki?curid=125740", "title": "B\u00fcsingen am Hochrhein", "text": "B\u00fcsingen am Hochrhein edo laburtuta B\u00fcsingen Suitzan dagoen alemaniar udalerria da. Herria Alemaniaren barrendegia edo esklabea da. Schaffhausen suitzar kantoiak guztiz inguratzen du. 1.450 biztanle inguruko biztanleria du.\nNahiz eta Suitzan egon, Alemaniako mugatik 700 metrotara besterik ez dago.\nBitxikeriak.\nBere kokapen geografiko bereziari esker, udalerriak bi herrialdeetako zerbitzu publikoak erabiltzen ditu. Esaterako garraio publikoa, posta eta telefono zerbitzuak. B\u00fcsingenera gutun bat bidaltzeko Suitza edo Alemaniako posta kodea erabiliz bidal daiteke:\nSuitzako kodea\nAlemaniako kodea\nTelefonoz arazo bera dago. Herrira deitzeko aurrizki alemaniarra (+49 7734) edo suitzarra (+41 52) erabili daiteke.\nUdalerria nahiz eta Alemaniaren administraziopean egon, ez dago Schengen eremuan Suitza bezala.\nHistoria.\n1918an erreferendum bat gauzatu zen B\u00fcsingenen eta hautesleen %96ak Suitzarekin batzearen alde egin zuen. Hala ere anexio hori ez zen inoiz aurrera eraman."}
{"id": "125742", "revid": "1545", "url": "https://eu.wikipedia.org/wiki?curid=125742", "title": "Schengen", "text": "Schengen izan daiteke:"}
{"id": "125743", "revid": "46380", "url": "https://eu.wikipedia.org/wiki?curid=125743", "title": "Schengen eremua", "text": "Schengen eremua 1995ean Schengengo Hitzarmenak sortutako eremua da, barneko mugak kentzea eta kanpoko mugak partekatzea helburua duena. Praktikaz, Schengen eremua herrialde bakar moduan aritzen da migraziorako.\nSchengen eremua ez da Europar Batasunarekin nahastu behar: eremuan dauden herrialde guztiak ez daude EB-ean eta EB-ko herrialde guztiak ez daude Schengen eremuan.\nEgun 27 herrialdek osatzen dute:"}
{"id": "125748", "revid": "1340", "url": "https://eu.wikipedia.org/wiki?curid=125748", "title": "Busingen am Hochrhein", "text": ""}
{"id": "125749", "revid": "1340", "url": "https://eu.wikipedia.org/wiki?curid=125749", "title": "B\u00fcsingen", "text": ""}
{"id": "125750", "revid": "512", "url": "https://eu.wikipedia.org/wiki?curid=125750", "title": "Walter A. Shewhart", "text": "Walter Andrew Shewhart (New Canton, Illinois, 1891ko martxoaren 18a - Troy Hills, New Jersey, 1967ko martxoaren 11a) estatubatuar ingeniari bat izan zen, ezaguna kalitate-kontrol estatistikoaren aitzindaria izateagatik."}
{"id": "125751", "revid": "148237", "url": "https://eu.wikipedia.org/wiki?curid=125751", "title": "Julien Vinson", "text": "Julien Vinson (Puducherry, Frantziar India, 1843ko urtarrilaren 21a - 1926ko azaroaren 21a) frantziar hizkuntzalaria izan zen. Indiako hizkuntzetan aditua \u2014batez ere tamileran\u2014, euskara ere landu zuen, eta honetan batez ere ezaguna da euskal bibliografiaren alorrean egin zuen lan erraldoiagatik. Orobat, euskal kondairak bildu zituen.\nEuskarari buruzko lanak.\nGainera,euskal testu zaharren argitalpen modernoak ere egin zituen, batzuk gaur egun ere erabiltzen ditugunak, hala nola\u02d0"}
{"id": "125752", "revid": "1519", "url": "https://eu.wikipedia.org/wiki?curid=125752", "title": "Jean-Fran\u00e7ois Cerquand", "text": "Jean-Fran\u00e7ois Cerquand (\u00c9pinal, 1816ko martxoaren 21a - 1888ko maiatzaren 13a) frantziar erudito eta idazlea izan zen, historian, mitologian eta etnografian aditua, eta azken alor honetan Euskal Herrian bilketa inportantea egiteagatik ezaguna, ipuin herrikoien bilketaren bitartez.\nBiografia.\nIkasketa klasikoetara bideratu zuen bere formakuntza Cerquandek. 1853an, Letretako doktoretza tesia aurkeztu zuen, eta doktoretza lortu harekin: \"De l'hospitalit\u00e9 grecque aux temps h\u00e9ro\u00efques,\" Greziako abegikortasunetik garai heroikoetara.\nBaina irakaskuntzaren alorretik administrazioko karrerara zuzendu zen. Hurrenez hurren, zentsorea da Saint-\u00c9tiennen, gero akademia-ikuskatzailea M\u00e2conen 1862an, Perpinyan 1866an, Nizan 1868an, Amiensen, Pauen 1872an, eta azkenik Avignonen 1876an.\nJean-Fran\u00e7ois Cerquand Cannesko Elkarte Zientifiko eta Literarioko kide ere izan zen, baita Frantziako Ikasketa Grekoen Sustapenerako elkartekoa ere. 1878an erretiratu zen, administrazioko lanetik, baina ikerketa lanekin jarraitu zuen. Avignonen Vaucluseko Akademia sortu zuen, zeinaren lehen lehendakaria bihurtu zen 1882an. \"L'imagerie et la litt\u00e9rature en Comtat-Venaissin (1600-1830\") ikerketa argitaratu zuen 1883an.\nEgonaldi administratibo horien artean, Pauen akademiako inspektorea zela 1872an, Euskal Herria deskubritu zuen. Euskarzko ahozko ohituren, eta kultura asoziatuaren, arrasto idatzirik ez zegoela ohartu, zen, eta , Zuberoa eta Nafarroa Behereko ikasleei bertoko kondairak biltzea eskatzen zien. Aurkitu ahal izan zituen arrastoak dira \u201cforma bikaineko erran zaharrak\u201d eta \u201ckantu eskasak\u201d zirela iritzita, argitaratzeari ekin zion- eta 1874 eta 1883 artean \"Bulletin de la Soci\u00e9t\u00e9 des Sciences, Lettres et Arts\" aldizkariaren lau aletan argitaratu zituen, \"L\u00e9gendes et r\u00e9cits populaires du Pays basque recueillis principalement dans les provinces de Soule et de Basse Navarre\" (1874-1883) izenburuarkein.\nLanak.\nEuskal Herriko ipuinak.\nCerquandek heldu zion XVIII. mendetik Europan garatu zen joera intelektual bati: literatura herrikoiaren eta ahozkoaren ipuinak biltzekoa, zeina hazi zen batez ere Grimm anaiek Alemanian egindako ahaleginetik. XIX. mendean Cerquand, Julien Vinson eta Wentworth Webster izan ziren euskal ipuin biltzaile nagusiak, joera horren barruan. Horregatik, Euskal Herriko okuspegitik, lan hori da interesik handiena sortzen duena Cerrquanden bibliografian: \"L\u00e9gendes et r\u00e9cits populaires du Pays basque recueillis principalement dans les provinces de Soule et de Basse Navarre\" (1874-1883). Cerquand-ek emaitzak lehenik Bulletin de la Soci\u00e9t\u00e9 des sciences, lettres et arts de Pau aldizkarian agertzen ditu, lau artikuluren bidez, 1874an, 1875an, 1876an eta 1881an. Lehen bi artikulak aparte agertuko dira ere 1875an eta 1876an. \nEuskarazko bertsioan ezagunak dira ipuin hauek \"Ipar Euskal Herriko legenda eta ipuinak\" argitalpenagatik\".\" Cerquanden lanaren hedapenerako oztopo izan zen euskaraz haren ortografia eta transkripzio zaila. Anuntxi Aranaren transkripzio egokituarekin, 1986an argitaratu zen liburua euskaraz lehen aldiz, eta 2017an berrargitaratu zuen Gatuzain argitaletxeak. Hala ere, Cerquandek transkripzio zehatzak egiten ahalegintzeko eskatu izan zien bere kolaboratzaileei: \u201cGomendatu diet nire kolaboratzaileei kontakizunak transkribatzea katiximako erantzuna edo matematika definizio bat erreproduzitzen jarriko zuten fideltasun berdinarekin, eta, hain zuzen ere, arraroenak iruditzen zitzaizkien ideiak, gertaerak eta hitzak artoski zaintzeko. Ezer gehitzea debekatu diet, dotoretasun eta argitasunaren aitzakiarekin ezer aldatzea.\u201d\nIpuin bakoitzarentzat euskarazko jatorrizko testua, frantsesezko itzulpena, kontatzailearen eta biltzailearen izen eta jatorriak bildun zituen Cerquandek. Edukiari dagokionez, bilketa lan honetan alegiak, parabolak, ipuin irringarriak eta miresgarriak ageri dira, kondaira mitikoak, eta euskal mitologiako pertsonaia ospetsuak ere bai : Euli langileak (Prakagorrriak), Laminak, Basajauna, Tartaroa, Herensugea... Mintzo diren animalien parabolak ere badira, deabruen agerpen, akelarre eta sorginak, eta historikoak deitu ditzakegun pertsonaiak ere agertzen dira, baina mitoan eta erlijioan nahasturik: Arrolan (Errolan) eta Sanson, Jesus eta Jondoni Petri.\nBere ikerketetan, Cerquandek bilatu zuen beti ipuin eta kondairean atzean zinez Euskal Herritik heldu zena eta kanpotik sartu zena. Beste kulturekiko paraleloak batzuetan gardenak dira. Perraulten ipuinak ezagunak ziren Ipar Euskal Herrian, Cerquandek ziurtatu ahal izan zuenez. Eliza katolikoaren mitoak ere moldatuak aurkitu zituen, beste kultura batzuetan bezala, eta ipuin forma batzuk Europa osoan molde berean aurkitzen zirela ere ikusi zuen. Alde horretatik herrialde eskandinaviar eta germaniarretan esperientzietan oinarriturik lan egin zuen Cerquandek."}
{"id": "125753", "revid": "98220", "url": "https://eu.wikipedia.org/wiki?curid=125753", "title": "Conwy gaztelua", "text": "Conwy gaztelua (Erdi Aroko ingelesez \"Conway Castle\" eta galeseraz \"Castell Conwy\") Galesko ipar kostaldean dagoen Conwy konderriko izen berdineko Conwy udalerrian kokatzen da. Gaztelu ikusgarri hau Gizateriaren Ondarea den Eduardo erregearen Gwyneddeko gaztelu eta harresiak delako multzoaren zati da.\nHistoria.\n1283\u20131289 artean Eduardo I.a Ingalaterrakoaren aginduz eraikia izan zen. Eraikin hau Conwy udalerri harresitua bilakatzeko proiektuaren barnean eraiki zen, denera 15.000\u00a3-ko kostuaz, garai hartarako sekulako dirutza zelarik. Hurrengo mendeetan zehar gerra askotan paper garrantzitsua jokatu zuen. 1294-1295ko neguan Madog ap Llywelynen setioari aurre egin zion eta 1399an Rikardo II.a Ingalaterrakoaren aldi baterako babesleku izan zen. 1401an Owain Glynd\u0175ren aldeko gudarostearen kokalekua ere izan zen.\nJada 1642an eta Ingalaterrako Iraultzako akordioen arabera, Karlos I.a Ingalaterrakoaren aldeko gudarosteak gaztelua bereganatu zuen, bertan aurkariei aurre egin zieten, 1646an Parlamentuaren aldeko indarren aurrean amore zuten arte. Gerora, Ingalaterrako Parlamentuaren aldeko indarrek gaztelua beste matxinada baten abiapuntua izateko beldurrez laga egin zuten, azkenik 1665an erautsia izan zen arte, William Milwardek hirugarren Conwyko Jaunaren izenean bertako egur, burdin eta beruna kenduarazi egin zituen. XVIII. mendearen amaieraldean eta XIX. mendea zehar gaztelua margolari ugariren helmuga erakargarria bilakatu zen. Bisitari kopurua areagotu zenez, XIX. mendeaaren erdialdera eraikinaren zaharberritze lanei ekin zitzaien. Gaur egun, Cadw erakundeak gaztelua kudeatzen du, turismogune garrantzitsua delarik."}
{"id": "125761", "revid": "201", "url": "https://eu.wikipedia.org/wiki?curid=125761", "title": "Megawatt", "text": ""}
{"id": "125762", "revid": "512", "url": "https://eu.wikipedia.org/wiki?curid=125762", "title": "Higueruela", "text": "Higueruela Albaceteko udalerria da, Almansa eskualdean dagoena.\n2009ko urtarrilaren 1eko erroldaren arabera 1.263 biztanle zituen."}
{"id": "125763", "revid": "512", "url": "https://eu.wikipedia.org/wiki?curid=125763", "title": "Lezuza", "text": "Lezuza Albaceteko udalerria da, Campo de Montiel eskualdean dagoena.\n2009ko urtarrilaren 1eko erroldaren arabera 1.650 biztanle zituen."}
{"id": "125764", "revid": "512", "url": "https://eu.wikipedia.org/wiki?curid=125764", "title": "Motilleja", "text": "Motilleja Albaceteko udalerria da.\n2009ko urtarrilaren 1eko erroldaren arabera 585 biztanle zituen."}
{"id": "125765", "revid": "512", "url": "https://eu.wikipedia.org/wiki?curid=125765", "title": "Jorquera", "text": "Jorquera Albaceteko udalerria da.\n2009ko urtarrilaren 1eko erroldaren arabera 477 biztanle zituen."}
{"id": "125766", "revid": "512", "url": "https://eu.wikipedia.org/wiki?curid=125766", "title": "Mahora", "text": "Mahora Albaceteko udalerria da, La Manchuela eskualdean dagoena.\n2009ko urtarrilaren 1eko erroldaren arabera 1.422 biztanle zituen."}
{"id": "125767", "revid": "512", "url": "https://eu.wikipedia.org/wiki?curid=125767", "title": "Minaya", "text": "Minaya Albaceteko udalerria da, La Roda eskualdean dagoena.\n2009ko urtarrilaren 1eko erroldaren arabera 1.775 biztanle zituen."}
{"id": "125768", "revid": "512", "url": "https://eu.wikipedia.org/wiki?curid=125768", "title": "Villatoya", "text": "Villatoya Albaceteko udalerria da.\n2009ko urtarrilaren 1eko erroldaren arabera 143 biztanle zituen."}
{"id": "125769", "revid": "512", "url": "https://eu.wikipedia.org/wiki?curid=125769", "title": "Molinicos", "text": "Molinicos Albaceteko udalerria da. 2009ko urtarrilaren 1eko erroldan, 1.091 biztanle zituen."}
{"id": "125771", "revid": "56334", "url": "https://eu.wikipedia.org/wiki?curid=125771", "title": "Espainiako Errege", "text": ""}
{"id": "125772", "revid": "15795", "url": "https://eu.wikipedia.org/wiki?curid=125772", "title": "Kalitatearen adituen ekarpenak", "text": ""}
{"id": "125773", "revid": "105290", "url": "https://eu.wikipedia.org/wiki?curid=125773", "title": "Erabateko kalitate", "text": "Erabateko kalitatea, bikaintasuna ere deitu ohi dena, erakunde bateko eremu guztietan eta eragile guztiei begira kalitatearen helburua txertatu eta garatzen duen antolakuntza da. Produktuaren kalitatea nabarmentzen duen kalitate-kontrolaz eta bezeroaren asebetetzeaz arduratzen den kalitatearen kudeaketaz haraindi, erabateko kalitateak erakundeko eragile eta pertsona guztien parte hartzea bultzatu eta erakundearen prozesu guztien etengabeko hobekuntzaren bidez arlo guztietan emaitza bikainak lortzea ditu helburu.\nErabateko kalitatea, filosofia gisa, ondorengo 8 printzipioetan oinarritzen da:"}
{"id": "125774", "revid": "512", "url": "https://eu.wikipedia.org/wiki?curid=125774", "title": "Harold F. Dodge", "text": "Harold French Dodge (Lowell, Massachusetts, 1893ko urtarrilaren 23 - 1976ko abenduaren 10) kalitatearen kontrol estatistikoaren aitzindarietako bat da, onarpenerako laginketan zehatzago. 1917-1958 urteetan Bell Laboratories enpresan egin zuen lana, kalitaterako estatistikan ezaguna den Walter Shewhartekin batera, besteak beste."}
{"id": "125775", "revid": "1545", "url": "https://eu.wikipedia.org/wiki?curid=125775", "title": "Zilda Arns", "text": "Zilda Arns Neumann (1934ko abuztuaren 25a, Forquilhinha, Brasil - 2010eko urtarrilaren 12a, Port-au-Prince, Haiti) Bakearen Nobel Sarietarako hautagaia izandako pediatra eta giza-ekintzaile brasildarra zen.\nAlemaniar jatorriko familia batean jaioa, Zilda, Gabriel Arns (1890\u20131965) eta Helene Arns-en (1894\u20131974) 13 seme-alabetako bat zen. Paulo Evaristo Arns kardinal artzapezpikuaren arreba zen, Sao Pauloko artzapezpikua izandakoa eta Brasilgo diktadura militarraren aurka egoteagatik ezaguna zena.\n2010eko Haitiko lurrikaran hil zen."}
{"id": "125779", "revid": "119347", "url": "https://eu.wikipedia.org/wiki?curid=125779", "title": "Bontnewydd", "text": "Bontnewyddar Galesko Gwynedd eskualdeko udalerria da. A487 errepideak zeharkatzen du eta Caernarfon udalerritik 3 kilometro hegoalderantz kokatzen da."}
{"id": "125780", "revid": "105290", "url": "https://eu.wikipedia.org/wiki?curid=125780", "title": "Botwnnog", "text": "Botwnnog Galesko Gwynedd eskualdeko udalerria da. Ll\u0177n penintsulan kokatzen da, Pwllheli udalerritik hurbil."}
{"id": "125781", "revid": "105290", "url": "https://eu.wikipedia.org/wiki?curid=125781", "title": "Bryncroes", "text": "Bryncroes Galesko Gwynedd eskualdeko udalerria da. Ll\u0177n penintsulan kokatzen da."}
{"id": "125782", "revid": "105290", "url": "https://eu.wikipedia.org/wiki?curid=125782", "title": "Bryn-crug", "text": "Bryn-crug Galesko Gwynedd eskualdeko udalerria da. Tywyn udalerritik ipar-ekialdera dago, A493 eta B4405 errepideen arteko bidegurutzean."}
{"id": "125783", "revid": "105290", "url": "https://eu.wikipedia.org/wiki?curid=125783", "title": "Brynrefail", "text": "Brynrefail Galesko Gwynedd eskualdeko Moelfre udalerriaren parrokia bat da. Ynys M\u00f4n/Anglesey uhartean kokatzen da."}
{"id": "125784", "revid": "98220", "url": "https://eu.wikipedia.org/wiki?curid=125784", "title": "Criccieth gaztelua", "text": "Criccieth gaztelua (ingelesez \"Criccieth Castle\", galeseraz \"Castell Cricieth\") Galesko Gwynedd eskualdean dagoen Criccieth udalerriko gaztelua da. Itsas alboan dagoen muino baten gainean kokatzen da, Tremadog badiari begira."}
{"id": "125785", "revid": "119347", "url": "https://eu.wikipedia.org/wiki?curid=125785", "title": "Aklan", "text": "Aklan Filipinetako mendebaldeko Bisayaken dagoen probintzia bat da. Bere hiriburua Kalibo da. Horrez gain, probintzia honetan Boracay uhartea dago."}
{"id": "125794", "revid": "336", "url": "https://eu.wikipedia.org/wiki?curid=125794", "title": "Corvus corax", "text": ""}
{"id": "125797", "revid": "512", "url": "https://eu.wikipedia.org/wiki?curid=125797", "title": "Castanea", "text": "Gaztaina (\"Castanea\") zazpi edo zortzi zuhaitz eta zuhaixka espezie dituen genero bat da, Fagaceae familiakoa eta jatorriz Ipar Hemisferioko eskualde epeletakoa.\nEspezieak.\nGaztainak \"Fagaceae\" izanda, haritzen eta pagoen familia berekoak dira. Lau espezie nagusi daude (gaztaina arrunta, txinatar gaztaina, japoniar gaztaina eta amerikar gaztaina) hiru taldetan banatuak:\nGaztaina ez da Indi gaztainarekin nahastu behar, \"Aesculus\" baitira eta ez baitute \"Castanea\" generoarekin zerikusirik. Izen hartzen dute fruituak gaztainaren antza duelako, baina ez indi gaztainarena ez dira jatekoak."}
{"id": "125813", "revid": "12654", "url": "https://eu.wikipedia.org/wiki?curid=125813", "title": "Rahaj\u00e4rvi aintzira", "text": ""}
{"id": "125819", "revid": "1340", "url": "https://eu.wikipedia.org/wiki?curid=125819", "title": "Euskaria fundazioa", "text": ""}
{"id": "125827", "revid": "1545", "url": "https://eu.wikipedia.org/wiki?curid=125827", "title": "San Alexandro Nevski eta Jaungoikoaren Amaren Babesaren eliza", "text": "San Alexandro Nevski eta Jaungoikoaren Amaren Babesaren eliza Biarritzen (Lapurdi) dagoen eliza ortodoxoa da, Enperatrizaren etorbidean kokatuta.\nHistoria.\n1879 inguruan Biarritzen oporrak ematen zituzten errusiarrek eliza bat eraikitzeko erabakia hartu zuten. Ordura arte bere errituak Villa Eug\u00e9nieko areto batean egiten zuten, jadanik hotel bat zena. Aipatutako errusiarren artean leinu inperialaren kideak ere bazeuden, adibidez Alexandro III.aren emaztea zen Maria Feodorovna enperatriza, Lapurdiko kosta maite zuena. 1889an batzorde sortu eta Nikolai Nikonov (1849-1918) arkitektoari eman zioten proiektua. Lehendabiziko harria 1890eko urriaren 13an jarri eta laster bukatu zituzten lanak: 1892ko irailaren 25ean sagaratu zuten, konbidatuen artean enperadorearen lehengusua eta Errusiako enbaxadorea zen George de Beauharnais izanda. Apaizak, hasieran, Paueko eliza ortodoxotik zetozen.\nUrriko Iraultza eta gero, elizak Mendebaldeko Europako Errusiako Eliza Ortodoxoen Artzapezpikua nagusia bazuen ere, 1931 eta gero, Konstantinopoliseko patriarka-hiriak zuzendu zuen. 2004ko abenduan bertoko apaiza Moskuko patriarka-hiriaren zuzendaritzapean kokatu zenean, eliztarrek (elizbarrutiaren laguntza zutenak) auzitara jo eta Paueko Auzitegiaren erabakia apaizaren kontrakoa izan zen."}
{"id": "125830", "revid": "1545", "url": "https://eu.wikipedia.org/wiki?curid=125830", "title": "Biarritzeko eliza ortodoxoa", "text": ""}
{"id": "125835", "revid": "1545", "url": "https://eu.wikipedia.org/wiki?curid=125835", "title": "Villa Eug\u00e9nie", "text": ""}
{"id": "125836", "revid": "28807", "url": "https://eu.wikipedia.org/wiki?curid=125836", "title": "Feneko azeri", "text": ""}
{"id": "125862", "revid": "137486", "url": "https://eu.wikipedia.org/wiki?curid=125862", "title": "Feneko", "text": "Feneko azeria (\"Vulpes zerda\") kanidoen familiako ugaztun haragijalea da. Basamortuko azeri txiki eta belarri-handia da. Ilea fina du, harea kolorekoa bizkarraldean eta zuria sabelaldean. \nAfrikako basamortuetan eta Sinaiko penintsulan bizi da eta ur gutxi behar izaten du bizirauteko. Animalia orojalea da eta ilunabarrean eta gauean da bereziki aktiboa. Erraz etxekotzen da eta 14 urte arte bizi daiteke.\nEtimologia.\nArabierazko \"fanak\" (\u0641\u064e\u0646\u064e\u0643) hitzetik datorkio izena eta \"azeria\" esan nahi du. \"Fennec\" izenaren aurreneko erabilera erregistratua 1790. urtekoa da.\nEspeziearen izen zientifikoari dagokionez bi hipotesia daude \"zerda\" izena azaltzeko, biak ala biak grezierazko hitzekin erlazionatuta. Aditu batzuen arabera \"lehorra\" (xeros) esan nahi du, bizi den habitatari erreferentzia eginez, eta beste batzuen ustetan \"zuhurra\".\nTaxonomia.\nSkj\u00f6ldebrandek 1777an \"Vulpes minimus\" izenarekin aipatu bazuen ere Zimmermann izan zen 1780. urtean \"Canis zerda\" izenarekin deskribatu zuena. Ordutik aurrera sarritan aldatu izan zaio hala generoaren nola espeziearen izena. 1978an Corbetek ezarri zuen \"Vulpes zerda\" izena.\n1997. urtean egindako biologia molekularreko azterketek baieztatu dute Vulpes generoko espeziea dela eta duela 4-4'5 milioi urte bereiz zela \"Vulpes cana\" espeziearengandik.\nDeskribapena.\nKanidoen artean espezierik txikiena da. 40 cm inguruko luzera dute arrek eta emeak zerbait txikiagoak dira, 34,5-39,5 cm. Isatsa beste 20 bat cm-koa du. 20 cm-tako garaiera sorbaldetan eta 1'36-1'6 kg-tako pisua hartzen du fenekoak. \nDuen gorputzerako belarri handiak ditu, 10 cm inguruko luzera dutenak. Kanidoen artean belarri-gorputz ratio handiena du, eta beroa galtzeko egokiak dira, azaleko zain ugari dituztenez odola hoztea lortzen dutelako. Hori dela eta belarriek kolore gorrixka dute atzealdean. Belarrien barnealdea aldiz oso iletsua da. Begi handi eta beltzak ditu \nIle fina du, hare kolorekoa gainean, zuria sabelaldean. Horrela bizi den duna eremuan ederki kamuflatzen da. Isatsa luzea du eta amaieran ile beltzak ditu. Oinen azpialdean larru sendoa du harea edo lurzoru berotan ibili ahal izateko. \nBanaketa eta habitata.\nSahara basamortuan bizi da, Mendebaldeko Saharatik hasi eta Sinai penintsularaino. Duna txikien eremu zabalak atsegin ditu sakabanaturiko sasi, belar eta ziperazeoak dituztenak.\nHabia hareatan egindako galeria bat izaten da. Landareek egonkorturiko dunatan egiten du, hareatza konpaktoa den lurzorutan. Habia hauek handiak izaten dira, 15 sarrera inguru ere izaten dituzte eta 120 m2-ko azalera hartzen dute. Hainbat familiek elkarren alboan egiten dituzte galeriak eta batzuetan elkar komunikatzen dira.\nHarea ezegonkorragoetan habia oso sinplea izaten da, sarrera bakarrak eta gela bakarrekoa.\nEkologia.\nElikadura eta harraparitza.\nAnimalia orojalea da. Karraskariak, muskerrak, gekoak, eskinkoak, intsektuak, txori txikiak eta haien arrautzak, datilak, fruituak eta tuberkuluak jaten ditu. Ornodun txikiak eta intsektuak harrapatzeko zuloak egiten ditu hareatan eta jauzi handiak ere egiten ditu, 60 cm-ko altuerakoak eta 120 cm-ko luzerakoak, bai harrapakinak ehizatzeko eta baita harrapariengandik ihes egiteko ere. Inoiz ikusi da zuloak egiten ehizaturiko harrapakina gordetzeko, beranduago jateko helburuaz. Gizakiaren asentamenduen inguruetan ere ikusten da janari bila. Aljeriako Sahara eremuan egindako ikerketa batean 114 aleren urdaileko janaria aztertu zen eta 400 intsektutik gora, landare atalak, datilak eta txorien, ugaztun txikien eta suge txikien hondarrak zerrendatu ziren. \nIlunabarrean hasi eta gauez ehizatzen du. Egunsentia iristearekin bat bere habiara itzultzen da eguneko ordu beroenak lur barnean gordeta igarotzera. \nAfrikako hontz espezieek ehizatzen dute fenekoa, haien kumeak batez ere. Faraoien hontza da fenekoen harraparietan aipagarriena. Tarteka ikusi izan da karakalek eta hiena pikartek ere ehizatu izan dutela. Fenekoa ordea azkarra da eta erraz aldatzen du norabidea, harrapariari izkin egiteko. \nUgalketa.\nFenekoak bederatzi hilabeterekin iristen dira sexu heldutasunera eta urtarrila eta apirila artean bikotea osatzen dute. Urtean behin izaten dituzte ondorengoak. Arraren eta emearen arteko kopulak bi ordu eta 45 minutu inguru irauten ditu. Haurdunaldia 50-52 egunetakoa iaten da, inoiz 63 egunetakoa ere erregistratu da. Haurdunaldian eta laktantzian zehar feneko arra agresiboa bihurtzen da eta emea babestu eta elikatzen du. Martxoa eta ekaina artean erditzen du emeak eta 1-4 kume artean izaten ditu. Hauek 8-11 egunen ondoren irekitzen dituzte begiak. Guraso biek elikatzen dituzte kumeak eta 61-70 egun dituztenean kentzen die amak titia. Kumeak hurrengo kumaldirarte egoten dira habian.\nMoldaerak.\nFenekoaren morfologia eta fisiologia basamortuetako klima beroetara moldaturik dago. Beroak alde egiteko belarri handiak ditu eta gorputzez argala da, ilajearen koloreak eguzki izpiak isladatzen ditu gorputzaren tenperatura ferskatuz. Basamortuetan ur baliabide eskasak daudenez giltzurrunak ere gernua kontzentratu eta ahalik ur gutxien galtzeko moldatuak ditu.\nMehatxuak eta egoera.\nFenekoa erakusteko edo turistei saltzeko harrapatu izan da eta Maroko hegoaldean esate baterako desagertzear dago. Izan ere maskota exotiko gisa arrakasta handia baitu. Dena dela Marokon, Mendebaldeko Saharan, Aljerian, Tunisian eta Egipton babesturik dagoen espeziea da.\nFenekoa egungo kulturan.\nFenekoa Aljeriako animalia nazionala da. Aljeriako futbol selekzio nazionalaren ezizena \"Fenekoak\" da izan ere."}
{"id": "125863", "revid": "6327", "url": "https://eu.wikipedia.org/wiki?curid=125863", "title": "Fennecus zerda", "text": ""}
{"id": "125865", "revid": "6327", "url": "https://eu.wikipedia.org/wiki?curid=125865", "title": "Vulpes zerda", "text": ""}
{"id": "125866", "revid": "512", "url": "https://eu.wikipedia.org/wiki?curid=125866", "title": "Baleren Bakaikoa", "text": "Baleren Bakaikoa Azurmendi (Berastegi, Gipuzkoa, 1945) Euskal Herriko Unibertsitatean Ekonomia Aplikatuan katedraduna izan da, Donostiako Zuzenbide Fakultatean. 1983 eta 1987 artean Udako Euskal Unibertsitatearen zuzendaria izan zen.\nBaleren Bakaikoak hainbat artikulu eta liburu argitaratu ditu, horietatik gehienak euskaraz.\nEuskal komunitate zientifikoaren Inguma datu-basean, berak idatzitako 60 lan baino gehiago dira.\nUEUko zuzendaria (1983-1987).\n1980tik 1984ra bitarte ekonomiako sailburu izan ondoren Udako Euskal Unibertsitateko zuzendaria izan zen 1983 eta 1987 urteen artean. Garai haietan Iru\u00f1eko Larraona ikastetxean urtero 40-50 ikastaro eskaintzen zituen Bakaikoak zuzendutako UEUk. 1973an lehen udako ikastaroa antolatu zenetik, hamalau urte pasa ondoren, UEUk nolabaiteko estabilizazioa lortu zuen 1986rako. 2019an antolatu ziren Ekonomialari Euskaldunen I. Bilkurako antolatzaileetako bat izan zen.\nGEZKI institutuaren zuzendaria (1989-2014).\nGEZKI Gizarte Ekonomia eta Zuzenbide Kooperatiboaren Institutuaren zuzendaria izan zen 25 urtez, 1989tik 2014raino. Institutu hori 1987an sortu zuen EHUk, ekonomia sozialaren inguruan ikertzeko eta batez ere kooperatibismoa lantzeko helburuz. Erretiroa hartu zuenean 2014an, Aitor Bengoetxea Alkortari pasa zion lekukoa, eta \"Oinez bidea eginez\" iritzi artikuluan bildu zituen institutuak ordura arte eman zituen urratsak.\nARGIAko kolaboratzailea.\nGutxienez 1992tik izan da Argia aldizkariko kolaboratzailea, 2000z geroztik 57 artikulu idatzi ditu.\nLanak.\nEkonomiako terminologia.\nEuskara unibertsitate mailako hizkuntza bihurtzeko prozesuan Baleren Bakaikoa aitzindari bat izan zen ekonomia arloan. Lan horretan egindako ekarpenak geroago UZEIk sortu zituen hiztegi terminologikoetan islatu zirenean Bakaikoak hauetan parte hartu zuen:"}
{"id": "125870", "revid": "2241", "url": "https://eu.wikipedia.org/wiki?curid=125870", "title": "Manuel P\u00e9rez Mart\u00ednez", "text": "Manuel P\u00e9rez Mart\u00ednez hauetako bat izan daiteke:"}
{"id": "125871", "revid": "880", "url": "https://eu.wikipedia.org/wiki?curid=125871", "title": "Manuel Perez Martinez", "text": ""}
{"id": "125875", "revid": "58701", "url": "https://eu.wikipedia.org/wiki?curid=125875", "title": "Manuel P\u00e9rez (Arenas)", "text": "Manuel P\u00e9rez Mart\u00ednez, Camarada Arenas bezala ezaguna (Melilla, Espainia, 1944ko azaroaren 1a), Espainiako Alderdi Komunista (berreraikia) PCE (r)-ko idazkari nagusia da 1975etik.\n1960ko hamarkadan OMLEko (Espainiako Marxista Leninisten Erakundea) kide izan zen, eta PCE (r)-ren sorreran parte hartu zuen.\nHainbat aldiz espetxean izan da Espainian eta Frantzian. 1977an PCE (r)-ko zuzendaritza guztiarekin batera atxilotu ondoren, \"talde ilizituko\" kide izateagatik eta \"legez kanpoko propaganda\" egiteagatik espetxeratu zuten. Zazpi urte eman zituen espetxean, 1984ra arte. Egun, Espainian espetxeratua dago, 2009an zazpi urteko zigorra jaso ondoren. 2012an beste hamazazpi urteko zigorra jaso zuen, GRAPOko beste kide batzuekin batera."}
{"id": "125876", "revid": "880", "url": "https://eu.wikipedia.org/wiki?curid=125876", "title": "Camarada Arenas", "text": ""}
{"id": "125877", "revid": "11782", "url": "https://eu.wikipedia.org/wiki?curid=125877", "title": "Madeleine Jauregiberri", "text": ""}
{"id": "125879", "revid": "11782", "url": "https://eu.wikipedia.org/wiki?curid=125879", "title": "Jauregiberri (argipen)", "text": ""}
{"id": "125882", "revid": "119347", "url": "https://eu.wikipedia.org/wiki?curid=125882", "title": "Tremadog badia", "text": "Tremadog badia (ingelesez \"Tremadog Bay\", galeseraz \"Bae Tremadog\") delakoa Cardigan badiaren barnean dagoen beste badia bat da, iparraldetik Cambrian Coast kostaldeak eta Ll\u0177n penintsulak mugatzen dute.\nGlaslyn ibaiak bere urak badian honetan itsasoratzen ditu, aldiz Harlech, Cricieth eta Pwllheli udalerriak bere kostaldean kokatzen dira. Bere mendebaldean St Tudwalen uharteak kokatzen dira, ia badia amaitzen den lekuan."}
{"id": "125883", "revid": "7162", "url": "https://eu.wikipedia.org/wiki?curid=125883", "title": "Tremadog Bay", "text": ""}
{"id": "125885", "revid": "1519", "url": "https://eu.wikipedia.org/wiki?curid=125885", "title": "Akenaton", "text": "Akenaton, \u00abEguzki-diskoaren zerbitzaria\u00bb, jatorrizko izenez Amenhotep IV.a (edo grezierazko Amenofis IV.a) Antzinako Egiptoko XVIII dinastiako hamargarren faraoia izan zen. Bere agintaldia K.a. 1353-1336 urte bitartean datatua dago, Egiptoko Inperio Berriaren barruan. Agintaldiaren laugarren urtean izena aldatu zuen: \"Neferkeperura Akenaton\".\nEgiptoko gizartean muturreko eraldaketak bultzatzeagatik egin zen ezaguna, Aton jainkoa estatuko kultu ofizialean jainko bakarra izendatu baitzuen.\nBiografia.\nAmenhotep IV.a erregeak bere erreinaldiko laugarren urtean Akenaton izena hartu zuen. Amenhotep III.aren seme eta Nefertitiren senarra zen.\nMistikoa eta erlijioaren eraberritzaile handia izan zen. \"Amon\" jainkoaren gurtza debekatu zuen eta haren ordez \"Aton\", eguzki-diskoa, ezarri zuen; gero Tebas utzi eta hiriburu berria eraiki zuen, Aket-Aton (\u00abeguzki-diskoaren zeru-muga\u00bb), gaur egun Tell el-Amarna.\nErlijio sinkretiko ofiziala gaitzetsirik, monoteismoaren bidea hautatu zuen bere herriarentzat, egunero bizitza berpizten duen Eguzkiaren ontasuna aldarrikatuz eta harenganako maitasuna bideratuz. Iraultza honek erlijioa ez ezik estetikaren alorra ere ukitu zuen, arte berri errealista eta literatura mistikoa sorraraziz. Erregeak berak landu zuen alderdi hau; haren \"Himno Handiaren\" oihartzuna Bibliako Salmoetan dago.\nAlabaina, erlijiozko jardueretan erabat murgildu eta kanpo politika alde bat utzia izanik, kanpoko lurralde guztiak galdu zituen Egiptoko inperioak (Mitanni, Siria, Palestina).\nHaren ondorengoak, Tutankhamonek, lehengo ordena berrezarri zuen."}
{"id": "125887", "revid": "14234", "url": "https://eu.wikipedia.org/wiki?curid=125887", "title": "Hotz-bolada artikoa", "text": ""}
{"id": "125889", "revid": "119347", "url": "https://eu.wikipedia.org/wiki?curid=125889", "title": "Sandrine Jauregiberri", "text": "Sandrine Jauregiberri (1973ko urriaren 3a - ) emakumezko goi mailako errugbilari lapurtarra da.\nJakingarri batzuk.\nLanbidez hezitzailea da eta urritu psikiko helduekin egiten du lan.\nErrugbian hasi baino lehen hipika (lehiaketa osoan) praktikatzen zuen; 10 urterekin hasi zen.\nErrugbian 1994an hasi zen, lagun talde batek ASB sortu zutenean Baionan. Beti talde berean aritu da. Bai hor bai frantses estatuko selekzioan hirugarren lerroko hegal posizioan (6.a) aritzen da."}
{"id": "125891", "revid": "1545", "url": "https://eu.wikipedia.org/wiki?curid=125891", "title": "La Cabrera", "text": "La Cabrera (leonesez: \"Cabreira\") Leongo hego-mendebaldean kokaturiko eskualde bat da. 846 km\u00b2-ko hedadura du eta bere mendilerro garrantzitsuenak Leongo Mendiak, Mendi Aquilanoak, eta Cabrerako mendilerroa dira. Bost udalerriz osatuta dago: Puente de Domingo Fl\u00f3rez (\"A Ponte\"), Benuza, Castrillo de Cabrera (\"Castriellu\"), Encinedo (\"Encin\u00e9u\") eta Truchas (\"Trueitas\"). 2008. urtean bere populazioa 4090 bizilagunekoa zen, 4,83 biztanle/ km\u00b2-ko dentsitatearekin."}
{"id": "125893", "revid": "11069", "url": "https://eu.wikipedia.org/wiki?curid=125893", "title": "Cabreira", "text": ""}
{"id": "125900", "revid": "6327", "url": "https://eu.wikipedia.org/wiki?curid=125900", "title": "Inari herrixka", "text": ""}
{"id": "125902", "revid": "1340", "url": "https://eu.wikipedia.org/wiki?curid=125902", "title": "Inari herria", "text": ""}
{"id": "125913", "revid": "512", "url": "https://eu.wikipedia.org/wiki?curid=125913", "title": "Jules-\u00c9douard Moustic", "text": "Jules-\u00c9douard Moustic, benetako izenez Christian Borde (Antony, Senako Gainak 1951ko urria) \u00cele-de-Francen jaio eta azken urteetan Lapurdiko Getarian bizi den umorista da.\nGehienbat ezaguna da Canal+ telebista katean 1990eko hamarkadaren hasieratik egindako Groland fikziozko herria kokalekua zuen albistegi bateko aurkezlearen parodiagatik.\nIbilbidea.\n1975ean Andorran ibili zen lanean, Radio Andorran baina zuzendaritzak bere lana ez zuen oso gustuko izan, Francoren kontrako bere musika-programazioagatik. Hori dela eta beste printzerri batera jo zuen: Monako.\n1987an Alain Chabatek bultzatu zuen RMC uzten eta berarekin Les Nuls saiorako esketxen egileetakoa bihurtzen. \"Les Nuls L'\u00e9mission\", \"ABCD Nuls\" eta \"Histoire(s) de la t\u00e9l\u00e9vision\" saioetarako ere idatzi zuen. Iragarki faltsu batzuk ere idatzi zituen eta horietako batzuetan aritu ere bai.\nHamabi urtez Monakon bizi izan da eta baliteke printzerri hori izatea zenbait urtetan sortu zuen Groland printzerriaren fikzioa sortzeko. Telebistako albistegi \"grolandarra\" aurkeztu zuen izen desberdinak izan dituen saioan: \"CANAL International\", \"Le 20H20\" (\"Nulle part ailleurs\"-ek hedatuak), \"Groland Sat\", \"7 jours au Groland\", \"Bienvenue au Groland\" eta egun \"Groland Magzine\".\n\"Les Guignols de l'info\"rentzat ere idazten ditu esketxak.\n2008ko abenduan Parisko Rond-Point antzokian berak idatzitako \"Moustic en gros\" (Ahmed Hamidiren zuzendaritzapean) monologoa burutu zuen.\nEuskal Herriarekiko lotura.\nAzken urteetan Lapurdin bizi da, Getarian; bertako Olharroa pilota taldeko \"maskota\" bihurtu da.\nMusikazale amorratua denez Ipar Euskal Herriko entzuleekin konpartitzen du bere \"I have a dream\" irrati pirataren bidez.\n2006ko abuztuaren 2an Baionako besten hasiera ekitaldian Jules-\u00c9douard Moustici eman zioten herriko gakoa balkoitik botatzeko aukera.\nBizi den tokiarekiko atxikimendua erakutsi zuen 2009ko ekainean ere, Euskal Herria Zuzenean jaialdian DJ lanetan aritu zenean, \"DJ Tonton Moustic\" ezizenaz; berdin EHLGren alde sinatu zuenean; \"Lehen sinatzaileak\" taldean ageri da."}
{"id": "125927", "revid": "105290", "url": "https://eu.wikipedia.org/wiki?curid=125927", "title": "Xaindia", "text": "Xaindia, Saindia edo Saindua Bithiri\u00f1a eta Iratiko oihanaren kondairaren heroia da.\nEuskal Herri osoan hainbat bertsio daude kondaira honi buruz. Gauaren arriskuaz aritzen den istorioa da, besteek \"Eguna gizakiarentzat eta gaua Gauekorentzat\" esaten duten bezala. Gainera, erlijio kristua edo bere ikurrak pagano edo deabruzko indarrak gelditzeko gai direla azaltzen du.\nHonela dio istorioak: neska gazte bat, baserri handi batean neskamea dela, gau ilunean ateratzea onartzen du (diruagatik, gainera) erreminta baten bila (eskuare bat, edo are zehatzago aitzurrotx bat). Nahiz eta bertsio modernu guztiek ekintza artoa larrutzen ari zuten gau batean kokatzen duten, landare hau Amerikatik etorri baino lehenagoko istorioa dela nabaria da. Baserritik atera eta gauerdia jotzea, izpiritu ikusezin batzuek neskamea airetik eraman zuten. Baserritik pasatzean erreminta bota eta tximiniatik erori zen. Gero, lekutara eraman zuten eta Iratiko San Salbatore baselizatik pasatzean, otoitz egin eta deabruek lurrean utzi zuten. Bertsoen arabera, hilda edo bizirik dago.\nJulien Vinsonek \u00ab Le r\u00e2teau \u00bb (euskaraz \"Eskuarea\") bere bertsioan benetako istorioa zela eta honela zioen: hiltzean \"beirazko gela egin eta eskuarea eskuan utzi ziotela\", \"bere ama etxea eta neskatoaren gorputza San Salbatoren ikusi zituela\" gehituz. Izan ere, baseliza honetatik gertu horma-hobi itxurazko eraikina egin zutela egia da. Litekeena da horma-hobia beirazkoa izatea eta bertan zur polikromatuzko antzinako estatua dago. Estatua beso bat altxatua eta bestean aitzurra zuen neska batena zen. Bestetik, baseliza hau mitologia gune nabaria da Basajaunekin loturiko zenbait kondaira ere bertan kokatuta daudelako."}
{"id": "125931", "revid": "512", "url": "https://eu.wikipedia.org/wiki?curid=125931", "title": "Pierre Tucoo-Chala", "text": "Pierre Tucoo-Chala (Bordele, 1924ko apirilaren 20a - Paue, 2015eko urtarrilaren 23a) historialari frantziarra izan zen. Paueko Unibertsitateko irakaslea, Pirinioetako Erdi Aroko historian aditua zen."}
{"id": "125935", "revid": "336", "url": "https://eu.wikipedia.org/wiki?curid=125935", "title": "GnuPG", "text": "GnuPG edo GNU Privacy Guard zifraketarako eta sinadura digitalak sortzeko erreminta bat da, PGP-ren (\"Pretty Good Privacy\") ordezkoa hain zuzen, baina GPL lizentziapeko software askea izanik. GPG-k IETF-ren estandarra darabil, OpenPGP deritzoguna.\nHistoria.\nHasieran GPG Werner Koch-k garatu zuen. 1.0.0 bertsioa 1999ko Irailak 7 kaleratu zen. Alemaniako Ekonomi eta Teknologia ministerioak dokumentazio eta Microsoft Windowsentzako bertsioa finantzatu zituen 2000. urtean.\nGPG Erabilera.\nGPG egonkorra da, produkziorako software egoki bezala onartuta dago eta orokorrean FreeBSD, OpenBSD, NetBSD eta azkenaldian GNU/Linux distribuzioetan, sistema eragilearekin batera banatzen da.\nNahiz eta programak oinarrizko testu interfaze izan, gaur egun GPG errekurtsoak erabiltzen dituzten aplikazio grafikoak ere badaude. Adibidez, KMail eta Evolutionen barnean integratua izan da, Enigmail deitutako plugin bat ere badago, Mozilla Application Suite eta Thunderbirdekin lan egiten duena Windows, GNU/Linux eta beste sistema eragileen gainean. Pluginak GPG mekanismoaren atal bat ez direnez eta OpenPGP estandarraren espezifikazioetan agertzen ez direnez, bere garatzaileak plugin proiektuekin erlazionatuta ez daudenez, pentsa daiteke GPG-ren segurtasun onurak konpromisoan egon daitezkeela edota eraginkortasuna galtzen ari direla koordinazio eta euskarri faltagatik, baina kode irekiko alternatibak edo interpretaturiko script-ak izanik (Thunderbirden pluginen kasuan bezala), funtzionamendu fidagarria bermatzen da GPG erramintarekin.\nGPG Mac OS X eta Windows bezalako beste plataforma batzuetan ere konpilatu daiteke. Mac OS X-n MacGPG izeneko aplikazio aske bat eroan da, klase natiboen definizioak eta erabiltzailearen ingurunea erabiltzeko moldatua izan delarik. Konpilazio gurutzatua ez da lan xumea, behintzat segurtasun hornitzaileak sistema eragilearekin batera aldatzen direlako eta honek egokitzapena zaila egiten duelako. Hala ere, kalitate altuko konpilatzaileek bestelako GPG inplementazioekin era zuzenean elkar eragin behar duten fitxategi exekutagarriak sortu behar dituzte.\nZelan lan egiten du GPG-k?\nGPG-k erabiltzaileek sortutako banakako gako pare asimetrikoak erabiliz mezuak zifratzen ditu. Gako publikoak beste erabiltzaileekin elkartrukatu daitezke era askotara, adibidez gako zerbitzarietan gakoak utzita. Beti arretaz banatu behar dira gako publikoen ustelkeria bidez gerta daitezkeen identitate faltsuen agerpena saihesteko. Posible da mezu bati sinadura digital kriptografikoa eranstea mezuaren osotasuna eta iturria egiaztatzeko, honela fidagarriak ez diren elkarrekikotasunak konprobatu ditzakegu.\nGPG-k ez du software patentek mugatutako algoritmorik erabiltzen, hauen artean PGP-n hasieratik erabiltzen den IDEA(International Data Encryption Algorithm) zifratze algoritmoa dago. Honen ordez patentatu gabeko ElGamal, CAST5, DES hirukoitza 3DES, AES eta Blowfish bezalako algoritmoak erabiltzen dira. Posible da IDEA erabiltzea GPG-n plugin estra bat jaitsita, baina erabiltzaile lizentzien beharra agertu daiteke IDEA patentaturik dauden herrialdeetan.\nGPG zifratze software hibrido bat da, azkartasuna lortzeko zifratze simetrikodun kriptografia eta gako seguruen banaketarako gako publikoen kriptografia konbinatzen ditu. Lan egiteko modu hau OpenPGP estandarraren berdina da eta PGP-ren atala izan da bere lehen bertsiotik.\nArazoak.\nOpenPGP estandarrak mezuentzako sinadura digitalak egiteko metodo batzuk definitzen ditu. Metodo baten eraginkortasuna hobetzeko ahaleginean sortutako errore baten ondorioz, metodo bakar baten eragina duen segurtasun zulo bat aurkitu zen (Nguyen 2004) eta GPG bertsio batzuetan (1.0.2-tik 1.2.3-ra, zerbitzarietan zerrendatutako 1.000 gako baino gutxiagorekin) eragina izan zuen. Seguritate zulo hori GPG 1.2.4 bertsiotik aurrera konponduta dago. Honek algoritmo kriptografikoen, protokoloen eta kriptosistemen inplementazio zuzenak garatzeko zailtasunaren ideia ematen digu.\nGPG komando lerroen bidezko sistema bat da. Inplementazio grafiko desberdinak eskuragarri daude baina banaka batzuk baino ez dituzte bere ezaugarri guztiak (Adibidez: ID, erabiltzaile edo sinadura ezabaketa). Instrukzio guztiak komando lerrora pasatu behar direnez, oso arin programaren alde garrantzitsuen erabilera zailtzen dute. Liburutegi erako bertsio baten gaineko lana hasita dago."}
{"id": "125938", "revid": "1354508", "url": "https://eu.wikipedia.org/wiki?curid=125938", "title": "Jules-Edouard Moustic", "text": ""}
{"id": "125939", "revid": "1354510", "url": "https://eu.wikipedia.org/wiki?curid=125939", "title": "Christian Borde", "text": ""}
{"id": "125942", "revid": "105290", "url": "https://eu.wikipedia.org/wiki?curid=125942", "title": "Caeathro", "text": "Caeathro Galesko Gwynedd eskualdeko udalerria da. Caernarfon eta Waunfawr udalerrien artean dago eta A4085 errepideak zeharkatzen du. Caernarfonetik 1,17 miliatara eta Waunfawrdik 0,72 miliatara dago. Udalerriko leku nagusiak bertako pub edo taberna, gasolindegia eta karabanen aparkalekua da, azken hau urte oso irekia dagoen turismogunea delarik."}
{"id": "125944", "revid": "58701", "url": "https://eu.wikipedia.org/wiki?curid=125944", "title": "Capel Celyn", "text": "Capel Celyn Galesko Gwynedd eskualdeko udalerria da. Bala udalerriaren ipar-mendebaldean dago.\nHerri urperatuta.\n1965eko urriaren 28an, protesta artean, Galesen Llyn Celyn urtegia inauguratu zuen Liverpoolgo Udalak. Urtegia eraikitzeko Capel Celyn udalerria urperatu zuten, 70 biztanleko herria, den-denak galestar hiztunak. Era berean, urtegiko ura Galestik Ingalaterrara eramateko prestatu zuten azpiegitura guztia, Liverpool 100 km-ra zegoen. Proiektuak aurkako mugimendu indartsua eragin zuen Galesen, eta besteren artean, hiru minutura ere iritsi ez zen inaugurazio ekitaldia boikotatu zuten megafoniaren kableak moztuta.\n2005ean Liverpoolgo Udalak barkamen formalak eskatu zizkion Galesko herriari publikoki, urtegiarekin sortutako kalte eta minagatik."}
{"id": "125958", "revid": "6327", "url": "https://eu.wikipedia.org/wiki?curid=125958", "title": "Amenhotep IV.a", "text": ""}
{"id": "125959", "revid": "6327", "url": "https://eu.wikipedia.org/wiki?curid=125959", "title": "Amenofis IV.a", "text": ""}
{"id": "125963", "revid": "105290", "url": "https://eu.wikipedia.org/wiki?curid=125963", "title": "Rancho Notorious", "text": "Rancho Notorious 1952an Fritz Langek zuzendutako westerna da, Marlene Dietrich, Arthur Kennedy eta Mel Ferrer aktoreek antzeztua. Fimari egokitutako aurreneko izenburua \"The Legend of Chuck-a-Luck\" izan zen, baina RKO Pictures konpainiako buru Howard Hughesek gustuko ez eta bazterrean laga zuten. Langen hirugarren eta azken westerna da, estudioetan filmatua oso-osoan. Gorrotoa eta mendeku nahia ditu gaitzat. Ken Darbyk konposotatuko kantak (\"The Legend of Chuck-a-Luck\"), William Leek abestutakoak, eta filmean zehar zatika kantatua denak, gertaeren haria antolatzen du.\nArgumentua.\nVern Haskell herrialdeko hego-mendebaldean dabil, harekin ezkondu behar zuen neskatoa bortxatu eta hil zuen gaizkilearen bila. Kartzelan Frenchy Fairmont ezagutzen du eta bertatik irtendakoan Chuck-a-Luck etxaldera joango dira elkarrekin, iheslari askoren babesleku. Hango jabea Altar Keane andrea da, eta Vern emakumea limurtzen saiatuko da arrantxoan geratu ahal izateko eta horrela bila dabilen hiltzailea harrapatzeko.\nKanpo estekak.\n[[Kategoria:Ameriketako Estatu Batuetako filmak]]\n[[Kategoria:Western filmak]]\n[[Kategoria:Wyomingen girotutako filmak]]"}
{"id": "125964", "revid": "14546", "url": "https://eu.wikipedia.org/wiki?curid=125964", "title": "Francisco A. Marcos Mar\u00edn", "text": "Francisco A. Marcos Mar\u00edn (Madril, Espainia, 1946 - ) hizkuntzalari espainiarra da. Hizkuntzalaritza Hispaniarreko irakaslea da University of Texasen, San Antonion."}
{"id": "125969", "revid": "11782", "url": "https://eu.wikipedia.org/wiki?curid=125969", "title": "Jean Louis Davant", "text": ""}
{"id": "125970", "revid": "11782", "url": "https://eu.wikipedia.org/wiki?curid=125970", "title": "Madeleine de Jaur\u00e9guiberry", "text": ""}
{"id": "125971", "revid": "11782", "url": "https://eu.wikipedia.org/wiki?curid=125971", "title": "Madeleine Jaur\u00e9guiberry", "text": ""}
{"id": "125972", "revid": "11782", "url": "https://eu.wikipedia.org/wiki?curid=125972", "title": "Madeleine de Jaureguiberry", "text": ""}
{"id": "125973", "revid": "11782", "url": "https://eu.wikipedia.org/wiki?curid=125973", "title": "Madeleine Jaureguiberry", "text": ""}
{"id": "125975", "revid": "90204", "url": "https://eu.wikipedia.org/wiki?curid=125975", "title": "Jauregiberritarrak", "text": "Jauregiberritarrak Zuberoako familia euskaltzale eta abertzale garrantzitsu bat da.\nGurasoak.\nEzagun egin diren seme-alaben gurasoak hauexek ziren:\nArgentinan bizi izan ziren zenbait urtez eta hor jaio zen adibidez Jean.\nBederatzi seme-alaba izan zituzten: lau seme eta bost alaba.\nSeme-alaba ospetsuak.\nGehiegi idatzi ez bazuten ere, familia honetako kideek eragin handia izan zuten Zuberoan eta beste neurri batean Ipar Euskal Herri osoan euskaltzaletasuna eta abertzaletasuna bultzatzeko."}
{"id": "125976", "revid": "11782", "url": "https://eu.wikipedia.org/wiki?curid=125976", "title": "Jaureguiberry-tarrak", "text": ""}
{"id": "125977", "revid": "11782", "url": "https://eu.wikipedia.org/wiki?curid=125977", "title": "Jaureguiberrytarrak", "text": ""}
{"id": "125978", "revid": "11782", "url": "https://eu.wikipedia.org/wiki?curid=125978", "title": "Jaur\u00e9guiberry-tarrak", "text": ""}
{"id": "125979", "revid": "11782", "url": "https://eu.wikipedia.org/wiki?curid=125979", "title": "Jaur\u00e9guiberrytarrak", "text": ""}
{"id": "125980", "revid": "17", "url": "https://eu.wikipedia.org/wiki?curid=125980", "title": "Erabateko kalitatearen kudeaketa", "text": ""}
{"id": "125983", "revid": "336", "url": "https://eu.wikipedia.org/wiki?curid=125983", "title": "Pogrom", "text": "Pogroma (errusieraz: \u043f\u043e\u0433\u0440\u043e\u043c, \"suntsipena\") eraso bortitza da, hilketak eta ondasunen txikizioa eta arpilatzea barne, talde etniko, erlijioso edo dena delako baten aurkakoa, gehienetan gobernuaren baimenaz egiten dena. Historian zehar, judu-komunitatearen aurkako erasoak izendatzeko erabili izan da.\nHistoria.\nPogrom deitutako lehenengo eraso oldea Errusiar Inperioan gertatu zen, 1881 eta 1884 artean. 1881ean Alexandro II.a Errusiakoa San Petersburgon eraila izan zelarik, errudunak juduak zirelako zurrumurrua zabaldu zen. Jarraian, inperioaren hego-mendebaldean (egungo Ukraina, Polonia eta Moldavian) juduen aurkako bortizkeria hedatu zen: hilketak eta bortxaketak gertatu ziren, eta milaka etxe suntsitu zituzten. Bitartean, agintariek ezer gutxi egin zuten erasoak geldiarazteko; are gehiago, pogromak juduen eskubideak murrizteko baliatu zituzten. \n1903 eta 1906 artean beste pogrom olde bat izan zen, garrantzitsuena Chisinaun 1903ko apirilaren 6an. Jazarpen horien beste ondorio bat emigrazioa izan zen: 1880-1920 bitartean, Errusiar Inperioko bi miloi juduk Ameriketako Estatu Batuetara alde egin zuten. 1917ko Errusiako Iraultzan eta ondoko Gerra Zibilean (1918-1921) ere hainbat pogrom izan ziren. Judu aberatsek boltxebikeen erasoak pairatu zituzten, eta iraultzaren aldekoek, berriz, Armada Zuriaren errepresioa.\nAntisemitismoaren historian pogrom hitza judu-komunitatearen aurkako edozein eraso izendatzeko erabiltzen da. Errate baterako, 1938ko azaroaren 9an, Alemanian eta Austrian gertatu zen Kristal hautsien gaua, \"Kristallnacht\" edo \"Pogromnacht\" izenez ezagutzen da. Era berean, pogromtzat hartzen dira, Izurri Beltza sortzen zutela leporaturik, XIV. mendean juduek jasan zituzten erasoaldiak ere.\nBestalde, pogrom deitu izan zaie azken hamarkadetan gutxiengo erlijioso edo etnikoren aurka izan diren hainbat oldarraldiri."}
{"id": "125984", "revid": "6327", "url": "https://eu.wikipedia.org/wiki?curid=125984", "title": "Deshazkundea", "text": ""}
{"id": "125987", "revid": "56334", "url": "https://eu.wikipedia.org/wiki?curid=125987", "title": "Arratiako tranbia", "text": "Arratiako tranbia edo Lemoako tranbia XX. mendeko lehenengo bi herenetan martxan egon zen garraiobidea izan zen, Arratia lotzen zuena Durangaldea eta Bilbo hiriburuarekin, bai eta eskualdeko udalerriak euren artean ere.\n\"Tranv\u00eda El\u00e9ctrico de Bilbao a Durango y a Arratia\" izeneko konpainiak 1902ko abiatu zuen zerbitzua, uztailak 5ean Durangoraino lehen tranbia iritsita (nahiz 1899ko irailak 2an martxan zen Lemoa eta Artea arteko lehen zatia).\n1911an euskal trenbideen konpainiak erosi zituen bere akzioak. Trenbideak eta tranbiak bide bera egiten zutenez, tranbian eginiko inbertsioak txikitu egin ziren.\n1937an gerra zibilaren ondorioz kalteak izan zituen trenaren bideak.\n1950eko hamarkadan aktibitaterik handiena eduki zuen, 6 milioi bidaiari urtean eramaten zuelarik, gehienak Bilboaldean zebiltzan langileak (\"Firestone\", \"Baskonia\" eta abar), Gorbeiara zihoazen mendizaleak edo Villaro-Areatzako bainuetxerako bidaiariak. Salgaiak ere garraiatzen zituen, Santa Ana de Bolueta, Firestone edo Cementos Lemonan kasu sarrera baizuen, eta baita Arriaga parean deskargatzen zirenak Bilboko porturako.\n1952an marka jarri zuen, bere diru sarrera eta bidaiaritan: 6.749.914 bidaiari. Gero iritsi zitzaion gainbehera:\n1956ko abuztuak 1ean Galdakao - Lemoa zatia etena zen.\n1958ko urriak 1ean Zeanuri erdigunerako sarrera eten zuten, baita Galdakao - Urbi tartea ere. Horrek bidaiari galera handia eragin zuen.\n1962ko abenduaren 5ean iraungitzen zitzaion kontzesio administratiboa baina, autobus zerbitzua ezarri bitartean, bi tartek zerbitzua eskaintzen jarraitu zuten ia beste bi urtez: Bilbo-Urbi eta Lemoa-Zeanuri.\n1964an amaitu zuen bere bidea tranbiak, azaroak 29an, Lemoa eta Zeanuri artean mendizaleek antolatu omenaldi festa batekin. Elejoste familiako buruak azken bidaia grabatu zuen, zinezalea baizen.\nIbilbidea.\nAbiapuntu bat Durango izan zitekeen, gero Zornotzan geraleku eta azkenik Lemoan bat egiten zuen Zeanuritik zetorren linearekin, Areatza, Arteaga, Dima eta Igorretik igarotzen zena.\nLemoatik aurrera Bedia, Usansolo, Galdakao eta Basaurin gelditzen zen Bilbora iritsi baino lehen. Hiriburuan, azkenik, Bolueta, Abusu eta Arriagan zituen geltokiak. Abusu auzoan Ibaizabal gurutzatzeko zubi bat eraiki zen propio tranbiarentzat, egun Pontoiko zubia dagoen inguruan.\nHasera batean Arriaga antzokiaren aurretik abiatzen bazen ere, beranduago atzeko aldera aldatu zen geltokia. Erribera kalean gora, San Antongo zubia gurutzatu eta Urazurrutiako moiletan gora joaten zen Abusuraino. Pontoiko zubia baliatuz egiten zuen Boluetaraino, Ibaizabal gurutzatu eta Basauriko Pozokoetxe auzoan sartzen zen. Basconiaren ondotik, Azbarren, Ariz eta Urbi gurutzatzen zituen, Laminarrieta, El Gallo, Usansolo eta Bedia gurutzatuz Lemoara iristeko. Hura zuen erdigune nagusi, Durango eta Zeanurirako adarrak bat egiten baizuten han. 49,21 kilometroko trenbide sarea zuen, bi orduko bidaia.\nKulturan.\nGarraiobide honen garrantzia handia izan zen, eta euskal kultura horren lekukoa izan da. Gabriel Aresti euskal poeta sozialak \"Bizkaiko aberatsak\" izeneko olerkia konposatu zuen, Oskorri musika taldearen bertsioak famatu bihurtu duena."}
{"id": "125989", "revid": "6327", "url": "https://eu.wikipedia.org/wiki?curid=125989", "title": "\u03a6", "text": ""}
{"id": "125992", "revid": "69477", "url": "https://eu.wikipedia.org/wiki?curid=125992", "title": "Urrezko proportzio", "text": ""}
{"id": "125993", "revid": "46380", "url": "https://eu.wikipedia.org/wiki?curid=125993", "title": "Torres Novas", "text": "Torres Novas, Santar\u00e9m barrutiko hiri portugaldarra da, Erdiko lurraldean eta M\u00e9dio Tejo eskualdean kokatua. Hiri honek 14.900 biztanle ditu (17.000 hiriaren inguruko eremuak kontuan hartuta). Duela urte batzuk, Ribatejo probintziaren barnean zegoen."}
{"id": "125994", "revid": "119347", "url": "https://eu.wikipedia.org/wiki?curid=125994", "title": "Bioteknologia", "text": "Bioteknologia izaki bizidunetan oinarritzen den teknologia mota da.\nBioteknologiak organismoak (mikroorganismoak, batez ere) erabiltzen ditu gizakiarentzat onuragarriak diren produktuak edo zerbitzuak eskuratzeko. Aplikazioak ditu: nekazaritzan, farmazia-industrian, elikagaien zientzietan, medikuntzan eta ingurugiroan, besteak beste.\nEstreinakoz, Karl Ereky hungariar ingeniariak erabili zuen hitza, 1919an, bere \"Biotechnologie der Fleisch-, Fett- und Milcherzeugung im landwirtschaftlichen Grossbetriebe\" (Bioteknologia, nekazaritza eta abeltzaintzako ustiategi handi bateko haragi- eta esne-ekoizpena) liburuan sartu zuenean.\nBioteknologia hainbat zientziatan oinarritzen da: mikrobiologian, biokimikan, genetikan, botanikan eta ingeniaritza puruan, esaterako. Mikroorganismoak erabiltzen ditu haiengandik etekin industriala lortzeko.\nBioteknologia barruan, bi atal edo sasoi erabat ezberdin bereizten dira: Bioteknologia tradizionala edo klasikoa eta Bioteknologia modernoa.\n1992ko Aniztasun Biologikoari buruzko Hitzarmenaren arabera, bioteknologia honela defini daiteke: \u00abErabilera espezifikoetarako produktuak edo prozesuak sortzeko edo aldatzeko sistema biologikoak eta organismo biziak edo horien deribatuak erabiltzen dituen aplikazio teknologiko oro\u00bb.\nAniztasun Biologikoari buruzko Hitzarmenaren Biosegurtasunaren Cartagenako Protokoloak honela definitzen du bioteknologia modernoa:\nBioteknologia tradizionala.\nBioteknologia klasikoa ohituretan eta esperientzi aurre zientifikoan oinarritzen zen, elikadura arlora soilik zuzenduz. Jarduera horren adibide bat da edariak edo elikagaiak eskuratzeko (ardoa, esnekiak...) gizakiak aspalditik erabiltzen dituen tekniken multzoa: XIX. mendera arte prozedura horien atzean zegoen oinarri biokimikoa ezagutu gabe eta Pasteur-en garaitik aurrera mikrobio aukeratuak erabiliz.\nBioteknologia mota hori, beraz, mikrobioez baliatzen da (mikrobioen metabolismoaz, zehatzago esanda) onuragarriak diren produktuak eta zerbitzuak lortzeko (elikagaiak, edariak, produktu kimikoak eta farmazeutikoak, bio-intsektizidak, hondakin-uren arazketa...)\nBioteknologia modernoa.\nBioteknologia modernoak XX. mendearen 80ko hamarkadan hasi zuen bere bidea, ingeniaritza genetikoarekin batera. Izan ere, bioteknologia mota honek ingeniaritza genetikoa du oinarri, geneak sartzen baititu \u2014era artifizialean\u2014 mikrobioengan haien ezaugarriak aldatzeko, produktu interesgarri bat ekoiztu dezaten, adibidez. Bioteknologia erabiliz, esaterako, bakterioek edo legamiek giza-intsulina ekoizten dute hormona horrekiko kodetzen duten giza-geneak mikrobio horiengan txertatuz. Egun, merkaturatzen den intsulina gehiena bioteknologiaren bidez lortzen da.\nGenetikoki eraldatutako organismoak sortzen ditu bioteknologia modernoak, organismo naturalen aldean onuragarriagoak direnak produktu bat ekoizteko.\nBioteknologiaren historia.\nBioteknologiaren hastapenak nekazaritzaren agerpenarekin lotuta daude, duela 10.000 urte inguru. Nekazariak laster ohartu ziren posible zela uzten etekina hobetzea, landare hoberenak eta erresistenteenak aukeratuz.\nDuela 8.000 urte sumertarrek eta babiloniarrek garagardoa ekoizten zutelako zantzuak ditugu. Era berean, txinatarrek gazta eta jogurta egiten zuten orain dela 6.000 urte, eta ogiaren lehen aipamenak K.a. 3.000. urte inguruan azaltzen dira Egipton. Elikagaiak eta edariak lortzeko prozesu hauetan guztietan bakterioek edo legamiek parte hartzen dute, lehengaiak hartzituz. Elikagai horiek sortzen dituzten hartzidurak kasualitatez gertatuko ziren hasieran, baina gizakiak laster ikasiko zuen prozesu horiek kontrolatzen, bere oinarri biokimikoa ezagutu ez arren.\nXIX. mendea erabakiorra izan zen bioteknologiaren bilakaeran, mende horretan genetika, biokimika eta mikrobiologiaren oinarri teorikoak finkatu baitziren. Mende horren erdialdean, Gregor Mendelek herentziari buruzko lehen ikerketa zientifikoak osatu zituen, eta 1876an Louis Pasteurek frogatu zuen mikroorganismoak direla hartzidura laktiko eta alkoholikoaren eragileak.\nXX. mendean, industriaren garapena eta biologiaren aurrerapenei esker, mikroorganismoak erabiltzen hasi ziren industrian. Mikroorganismoen ustiapena, gizakiarentzat interesgarriak diren substantziak eta produktuak eskuratzeko, areagotu egin zen XX. mendean zehar: 1910. urte inguruan, mikrobioen lehenengo ekarpen industriala gauzatu zen, azetona, butanola eta glizerolaren ekoizpena hasi zenean. Bioteknologiaren garapenean, XX. mendeko mugarri garrantzitsuenak, besteak beste, hauek izan dira:\nAdibideak.\nBioteknologiak lau industria-eremu handitan ditu aplikazioak: osasun-laguntza (medikuntza); laboreen ekoizpena eta nekazaritza; laboreen eta beste produktu ez-elikagarri (industriala) batzuen erabilera (adibidez, plastiko biodegradagarriak, landare-olioa, bioerregaiak); eta ingurumen-erabilerak.\nAdibidez, bioteknologiaren aplikazio bat mikroorganismoak produktu ekologikoak fabrikatzeko erabiltzea da (adibidez, garagardoa eta esnekiak). Beste adibide bat da meatzaritzak biolixibiatuetan berezkoak diren bakterioen erabileran. Bioteknologia birziklatzeko ere erabiltzen da: hondakinak tratatzeko, industria-jarduerek kutsatutako lekuak garbitzeko (bioremediazioa), eta baita arma biologikoak ekoizteko ere.\nZenbait termino sortu dira bioteknologiaren hainbat adar identifikatzeko, adibidez:\nMedikuntza.\nMedikuntzan, bioteknologia modernoak aplikazio asko ditu botiken aurkikuntzetan eta ekoizpen farmazeutikoan, farmakogenomikan eta proba genetikoetan (edo baheketa genetikoan). 2021ean, mundu osoko bioteknologia farmazeutikoko enpresen balio osoaren % 40 inguru Onkologian ari zen lanean, Neurologia eta Gaixotasun Arraroak beste bi aplikazio handiak izanik.\nFarmakogenomika (farmakologiaren eta genomikaren konbinazioa) da konposizio-genetikoak nola eragiten duen gizabanako batek botikei ematen dien erantzunean aztertzen duen teknologia. Ikertzaileek aldakuntza genetikoak zer eragin duen pazienteengan botiken erantzunetan aztertzen dute, gene-adierazpen korrelazionatuaren bidez edo nukleotido bakarreko polimorfismoen bidez, sendagai baten eraginkortasunarekin edo toxikotasunarekin. Farmakogenomiaren helburua baliabide arrazionalak garatzea da, pazienteen genotipoari dagokionez farmakoterapia optimizatzeko eta ahalik eta eraginkortasun handiena bermatzeko ondorio kaltegarri minimoekin. Horrelako planteamenduek \"medikuntza pertsonalizatuaren\" etorrera agintzen dute, non medikamentuak eta medikamentuen konbinazioak optimizatzen diren bakoitzaren konposizio-genetiko berezirako.\nBioteknologiak molekula txikiko farmako tradizionalak aurkitzen eta fabrikatzen lagundu du, baita bioteknologiaren \u2013biofarmaziaren\u2013 ondorio diren botikak ere. Bioteknologia modernoa egungo sendagaiak erraz eta merke fabrikatzeko erabil daiteke. Genetikoki eraldatutako lehen produktuak giza gaixotasunak tratatzeko sendagaiak izan ziren. Adibide bat aipatzearren, 1978an, Genentechek intsulina sintetiko humanizatua garatu zuen bere genea \"Escherichia coli\" bakterioan txertatutako plasmido bektore batekin elkartuz. Lehenago, intsulina, diabetesa tratatzeko oso erabilia, hiltegiko animalien pankreatik (ganadua edo txerriak) ateratzen zen. Genetikoki injektatutako bakterioak gai dira giza intsulina sintetiko kantitate handiak ekoizteko kostu nahiko baxuan. Bioteknologiak terapia berriak ere sortu ditu, hala nola terapia genetikoa. Bioteknologia oinarrizko zientzian aplikatzeak ere (adibidez, Giza Genoma Proiektuaren bidez) izugarri hobetu du biologiaren ulermena, eta, biologia normalari eta gaixotasunei buruz dugun ezagutza zientifikoa handitu den heinean, handitu egin da lehendik trata ezin zitezkeen gaixotasunak tratatzeko sendagai berriak garatzeko dugun gaitasuna ere.\nProba genetikoek ahultasunen diagnostiko genetikoa ahalbidetzen dute heredatutako gaixotasunentzat, eta haur baten gurasotasuna (ama eta aita genetikoa) edo, oro har, pertsona baten arbaso bat zehazteko ere erabil daitezke. Kromosomak geneen maila indibidualean aztertzeaz gain, proba genetikoek (zentzu zabalagoan) barne hartzen dituzte gaixotasun genetikoen balizko presentziarako proba biokimikoak edo desordena genetikoak garatzeko arrisku handiagoarekin lotutako geneen forma mutatzaileak. Proba genetikoek kromosomen, geneen edo proteinen aldaketak identifikatzen dituzte. Gehienetan, probak erabiltzen dira heredatutako desordenekin lotutako aldaketak aurkitzeko. Proba genetiko baten emaitzek kondizio genetiko susmagarri bat baieztatu edo baztertu dezakete, edo pertsona batek gaixotasun genetiko bat garatzeko edo pasatzeko aukerak zehazten lagun dezakete. 2011tik aurrera, ehundaka proba genetiko erabiltzen ziren. Proba genetikoek arazo etiko edo psikologikoak eragin ditzaketenez, proba genetikoek aholkularitza genetikoa izaten dute lagun.\nNekazaritza.\nGenetikoki eraldatutako laboreak (\"labore transgenikoak\" edo \"labore bioteknologikoak\") nekazaritzan erabiltzen diren landareak dira, eta horien DNA ingeniaritza genetikoko teknikekin aldatua izan da. Gehienetan, espeziean berez gertatzen ez den ezaugarri berri bat sartzea da helburu nagusia. Enpresa bioteknologikoek etorkizuneko elikagaien segurtasuna lortzen lagun dezakete, hiri-nekazaritzaren elikadura eta bideragarritasuna hobetuz. Gainera, jabetza intelektualaren eskubideak babesteak sektore pribatuak agrobioteknologian inbertitzera bultzatzen du.\nElikagaien laborantzako adibideen artean, honako hauek daude: izurriteei aurre egitea, gaixotasunak, ingurumen-baldintza estresagarriak, tratamendu kimikoei aurre egitea (esaterako, herbizida bati aurre egitea), hondamena murriztea edo laborearen elikadura-profila hobetzea. Elikadurakoak ez diren laboreen adibide dira, besteak beste: farmazia-agenteak, bioerregaiak eta industrialki erabilgarriak diren beste ondasun batzuk ekoiztea, bai eta biorremediaziorako ere.\nNekazariek teknologia transgenikoa zabalik onartu dute. 1996 eta 2011 artean, labore transgenikoekin landatutako lurren azalera osoa 94 bider handitu zen, 17.000 kilometro karratutik 1.600.000 km2-ra. Munduko laborantza lurren % 10 transgenikoekin landatu ziren 2010ean. 2011tik aurrera, 11 labore transgeniko desberdin landu ziren, komertzialki, 160 milioi hektarea, esaterako, 29 herrialdetan: AEB, Brasil, Argentina, India, Kanada, Txina, Paraguai, Pakistan, Hegoafrika, Uruguai, Bolivia, Australia, Filipinak, Myanmar, Burkina Faso, Mexiko eta Espainia.\nGenetikoki eraldatutako elikagaiak beren DNAn ingeniaritza genetikoaren metodoekin aldaketa zehatzak izan dituzten organismoetatik sortutako elikagaiak dira. Teknika horiei esker, laborantza-ezaugarri berriak sartu ahal izan dira, bai eta elikagai baten egitura genetikoaren gaineko kontrol askoz handiagoa ere, lehen hazkuntza selektiboa eta mutazio-hazkuntza bezalako metodoek ematen zutena baino. Elikagai transgenikoen salmenta komertziala 1994an hasi zen; Calgenek bere \"Flavr Savr\" lehen aldiz merkaturatu zuenean, tomatea bere heldutasunera heltzea atzeratu zuen. Orain arte, elikagaien eraldaketa genetiko gehienak, hala nola soja, artoa, koltza eta kotoi haziaren olioa, nekazarien eskari handiko uztetan zentratu dira. Horiek patogenoei eta herbizidei aurre egiteko diseinatu dira. Ganadu transgenikoa ere garatu da esperimentalki; 2013ko azaroan ez zegoen merkatuan, baina, 2015ean, FDAk, ekoizpen eta kontsumo komertzialerako, lehen izokin transgenikoa onartu zuen.\nBadago adostasun zientifiko bat esaten duena gaur egun labore transgenikoetatik eratorritako elikagaiek ez dutela gizakien osasunerako ohiko elikagaiek baino arrisku handiagorik; aitzitik, elikagai transgeniko bakoitza kasuz kasu aztertu behar da sartu aurretik. Hala ere, herritarrek zientzialariek baino aukera gutxiago dute elikagai transgenikoak segurutzat hartzeko. Elikagai transgenikoen legezko eta erregelamenduzko estatusa aldatu egiten da herrialdeka, eta nazio batzuek debekatu edo murriztu egiten dituzte, eta beste batzuek, berriz, onartzen dituzte arautze-maila oso desberdinekin.\nLabore transgenikoek, gainera, onura ekologiko batzuk ematen dituzte gehiegi erabiltzen ez badira. Intsektuekiko erresistenteak diren laboreek pestizida gutxiago erabiltzen dutela frogatu da, eta, beraz, pestiziden ingurumen-inpaktua murriztu egin da. Hala eta guztiz ere, aurkariek hainbat arrazoirengatik egin diete aurka labore transgenikoei: besteak beste, ingurumenarekiko kezkengatik, labore transgenikoetatik ekoitzitako elikagaiak seguruak ote diren, munduko elikadura-premiei aurre egiteko labore transgenikoak behar ote diren eta organismo horiek jabetza intelektualaren legearen mende egoteak sortzen dituen kezka ekonomikoengatik.\nBioteknologiak hainbat aplikazio ditu elikagaien segurtasunaren eremuan. \"Golden \"arroza laboreak, esaterako, nutrizio-eduki handiagoa izateko diseinatuta dira. Nekazaritzako bioteknologia mota bat ez bada ere, txertoek lagun dezakete animalien nekazaritzan aurkitzen diren gaixotasunak prebenitzen. Gainera, nekazaritzako bioteknologiak hazkuntza-prozesuak bizkortu ditzake emaitza azkarragoak lortzeko eta elikagai kopuru handiagoak eskaintzeko. Zerealen biofortifikazio transgenikoa metodo esperantzagarritzat hartu da Indian eta beste herrialde batzuetan, desnutrizioari aurre egiteko.\nIndustria.\nBioteknologia industriala (batez ere Europan, bioteknologia zuria esaten zaio) helburu industrialetarako erabiltzen da, baita hartzidura industrialerako ere. Bere baitan hartzen du Zelulak (mikroorganismoak) edo zelulen osagaiak (entzimak) erabiltzea produktu kimikoak, elikagaiak eta pentsuak, detergenteak, papera eta mamia, ehunak eta bioerregaiak bezalako sektoreetan industrialki erabilgarriak diren produktuak sortzeko. Azken hamarkadetan, aurrerapen handiak egin dira genetikoki eraldatutako organismoen (GEO) sorreran industria-bioteknologiaren aplikazioen aniztasuna eta bideragarritasun ekonomikoa indartzeko. Lehengai berriztagarriak hainbat produktu kimiko eta erregai ekoizteko erabiltzean, bioteknologia industrialak aurrera egiten du berotegi-efektuko gasen emisioa murrizteko eta oinarri petrokimikoa duen ekonomia batetik aldentzeko.\nBiologia sintetikoa bioteknologia industrialaren funtsezko ardatzetako bat da manufaktura-sektoreari egiten dion ekarpen finantzario eta iraunkorragatik. Bioteknologiak eta biologia sintetikoak berebiziko garrantzia dute produktu errentagarriak sortzeko, naturarekiko atseginak diren ezaugarriak dituztenak eta ekoizpena ez fosiletan oinarritutakoa. Biologia sintetikoa \"Escherichia coli\" izeneko mikroorganismoen ereduetan erabil daiteke, genoma editatzeko tresnen bidez, biooinarrian dauden produktuak ekoizteko gaitasuna handitzeko, hala nola medikamentuen bioprodukzioa eta bioerregaiak. Adibidez, partzuergo bateko \"Escherichia coli\" eta \"Saccharomyces cerevisiae\" mikrobio industrial gisa erabil daitezke taxol agente kimioterapeuten aitzindariak ekoizteko, ingeniaritza metabolikoa kokultibo ikuspegi batean aplikatuz bi mikrobioen onurak ustiatzeko.\nBiologia sintetikoak industria-bioteknologian dituen aplikazioen beste adibide bat \"Escherichia coli\"ren bide metabolikoen berringeniaritza da, CRISPR eta CRISPRi sistemen bidez, 1,4 butanediol izeneko produktu kimiko bat ekoizteko, zuntza fabrikatzeko erabiltzen dena. 1,4 butanediol sortzeko, autoreek \"Escherichia coli\"ren araudi metabolikoa aldatzen dute CRISPRren bidez, gltA genean mutazio puntuala eragiteko gene tristearen galtzea eta sei geneen kolpea (cat1, sucD, 4hbd, cat2, bld eta bdh). CRISPRi sistemak, berriz, 1,4 butanediolaren biosintesi-bidean eragina duten hiru geneak (gabD, ybgC eta TESb) botatzen zituen. Ondorioz, butanediol 1,4ren errendimendua nabarmen igo zen 0,9tik 1,8 g/l-ra.\nIngurumena.\nIngurumen-bioteknologiak hainbat diziplina hartzen ditu bere baitan, eta horiek funtsezkoak dira ingurumen-hondakinak murrizteko eta ingurumenaren aldetik seguruak diren prozesuak eskaintzeko, hala nola bioiragazketa eta biodegradagarritasuna. Bioteknologiek eragina izan dezakete ingurumenean, bai modu positiboan, bai negatiboan. Vallerok eta beste batzuek argudiatu izan dute bioteknologia onuragarriaren (adibidez, biorremediazioa petrolio-isuria edo ihes kimiko arriskutsua garbitzean datza) eta enpresa bioteknologikoen ondorio kaltegarrien (adibidez, organismo transgenikoen material genetikoaren fluxua andui basatietara zabaltzea) arteko aldea aplikazio eta inplikazio gisa ikus daitekeela, hurrenez hurren. Ingurumen-hondakinak garbitzea ingurumen-bioteknologiaren aplikazioaren adibide bat da; bioaniztasuna galtzea edo mikrobio kaltegarri bati eustea, berriz, bioteknologiaren ingurumen-inplikazioen adibide dira.\nAraupetzea.\nIngeniaritza genetikoaren araupetzea da: gobernuek ingeniaritza genetikoaren teknologia erabiltzearekin eta genetikoki eraldatutako organismoak (genetikoki eraldatutako laboreak eta arrain transgenikoak barne) garatu eta askatzearekin lotutako arriskuak ebaluatzeko eta kudeatzeko hartutako planteamenduei buruzkoa. Transgenikoen araupetzean, aldeak daude herrialdeen artean, eta AEBren eta Europaren artean gertatzen dira desberdintasun nabarmenenetako batzuk. Araudia, herrialde jakin batean, aldatu egiten da ingeniaritza genetikoko produktuen erabileraren arabera. Adibidez, elikagaietarako ez den labore bat ez dute berrikusten elikagaien segurtasunaz arduratzen diren agintariek. Europar Batasunak bereizi egiten ditu EBren barruko laborantzarako onarpena eta inportaziorako eta prozesamendurako onarpena. EBn transgeniko gutxi batzuk landatzea onartu den bitartean, transgeniko kopuru bat onartu da inportatzeko eta prozesatzeko. Transgenikoen laborantzak transgenikoen eta transgenikoak ez diren laboreen arteko bizikidetzari buruzko eztabaida piztu du. Elkarbizitza-araudiaren arabera, labore transgenikoak landatzeko pizgarriak desberdinak dira.\nIkasten.\n1988an, Estatu Batuetako Kongresuak bultzatuta, Medikuntza Orokorreko Zientzien Institutu Nazionalak (National Institute of Health) (NIGMS) bioteknologiako prestakuntzarako finantzaketa-mekanismo bat ezarri zuen. Unibertsitate nazionalak lehian ari dira Bioteknologiako Prestakuntza Programak (BTP) ezartzeko. Aplikazio arrakastatsu bakoitza bost urterako finantzatzen da, eta, berriro, lehiaz berritu behar da. Graduondoko ikasleak, aldi berean, BTP batean onartuak izateko lehiatzen dira; onartuak badira, bi edo hiru urterako, ordaina, matrikula eta mediku-aseguruaren laguntza aurreikusten dira, doktorego-tesia egiten ari diren bitartean. Hemeretzi erakundek eskaintzen dute NIGMSren laguntza. Bioteknologiako prestakuntza ere eskaintzen da graduondokoetan eta unibertsitate komunitarioetan.\nMikrobioen erabilera industrian.\nBioteknologiaren aplikazioak mikrobioak erabiliz oso anitzak dira. Batzuk aipatzearren, hauek aipa daitezke:\nIndustri-hartzitzaileetan edo bioerreaktoreetan produktu hauek lortzeaz gain, bioteknologia mikrobioez baliatzen da beste prozesu batzuetan:\nEragiten dion arloaren arabera, bioteknologia horrela sailka daiteke:"}
{"id": "125995", "revid": "119347", "url": "https://eu.wikipedia.org/wiki?curid=125995", "title": "Hawaiian Airlines", "text": "Hawaiian Airlines (NAZE kodea: HA, NAGE kodea: HAL, Callsign: HAWAIIAN) Hawaiiko merkataritzarako airelinea bat da. Bere aireportu nagusia Honoluluko nazioarteko aireportua da.\n1929an sortu zen eta gaur egun 33 hegazkin dauzka munduko 19 hiri desberdinetara hegaldiak eginez."}
{"id": "125996", "revid": "1519", "url": "https://eu.wikipedia.org/wiki?curid=125996", "title": "Victoria (Kanada)", "text": "Victoria Kanadako Columbia Britainiarra probintziako hiriburua da. Bere inguruko herriekin, Vancouver aurretik duela, probintziako bigarren hiri populatuena da. Vancouver uhartearen hegoaldean dago kokatua.\n2006ko erroldaren arabera 78.057 biztanle bizi ziren bertan.\nVictoria, Columbia Britainiarreko hiriburua, Vancuverren uhartean kokatuta dago, hegoaldeko isurialdean. Britainiar estiloko hiria da. Han egotean, Erresuma Batuko edozein hiritan zaudela ematen du. Aipagarriena kaia da. Kaitik Victoriako eraikin inportanteenak ikus daitezke: the Fairmont express hotela, Columbia Britainiarreko parlamentua eta BC Museum (edo British Columbia Museum), besteak beste. BC Museum-ean British Columbiako Historiako aztarnak gordeta daude. Museoaren aurrean, ohiko \u201ctotem\u201dek antzinako historia erakusten digute. Totemek kontatzen digute familiar indiarren historia. Zenbat eta totem handiago, hainbat eta historia luzeago. Hiri erditik pasatzean, denetarik aurki daiteke. Han, erdian, Kanadako merkatal zentroa ospetsuena dago: Eaton center. Marka guztiak batzen dira han. Gainera, Kanadako zergak baxuagoak direnez, bai arropak, bai opariak oso merke lor daitezke.\n Kaiaren alde batean, autobus geltokia dago. Handik, unibertsitateraino ailegatzen da. UVIC du izena. Nahiz eta BCko ospetsuena ez izan, hango bizia ikustea merezi du. Eraikinak arruntak dira. Ikasketak, berriz, ezagutu beharrekoak dira, izan ere, metodo pedagogiko nahiko berezia dute.\n Victoria esaten zaionari, bospasei herri dira. Haien artean, aipagarriak dira Saanich eta Langford. Eremuak 300.000 biztanle inguru du. Victoria erditik irten bezain laster Amerikan zaudela nabaritzen da. Herri horiek bi solairutako etxez lepo daude. Bata bestearen atzean.\nHistoria.\n James Cook, Royal Navy-ko Kapitainak, Vancuver uhartea topatu zuen, 1778 urtean. Hogei urte beranduago, Vancouver kapitainak, Espainiako Bodega y Quadra kapitainarekin, uhartea eskuratu zuen Britainiar inperioarentzat. Bi horiengatik, Vancouver eta Quadraren uhartea izan zen izena.\nHiri senidetuak.\nVictoria ondorengo hiriekin senidetuta dago:"}
{"id": "125997", "revid": "96586", "url": "https://eu.wikipedia.org/wiki?curid=125997", "title": "Hebe Camargo", "text": "Hebe Maria Monteiro de Camargo Ravagnani (Taubat\u00e9, 1929ko martxoaren 8a - S\u00e3o Paulo, 2012ko irailaren 29a) Brasilgo aktorea, abeslaria eta telebistako aurkezlea izan zen."}
{"id": "125998", "revid": "1519", "url": "https://eu.wikipedia.org/wiki?curid=125998", "title": "Victoria (argipena)", "text": "Victoria honakoa izan daiteke:"}
{"id": "126001", "revid": "58701", "url": "https://eu.wikipedia.org/wiki?curid=126001", "title": "S\u00f4ber", "text": "S\u00f4ber espainiar rock-taldea da. 1994an sortu zuten Carlos Escobedo eta Antonio Bernardinik \"S\u00f4ber Stoned\" izenarekin, Jorge Escobedo eta El\u00edas Romero batu zitzaizkielarik. Geroago, S\u00f4ber izena hartu zuten. 1998an, El\u00edas Romeroren ordez, Luis Miguel Planell\u00f3 batu zen taldera. Azken hau, ordea, Alberto Madridek ordeztu zuen 1999an. Partaideak ez ziren gehiago aldatu taldeak 2005ean atsedena hartu zuen arte. 2010eko urtarrilaren 1ean, taldeak bere itzulera iragarri zuen, Manu Reyes taldekide berriarekin."}
{"id": "126007", "revid": "512", "url": "https://eu.wikipedia.org/wiki?curid=126007", "title": "Rigspolitiet", "text": "Rigspolitiet edo Politi (euskaraz \"Polizia\") Danimarkako polizia nazionala da. Danimarkako Parlamentua eta Gobernuko Justizia Ministroaren agindupean dago. Polizia honen jarduera eremua Danimarka osoa da, Groenlandia eta Faroe Uharteak barne harturik.\nPolizia administrazio hoberako herrialdea 12 polizia barrutitan banatzen da. Horietako bi Groenlandia eta Faroe Uharteei dagozkienak."}
{"id": "126009", "revid": "1340", "url": "https://eu.wikipedia.org/wiki?curid=126009", "title": "Politi", "text": "Politi hitzak euskaraz \"polizia\" esan nahi du:"}
{"id": "126010", "revid": "11782", "url": "https://eu.wikipedia.org/wiki?curid=126010", "title": "Pantxoa Carrere", "text": ""}
{"id": "126011", "revid": "512", "url": "https://eu.wikipedia.org/wiki?curid=126011", "title": "Polizia Frantzian", "text": "Frantzian polizia bi mailatan banatzen da bakarrik: estatu mailan eta udal mailan. Estatu mailan edo maila nazionalean 3 polizia agentziek dihardute eta udal mailan udalerri bakoitzaren arabera. Hiri handiek bakarrik izan ohi dute udaltzaingoa."}
{"id": "126016", "revid": "512", "url": "https://eu.wikipedia.org/wiki?curid=126016", "title": "Kaoru Ishikawa", "text": "Kaoru Ishikawa (\u77f3\u5ddd\u99a8 Ishikawa Kaoru) (Tokyo, Japonia, 1915eko uztailaren 13 - 1989ko apirilaren 16) unibertsitateko irakasle japoniar bat izan zen, ezaguna kalitatearen kudeaketa arloan egin zituen ekarpenengatik, bereziki ekoizpen-prozesuetako akatsak hautemateko Ishikawa diagramak (edo kausa-efektu diagramak) asmatu eta hobekuntzarako kalitate-zirkuluak garatzeagatik."}
{"id": "126028", "revid": "6950", "url": "https://eu.wikipedia.org/wiki?curid=126028", "title": "Ishikawa diagrama", "text": "Kalitatearen kudeaketan, Ishikawa diagrama edo kausa-efektu diagrama ekoizpen-prozesu batean (edo edozein erakundeko jardueran, orokortuz) dauden akatsak eta arazoak hauteman eta euren kausa zehazteko erabiltzen dira. Kaoru Ishikawak kalitate-aditu japoniarrak asmatu zuen 1960etako hamarkadan.\nErakunde batean akats bat, arazo bat hautematen denean, akats hori lehenago gertatutako zerbaiten ondorio dela pentsa daiteke. Akatsaren sorburua edo iturburuak bilatzeko erabili izan da Ishikawa diagrama, Fishbone diagrama edo Herringbone diagrama izenekin ere ezaguna; kausa-efektu diagrama.\nIshikawa diagramaren erabilera ohikoenak produktuen diseinuak hobetzeko eta kalitate akatsak hautemateko dira. Diagrama hauek akatsen faktore potentzialak identifikatzeko erabili ohi dira. Akatsaren kausa edo arrazoi bakoitza aldakuntza iturri izan beharko luke. Erroreen kausak kategoria nagusietan bildu ohi dira, aldakuntza iturri hauek identifikatu eta sailkatzeko."}
{"id": "126029", "revid": "17", "url": "https://eu.wikipedia.org/wiki?curid=126029", "title": "Kausa-efektu diagrama", "text": ""}
{"id": "126030", "revid": "96586", "url": "https://eu.wikipedia.org/wiki?curid=126030", "title": "Lucien Lelong", "text": "Lucien Lelong (Paris 1889ko urriaren 11 - Angelu 1958ko maiatzaren 11) 1920, 1930 eta 1940ko hamarkadetan entzutetsua izan zen goi-mailako jantzigintzako jostuna izan zen.\nKarrera.\nParisen jaioa, ehunen denda baten jabea zen Arthur Lelongen semea zen. Ikasketak sorterriko Goi Merkataritza Ikasketen eskolan egin zituen.\nLehen Mundu Gerra amaitu zenean zabaldu zuen bere moda etxea Madeleine plazan. 1924an auzo hori utzi eta Matignon kaleko 16 zenbakira mugitu zuen.\nLelongek ez zituen bere labela zeramaten janzkerak sortzen. \"Berak ez zuen diseinatzen, bere diseinatzaileekin batera lan egiten zuen.\" idatzi zuen Christian Diorek, 1941tik 1946ra Lelongen taldeko kide izan zenak; garai horretan berak zenbait bilduma sortu zituen Pierre Balmainekin batera. \"Hala ere, bere jostun-karreraren ibilbidean bere bildumek estilo bat mantentzen zuten, zinez berea zena eta bere antza zuena.\" gehitu zuen normandiarrak. Nadine Robinson eta Hubert de Givenchy diseinatzaileek ere berarekin egin zuten lan.\n\"Chambre Syndicale de la Haute Couture\" edo Goi-mailako jantzigintzako Ganbera Sindikaleko presidentea izan zen 1937-1947 artean eta bere kudeaketari esker 92 enpresak ez zituzten bere ateak itxi behar izan Bigarren Mundu Gerran.\n1924tik aurrera jantziez gain lurrinen arloan ere hasi zen lanean; \"Gentlemen Prefer Blondes\" (1953) filmean Marilyn Monroe eta Jane Russell bere lurrin dendan ari dira erosketak egiten. Lentzeria eta galtzerdiak ere diseinatu zituen lehenetakoa izan zen.\nBere bezerorik ezagunen artean Marie Duhamel, Jeanne Ternisien (Georges Nelze bankariaren emaztea), la Rochefoucauld-eko dukesa, Greta Garbo, Gloria Swanson, Colette, eta Rose Kennedy zeuden.\n1948an osasun arazoek bere karreraren amaiera ekarri zuten eta 1952an erretiratu zen.\nEzkontzak.\nHiru aldiz ezkondu zen.\nAngelun.\nAngelun hil zen, bihotzekoak jota, 1958ko maiatzaren 11n; Lapurdiko herri honetan 2010eko urtarrilaren 12an hitzaldia eman zuen Jacqueline Demornexek (ikus \"Bibliografia\" atala) Amodio Ganbera auzoko Club Belambran."}
{"id": "126040", "revid": "119347", "url": "https://eu.wikipedia.org/wiki?curid=126040", "title": "Fotis Katsikaris", "text": "Fotis Katsikaris (; Korydallos, 1967ko maiatzaren 16a -) saskibaloi jokalari ohi eta entrenatzaile greziarra da, Bilbao Basket taldea entrenatu zuena.\nKirol ibilbidea.\nKatsikaris bere ibilbidearen hasieran Kostas Politis, Dusan Ivkovic edo Dragan Sakotaren laguntzailea izan zen AEK Atenas B.C., 2003 eta 2005 artean entrenatzaile nagusi bilakatu arte. Errusiako Dynamo San Petersburgok fitxatu eta bertan urtebete eman zuen kluba desagertu arte.\nValencia Basket Clubek fitxatu eta bertan urte bi eman zituen. 2009an etxera itzuli eta Aris BCek fitxatu zuen.\nNahiz eta kontratua indarrean izan, 2010ean Bilbao Basketek fitxatu zuen Txus Bidorreta ordezkatzeko.\nTaldeak.\nHona hemen bere ibilbidea:"}
{"id": "126049", "revid": "119347", "url": "https://eu.wikipedia.org/wiki?curid=126049", "title": "Axel Hervelle", "text": "Axel Hervelle (Lieja, 1983ko maiatzaren 12a -) Belgikako saskibaloi jokalaria da, egun ACBko Bilbao Basket taldean dabilena.\nIbilbidea.\nHervellek jaioterrian hasi zuen bere kirol ibilbidea, Lieja eskualdeko RBC Verviers-Pepinster taldean hain zuzen ere. Bertan lau urte eman zituen, batez besteko 11,4 puntu eta 10,6 errebote lortuz. 2004an Real Madridek fitxatu eta batez besteko 8,5 puntu eta 5,5 errebote lortu zituen.\n2009an, NBAko \"draft\"ean Houston Rocketsek zituen eskubideak James Whiteren ordez aldatu zituen.\n2010ean Madrilen aukerarik ez zuenez, Bilbao Basketera utzi zuten."}
{"id": "126064", "revid": "512", "url": "https://eu.wikipedia.org/wiki?curid=126064", "title": "Filum", "text": "Filuma (latinez \"phylum\") animalien sailkapenean, erreinua baino txikiagoa den eta klaseak bere baitan hartzen dituen taxonomi taldea da, eredu orokor berbera duten izakiez osatutakoa.\nBotanikan, berriz, dibisio erabiltzen da."}
{"id": "126068", "revid": "56334", "url": "https://eu.wikipedia.org/wiki?curid=126068", "title": "Jos\u00e9 Ignacio Lopez de Arriortua", "text": "Jos\u00e9 Ignacio Lopez de Arriortua (Zornotza, 1941eko urtarrilaren 18a - ) euskal ingeniari bat da, XX. mendearen bukaeran automobilgintzako enpresetan egindako lanaregantik ezaguna izan zena, kalitate alorrean bereziki."}
{"id": "126070", "revid": "201", "url": "https://eu.wikipedia.org/wiki?curid=126070", "title": "Phylum", "text": ""}
{"id": "126071", "revid": "201", "url": "https://eu.wikipedia.org/wiki?curid=126071", "title": "Filo", "text": ""}
{"id": "126072", "revid": "201", "url": "https://eu.wikipedia.org/wiki?curid=126072", "title": "Jos\u00e9 Ignacio L\u00f3pez de Arriort\u00faa", "text": ""}
{"id": "126073", "revid": "201", "url": "https://eu.wikipedia.org/wiki?curid=126073", "title": "Jos\u00e9 Ignacio L\u00f3pez de Arriortua", "text": ""}
{"id": "126076", "revid": "119347", "url": "https://eu.wikipedia.org/wiki?curid=126076", "title": "Clement Jauregiberri", "text": "Clement edo Cl\u00e9ment Jauregiberri edo de Jaur\u00e9guiberry (Ziboze 1895eko abenduaren 9a - 1965) Zuberoako Jauregiberri familia ezagunaren kidea da, bereziki Bigarren Mundu Gerran alemaniarren kontrako erresistentzian aritzeagatik ezaguna.\nBiografia.\nJauregiberritarrak denbora luzean Zuberoan herria eta hizkuntzaren alde eragile handienetakoak izan ziren. Bederatzi seme-alabaren artean zortzigarrena zen.\nHamazortzi urterekin Lehen Mundu Gerran bere borondatez sartu zen eta amaiera arte ibili zen, kapitain gradua eta hainbeste kondekorazio lortuta; bi aldiz larri zauritu zuten, bigarrena gerraren azken egunean.\nArgentinan zenbait urtez bizi izan zen. 1922an Th\u00e9r\u00e8se Bardonekin (Okzitaniako Corresa aldekoa) ezkondu zen eta lau seme-alaba izan zituzten.\nBigarren Mundu Gerran erreserbako ofizial bezala berriro deitua -ordurako Bildozen bizi zen bere familiarekin-, aurrekotik zuen eskarmentuagatik gauzak bestela planteatzea pentsatu zuen; bere kezka populazio zibilak ahalik eta gutxien sufritzea zen. Zuberoako alemaniar okupatzaileen kontrako A.S. (\"Arm\u00e9e Secr\u00e8te\") delako maki taldeko buru izendatu zuten. Lehen Arbaila eta gero Atharratze askatu zituen bere lagun taldearekin; Zuberoak bere burua askatu zuen naziengandik, ia inoren laguntzarik gabe. Jean bere semea mezulari lanetan aritu zen.\nMauleko \"Regum\" lantegiko zuzendaria izan zen 1938 eta 1958 artean. Enpresa ixtean matematika irakasle lanetan aritu zen Zuberoako hiriburuko \"Saint-Fran\u00e7ois\" ikastetxe katolikoan.\nTolosa Okzitaniakoan zendu zen 1965ean, gerra zaurien ondorioak luze pairatu eta gero.\nLanak.\nBeste neba-arreba batzuk bezala euskaltzalea eta abertzalea zen Clement. Idazlanetan bere ekarpena kantitatez handia izan ez bazen ere, hauxe azpimarra daiteke:"}
{"id": "126081", "revid": "11782", "url": "https://eu.wikipedia.org/wiki?curid=126081", "title": "Cl\u00e9ment Jauregiberri", "text": ""}
{"id": "126088", "revid": "9356860", "url": "https://eu.wikipedia.org/wiki?curid=126088", "title": "Jean Jauregiberri", "text": "Jean Jauregiberri edo de Jaur\u00e9guiberry (Argentina 1880 - Aloze, Zuberoa 1952) Zuberoako Jauregiberri familia ezagunaren kidea da, medikua izateagatik nabaritu zena.\nBiografia.\nJauregiberritarrak denbora luzean Zuberoan herria eta hizkuntzaren alde eragile handienetakoak izan ziren. Bederatzi seme-alabaren artean lehena zen.\nBere emaztea Alozeko Gabrielle Grison izan zen. Lanbidez armadako sendagilea.\nBigarren Mundu Gerraren aurretik Piarres Lafittek bultzatzen zuen \"Eskualherrizaleen mugimenduan\" ibili zen. Espainiako Gerra Zibila dela eta Madalena arrebarekin hegoaldeko euskaldunen alde aritu zen, iheslariak laguntzen.\nBigarren Mundu gerran Zuberoa okupatzen zuten alemaniarren kontrako erresistentzian ibili zen, Pierre eta Allande (\"Arnaud\") seme zaharrenekin batera; hirurak armadako sendagile. Allandek jeneral gradua dauka eta Alozen bizi da, erretretan.\nLanak.\nEuskaraz artikuluak idatzi zituen aldizkari batzuetan:\nHaatik, bere obra nagusia frantsesez idatzi zuen, euskarazko izenburua badu ere:"}
{"id": "126097", "revid": "10891", "url": "https://eu.wikipedia.org/wiki?curid=126097", "title": "Goi\u00e2nia", "text": "Goi\u00e2nia Brasilgo erdialdeko hiri bat da, Goi\u00e1s estatuko hiriburua. Goi\u00e2nia udalerriko burua da, eta udalerriak gutxi gorabehera 1,2 milioi biztanle eta 739,5\u00a0km\u00b2 dauzka. Era berean, Goi\u00e2niako Metropoliko Lurraldearen erdigunea da, eta lurralde horretan 2 milioi biztanle bizi dira gutxi gorabehera. Geografia aski laua du, eta Meia-Ponte da ibairik garrantzitsuena."}
{"id": "126099", "revid": "1545", "url": "https://eu.wikipedia.org/wiki?curid=126099", "title": "Jos\u00e9 Joaqu\u00edn Arin", "text": "Jos\u00e9 Joaqu\u00edn Arin Oiarzabal (Billabona, 1875 - Oiartzun, 1936ko urriaren 25a) Arrasateko apaiza eta euskaltzalea izan zen.\nBiografia.\nGasteizko apaizgaitegian ikasi ondoren, hasieran Aretxabaleta eta gero, eta 25 urtez, Arrasateko San Joan Bataiatzailearen elizako parrokoa izan zen.\nMateo Mujika Gasteizko gotzainaren laguntzailea izan zen. Euskal kultura babestu eta zabaldu zuen: bere etxean Arrasateko lehendabiziko ikastola sortzeaz gain, aita Leonardo Guridi eta aita Jose Markiegiren euskal filologiaren lanak bultzatu zituen.\nMolaren gudarosteek Gipuzkoako kanpaina irabazi ondoren, salatu, atxilotu eta Ondarretako espetxean izan zuten.\nHantxe, 1936ko urriaren 24tik 25era zihoan gauean, Jos\u00e9 Markiegi eta Leonardo Guridi apaizekin Joseba Zeziaga jeltzalearekin atera eta Oiartzungo hilerrira eraman zituzten. Igotzean \u00abTe Deum\u00bb abestu zuten. Hugh Thomas historialariak dio, Gasteizko gotzainak hilketaren berria izatean \"Franco eta bere soldaduek hobe zutela apaiz beneragarri honen oinetan muin egitea fusilatu baino\" esan zuela."}
{"id": "126108", "revid": "512", "url": "https://eu.wikipedia.org/wiki?curid=126108", "title": "Hyacinthe de Charencey", "text": "Charles-F\u00e9lix-Hyacinthe Gouhier (Paris, 1832ko azaroaren 8a - Saint-Maurice-l\u00e8s-Charencey, 1916ko martxoaren 12a), Charenceyko kondea, hizkuntzalari frantziarra izan zen.\nBiografia.\nNormandiako leinu noble baten semea, Charenceyk politika eta ikasketei ekin zizkion, batez ere filologia eta hizkuntzalaritzari. \"Soci\u00e9t\u00e9 philologique\" sortzeaz gain, 1888an \"Soci\u00e9t\u00e9 de linguistique de Paris\" erakundearen presidente bilakatu zen.\nAmerikako hizkuntzak eta euskara landu zituen, baina ez bakarrik filologia mitologia, paleografia, folklore eta historia ere. Jaioterriko hizktza eta historia, berriz, ez zituen landu.\nBere aitona eta bere aita bezala Orneko Kontseilu Orokorraren kidea izan zen."}
{"id": "126110", "revid": "201", "url": "https://eu.wikipedia.org/wiki?curid=126110", "title": "Jauregibarri", "text": ""}
{"id": "126111", "revid": "65203", "url": "https://eu.wikipedia.org/wiki?curid=126111", "title": "Larry Trask", "text": "Robert Lawrence \"Larry\" Trask (New York, 1944ko azaroaren 10a - Brighton, 2004ko martxoaren 27a) euskal hizkuntzalari estatubatuarra izan zen.\nBiografia.\nHasieran kimika ikasi bazuen ere, \"Peace Corps\" agentzian izan ondoren hizkuntzalaritzari ekin zion. Londresko Unibertsitatean doktoretza lortu ondoren, Erresuma Batuko zenbait unibertsitatetan irakasle bilakatu eta katedraduna Sussexko Unibertsitatean.\nHizkuntzalaritza historikoa eta euskal hizkuntzalaritza landu zituen eta euskarazko hiztegi etimologikoa osatzen ari zela albo-esklerosi amiotrofikoak hil zuen.\nLeverhulme Fellowship saria lortu zuen."}
{"id": "126112", "revid": "1545", "url": "https://eu.wikipedia.org/wiki?curid=126112", "title": "Robert Lawrence Trask", "text": ""}
{"id": "126113", "revid": "119347", "url": "https://eu.wikipedia.org/wiki?curid=126113", "title": "Caroline Sarran", "text": "Caroline Sarran (Baiona 1984ko abenduaren 24a -) Lapurdiko emakumezko surflari profesional bat da. Zenbait urtez Europako txapelduna izan da, bai 18 urtetik beherakoetan bai ASP mailan.\nEgun Cap Bertonen bizi da, Jean-S\u00e9bastien Estienne bikotekide eta surflari profesionalarekin; lehenago Angelun bizi zen, Anglet Surf Clubeko kidea da eta angeluartzat jo ohi da.\nBiografia.\nMarc bere aita estatuko txapelduna izan zen; bera eta bere anaiak Europako snowboardaren aitzindarien artean daude, bestalde. Hori dela eta Caroline alabak surfa, snowboarda eta [skate]]a oso txikitatik deskubritu zituen, surfa sei urterekin. Angeluko Zaldunen hondartza izan zen bere kutuna garai horietan eta txikienekin oso lan txukuna egiten duen Bidarteko surf klubean eman zuen izena. 12 urterekin estatuko txapelduna izan zen.\nKirolean karrera egin lezakeela hasi zen ikusten eta behin Batxilergoa amaituta hasi zen profesional gisa. Emmanuelle Joly eta Marie-Pierre Abgrallekin bere progresioa oso azkarra izan zen zirkuituan eta bere konpromiso eta indarrak inpresio handia ematen zuten.\nBehin baino gehiagotan zirkuituko onenak (Layne Beachley, Keala Kennelly, Rochelle Ballard) gainditu zituen eta \"arriskutsu\" ospea hartu zuen.\n2003 eta 2004an oso emaitza onak izan eta gero 2006an WCT zirkuitura pasatzeko hautagaien artean egon zen; hiru postu baino ez zitzaizkion falta izan.\n2004an Fiji eta Angeluko konpetizioetan bosgarren postua lortu zuen, \"wildcard\" edo konbidapena erdietsi eta gero.\n2005ean Europako ASPko beste txapelketa bat irabazi eta gero 2006ko denboraldia oso ondo hasi zen eta harrezkero 2007an emakumezkoen munduko elitean aritzeko eskubidea ziurtatu zuen. 2008 eta 2009an WQSn aritu da.\nIstripua Angelun.\nUrtero Angelun \"Surf de nuit\" (\"gaueko surfa\") saio bat antolatzen da udan. 2009ko abuztuaren 14an ospatutakoan Sarranek kolpe bat izan zuen uretan eta arrisku larrian egon zen."}
{"id": "126122", "revid": "52258", "url": "https://eu.wikipedia.org/wiki?curid=126122", "title": "Romain Laulh\u00e9", "text": "Romain Laulh\u00e9, okzitaniera arautuan Laulh\u00e8r (Baiona, 1985eko martxoaren 31 -) Lapurdiko surflari profesionala da. 2006an munduko junior edo gazte txapelduna izan zen.\nBiografia.\nMilafrangan bizi da baina zenbait iturritan angeluartzat joa da, Anglet Surf Clubeko kidea delako seguruen."}
{"id": "126124", "revid": "201", "url": "https://eu.wikipedia.org/wiki?curid=126124", "title": "Tripanosomiasi afrikar", "text": ""}
{"id": "126125", "revid": "201", "url": "https://eu.wikipedia.org/wiki?curid=126125", "title": "Tripanosomiasi amerikar", "text": ""}
{"id": "126126", "revid": "201", "url": "https://eu.wikipedia.org/wiki?curid=126126", "title": "Alariko", "text": ""}
{"id": "126127", "revid": "105290", "url": "https://eu.wikipedia.org/wiki?curid=126127", "title": "This Is War", "text": "This Is War 30 Seconds to Mars musika taldearen diska."}
{"id": "126130", "revid": "14234", "url": "https://eu.wikipedia.org/wiki?curid=126130", "title": "A Fire Inside", "text": ""}
{"id": "126134", "revid": "7398", "url": "https://eu.wikipedia.org/wiki?curid=126134", "title": "Rigoberta Mench\u00fa Tum", "text": ""}
{"id": "126143", "revid": "69297", "url": "https://eu.wikipedia.org/wiki?curid=126143", "title": "Mixel Thikoipe", "text": "Mixel Thikoipe (Amend\u00fcze, Nafarroa Beherea, 1948ko urriaren 18a - 2017ko uztailaren 18a, Nafarroa Beherea) euskal idazle eta musikaria izan zen.\nBiografia.\nAmikuzeko Amend\u00fcze herrian jaioa, Domintxainen bizi izan zen, Zuberoako Pettarrean.\nLur Berri kooperatiban lan egin zuen. Sindikalista, euskaltzale, animatzaile eta kantaria izan da, lehen Xorrotxak taldean eta gaur egun Pil Pil taldean.\nLanak.\n\"Hotz bero\" eta \"Jin bezala\" liburuetan Thikoipe jaio zen Amikuze eskualdearen bizitzaren isla jasotzen da."}
{"id": "126145", "revid": "96586", "url": "https://eu.wikipedia.org/wiki?curid=126145", "title": "Jean Simmons", "text": "Jean Simmons (Londres, Erresuma Batua, 1929ko urtarrilaren 31 - Santa Monica (Kalifornia), Ameriketako Estatu Batuak, 2010eko urtarrilaren 22a) Jean Merilyn Simmons aktore britainiarraren izen artistikoa izan zen. 1950eko hamarkadara arte, Britainia Handian egindako filmetan hartu zuen parte eta, hortik aurrera, Kalifornian bizi izan zen Hollywooden lanean arituz. 2 alditan Oscar Sarietarako izendapena jaso zuen. Nabarmentzeko filmak hurrengoak izan ziren, besteak beste: \"Hamlet\" (Laurence Olivierek zuzendutako bertsioa), William Wylerren \"The Big Country\", Mervyn LeRoyren \"Home Before Dark\", Stanley Kubricken \"Spartacus\" edo Richard Brooksen Elmer Gantry.\nBiografia eta lana.\nJean Simmons Londresko Lower Hollowayn jaio zen, Erresuma Batuan, 1929ko urtarrilaren 31n. Aita Charles Simmons izan zuen Brontzea lortu zuena gimnasian\n1912ko Udako Joko Olinpikoetan eta ama, berriz, Winifred Simmons (jaiotzez, Loveland) izan zuen.\nLau senideetatik gazteena izan zen Jean, Lorna, Harold eta Edna aurretik izan zituelarik.\n14 urte besterik ez zuen antzezten hasi zenean.\nII. Mundu Gerra garaian, familia osoa ebakuatu zuten Winscombera, Somerseten. Aita soinketako irakasle zen eta Sidcot Schoolen aritu zen bolada batean; tarte horretan, Jean eta bere ahizpa zaharrena abesten hasi ziren eta, Londresera itzuli zirenean, Aida Fosterren Dantza Eskolan hasi zen ikasten, Val Guest zuzendariak aurkitu zuelarik. 200 bat aspirante artetik aukeratu zuten \"Give us the moon\" (1944) Val Guest eta Caryl Brahmsen filma egiteko eta berehala hartu zuen Erresuma Batuan, batez ere, David Leanen \"Great Expectations\" filman izan zuen parte-hartzearekin (1946).\nGehitzen joan ziren agerpenak handik aurrera: Gabriel Pascalen \"Caesar and Cleopatra\" (1946), Michael Powell eta Emeric Pressburger zuzendutako \"Black Narcissus\" (1947) eta, batez ere, Ophelia izan zenean Laurence Olivierrek zuzendu eta protagonizatu zuen William Shakespearen Hamlet (1948) lanaren adaptazioa. Lan honegatik izendatu zuten Jean Simmons 1948ko Oscar Sarietarako (Ez zuen, hala ere, hura lortuko, Claire Trevorrentzat izan baitzen, Cayo Largon egin zuen paperagatik).\nBaina izendapenak asko balio izan zion Jeani, estatubatuar ekoizleen arreta erakarri zuelako.\n1950ean ezkondu zen Stewart Granger aktorearekin eta laster izan zuen Frank Sinatra eta Marlon Brandoren ondoan lan egiteko aukera: Joseph L. Mankiewiczen \"Guys and Dolls\" (1955). Bere ahots propioa erabili zuen kanturako eta lehen Urrezko Globoa jaso zuen. 1960an, Simmons eta Granger bereiztu egin ziren. Ez zen denbora asko pasa Richard Brooks idazle eta zuzendariarekin ezkonduko zen arte.\n1950eko hamarkadan, Jean Simmons ohiko bihurtu zen Hollywoodeko ekoizpenetan. Hauek dira horietako beste lan batzuk: Chester Erskinen \"Androcles and the Lion\" (1952), Otto Premingerren \"Angel Face\" (1953), Henry Kosterren \"The Robe\" (1953), Michael Curtizen \"The Egyptian\" (1954), Henry Kosterren \"Desire\u00e9\" (1954)\n1958an, William Wylerren \"The Big Country\", Mervyn LeRoyren \"Home Before Dark\" nabarmendu behar dira eta baita Stanley Kubricken Spartacus (1960) filma ere.\n1960an, Richard Brooks zinema zuzendariarekin ezkondu zen eta honen agindupean egin zuen bere film onenetarikoa: \"Elmer Gantry\" (1960). 1969an, berriro egin zuten lan elkarrekin \"The Happy Ending\" lanean eta Oscar Sarirako izendapena jaso zuen oraingo honetan Janek.\nBi seme-alaba ere izan zituen, senar bakoitzarekin bana: Tracy Granger eta Kate Brooks.\nAzken urteak.\n1970eko hamarkadan zinetik aldentzen joan zen eta telebistara hurbildu zen. Lan onak egin zituen hemen ere, \"North and South\" edo \"The Thorn Birds\" eta azken lan honek eman zion Emmy Saria.\n2000ko hamarkadan ere lanean jarraitu zuen noizik behin, animazio-filmetan ahotsa jarriz.\n2010eko urtarrilaren 22an, biriketako minbiziak hil zuen Kaliforniako Santa Monicako etxean. 81 urte betetzear zegoen eta bere txakurra (Mr. Gates) eta bi katuekin (Adisson eta Megan) bizi zen."}
{"id": "126146", "revid": "4380", "url": "https://eu.wikipedia.org/wiki?curid=126146", "title": "Nikola Vujcic", "text": ""}
{"id": "126149", "revid": "512", "url": "https://eu.wikipedia.org/wiki?curid=126149", "title": "Michel Morvan", "text": "Michel Morvan (Paris, Frantzia, 1948ko ekainaren 20a -) frantziar hizkuntzalaria da. Komunitate zientifikoaren adostasun zabalari aurka eginez euskararen jatorritzat Eurasiako aitzinindoeuropar makrofamilia bat proposatzen duelako da ezaguna.\nBiografia.\nGermanista, Parisko Unibertsitatean, Nanterre eta Sorbonan hain zuzen ere, hizkuntzalaritza eta fonetikan doktoretza lortu ondoren, euskararen jatorria ikasteari ekin zion.\n1992an Bordeleko Unibertsitatean euskal gaiak ikasi ondoren, 1996an \"Les origines linguistiques du basque\" argitaratu zuen. CNRS erakundearen UMR 5478 taldeko kidea, \"Fontes Linguae Vasconum\", \"Euskera\", \"Bulletin du Mus\u00e9e Basque\", \"Lapurdum\" eta hainbat aldizkaritan artikuluak idatzi ditu. 2008an bere hiztegi etimologikoa idaztean, euskara kaukasoar hizkuntzen familiakoa zela esan zuen, aitzineuskara Eurasiako aitzinindoeuropar makrofamilian kokatuta. Horrela, euskararen antzinako historiari buruzko aditurik handienen artean (Koldo Mitxelena, Joseba Lakarra, Larry Trask, Ricardo G\u00f3mez...) onarpenik handiena duen hizkuntza bakartuaren teoriaren aurka egiten du; bai eta onarpen handirik ez duen John Bengtsonen dene-kaukasoar teoriaren aurka ere.\nMorvanen ustetan, gainerako hizkuntzak ez bezala, euskara bere historian, egonkorra izan da oso, eta Eurasiako beste lekuetan topatutako hainbat erro mantendu ditu. Hala, Eurasiako aitzinindoeuropar makrofamilia proposatzen du, kaukasoar hizkuntzak eta hizkuntza drabidikoak ere makrofamilia horretan bilduta. Hona hemen berak proposaturiko adibide batzuk:"}
{"id": "126151", "revid": "336", "url": "https://eu.wikipedia.org/wiki?curid=126151", "title": "Gateway Arch", "text": "Gateway Arch (euskaraz: 'Arku Pasabidea'), halaber Gateway to the West (Mendebalderako Pasabidea) gisa ezagutua, St. Louis (Missouri) hiriko irudi ikoniko bat da, eta Jefferson National Expansion Memorial delakoaren barrenean dago. 192 metroko garaiera eta oinarrian 192 metroko zabalera duen arku erraldoi bat da, Eero Saarinen arkitektoak eta Hannskarl Bandel egitura-ingeniariak 1947an diseinatua. Estatu Batuen mendebaldea eta ekialdea elkartzen dituen \"ate\" () gisako sinbolo-izaera dauka, eta Estatu Batuetako monumenturik altuena da.\nArkuaren eraikuntza-lanei 1963ko otsailaren 12an ekin zitzaien, eta 1965eko urriaren 28an burutu zen. Monumentu hau 1967ko uztailaren 10ean ireki zitzaion jendeari.\nArkuaren barrualdea hutsa da, eta hutsune horretan igogailu-sistema guztiz berezi bat dauka, bisitariak garraiatzen dituena goiko aldean dagoen behatoki bateraino. Halaber, arkuaren barrenean larrialdietarako bi eskailera daude, haietako bakoitza 1076 eskailera-mailakoa."}
{"id": "126152", "revid": "512", "url": "https://eu.wikipedia.org/wiki?curid=126152", "title": "Alexandre Baudrimont", "text": "Alexandre Edouard Baudrimont (Compi\u00e8gne, 1806ko maiatzaren 7a - Bordele, 1880ko urtarrilaren 24a) kimikari, hizkuntzalari eta etnografo frantziarra izan zen.\nHizkuntzalaritza eta etnografia arloan euskara eta euskaldunak ikasi zituen, erromintxelan aditua izanik. Kimika arloan XIX. mendearen erdialdean Na3P prestatu zuen sodio urtua eta kloruro fosforikoa batuz."}
{"id": "126155", "revid": "119347", "url": "https://eu.wikipedia.org/wiki?curid=126155", "title": "Genichi Taguchi", "text": "Genichi Taguchi (\u7530\u53e3\u7384\u4e00 \"Taguchi Gen'ichi\") (Takamachi, Niigata, Japonia, 1924ko urtarrilaren 1 - 2012ko ekainaren 2a) ingeniari eta estatistikari bat izan zen, kalitatearen kudeaketan egindako ekarpenengatik ezaguna. Aldi berean, Taguchi metodoak, besteak beste saiakuntza-diseinua barnehartzen duen metodo estatistikoen bilduma bat, garatu izana zor zaio.\nBizitza.\nKimono-industria zabala zuen Takamachi hirian jaioa, ehun-ingeniaritza ikasi zuen bere familiaren kimono-lantegian lan egin asmoz, 1942 urtea aldera estatistikarekiko interesa piztu eta Motosaburo Masuyama estatistikariaren gidaritzapean metodo estatistikoak ikasi zituen. 1948-1950 urteetan Japoniako Estatistika Matematikorako Institutuan lan egin zuen eta bertan penizilinaren ekoizpenaren inguruko ikerketak egiteagatik irabazi zuen ospea. Ondoren, enpresa probatuetan aritu zen lanean, Taguchi metodoak deritzenak garatuz. Egindako lanarengatik Deming saria irabazi eta 1965 Aoyama Gakuin Unibertsitatean irakasle lanetan hasi zen eta bertan iraun zuen 17 urtez. 1980ko hamarkadarako bere izena ezaguna zen Estatu Batuetan eta bertara joan zen bere metodoen berri ematera. Bere bizitzan zehar egindako lanarengatik, kalitatearen inguruko sari asko jaso zituen."}
{"id": "126159", "revid": "10891", "url": "https://eu.wikipedia.org/wiki?curid=126159", "title": "Motosaburo Masuyama", "text": " estatistikari bat izan zen, ezaguna Japonian inferentzia estatistikoa eta estatistikaren metodo matematikoak bultzatzeagatik. 1947 urtean Asahi saria jaso zuen eta Deming saria 1951 urtean. 1971 urteko talidomidaren biktimengatiko epaiketan, Japonian bertan, talidomidaren efektu kaltegarriak egiaztatu zituen estatistikoki."}
{"id": "126165", "revid": "119347", "url": "https://eu.wikipedia.org/wiki?curid=126165", "title": "Laurence Ostolaza", "text": "Laurence Ostolaza (Baiona, 1967ko maiatzaren 27a -) emakumezko kazetari lapurtarra da, batez ere telebista munduan aritu dena. Donibane Lohizunen bizi da.\nIkasketak.\nDonibane Lohizuneko San Tomas Akinokoa lizeoan ikasi zuen. Bertan Anne-Sophie Lapix eta Sandrine Mendiburu ibili ziren ikasle.\nA2 Batxilerra 1986an amaitu eta gero Bordelera jo zuen Letra ikasketak egitera.\nIbilbide profesionala.\nHedabideen mundura hurbildu zen: Sud Radio, Sud Ouest, Akitaniako France 3.\n1990eko hamarkadaren erdialdetik TV5 zein France 2 telebistetan eguerdi nahiz gaueko albistegietako aurkezle lanak egin zituen. Denbora batez Antoine Cormeryrekin batera aritu zen aipatu bigarren telebista katean.\nOsasun arloan espezializatua, 2006tik France 2n William Leymergiek gidatzen duen \"T\u00e9l\u00e9matin\" saioan osasunari buruzko atalaren ardura du."}
{"id": "126169", "revid": "1545", "url": "https://eu.wikipedia.org/wiki?curid=126169", "title": "Ferdinand Saussure", "text": ""}
{"id": "126174", "revid": "90204", "url": "https://eu.wikipedia.org/wiki?curid=126174", "title": "Anne-Sophie Lapix", "text": "Anne-Sophie Lapix (Donibane Lohizune, 1972ko apirilaren 29a - ) kazetari lapurtarra da.\nHastapenak.\nSorterriko San Tomas Akinokoa lizeoan C Batxilergoa egin zuen.\nUnibertsitate mailan Bordeleko \"Institut d'\u00e9tudes politiques\" eta Parisko CFJko diplomak ditu; azken honetatik, non telebistako espezializazioa egin zuen, 1996an atera zen. Hor LCI katean berarekin arituko ziren Nathalie Renoux, Pascale Winkel eta Karine de M\u00e9nonville ikaskide izan zituen.\nUrte horietan zehar bere lehen kazetaritza esperientziak izan zituen Sud Ouest egunkarian (1995eko udan) eta Xanpaina-Ardenako France 3 telebista katean (1996ko udan)."}
{"id": "126181", "revid": "59723", "url": "https://eu.wikipedia.org/wiki?curid=126181", "title": "Aymeric Picaud", "text": "Aymeric Picaud (Parthenay-le-Vieux, XII. mendea) monje, idazle eta erromes frantziarra izan zen. Egun \"Codex Calixtinus\" edo \"Liber Sancti Jacobi\" eskuizkribua idazteagatik ezaguna da, Donejakue bidea egiteko oharrak ematen dituena.\n\"Iter pro peregrinis ad Compostellam\".\n\"Iter pro peregrinis ad Compostellam\" liburua \"Codex Calixtinus\" osatzen duten bost liburuetako azkena da. Eskuizkribua Compostelako Donejakue katedralean dago. Frantziatik Donejakue bidea egiteko lau ibilbide deskribatzen du (\"via Turonensis, via Lemovicensis, via Podiensis\" eta \"via Tolosana\"). Picaudek zaldiz egin zuen ibilbidea eta bere oharrak batzuetan nahiko xelebreak dira. Liburu hori Erdi Aroko euskararen eta euskaldunen berri ematen duen iturri bakanetako bat da.\nEuskararen eta euskaldunen berri.\nErromesak ez zuen euskaldunez ez euskaraz oso iritzi onik, inondik ere. Hona hemen euskal hitzak dakartzaten esaldiak:\nAymeric Picaudek \"Basclus\" aipatzean (hemen \"euskaldunak\" izenaz itzuli dena), gaurko Ipar Euskal Herriko euskal herritarrez ari da; \"Nauarrus\" aipatzean (hemen \"nafarrak\" itzulia), berriz, gaurko Hego Euskal Herriko euskal herritarrez.\nLexikografiaren ikuspegitik, eta baita euskararen historiarako ere, Picauden zerrendak nabarmentzeko moduko datu batzuk ematen dizkigu. Esaterako, biltzen dituen euskarazko 18 hitzetatik, 7 mugagabean daude (\u00abpanem \"ogui\", uinum \"ardum\", carnem \"aragui\", piscem \"araign\" [...] tricticum \"gari\"\u00bb) eta gainerakoak mugatuak, izen bereziak eta partitibo bat (\u00abaquam \"uric\"\u00bb) dira. Horrek aditzera ematen digu XII. mendean, ziurrenik, euskaraz hitz bat aipatzerakoan (oraindik) mugagabea erabil zitekeela, nahiz eta ordurako mugatua ere baliatzen hasia zen.\nPicauden hiztegitxoa, hurrengo bidaiari gehienenak bezala, arlo semantiko jakin batzuetara mugatzen da, funtsean helburu praktikoa zutelako: ostatua, jan-edanak, jantziak eta, nola ez, erlijio kontuak. Izan ere, Europa guztian bezala, horrelako zerrenda asko, baita hurrengo mendeetan gaika antolatutako zenbait hiztegi ere, eskema teozentriko baten arabera antolatzen ziren, zerrendako lehenengo hitza Jaungoikoari dagokiona edo antzeko bat izanik: \u00abDeum uocant \"Urcia\"\u00bb.\nHiztegi horretako baliokidetzeen artean, zalantzazkoa da aipatu berri dugun hori, hala ere. \"Urtzi\" deitzen zioten benetan antzinako euskaldunek Jaungoikoari? Halaxe pentsatu dute ikertzaile batzuek; baina, gaur egungo hainbat euskalariren ustez \u2014esaterako, Ricardo G\u00f3mezen ustez\u2014, oso litekeena da hitz horrekin Picauden berriemaileak \u00abzerua\u00bb esan nahi izatea. Izan ere, nola adierazi ahal zieten bidaiari horiek beren berriemaile euskaldunei zein hitz esatea nahi zuten? Euskaraz ez jakin, berriemaileak latinez ere ez, eta, ezinbestean, keinuka edota objektuak seinalatuz moldatu behar. Beraz, imajina dezagun Aymeric bere berriemaileari \u00abJaungoikoa\u00bb euskaraz nola deitzen zion esanarazi nahian; beharbada, beste ahalegin batzuen ondoren, atzamarraz zerua erakutsiko zion, eta berriemaileak \u00aburtzia\u00bb esan, \u2018zerua\u2019 noski. Hori da, behintzat, geroko euskaran \"ortz\" (eta honen ondorengo \"ost-\") erroak duen esanahia \"ortzadar\" / \"ostadar\", \"ostarte\", \"oskarbi\" eta \"ortzantz\" \u2018trumoia\u2019 bezalako hitzetan."}
{"id": "126182", "revid": "7398", "url": "https://eu.wikipedia.org/wiki?curid=126182", "title": "Phyllum", "text": ""}
{"id": "126184", "revid": "119347", "url": "https://eu.wikipedia.org/wiki?curid=126184", "title": "Brachiopoda", "text": "Brachiopoda (latinez, \"Brachi\", besoa eta \"podos\", oina) animalia filum itsastar bat dira. Gaur egun 300 bat espezie bizi dira filum honen barruan eta dirudienez 16.000 bat espezie desagertu daude.\nEz da nahastu behar izen antzekoa duen Branchipoda animalia taldearekin.\nErreferentziak.\nBrusca, R.C. &amp; Brusca, G.J. 1990. Invertebrates. Sinauer Associates, Sunderland."}
{"id": "126186", "revid": "512", "url": "https://eu.wikipedia.org/wiki?curid=126186", "title": "Andres Poza", "text": "Andres Poza Igartza (Lendo\u00f1obeiti, Urdu\u00f1a, - Madril, 1595eko urriaren 18a), Poza Lizentziatua bezala ezaguna, euskal jakintsu, hizkuntzalari eta legelaria izan zen.\nBiografia.\nGaztea zela, familiarekin Anberesera joan zen. Aita 1535tik aurrera Anberesen bizi zen judu kristautua izan zen. Bederatzi urte eman zituen Lovainako Unibertsitatean eta, gero, armadan sartu eta Luis de Requesens gobernadorearentzat lan egin zuen: Maastrichten matxinaturiko konpainiekin negoziatu zuen, Gilen Orangekoaren aldeko matxino batzuk atxilotu zituen, Bergen op Zoom, Breda eta Brabanteko kostaldean matxinoen ondareak konfiskatu zituen, eta abar. Bertan Jer\u00f3nimo de Roda historialaria ezagutu zuen. Handik Espainiara joan eta 1570ean Salamancako Unibertsitatean zuzenbidea-titulua lortu zuen. Etxera itzuli eta 1583an Bilbon bizi zen, non legelari, Jaurerriaren abokatu eta udal zinegotzia izan zen. 1580ko ekainaren 24an Antonia Olaeta laudioarra ezkondu zuen. Bikoteak, gutxienez, bost seme alaba izan zituen, tartean Juan Bautista de Poza jesuita. Bilbon eta Donostian Kosmografia irakatsi zuen (1563an bertoko Nautika Eskolan katedraduna zen).\nJenio txarrekoa, Flandrian militarra zena hilketa-epaia jasan zuen, zientifiko zehatza eta poliglota ere izan zen. Frantses, aleman, latin, italiera, ingeles, nederlandera eta euskaraz aritzeaz gain, hizkuntzalaritza, matematikak, astronomia eta nabigazioa landu zituen.\nEuskoiberismoren zalea, Eugen Co\u0219eriuk bere lanak aztertu ditu. Bilbon bere izena daraman kale bat dago."}
{"id": "126190", "revid": "201", "url": "https://eu.wikipedia.org/wiki?curid=126190", "title": "Brakiopodo", "text": ""}
{"id": "126191", "revid": "96586", "url": "https://eu.wikipedia.org/wiki?curid=126191", "title": "Pierre Teilhard de Chardin", "text": "Pierre Teilhard de Chardin ( Orcines, Puy-de-D\u00f4me, 1881ko maiatzaren 1a - New York, 1955ko apirilaren 10a) paleontologo, filosofo eta jesulagun frantziarra izan zen.\nEboluzioaren teoriari buruz idatzi zuen eta Ekoteologiaren inspiratzailea izan da besteak beste."}
{"id": "126192", "revid": "201", "url": "https://eu.wikipedia.org/wiki?curid=126192", "title": "Teilhard de Chardin", "text": ""}
{"id": "126193", "revid": "7398", "url": "https://eu.wikipedia.org/wiki?curid=126193", "title": "Landare loreduna", "text": ""}
{"id": "126196", "revid": "336", "url": "https://eu.wikipedia.org/wiki?curid=126196", "title": "Lekadun", "text": "Lekadunak (\"Fabaceae\") landare loredunen familia bat da, batzuetan \"Leguminosae\" izena ere hartzen duena.\nEzaugarriak.\nSarritan hosto konposatu kiribildun eta estipuladunak dituzte, 5 petalo eta lore sepalodunak edo papilionazeoak eta leka-motako fruituak dituzte. Beren baitan garbantzua, babarruna, ilarra, otea, eta abar hartzen dituen \"Leguminosae\" familia osatzen dute. Ekologiaren aldetik, sustraietako noduluetan dauzkaten bakterio nitrifikatzaileei esker, leguminosoak nitrogenoa finkatzen du lurzoruan eta ezaugarri horri esker ongarri natural gisa erabil daiteke."}
{"id": "126197", "revid": "6327", "url": "https://eu.wikipedia.org/wiki?curid=126197", "title": "Leguminosoak", "text": ""}
{"id": "126198", "revid": "6327", "url": "https://eu.wikipedia.org/wiki?curid=126198", "title": "Leguminosae", "text": ""}
{"id": "126199", "revid": "201", "url": "https://eu.wikipedia.org/wiki?curid=126199", "title": "Fabaceae", "text": ""}
{"id": "126200", "revid": "119347", "url": "https://eu.wikipedia.org/wiki?curid=126200", "title": "Sandrine Mendiburu", "text": "Sandrine Mendiburu (Baiona, 1972ko urriaren 15a - ) emakumezko golfari profesional ohi lapurtarra da, 2001ean erretiratua.\nDonibane Lohizunen bizi izan da.\nKarrera profesionala.\nBere garaian profesionala izan zen Philippe aitaren laguntza zuela profesional bihurtu zen 1991ean. 18 urte besterik ez zituen.\nHurrengo urtean \"Ladies European Tour\" Europako zirkuituan \"Rockie of the year\" (\"urteko hasiberria\") izendatu zuten. Hamargarren amaitu zuen.\nProfesional urteetan lortutako garaipenak:\n1999an bertan lortu zuen urteko posturik onena (8.a) eta 2001ean karrera profesionalari amaiera eman zion, Hugo semea izan zuenean."}
{"id": "126201", "revid": "201", "url": "https://eu.wikipedia.org/wiki?curid=126201", "title": "Leguminoso", "text": ""}
{"id": "126202", "revid": "201", "url": "https://eu.wikipedia.org/wiki?curid=126202", "title": "Phaseolus vulgaris", "text": ""}
{"id": "126203", "revid": "137486", "url": "https://eu.wikipedia.org/wiki?curid=126203", "title": "Ote", "text": "Otea (\"Ulex sp.\") Fabaceae familiaren barneko landare generoa da, 20 espezie inguru biltzen dituena. Genero honetako landareak zuhaixka hostoiraunkor arantzadunak dira, Afrikako ipar-mendebaldean eta Europako mendebaldean hedatuta daudenak. Espezie gehienak Iberiar penintsulan daude.\nDeskribapena.\nZuhaixka edo mulu arantzatsuak dira. Adarretan, alderantzizko V itxurako (7)8(9) saihets azaltzen dira eta hauen artean haran ahurrak daude kokatuta. Adarrak, laburrak dira eta arantzetan eraldatuta daude, arantza primarioetan, gero bertan ezarriko dira arantza sekundario eta tertziarioak. Hosto txandakatuak dituzte eta estipula gabeak dira. Landare gazteen hostoak peziolatuak dira eta 1-3 foliolo dituzte. Helduetan ordea, filodio zurrunak edo arraroagoak diren filodio bigun eta hostokarak aurkitzen dira. Genero honek, infloreszentzia azaltzen du, galtzarbeko lore bakartiz osauta. Lore hauek, arantza primarioen gainean kokatzen dira eta batzuetan sekundarioen gainean ere. Horrez gain, loreak pedizelodunak dira, nektar gabeak eta pedizeloaren oinarrian braktea izeneko hosto eraldatua azaltzen dute eta honen goialdean bi brakteolo.\nUgalketa.\nLandare angiospermoetan bezala, ernalketa polinizazioarekin hasten da. Estigman itsatsitako polenak hodi polinikoa sortzen du, ginezeotik jaisten dena obuluraino. Bertan burutzen da ernalketa bikoitza, non nukleo espermatikoak obozelula ernaltzen duen enbrioia sortuz eta nukleo begetatiboak nukleo polarrak ernaltzen ditu haziaren endospermoa eratuz, gero enbrioiaren elikagai izango dena. Obulua garatu eta heldu egiten da fruitua bilakatuz.\nHaziaren morfologia.\n\"Ulex\" generoko haziek forma oboideoa dute; ariloa hari oblongo batean kokatuta dago, eta azken honek ildo batek zeharkatzen du. Lobulo erradikularraren ondoan, mikropilo bat du.\nEspezieak.\nEspezie hauen artean, Euskal Herrian agertzen direnak hiru dira: \"Ulex galli, Ulex europaeus\" eta \"Ulex minor.\"\n\"Ulex gallii\" Planchon.\n\"Ulex gallii\" 1m-ko altuera har dezaketen \"Ulex\" generoko zuhaiska da, batzuetan herrestariak izan daitekeena. Zurtoin eta adarretan ile ugari agertzen dira, bi motatakoak: batzuk luzeak, eta besteak motz eta okertuak. Arantzak ere badituzte, zuzenak edo okertuak izan daitezkenak. Arantz primarioak txandakatuak dira, zurrunak, glabroak eta 3 cm izan ditzazkete. Sekundario eta tertziarioak, taldekatu egiten dira primarioen oinarrian eta hauek baino motzagoak izaten dira.\n5-8 mm arteko filodio primarioak erakusten dituzte, lantza itxuradunak, arantzadunak, zilioekin hertzeetan, glabroak; eta sekundarioak lantza linear itxuradunak, haien arantza bezain luzeak direnak gehienetan. Profiloak 0,5-1,5 mm - koak dira, obalatu edo obalatu lantzadunak, pubeszenteak eta pedizeloa 3-mm - koa. Kalizak, 9-12 mm arteko luzeera dauka, ezpainak etengabe estutzen direlarik oinarrira hurbiltzean, ile motz eta dentsitate aldakorrekoak eta goikaldeko ezpaina 2-4 mm - ko lodierarekin. Fruitua, leka da kaliza baino pixkat txikiagoa izaten da, obalatua eta 1-4 hazi ditu, ile luze eta bigunekin.\nIberiar Penintsulan, bi ploidia-maila desberdin agertzen dira: 2n = 64 eta 2n = 96. Desberdintasun hauek kalizaren diferentzia txikiekin eta gune geografikoarekin erlazionatzen dira. Hau dela eta, 2 subezpezie konsideratzen dira: \"Ulex gallii gallii\" eta \"Ulex gallii breoganii\"\nKalizaren tamaina 10,5-12 mm artean badago eta goikaldeko ezpaina 2,5-4 mm - ko lodiera badauka, gallii subespeziea da. Aldiz, kalizaren tamaina 9-10 mm artean badago eta ezpain nagusia 2,5-3 mm-ko lodiera badauka, breoganii subespeziea da.\n\"Ulex europaeus\" L..\nOte zuria (\"Ulex europaeus\") 2,5 m ingurura irits daitekeen zuhaixka da, oso arantzatsua eta agerian ez zaizkio hostoak ikusten. Zutituak edo herrestariak izan daitezke, adarkadura zabal edo konpaktadunekoak. Adar gazteak, ile luze eta nabarmenez, eta labur eta adpresos osatuta daude. Horrez gain, arantza primarioak 4cm-koak izan daitezke, zurrunak eta zuzen edo pixka bat okertuak, eta sekundarioak eta tertziarioak, askotan primarioen oinarrian txertatuta, faszikulatuak izaten dira, bereziki landarearen alde basalekoak.\nLoreek, korola horiak dituzte, papilionazeo motatakoak eta estandarte izeneko petalo oso garatuak izaten dituzte. Kaliza, nabarmenki iletsua izaten da, ile luze eta lodiak dituena. Honekin jarraituz, kalizak, oinaldean, bi brakteola ditu, 2 mm baino zabalagoak direnak eta \"Ulex gallii\" espeziearenak baino handiagoak direnak. Fruitua, ile luzez gaineztatutako leka laburra da. Filidio primarioak zurrunak izaten dira, arantza txikikoak eta ilegabeak, ilaundunak edo ile luzedunak. \n\"Ulex europaeus\", lurzoru azidoetan aurkitzen da, gehienetan ingurune onbrofilo hezeetan, eta muinoetan zein mendietan aurki daiteke, baina azken honetan ohikoagoa da \"U. gallii\".\nHorrez gain, \"Ulex europaeus\"-en populazioak, ingurumen baldintzak direla eta, morfologikoki desberdinak izan daitezke. Itsaslabarretan edo itsasotik hurbil bizi direnak, haize bortitzen menpe daudenez, tamaina txikikoak izaten dira eta adarkadura labur eta lodiak izaten dituzte. Bestalde, baldintza hauek jasan ezin dituztenak, indartsu hazten dira eta zuhaixken tamaina izatera heldu daitezke.\n\"Ulex minor\" Roth.\nOte beltza (\"Ulex minor\") 2 m-ko altuera izan dezakeen zuhaixka da, eta adarkadura irekia duena. Bere adarrak eta zurtoina iletsuak dira, eta ile hauek bi motatakoak izan daitezke: luzeak eta ikusgarriak edo motz eta adpresoak(beste organo batera hurbildua). Arantza primarioak 2 cm izan ahal dituzte, zuzen edo okertuta egon daitezke; eta arantza sekundarioen berdinak edo luzeagoak izan daitezke. Arantza sekundarioak eta tertziarioak ere badituzte, hauek meheagoak izan ohi dira, batzutan pila bat egon daitezke; eta fase primarioan faszikulatuta daude. Bestalde, filodio primarioak zurrun, arantzadunak, zuzenak edo zuzen-triangeluarrak eta iletsuak izan daitezke. Filodio sekundarioak, gainera, arantza bezain luzeak izan daitezke. Brakteolak 0,5-1 mm artean neurtzen dute, eta pedizeloa baino estuagoak izaten dira. Pedizeloa, bere aldetik, 1,5-5 mm artean egoten dira. Kaliza iletsua da, eta 7-8,5mm artean neurtzen du. Estandartea 7-10 edo 4,5-7 mm artean egon daiteke. Ploidiari dagokionez, diploideak dira; 2n = 32.\nEkologia eta banaketa geografikoa.\nTxilardi eta sastrakadietan aurkitu daitezkeen zuhaizkak dira, normalean itsasaldean eta lurzoru azidoetan hazten dira. Banaketa geografikoari dagokionez, \"Ulex\" generoko espezieak Europako mendebaldean eta Afrikako ipar-mendebaldean aurki daitezke, baina espezie gehienak Iberiar penintsulan zehar hedatuta daude.\nErabilerak.\nGarai batean, hainbat erabilera eman ohi zitzaien \"Ulex\" generoko landareei: okinen labeetan erregai bezala erabili ohi zen, eta landareen errautsak ere oso erabilgarriak ziren detergente moduan erabiltzen zuten, alkalietan aberatsak direlako. Gainera, buztinarekin nahastuz gero, xaboia lor daiteke. Bestalde, adarren kimuak tea egiteko erabili daitezke; eta loreetatik tindagai horia ekoiztu daiteke.\n1886an, A. W. Gerrald ulexina izeneko alkaloidea aurkitu zuen \"Ulex\" generoko landare baten hazian. Ulexinak antzekotasun handia du zitizina izeneko alkaloidearekin, \"Cytisus laburnum\" landaretik erauzi zena.\nUlexinak sodio kanalak blokeatzen ditu, horregatik agente antiarritmiko bezala sailkatu da; hala ere, ez da gizakietan erabiltzen. Ikerketa berrien arabera, aktibitate antifungikoa ere aurkitu zaio ulexinari, izan ere, patogenoen aurkako defentsa eskaintzen du. Gainera, landarearen defentsa mekanismo bat izan daiteke, intsektuengan disuasio-efektuak sortzen baititu. Ulexina beste taldeetako landareetan aurki daiteke, esaterako, Genisteae tribuko eta \"Lupinus\" generoko espezie batzuetan."}
{"id": "126204", "revid": "7398", "url": "https://eu.wikipedia.org/wiki?curid=126204", "title": "Ulex", "text": ""}
{"id": "126208", "revid": "4380", "url": "https://eu.wikipedia.org/wiki?curid=126208", "title": "Mundo insociable", "text": ""}
{"id": "126213", "revid": "119347", "url": "https://eu.wikipedia.org/wiki?curid=126213", "title": "Yol\u014bu Matha", "text": "Yol\u014bu Matha Australiako Iparraldeko Arnhem lurraldeko Yolngu (Yol\u014bu) herri aborigenaren hizkuntzak izendatzeko erabiltzen den termino orokorra da (Yol\u014bu = jendea, Matha = hizkuntza).\nYol\u014bu Matha izenpean hamaika hizkuntza, dialekto eta klan aldaerak biltzen dira.\nHiztegiak eta baliabideak.\nBadira Yol\u014bu hizkuntzen hainbat hiztegi. Beulah Lowe-ren hiztegiaren aldaera bat eskuragarri dago jabetza publikoaren lizentziapean pdf formatoan. Bai eta hainbat gramatika ere ."}
{"id": "126220", "revid": "12654", "url": "https://eu.wikipedia.org/wiki?curid=126220", "title": "Kemi-Tornioko aireportua", "text": ""}
{"id": "126225", "revid": "131881", "url": "https://eu.wikipedia.org/wiki?curid=126225", "title": "Sepalo", "text": "Sepaloak (latinez \"sepalon\" euskaraz \"banandu\" + petaloa) kalizaren zati bat dira. Sarritan berdea eta hostokara dira.\nLore arruntak lau eraztun zentrokidez osatuta daude: kanpoan sepaloak, hau da, lorea inguratzen duen hosto-itxurako organo berdeak; barnean, berriz, petaloak; lorezilak, hots, sexu-organo arrak, eta karpeloak edo sexu-organo emeak."}
{"id": "126226", "revid": "201", "url": "https://eu.wikipedia.org/wiki?curid=126226", "title": "Itsasoko gazitasuna", "text": ""}
{"id": "126227", "revid": "201", "url": "https://eu.wikipedia.org/wiki?curid=126227", "title": "SSS", "text": ""}
{"id": "126230", "revid": "119347", "url": "https://eu.wikipedia.org/wiki?curid=126230", "title": "X\u00edriga", "text": " asturierazko hizkera da, Llanes eta Ribeseyako \"tejero\"ek (teilagileek) mintzatua.\nHistoria.\nTeilagileak buztina edo adreilua egiten zituzten langile etorkinak ziren, normalean pobreak eta bere jaioterritik urrun zeudenak. Noizbehinka ikuskatzaileek erabiliak, artisau bidaiari hauek XVIII. mendean \"x\u00edriga\" sortu zuten elkarri nagusien aurrean aske mintzatzeko. Gehienak analfabetoak zirenez, ez zuten inoiz \"x\u00edriga\" idatzi eta teilagileak desagertu ahala desagertu zen bere mintzaera. Hala ere, gaur egun bere senide edo oinordekoek oraindik erabiltzen dute. Xiriga desagertzear dagoen arren, zenbait herritar hizkeraren transmisio lanak egin nahian dabil Asturiasen.\nHizkera honen hitzek bere bizitza eta bere ohiturak azaltzen dizkigute. Hain bizitza latza izanik irain asko edo \"lapurtu\" adierazteko hitz asko ditu.\nSegoviako probintziako Cantalejoko eultzigileen hizkera den \"gacer\u00eda\" edo Galiziako \"fala dos arxinas\" hizkeren moduan, hitz asko euskaratik erakarriak izan ziren, Euskal Herria teilagileen ibilbidetik urrun zegoenez ingurukoek ulertu ezin zutelako. Asturiar teilagileek asturiera eta euskarazko hitzekin osatutako pidgina sortu zuten. Euskararen eragina nabarmena da xirigan, zenbakietan batez ere, izan ere, euskaraz bezala kontatzen baitute kasik."}
{"id": "126231", "revid": "105290", "url": "https://eu.wikipedia.org/wiki?curid=126231", "title": "Maiztasun-banaketa", "text": "Estatistikan, maiztasun-banaketa datu-multzo batean balio bakoitza zenbat aldiz errepikatzen den azaltzen duen taula eta horri dagokion diagrama da, datu-multzoaren banaketa irudikatzeko. Datu-multzoan balio bakoitza zenbat aldiz agertzen den adierazten duen balioari maiztasun absolutu deritzo. Maiztasun absolutuen ordez maiztasun erlatiboak, datu kopuruari buruz, ere ezartzen dira.\nMaiztasun-banaketa batek datu-multzoa era ordenatuan emateaz gainera, datu-multzoaren ezaugarri nagusiak erakusten ditu, hala nola zein den maiztasun handieneko kategoria edo balioa, datuak zein balioren inguruan biltzen diren eta datuen sakabanatzea zenbaterainokoa den.\nAldagai kualitatiboen maiztasun-banaketak.\nAtributu edo aldagai kualitatiboen kasuan, maiztasun-taulak kategoria bakoitza datuetan zenbat aldiz agertzen den azaltzen du, era absolutuan zein erlatiboan. Gehienetan, kategoriak maiztasun handienetik txikienera ordenatzen dira. Adibidez, ikastetxe batean ikasleen jatorriari buruzko inkesta bat egin ondoren datu hauek jaso dira (\"G: Gipuzkoa, B:Bizkaia, A: Araba, N:Nafarroa, I:Iparraldea):\n G-B-B-B-G-A-N-G-I-B-G-B-G-N-N-B-B-A-I-I\nDatuei dagokien maiztasun-taula, maiztasun absolutuak (ikasle kopuruak) zein erlatiboak (ikasleen ehunekoak) zehaztuz honako hau da:\nAldagai kualitatiboen maiztasun-taula hauek grafikoki irudikatzeko, sektore-diagramak eta zutabe-diagramak erabil daitezke.\nAldagai kuantitatiboen maiztasun-banaketak.\nAldagai diskretuak.\nAldagai kuantitatiboak balio ezberdin gutxi hartzen dituenean, aldagaia diskretua denean alegia, aldagaiak hartzen dituen balio ezberdinetan biltzen dira datuak, txikienetik hasita gehienetan. Maiztasun absolutuak eta erlatiboak eman daitezke, modu bakunean zein metatuan. Adibidez, 20 ikaslek lortutako kalifikazioak jaso dira:\n 5-7-7-6-9-10-8-7-7-7-7-7-6-8-6-6-7-8-3-5\nAldagai jarraituak.\nAldagaiak balio asko hartzen dituenean, aldagaia jarraitua denean, alegia, maiztasun-banaketa luzea suerta daiteke balio guztiak taula batean zerrendatzen badira. Oztopo hori saihesteko, datuak tarteetan biltzea komeni da, maiztasun-banaketa laburtzeko. Dagokion datu-diagrama histograma da. Adibidez, 20 ikasleren kalifikazio hauek jaso dira:\n 5.6-6.4-8.7-2.4-5.2-3.4-7.6-8-8.8-9.6-10-1.2-2-3.7-4.6-5.8-6.2-6.6-7.5-8.1\nMaiztasun banaketa hauetako tarteak formula_1 motakoak dira. Adibidez, aurreko adibidean \"8\" datua 8-10 tartean barneratzen da .\nOsatu beharreko tarte-kopuruari buruz, 5-15 bitartekoa izatea komeni dela esan behar da. 5 tarte baino gutxiago eratzen badira, datuak tartetan biltzeak dakarren informazio-galera handiegia da. 15 tarte baino gehiago eratzen, maiztasun-banaketaren bitartez lortu nahi den informazio-laburpena edo ordenatzea hutsean geratzen da.\nBi aldagaien baterako maiztasun-banaketa: bazter-maiztasunak.\nBi aldagai kualitatibo zein kuantitatiboren baterako maiztasunak irudikatzeko, sarrera biko taula bat erabiltzen da, kontingentzia taula bat osatzeko. Adibidez, 20 ikasleren sexua (gizonezkoa: g; emakumezkoa:e) eta kalifikazioa (gainditua:Ga / ez gainditua:eG) jaso dira:\n g-eG, e-Ga, e-eG, g-Ga, g-eG, e-Ga, g-eG, e-Ga, e-Ga, e-eG, e-eG, g-eG, e-Ga, e-eG, g-Ga, g-eG, e-Ga, e-eG, g-Ga, g-eG.\nBi aldagaien baterako maiztasun-banaketa hau da, maiztasun erlatiboak jarriz ere osa daitekeena:\nAldagai bakar bati buruzko maiztasun-banaketak, bazter-maiztasun izenekoak, errenkada eta zutabeetako maiztasunak gehituz eskuratzen dira. Aurreko adibidean bazterreko maiztasun-banaketa bi daude: (gizonak: 9, emakumeak:11) eta (gainditua: 9, ez gainditua:11)."}
{"id": "126232", "revid": "17", "url": "https://eu.wikipedia.org/wiki?curid=126232", "title": "Maiztasun-taula", "text": ""}
{"id": "126233", "revid": "56334", "url": "https://eu.wikipedia.org/wiki?curid=126233", "title": "Tuberkulu", "text": " Tuberkuluak (latinez, \"tuberculum\": poltsa txiki), landare batzuek izaten dituzten zurtoin puztuak dira. Gehienetan, lurpean egoten da zati hori, eta landareak elikagaiak gordetzen ditu bertan.\nTuberkuluak sortzen dituzten espezieek, modu begetatiboan hedatzeko ere erabiltzen dituzte tuberkuluak. Tuberkuluek hainbat ernamiun izaten dituzte eta, bakoitzak landare berri bat sortu dezakenez, tuberkuluak zatitu ohi dira landare gehiago lortzeko.\nGizakiarentzat jangarriak diren tuberkuluak sortzen dituzten espezieak ere badaude. Horregatik, duela milaka urtetik hazten dira, Hego Amerikan batez ere. Patata (Solanum Tuberosum) munduan gehien kontsumitzen den tuberkulua da eta gizateriaren hamar labore nagusien artean dago. Beste tuberkulu landu batzuk Oxalis tuberosa, Dioscorea, Bedaurra (Cyperus esculentus) eta Ullucus tuberosus dira.\nBadira tuberkuluak dituzten lorezaintzako beste espezie batzuk, hala nola Ziklamen.\nBadira beste espezie batzuk, hala nola Ipomoea batatak (camote, batata edo boniato), tuberkulu baten antza duten hodi-sustraiak sortzen dituztenak, baina sustraien loditze baten ondorioz sortzen direnak.\nNola landatu tuberkuluak.\nLehenik eta behin, egiaztatu behar da lurra erabat garbi, aireztatuta eta hutsunerik gabe dagoela. Ereiteko orduan, sakonera normala zazpi-zortzi zentimetrokoa da.\nOnena tuberkulu osoak ereitea da, zatitzen bada ere; bi zatitan egin beharko da ebaki garbi batekin. Bi zatiak berdinak izan daitezen saiatu behar da, bai tamainari dagokionez, bai ernamuin kopuruari dagokionez.\nManioka izan ezik, gainerako tuberkuluak nahiko zorrotzak dira ureztatzerako orduan. Ur falta oso kaltegarria da, lehorteak eta klima idorrak labore hauek erasotzen dituzten izurriteak eta gaixotasunak hedatzen laguntzen baitute. Aspertsio bidezko ureztatzea da gomendagarriena, lurzoruan ura etengabe eduki behar baita. Ondo drainatutako lurzorua ere behar da, geldialdi luzeak saihesteko.\nKozinatzeko ohiko tuberkuluak.\nBatata edo boniatoa \"Ipomoea batatas\".\nBatata tuberkulu luzekako bat da, laranja kolorea du eta gozo puntu bat. Batata erabil daiteke egosia, errea, purean egina. Gurean ez da jateko ohitura handirik.\nJuka edo mandioka \"Yucca\".\nJatorria Bolibian du baina gaur egun Afrikan ere oso zabaldua dago. Batata bera baino luzeagoa, gelatina ugarikoa, gurean Afrikatik eta Iparramerikatik etorritako kideek ezagutarazi digutena. Egosita lagungarri moduan, tapioka egiteko, irina eginda, labean erreta, oinarrizko jaki bat da inguru batzuetan.\nPatata \"Solanum tuberosum\".\nAmeriketan jatorria duen barazki hau oinarrizko jakia da, eta izan da munduko txoko askotan. Esaterako, Irlandari lagundu zion bere gosete nagusitik irteten.\nMota asko dauzkagu, gurean Arabakoak dira ezagunenak. Patata berria jaso berria da, eta udaberri amaieran edo uda hasieran topa dezakegu. Udan berriz, urte osoan gordetzeko patata helduagoa landatzen da. Egosia, labean, purean, frijitua, errea, entsaladetan, eltzekarietan, konfitatua... oso balioaniztuna eta erabilia den osagaia da.\nMerkatuan patata mota ugari aurki ditzakegu, eta horietako bakoitzak sukaldaritzako teknika desberdinei aplikatzeko balioko du. Patata beti ur hotzetik abiatuta egosten da, eta posible den neurrian, hoztu aurretik jatea komeni da. Behin hoztuta, almidoia gogortu egiten baita. Munduan patata mota asko dago, gaur egun gure merkatuetan patata moreak jarri dira modan.\nPatataren azala gordinik ez da inoiz jan behar, ez da osasungarria eta."}
{"id": "126237", "revid": "448", "url": "https://eu.wikipedia.org/wiki?curid=126237", "title": "E=MC\u00b2 (Mariah Careyren diskoa)", "text": ""}
{"id": "126240", "revid": "59723", "url": "https://eu.wikipedia.org/wiki?curid=126240", "title": "Fala dos arxinas", "text": "Fala dos arxinas (euskaraz \"harginen-hizkera\"; galizieraz \"verbo dos arxinas\", \"lat\u00edn dos Canteiros\", \"O Verbo\" edo \"Arxina\" ere deitua) Pontevedrako harginen gremio-hizkera izan zen.\nHistoria.\nGaliziako gizarte tradizionalean, Europa osoan bezala, herritar xumeek bizitza osoa ematen zuten beren sorlekuan edo ezkontzen ziren herrian. Horren salbuespena ziren klase garaietako gizon-emakumeak eta bizimodua ateratzeko herriz herri ibili behar zuten langileak. Harginek, eraikinetan harlanduak jarri ez ezik, harrobitik harriak atera, garraiatu, beharrezko forma emateko landu eta arkitekto lanetan aritu behar zuten, beste gauzen artean. Hori zela eta, denbora luzez zebiltzan sorterritik urrun. Herritarrek atzerritar jendea mesfidantzaz ikusi ohi zuten, eta jarrera mesfidati horri aurre egiteko eta elkar babesteko xedearekin, haien artean gremio-hizkeran egiten zuten harginek.\nHizkera horren oinarria galiziera bazen ere, euskararen, frantsesaren, eta latinaren ekarpen lexiko ugari zituen.\nHizkera ikertzea zail gertatu da, hiztunek betidanik bere gremioaren hizkera sekretutzat hartu baitute, gremiokoak ez zirenek jakin ezin zutena. Urteen joan-etorrian, erresistentzia hori pixkanaka leundu egin da, hargintzaren ogibidea galdu eta hizkeraren erabilera gutxitu ahala. Egungo igeltsero eta eraikuntzako gainerako langileek ez dute \"verbo dos arxinas\" zaharraren berri.\n\"Verbo dos arxinas\" oso hizkera zaharra dela uste dute adituek, nahiz eta ezin den zehazki esan noizkoa den, ahozko hizkera denez gero. Hitz asko gorde ditu beste hizkuntzetan eta galizieran bertan aspaldi galdu zirenak. Esate baterako, zahartasunaren frogatzat eman izan da \"moi\", \"toi\" edo \"soi\" frantses izenordainak idazten diren moduan ahoskatzen direla, alegia, egungo frantsesaren ahoskera-arauei jarraitu gabe. Hala ere, beste aditu batzuek ez dute argudioa ontzat ematen: frantses zaharrean izenordainok horrela ahoskatzen baziren ere, horrek ez du esan nahi hizkera garai hartakoa denik. Frantsesez oker irakurtzearen ondorio ere izan liteke ahoskera hori.\n\"Verbo dos arxinas\" ez zen orduko gremio-hizkera bakarra, \"x\u00edriga\", \"mansolea\", \"gacer\u00eda\", \"barallete\", \"pantoja\" edo \"jarla\" ere adibideak direlako."}
{"id": "126244", "revid": "1340", "url": "https://eu.wikipedia.org/wiki?curid=126244", "title": "Tele Bilbao", "text": ""}
{"id": "126247", "revid": "201", "url": "https://eu.wikipedia.org/wiki?curid=126247", "title": "Gotor", "text": ""}
{"id": "126248", "revid": "42539", "url": "https://eu.wikipedia.org/wiki?curid=126248", "title": "Pantoja", "text": "Pantoja izan daiteke:"}
{"id": "126249", "revid": "137486", "url": "https://eu.wikipedia.org/wiki?curid=126249", "title": "Zurtoin", "text": "Botanikan, zurtoina, eskuarki ubarroien ardatza da, hostoei, loreei eta fruituei eusten dien organoa da. Bere funtzio nagusia fotosintesia sustrai eta orrien artean garraiatzea da. Sustraitatik bereizten da, gorringoak eta hostoak dituzten korapiloengatik, eta geotropismo negatiboa dutelako, hau da, grabitate-indarraren aurka hazten direlako.\nFuntzioak.\nHostoei eusten dien oinplanoaren ardatza da,zeinek modu egokian antolatzen dituen eguzki-erradiazio kantitate handiena hartzeko. \u00a0 \u00a0\u00a0 Ugaltzeko unean, zurtoinak loreak eta fruituak ere eusten ditu. Espezie askotan, zurtoina ura erreserbatzeko eta fotoasintesia egiteko organoetako bat da, batez ere ugalketa-etapa baino lehen.\nHala ere, zurtoinaren funtzio nagusia landareen sustraien eta hostoen artean ura garraiatzea da. Metro askoko altuera izan dezake, ezagutzen den zurtoinik luzeena 185 metrokoa da, Calamus Manan palmondoa.\nHazkunde eta simetriaren norabidea.\nZurtoina zoruaren gainean bertikalki hazten denean, landare tentea dela esaten da. Kasu honetan adarrak ardatz nagusiaren inguruan oso azkar garatzen dira eta adar bakoitza horizontalki hazten da.Aldiz, zurtoin nagusia horizontalki hazten denean,plagiotropoa deitzen da.\nZurtoin motak.\nZurtoinak beren sendotasunaren, iraupenaren eta bizi diren bitartekoaren arabera sailkatzen dira.\nSendotasunen arabera:\nIraupenaren arabera:\nBizi diren ingurunearen arabera:"}
{"id": "126250", "revid": "1491", "url": "https://eu.wikipedia.org/wiki?curid=126250", "title": "Enbor (argipena)", "text": "Enbor hitzak esanahi zenbait ditu:"}
{"id": "126251", "revid": "512", "url": "https://eu.wikipedia.org/wiki?curid=126251", "title": "Pantoja (hizkera)", "text": "Pantoja Kantabrian dagoen Trasmiera eskualdeko harginen gremio-hizkera izan zen. Hizkera honetan euskarak eragin handia izan zuen.\nJatorria.\nMarkinako harginek Gaztela aldean askotan Trasmierakoekin batera lan egin zutenez bere hitz eta esamolde asko eman zizkieten. Hiztak ez ziren bakarrik hargintzan erabiltzen direnak baizik eta egoera sozial guztietan erabilitakoak. Hala ere, kantabriarrek nola edo hala jatorrizko euskarazko hitzak moldatu zituzten bereganatu zituztenean. Handik eskualdeko beste herritarrek ikasi zituzten baina ez zuen eragin sakonik izan bertoko monta\u00f1eran. Egun, harginak desagertuak direnez, bere hizkera ere ia desagertuta dago eta hizkuntzalari batzuk baino ez dute berreskuratu.\nGremio-hizkerak.\nIberiar penintsulan harginek beste gremio-hizkerak ere bazituzten, Asturiaskoek \"x\u00edriga\" edo Pontevedrakoek \"fala dos arxinas\" erabiltzen zituzten. Beste gremioek ere bereak izan zituzten: galdaragileek, adibidez, \"gacer\u00eda\" Segovian, \"barallete\" Galizian edo \"bron\" Asturiasen zituzten."}
{"id": "126256", "revid": "105290", "url": "https://eu.wikipedia.org/wiki?curid=126256", "title": "Hizkera", "text": "Hizkera, hizkuntza aldaera edo lektoa hizkuntza baten forma berezia da, pertsona edo giza talde batek erabili ohi duena edo egoera jakin batean erabiltzen dena. Hizkerak dira, besteak beste, dialektoak, hizkuntza-erregistroak, jargoiak eta argotak.\nHizkeren sailkapena.\n\"Dia\"-motako sailkapena.\nXX. mendeko erdialdean Leiv Flydal eta Eugenio Coseriu hizkuntzalariek egun arlo akademikoan maiz erabiltzen den hizkeren sailkapen sistematikoa egin zuten. Hori multzo handitan sailkatzen zituzten hizkuntza aldaerak, aldaera nagusitzen den esparrua irizpidetzat hartzen duena eta grezieratik datorren \"dia-\" aurrizkia, euskaraz \"zehar\", erabiliz sailak izendatzeko:\nBeste hizkera-izen batzuk.\n\"Jargoia\" gremio edo arlo tekniko batean erabilitako hizkera da gehienetan. Condillac filosofoak 1782an \"Zientzia bakoitzak bere hizkuntza behar du bere ideiak dituelako\" esan zuen. \"Argot\" hitza, bere aldetik, gutxietsi edo baztertutako gizarte-taldeen hizkera izendatzeko erabili izan da askotan. \"Slang\" delakoa ingelesezko hizkera informala edo lagunartekoa da."}
{"id": "126268", "revid": "12654", "url": "https://eu.wikipedia.org/wiki?curid=126268", "title": "Giepma", "text": ""}
{"id": "126269", "revid": "12654", "url": "https://eu.wikipedia.org/wiki?curid=126269", "title": "Kemin kaupunki", "text": ""}
{"id": "126273", "revid": "10891", "url": "https://eu.wikipedia.org/wiki?curid=126273", "title": "Laetitia Casta", "text": "Laetitia Casta (Pont-Audemer, 1978ko maiatzaren 11 - ) aktore eta modelo frantziarra da. Frantzian Marianneren pertsonifikaziotzat hautatu dute."}
{"id": "126274", "revid": "46380", "url": "https://eu.wikipedia.org/wiki?curid=126274", "title": "Mireille Mathieu", "text": "Mireille Mathieu (Avignon, 1946ko uztailaren 22a - ), abeslari frantziarra da.\nHerrialdeko abeslaririk ospetsuenetariko bat izanik, Frantzian Marianneren pertsonifikaziotzat hautatu zuten."}
{"id": "126280", "revid": "1340", "url": "https://eu.wikipedia.org/wiki?curid=126280", "title": "Gisele Bundchen", "text": ""}
{"id": "126285", "revid": "512", "url": "https://eu.wikipedia.org/wiki?curid=126285", "title": "San Miguel del Arroyo", "text": "San Miguel del Arroyo Valladolideko (Gaztela-Leon, Espainia) udalerri eta herria da. Udalerriaren barruan Santiago del Arroyo pedania dago.\nSan Miguel Del Arroyo udalerria Tierra De Pinares eskualdean dago. Eskualde hau Valladolideko probintziaren ekialdean dago, Segoviako probintziarekin mugan.\n55 kilometro koadroko azalera du gutxi gorabehera. Haren barrualdean Santiago Del Arroyoren pedania dago.\nGaur egun, 775 biztanle ditu, batez ere, nekazaritzan eta basoko ustiaketan dihardutenak. 813 metroko altueran kokatzen da. Valladolid 35 kilometrora dago.\nHistoria.\nHerri honen jatorria Erdi Aroan ezarri behar da.\nBertan, erromatarrak bizi izan ziren. San Miguel Del Arroyon nekropoli tardo-erromatar bat aurkitu zen. 30 hatu agertu ziren hilobi mota desberdinetan, zeramika piezekin, atxabitxizko lepokoekin, gerriko krisketekin, eta abar.\nHistorikoki, udalerria Segoviaren probintziaren menpe egon zen 1833 urtera arte, nahiz eta erlijio arrazoiengatik herria zatitu zen bi aldetan (XX. mendeko lehen erdian).\nData hau arte, herriaren zati bat Segoviaren artzapezpikutzaren menpe egon zen (Goiko auzoa), eta beste erdia Valladoliden artzapezpikutzaren menpe (Beheko auzoa). Horrela, herria banatu zuen kalea (Santa Cruz kalea), alde bakoitzak probintzia desberdin baten menpe egon zen.\nGastronomia.\nGastronomiari dagokionez, udalerrian pastak egiten dituzte, magdalenak eta opil zuriak.\nArtisau eztia han-hemenka saltzen da herrian, erlezain batzuk baitaude.\nBertako beste plater tipikoa arkume-esne errea da (egur labean egina).\nMikologia.\nSan Miguel Del Arroyoren udal-barrutia toki egokia da esnegorriak eta perretxikoak biltzeko. Gehien jasotzen diren perretxikoen artean hurrengoak daude: Caballero perretxikoa (\"Tricoloma Flavioresis\"), Cuprinosa (\"Cuprinus Cumatus\"), Nazareno perretxikoa (\"Lepista Nuda\"), makro maluta-galanperna, edo makalaren kardu-ziza, eta abar\nFestak.\nAntzineko kondairen arabera, alde bakoitzak haren patroi eta festak ditu, eta gaur egun udalerriak guztiak kontserbatzen ditu:\nSenderismo ibilbideak.\nInguruneak nekazal turismorako potentzial oso altua du. Ekosistema dibertsitate handia auki dezakegu herrian, izan ere, koniferoak ikus daitezke Henar errekaren inguruan. Ingurune honetan \u201cEl Negal\u201d deituriko ibilbidea dago, Senderismo Federazioak markatu duena."}
{"id": "126287", "revid": "1340", "url": "https://eu.wikipedia.org/wiki?curid=126287", "title": "Caerffili", "text": ""}
{"id": "126292", "revid": "512", "url": "https://eu.wikipedia.org/wiki?curid=126292", "title": "Amuarrain", "text": "Amuarrainak \"Oncorhynchus, Salmo\" eta \"Salvelinus\" generoetako ur gezako arrainak dira, \"Salmonidae\" familiako \"Salmoninae\" azpifamiliakoak. Ibai eta aintziretan (Europan, Ipar Amerikan, Asian eta Ipar Afrikan) bizi dira. Gorputz luzea, mutur zorrotza eta aho zabala dituzte. Kolore askotakoak dira, eta hainbat espezie daude: amuarrain arrunta, ortzadar amuarraina, ibai amuarraina, aintzira amuarraina, itsas amuarraina, amuarrain artikoa, izokin amuarraina... Ur garbiak, hotzak eta ondo oxigenatuak behar dituzte.\nSukaldaritzan oso aintzat hartzen dira."}
{"id": "126294", "revid": "6327", "url": "https://eu.wikipedia.org/wiki?curid=126294", "title": "Amurrain", "text": ""}
{"id": "126295", "revid": "1340", "url": "https://eu.wikipedia.org/wiki?curid=126295", "title": "Sir Benfro", "text": ""}
{"id": "126296", "revid": "6327", "url": "https://eu.wikipedia.org/wiki?curid=126296", "title": "Amurraina", "text": ""}
{"id": "126297", "revid": "6327", "url": "https://eu.wikipedia.org/wiki?curid=126297", "title": "Arrankaria", "text": ""}
{"id": "126300", "revid": "15795", "url": "https://eu.wikipedia.org/wiki?curid=126300", "title": "Ynys Mon", "text": ""}
{"id": "126302", "revid": "1340", "url": "https://eu.wikipedia.org/wiki?curid=126302", "title": "Sir Gaerfyrddin", "text": ""}
{"id": "126309", "revid": "1491", "url": "https://eu.wikipedia.org/wiki?curid=126309", "title": "Branka", "text": "Branka itsasontziaren aurreko partea da, ibileraren norabidea zehazten duena. Honi esker itsasontziak mugimendu aukera gehiago ditu. Ontziaren istriborreko eta ababorreko amula bat eginez osatzen da. Haren forma fina da, itsasoko ura ebakitzeko.\nMotak.\nHistorian zehar branka mota desberdinak diseinatu izan dira. Hona hemen adibide batzuk: \u00a0"}
{"id": "126316", "revid": "688", "url": "https://eu.wikipedia.org/wiki?curid=126316", "title": "Zirika Irratia", "text": "Zirika Irratia Idiazabalgo irratia da. 1989ko abenduan hasi zituen lehen emisioak. Idiazabal eta inguruetan entzun daiteke. 2008an emisioak eten baziren ere 2010ean herritar talde batek irratiaren lanarekin jarraitzea erabaki zuen.\nSaioak.\nMusika eskaintzeaz gain, larunbat eguerditan \"Idiazabal Astebete\" irratsaioa eskaintzen dute. Herriko gazteek parte hartzen dute irratian, eta bertako gaiak lantzen dira."}
{"id": "126319", "revid": "17", "url": "https://eu.wikipedia.org/wiki?curid=126319", "title": "Datu diagrama", "text": ""}
{"id": "126320", "revid": "6327", "url": "https://eu.wikipedia.org/wiki?curid=126320", "title": "Zutabe diagrama", "text": ""}
{"id": "126321", "revid": "17", "url": "https://eu.wikipedia.org/wiki?curid=126321", "title": "Izar diagrama", "text": ""}
{"id": "126322", "revid": "17", "url": "https://eu.wikipedia.org/wiki?curid=126322", "title": "Maiztasun poligono", "text": ""}
{"id": "126323", "revid": "17", "url": "https://eu.wikipedia.org/wiki?curid=126323", "title": "Sakabanatze diagrama", "text": ""}
{"id": "126324", "revid": "17", "url": "https://eu.wikipedia.org/wiki?curid=126324", "title": "Sektore diagrama", "text": ""}
{"id": "126331", "revid": "59723", "url": "https://eu.wikipedia.org/wiki?curid=126331", "title": "Pareidolia", "text": "Pareidolia (grezieratik: \"para\", 'ondoan' eta \"eidolon\", 'irudia') psikologian deskribatutako fenomeno bat da. Irudi aleatorio batean itxura ezaguna duten irudiak osatzeko gizakiok dugun joera azaltzeko erabiltzen da. Jeff Hawkinsek bere \"memoria-aurresan\" fenomenoan deskribatu zuen. Normalki aurpegiak ikusteko joera erakusten da, baita animaliak edo pertsona osoak ere.\nEz da hierofania bezala, hau da, gauza sakratuak ikustea, nahiz eta oso gertu dagoen psikologikoki.\nFenomeno ezagun bat Marteko Aurpegiarena da. NASAk Marten aurpegi baten antza zuen muino baten argazkia atera zuen eta hortik aurrera oso famatu bilakatu zen estralurtarren froga gisa.\nPareidolia Rorschachen Frogaren oinarria da."}
{"id": "126334", "revid": "137486", "url": "https://eu.wikipedia.org/wiki?curid=126334", "title": "Mitosi", "text": "Zelulen biologian, mitosia ziklo zelularraren parte da non bikoiztutako kromosomak bi nukleo berritan banantzen diren. Zelula banaketak genetikoki berdinak diren zelulak sortzen ditu eta horietan kromosoma kopurua mantentzen da. Orokorrean, mitosiak (nukleoaren zatiketa) interfasearen S fasea (non DNA bikoizten den) du aurretik eta jarraian telofasea eta zitokinesia gertatzen dira; azken honetan, zelula baten zitoplasma, organuluak eta mintz plasmatikoa banantzen dira eta ondorioz, pareko konposizio zelularra izango duten bi zelula alaba sortuko dira. Mitosiaren fase desberdinek, animalia zelulen fase mitotikoa (M) osatzen dute- ama zelularen banaketa, genetikoki berdinak diren bi zelula alaba sortzeko prozesua.\nMitosia jarduera multzo bat amaitu eta hurrengoaren hasierari dagozkion fasetan banatzen da. Fase hauek profasea, prometafasea, metafasea, anafasea eta telofasea dira. Mitosian, kromosomak, bikoiztuak daudenak, kondentsatu egiten dira eta ardatz zuntz batzuetara eransten dira, zuntz hauek, kromosoma bakoitzaren kopia bat zelulen poloetara eramaten dute, kopia bakoitza aurkako poloetara joaten delarik. Jarraian, zelulak zitokinesi bidez zatitzen segituko du, eta ondorioz, genetikoki berdin-berdinak diren bi zelula alaba sortzen dira. Mitosiaren fase desberdinak zuzenean ikus daitezke, zelula zuzeneko irudiak erabiliz. Mitosian, hainbat akats gerta daitezke, esate baterako, bi zelula alaba sortu beharrean, hiru zelula alaba edo gehiago sortzea, honi, mitosi tripolar edo mitosi multipolar deritzo (zelularen hirukoizketa/biderketa). Mitosian gertatutako beste akats batzuk apoptosia (zelularen heriotza programatua) ekar dezakete edo mutazioak sortu, hain zuzen ere, minbizi mota batzuk mutazio horien ondorioa dira.\nMitosia zelula eukariotikoek egiten dute, zelula prokariotoak berriz, ez dute nukleorik eta fisio binario edo erdibiditze izeneko prozesuaren bidez zatitzen dira. Mitosia aldatu egiten da organismoen arabera, esate baterako, animalia zelulak mitosi \"irekia\" jasaten dute, non mintz nuklearra hautsi egiten den kromosomak banandu aurretik. Onddoek aldiz, mitosi \"itxia\" jasaten dute, non kromosomak nukleoaren mintza hautsi gabe banatzen diren. Animalia zelula gehienak forma aldaketa bat jasaten dute mitosiaren hasieran, morfologia ia esferikoa hartuz. Giza zelula gehienak zatiketa mitotikoen bidez sortzen dira. Salbuespen garrantzitsuenen artean, meiositik sortutako gametoak (espermatozoideak eta obuluak) daude.\nAurkikuntza.\nZelula zatiketaren deskribapen ugari egin ziren XVIII. eta XIX. mendeetan zehar, zehaztasun maila desberdinekin. 1835ean, Hugo von Mohl botanikari alemaniarrak zelula zatiketa deskribatu zuen \"Cladophora glomerata\" alga berdeetan, zelula biderketa zelula zatiketaren bidez gertatzen dela esanez. 1838an, Matthias Jakob Schleidenek esan zuen zelula berrien eraketa zelula ugalketarako lege orokor bat zela landareetan, geroago baztertu egin zen Mohl ereduaren aldeko iritzia, Robert Remaken eta beste batzuen ekarpenengatik. \nAnimalia-zeluletan, mitosi bidezko zelula-zatiketa igel, untxi eta katu-kornea zeluletan aurkitu zen 1873an, eta Wac\u011baw Mayzel histologo poloniarrak deskribatu zuen lehen aldiz 1875ean. B\u00fctschli, Schneider eta Folek ere gaur egun \"mitosi\" gisa ezagutzen den prozesua aurkitu ahal izan zutela uste da. 1873an, Otto B\u00fctschli alemaniar zoologoak nematodoei buruzko behaketen datuak argitaratu zituen. Urte batzuk geroago, mitosia aurkitu eta deskribatu zuen behaketa horietan oinarrituta. \n\"Mitosi\" terminoa, Walther Flemmingek 1882an sortutakoa, \"\u039c\u03af\u03c4\u03bf\u03c2\" (mitos, \"haria\") hitz greziarretik dator. Prozesurako beste izen batzuk ere badaude, hala nola, \"kariokinesia\" (zatiketa nuklearra), Schleicherrek 1878an aurkeztutako terminoa, edo \"banaketa ekuazionala\", August Weismannek 1887an proposatua. Hala ere, mitosi terminoa, zenbait autorek ere erabiltzen dute kariokinesia eta zitokinesia elkarrekin erlazionatzeko. Gaur egun, \"banaketa ekuazionala\" erabiltzen da meiosi IIari buruz zehazki hitz egiteko, mitosiaren antza duen meiosiaren zatia.\nFaseak.\nIkuspegi orokorra.\nMitosiaren eta zitokinesiaren ondorio nagusia zelula gurasoen genoma bi alaba zeluletara transferitzen dela da. Genoma hainbat kromosomez osatuta dago \u2014gogor kiribildutako DNA konplexuak, zelula funtzioak egokiak izateko ezinbesteko informazio genetiko dutenak. Alaba zelula bakoitzak guraso zelulekiko genetikoki berdina izan behar duenez, guraso-zelulak kromosoma bakoitzaren kopia bat egin behar du mitosiaren aurretik. Interfasearen S fasean gertatzen da hau. Kromosomen bikoizketak, berdin-berdinak diren bi kromatida ahizpa sortzen ditu, kohesina proteina lotzaileen bidez zentromeroan lotuak.\nMitosia hasten denean, kromosomak kondentsatzen hasten dira eta ikusgai bihurtzen dira. Eukarioto batzuetan, esate baterako animali zeluletan, nukleoaren mintza, DNA zitoplasmatik bereizten duena, besikula txikietan zatitzen da. Nukleoloa, zelulan erribosomak sortzen dituena, ere desagertu egiten da. Mikrotubuluak zelularen aurkako muturretatik proiektatzen dira, kromosomen zentromeroei atxikitu eta kromosomak zelularen ekuatorean lerrokatzen ditu. Gero, mikrotubuluak uzkurtu egiten dira eta horrela kromatida ahizpak banandu egiten dira. Puntu honetarako, kromatida ahizpak kromosoma alaba deitzen dira. Zelula luzatzen den heinean kromosoma alabak zelularen kontrako aldeetara joaten dira eta bertan, anafase berantiarrean, beren kondentsazio maximoa jasaten dute. Nukleoaren mintz berria sortzen da kromosoma alaba bakoitzaren inguruan eta kromosomak deskondentsatu egiten dira nukleo interfasikoa sortuz.\nMitosian zehar, normalean anafasea hasi ondoren, zelulak zitokinesia jasaten du. Animalia zeluletan, mintz zelular bat barrurantz sartzen da, garatzen ari diren bi nukleoen artean, bi zelula berri sortzeko. Landare zeluletan, zelula xafla bat sortzen da bi nukleoen artean. Zitokinesia ez da beti gertatzen, koenozitoek (egoera multinukleiko mota bat) mitosia jasaten dute zitokinesirik gabe.\nInterfasea.\nFase mitotikoa ziklo zelularraren periodo txikia da. interfase askoz luzeagoa da, interfasean, zelula mitosirako prestatzen da. Interfaseak hiru fase ditu: G1, S eta G2. Interfasearen hiru fase hauetan zehar, zelula hazi egiten da proteinak eta organulu zitoplasmatikoak sortuz. Hala ere, kromosomak S fasean bakarrik bikoizten dira. Hortaz, zelula hazi egiten da (G1), hazten jarraitzen du kromosomak bikoiztu ala (S), gehiago hazten da eta mitosirako prestatzen da (G2), eta azkenean zatitu egiten da (M), zikloa berriz hasi aurretik. Ziklo zelularreko fase guzti hauek ziklinak, ziklinekiko menpekotasuna duten kinasek eta bestelako proteinek erregulatzen dute. Faseak, bata bestearen jarraian gertatzen dira segida zorrotz batean eta horrez gain, kontrol-puntuak daude, zelulak fase batetik bestera igarotzea ahalbidetzen dutenak, eta horretarako, zelulak ezaugarri zehatz batzuk izan behar ditu. Ezaugarri zehatz horiek biltzen ez dituzten zelulek, ziklo zelularretik irteten dira denboraldi baterako edo betirako eta G0 fasean sartzen dira, eta zatiketa eteten da. Hau, egoera desberdinetan gertatu daiteke, esate baterako, ehun batean zelula gehiegi sortzen direnean edota funtzio espezifikoak betetzeko diferentziatzen direnean, hau, gizakion bihotz muskuluko zelulen eta neuronen kasua da. G0 fasean aurkitzen diren zelula batzuk, berriro ere, ziklo zelularrean sartzeko ahalmena dute.\nDNAren kate bikoitzeko hausturak bi prozesu nagusiren bidez konpon daitezke interfasean zehar. Lehenengo prozesuan, homologoak ez direnak itsatsita bukatzen dute. Bigarren prozesua, konponketa errekonbinazio homologoa, lehenengoa baino eraginkorragoa da, bi homologo behar direlarik.\nInterfaseak, zelula zatiketa mitotikorako prestatzen laguntzen du. Interfaseak iradokitzen du zatiketa zelularra gertatuko den edo ez. Zelularen DNA kaltetuta dagoenean edo fase garrantzitsuren bat burutu ez denean, zelulak ez du aurrera egiten. Interfaseak garrantzi handia du, izan ere, hark erabakiko du mitosia arrakastaz burutzen den ala ez. Interfaseak kaltetutako zelulen sorrera moztuko du baita minbizia eragiteko aukera duten zelulena ere. Interfaseko proteina garrantzitsuen akats batek, ondorio latzak eragin ditzake, minbizi zelulak sor ditzakeelako. Gaur egun, ikerketa gehiago egiten ari dira ulertzeko nola gertatzen diren goian aipatutako faseak.\nMitosia.\nPreprofasea (landare zeluletan).\nProfasearen aurretik, preprofasea dago landare zeluletan bakarrik. Bakuola ugari dituzten landare zeluletan, nukleoak zelularen erdigunera mugitu behar du mitosia hasi aurretik. Hau, fragmosomen bidez lortzen da, (fragmosomak zitoplasmaren orri transbertsalak dira eta honek erdibitzen ditu). Fragmosomez gain, preprofasean, aktina filamentuak eta mikrotubulu eraztun bat sortzen dira mintz plasmatikoaren azpian, ardatz mitotikoa egongo den plano ekuatorialaren inguruan. Banda honek adierazten du non zatituko den zelula. Konplexutasun maila handiagoko landare zeluletan, esaterako, landare loredunetan, zelulek ez dute zentriolorik, horren ordez, mikrotubuluek nukleoaren gainazalean sortzen dute ardatza, bertan egokituko dira kromosomak nukleoaren mintza desagertu ondoren. Banda preprofasikoa nukleoaren mintzaren desagerpenarekin batera desagertzen da eta ardatza sortzen da prometafasean.\nProfasea.\nProfasea mitosiaren faserik luzeena da. Profasean, interfaseko G2 fasearen ondoren gertatzen dena, zelula zatitzeko prestatzen hasten da, eta horretarako, kromosomak kondentsatu egiten dira eta ardatz mitotikoa sortzen hasten da. Interfasean zehar, nukleoko material genetikoa deskondentsatuta dago, kromatina eran. Profasearen hasieran, kromatina kondentsatu egiten da kromosomak eratuz, argi mikroskopioaren bidez ikusgai direnak. Fase honetan, kromosomak luzeak, meheak eta hari itxurakoak dira. Kromosoma bakoitzak, zentromeroaren bidez elkartuta dauden bi kromatida dituzte.\nProfasean, geneen transkripzioa gelditu egiten da eta ez da berriz hasten anafase berantiarretik G1 fasera arte. Nukleoloa ere desagertu egiten da profase goiztiarrean.\nAnimalia zelulen nukleoetatik gertu zentrosomak daude, bi zentrioloz osatuak, proteina multzo zabal batez inguratuak. Zentrosomak arduratzen dira zelulako mikrotubuluak koordinatzeaz. Zelulek zentrosoma bakar bat heredatzen dute zatiketa mitotikoan, zentrosoma hori bikoiztu egiten da hurrengo zatiketa mitotikoa hasi aurretik, bi zentrosoma pare lortuz. Bi zentrosomek tubulina polimerizatzen dute, mikrotubuluen ardatz aparatua sortzen laguntzeko. Ondoren, proteina motorrek mikrotubuluak zelularen kontrako aldeetara bultzatzen dituzte. Nahiz eta zentrosomek mikrotubuluak antolatzen lagundu, ez dira beharrezkoak ardatz aparatua sortzeko, landare zeluletan ez baitago ez zentriolo ez zentrosomarik, eta ez dira derrigorrezkoak animalia zelulen mitosirako.\nPrometafasea.\nAnimalia zeluletan, prometafasearen hasieran, lamina nuklearraren fosforilazioaren bidez, nukleoaren mintza besikula txikitan zatitzen da. Hau gertatzen den heinean, mikrotubuluek eremu nuklearra inbaditzen dute. Honi, mitosi \"irekia\" deritzo, eta izaki zelulaniztun batzuetan gertatzen da. Onddoetan eta protisto batzuetan, besteak beste, alga edo trichomonadidek, mitosi \"itxia\" jasaten dute, non ardatza nukleoaren barruan sortzen den edo mikrotubuluek nukleoaren gaineztadura zeharkatzen duten.\nPrometafase berantiarrean, \"mikrotubulu kinetokorikoak\" kinetokoro kromosomikoei itsasten hasten dira. Kinetokoroak, profase berantiarrean, kromosometako zentromeroan sortzen diren eta mikrotubuluak lotzen dituen proteinak dira. Zelularen polo bateko mikrotubulu polarrak beste poloko mikrotubulu polarrekin elkartzen dira ardatz mitotikoa sortzeko. Nahiz eta kinetokoro estruktura ez den ulertzen bere osotasunean, motor molekularren bat duela ezagutzen da. Mikrotubulu bat kinetokoro batekin elkartzen denean, motor molekularra aktibatu egiten da, ATParen hidrolisiaren bidez lortutako energia erabiliz, ardatza sortutako zentrosometara mugituz. Motor aktibitate honek, mikrotubuluen polimerizazioarekin eta despolimerizazioarekin batera, beharrezkoa den bultzada indarra ematen du kromosomen bi kromatida ahizpak banantzeko.\nMetafasea.\nPrometafasean, mikrotubuluak kinetokorora lotu ondoren, bi zentrosomak kromosomak zelulako aurkako poloetarantz bultzatzen hasten dira. Sortutako tentsioaren eraginez, kromosomak ardatz mitotikoan lerrokatzen dira xafla metafasikoa osatuz. Mitosiaren amaieran, kromosomen banaketa orekatua bermatzeko, metafaseko kontrol-puntuak, kinetokoroak ardatz mitotikoari behar bezala lotuta daudela eta kromosomak xafla metafasikoan lerrokatuta daudela ziurtatzen du. Zelulak, arrakastaz pasatzen badu kontrol-puntua, anafasera igaroko da.\nAnafasea.\nA anafasean zehar, kromatida ahizpak elkarrekin lotzen dituen kohesinak ezabatu egiten dira, bi kromosoma ahizpa berdin sortuz. Mikrotubulu kinetokorikoen laburtzeak kromosoma ahizpa sortu berriak zelulen mutur bakoitzera mugitzea eragiten du. B anafasean zehar, mikrotubulu polarrak elkarren kontra bultzatzen dira zelula luzatuz. Anafase berantiarrean, kromosomek beren kondentsazio maximoa lortzen dute, kromosomaren segregazioari eta nukleoaren birformazioari laguntzeko. Animalia zelula gehienetan, A anafasea B anafasearen aurretik gertatzen da, baina, ornodunen arrautza zelula batzuetan alderantziz gertatzen da.\nTelofasea.\nTelofasea (grezieraz \u03c4\u03b5\u03bb\u03bf\u03c2 \"amaiera\" esan nahi duena) profasearen eta prometafasearen alderantzizko prozesua da. Telofasean, mikrotubulu polarrek luzatzen jarraitzen dute, zelula oraindik eta gehiago luzatuz. Nukleoaren mintza puskatu egin bada, nukleoaren mintz berria sortuko da, guraso zelularen nukleoaren mintz zaharraren mintz besikulak erabiliz. Nukleoaren mintz berria, kromosoma alaba multzo bakoitzaren inguruan eratzen da (baina mintz horrek ez ditu zentrosomak inguratzen) eta nukleoloa berriro sortzen da. Bi kromosoma multzoak, mintz nuklearrez inguratuak, deskondentsatzen hasten dira. Mitosia burutu da. Sortu berri diren nukleo bakoitzak kromosoma multzo berdina dauka. Zatiketa zelularra gerta daiteke edo ez, organismoaren arabera.\nZitokinesia.\nZitokinesia ez da mitosiaren parte, aparteko beharrezko prozesu bat da, zatiketa zelularra osatzen duena. Animalia zeluletan, kontrazeinuzko eraztun bat duen soilgune bat sortzen da xafla metafasikoa egoten den lekuan. Animalia zein landare zeluletan, golgi aparatuko besikulek eragina dute. Landare zeluletan, zelularen erdian fragmoplastoa sortzen da, bi nukleoak bananduz. Zelula alaba bakoitzak beren guraso zelulen genoma osoaren kopia bana dute.\nZelula askotan, mitosia eta zitokinesia aparte gertatzen dira, nukleo ugaridun zelula bakarra sortuz. Hau gehienbat onddo, onddo lirdingatsu eta alga koenozitikotan gertatzen da, baina beste hainbat organismotan ere gertatzen da. Animalietan ere, mitosia eta zitokinesia independenteki gertatu daitezke, esaterako, ozpin-eulien enbrioi-garapeneko fase batzuetan.\nFuntzioak.\nMitosiaren \"funtzioa\" edo esanahia kromosoma-multzoaren kontserbazioan datza; eratutako zelula berri bakoitzak, konposizioan berdinak diren kromosomak jasotzen ditu baita kromosoma kopuru berdina ere. \nMitosia hurrengo egoeratan gertatzen da:\nAldaerak.\nMitosi motak.\nOrganismo eukariotoen zelulen mitosi-prozesuak antzeko eredua jarraitzen du, baina hiru xehetasun nagusitan gertatzen dira aldaketak. Mitosi \u201citxia\u201d eta \u201cirekia\u201d, nukleoaren mintzaren egoeraren arabera bereiz daitezke, hau da, nukleoaren mintza osorik badago, mitosi \u201citxia\u201d izango da, baina, nukleoaren mintza puskatuta badago, mitosi \u201cirekia\u201d izango da. Nukleoaren mintzaren degradazio partziala duen bitarteko forma bati, mitosi \u201cerdi-irekia\u201d deitzen zaio.\nZatiketa nuklearra domeinu eukariotoko organismoetan bakarrik gertatzen da, bakterioek eta arkeobakterioek ez baitute nukleorik. Bakterioek eta arkeobakterioek beste zatiketa mota bat egiten dute. Supertalde eukariotoen barruan, forma \u201cirekiaren\u201d mitosia aurki daiteke, baita mitosi \u201citxia\u201d ere, Excavataren kasua izan ezik, mitosi \u201citxia\u201d bakarrik erakusten duena. Jarraian, eukariotoetako mitosi forma desberdinen gertaerak:\nAkatsak eta beste aldaera batzuk.\nMitosian, akatsak gerta daitezke, batez ere, enbrioi-garapen goiztiarrean gizakiengan. Mitosiaren fase bakoitzean zehar, normalean kontrol-puntuak daude, mitosiaren arrakasta bermatzen dutenak. Baina, batzuetan, akatsak gertatzen dira. Akats mitotikoek, zelula aneuploidikoak sor ditzakete, zelula horiek, kromosoma gutxiegi edo gehiegi dituzten zelulak dira, minbiziarekin lotuta dagoena. Giza enbrioi goiztiarrek, minbizidun zelulek, kutsatuek edo intoxikatutako zelulek ere pairatu dezakete mitosi tripolarra edo multipolarra, beraien osagai kromosomikoetan zenbati akats eraginez.\nEz disjuntzioan, kromatida ahizpak ez dira banantzen anafasean. Zelula alaba batek bi kromatida ahizpak jasotzen ditu kromosoma ez disjuntzionaletik, eta beste zelula alabak ez du kromosomarik jasotzen. Ondorioz, lehenengoak kromosomaren hiru kopia lortzen ditu, trisomia izeneko baldintza, eta bigarrenak kopia bakarra izango du, monosomia izeneko baldintza. Batzuetan, zelulek ez disjuntzioa egiten dutenean, ez dute zitokinesirik egiten eta beraz, bi nukleoak zelula batean geratzen dira, bi nukleodun zelulak sortuz.\nAnafaseko akatsa kromatida baten mugimendua anafasean zehar eragozten denean gertatzen da. Hau, ardatz mitotikoaren kromosomara itsasteko ahaleginaren huts egite batek eragin dezake. Akatsa duen kromatida, bi nukleoetatik botatzen da eta galdu egiten da. Beraz, zelula alabetako bat kromosoma horrekiko monosomikoa izango da.\nEndoerreduplikazioa, kromosomak bikoiztu baina zelula zatitzen ez denean gertatzen da. Honek zelula poliploidikoak sortzen ditu, edo, kromosomak behin eta berriz bikoizten badira, kromosoma politenikoak deitzen zaie. Endoerreduplikazioa espezie askotan aurkitzen da eta garapenaren parte normala dela dirudi. Endomitosia endoerreduplikazioaren aldaera bat da, non zelulek beren kromosomak bikoizten dituzten S fasean eta mitosian sartzen diren, baina azkarregi bukatzen duten. Bi nukleo alabetan zatitu beharrean, bikoiztutako kromosomak jatorrizko nukleoan gelditzen dira.Gero, zelulak berriro sartzen dira G1 eta S fasean eta berriro erreplikatzen dira kromosomak. Hau hainbat aldiz gerta daiteke, kromosoma kopurua handituz erreplikazio eta endomitosi bakoitzarekin. Plaketak sortzen dituzten megakariozitoek endomitosia jasaten dute.\nAmitosiak ziliatuetan eta animalien ehun plazentarioetan, gurasoen aleloen zorizko antolamendua du ondorio gisa. \nZitokinesirik gabeko kariosinesiak, koenozito izeneko zelula multinuklearrak sortzen ditu.\nDiagnostiko markatzailea.\nHistopatologian, mitosiaren tasa parametro garrantzitsua da ehunen lagin mota ezberdinetan diagnostikoa egiteko baita tumoreen agresibitatea zehazteko ere. Adibidez, bularreko minbiziaren sailkapenerako zenbaketa mitotikoa egiten da. Mitosiak, aktibitate mitotiko handieneko eremuetan zenbatu behar dira. Aktibitate mitotiko oso altua duten tumoreetan oso zaila da eremu hauek identifikatzea. Halaber, mitosiaren forma ohikoenak ez diren mitosien detekzioak ere erabili daitezke diagnostiko zein pronostiko markatzaile gisa.\nZelulekin erlazionatutako prozesuak.\nZelulen biribilketa.\nAnimalia ehunetan, mitosian zehar, zelula gehienek forma ia esferikoa hartzen dute. Epitelio-ehunean eta epidermisean, biribilketa prozesu erangikorra ematen da ardatz mitotikoaren lerrokatze egokiarengatik eta zelula alaben kokapen zuzenagatik. Gainera, biribilketa astunki zapaldua badago, ardatzean akatsak ekar ditzakeela egiaztatu dute ikerlariek. Beraz, zelulen biribilketa prozesuak mitosi zehatza bermatzeko babesle gisa lan egiten duela pentsatzen da. Indar biribiltzaileak F-aktina eta miosinaren bidez sortzen dira, zelulen periferia gogortzen du eta zelula barruko presio hidrostatikoa sortzen da.\nErrekonbinazio mitotikoa.\nX izpiekin irradiatuak diren zelularen ziklikoko G1 fasean dauden zelula mitotikoak, DNAren kaltea konpontzen da kromosoma homologoen arteko birkonbinazio bidez. G2 fasean irradiatutako zelulak kromatida ahizpen birkonbinazio bidez konpontzen dituzte kalte horiek. Entzimak diharduten DNAren errekonbinazio prozesuetako geneen mutazioek, eragina dute DNA zati horietan kaltetutako zelulen heriotzen tasen hazkuntzarekin.\nEboluzioa.\nMitosi eukariotikoko molekula garrantzitsu guztien homologo prokariotoak daude (adibidez, aktina, tubulina). Ezaugarri eukariotikoak unibertsala izanik, mitosia ziur aski eukariotikoen oinarrian sortuko zela pentsatzen da. Mitosia meiosia baino sinpleagoa denez, meiosia mitosiaren ondorengoa izango dela pentsatzen da. Hala ere, ugalketa sexuala meiosiarekin batera eukariotoen ezaugarri primitiboa ere bada. Era honetan, pentsatzen da meiosia eta mitosia, paraleloan, prozesu prokarioto primitiboetatik eboluzionatu direla.\nBakterioen zatiketa zelularrean, DNAren bikoizketaren ondoren, bi kromosoma zirkular zelularen mintzaren eremu berezi batera itsasten diren bezala, mitosi eukariotikoan kromosoma linear asko agertzen dira, beraien kinetokoroak ardatzaren mikrotubulura itsatsita daudelarik. Mitosiaren formei dagokienez, pleuromitosi intrazelular itxia primitiboena dela ematen du, bakterioen zatiketaren antzekoena delako.\nIrudi galeria.\nZelula mitotikoak mikroskopioaren bidez ikus daitezke tinduak eta fluoreszentzia erabiliz."}
{"id": "126335", "revid": "133879", "url": "https://eu.wikipedia.org/wiki?curid=126335", "title": "Meiosi", "text": "Meiosia zelula zatiketa mota bat da, zeinen bitartez zelula diploide (2n) batetik zelula haploideak (n) sortzen diren. Prozesu hau gonadetan eramaten da aurrera ugalketa sexual bitartez ugaltzen diren organismoetan, gametoak sortzeko.\nMeiosia ondoz ondoko bi zatiketa nuklear eta zitoplasmatikoz dago osatuta: lehen zatiketa meiotikoa (I. Meiosia) eta bigarren zatiketa meiotikoa (II. Meiosia). Nahiz eta prozesu honetan bi zelula zatiketa gertatu, kromosomak behin besterik ez dira bikoizten (lehenengo zatiketaren aurretik, mitosian gertatzen den bezala). Horrek azaltzen du kromosomen kopurua, guztira, erdira jaistea. Bi zatiketa meiotiko hauetako bakoitzak profase, metafase, anafase eta telofase deituriko urratsak hartzen ditu barne. Bi zatiketa gertatzen direnez, meiosiaren bitartez zelula ama bakar batetik lau zelula alaba lortzen dira. \nLehenengo zatiketa meiotikoaren (I. Meiosia) bitartez zelula diploide (2n) batetik bi zelula haploide (n) lortzen dira. Horretarako, kromosoma homologoak bata bestea ezagutu eta fisikoki lotu egiten dira, bibalente deituriko egitura bat sortuz. Elkartze hau lehenengo profasean gertatzen da eta horri esker elkargurutzaketa edo \"crossing-over\" deituriko prozesua eramaten da aurrera. Prozesu honetan kromosoma homologoak informazio genetikoa elkarraldatzen dute, non amaren kromatida baten zati bat aitaren kromatida homologo baten zati batekin trukatu daitekeen. Horrek ematen dio sortuko diren gametoei aldagarritasun genetikoa. Jarraian gertatzen den metafasean bibalente guztiak lerrokatu egiten dira zelularen plano ekuatorialean, ardatz akromatikoan . Gerora, anafasean, kromosoma homologo bikotea banatu egiten da, bakoitza ardatzaren polo batera migratzen duelarik. Prozesu honetan, kromosoma homologo bakoitzak informazio genetiko bikoiztua darama, bi kromatida ahizpaz osotua daude. Hortaz, gametoak sortzeko bigarren zelula zatiketa bat gertatu behar da: bigarren zatiketa meiotikoa (II. Meiosia). Zatiketa honetan kromosoma homologo bakoitzaren kromatida ahizpak banatu egiten dira. \nMeiosia eta bizi-zikloa.\nGizakiarengan eta animalia gehienengan meiosia sexu organoetan besterik ez da gertatzen (obulutegi eta barrabiletan), hots, gametoak sortzen dituzten organoetan. Gorputzeko gainontzeko zeluletan ez da meiosirik gertatzen.\nMeiosia ugalketa sexualerako ezinbesteko prozesua da. Ugalketa sexuala gertatu dadin, gameto haploideak sortzea ezinbestekoa da, kromosoma homologo bakoitzaren kopia bakarra edukiko dutenak. Gizakietan, obuluak eta espermatozoideak lortzen dira meiosiari esker, eta landareetan esporak lortzen dira. Ernalketan, gametoak elkartzean, organismoaren diploidia berrezartzen da. Meiosirik egongo ez balitz gametoak zelula diploideak izango lirateke eta bat egiterakoan informazio bikoitza luketen zelulak (4n) sortuko lituzkete. Era honetan kromosoma kopurua handitzen joango litzateke belaunaldiz belaunaldi zelula ezegonkor eginez.\nLehen zatiketa meiotikoa (I. Meiosia).\nLehen zatiketa meiotikoak lau fase ditu: profase I, metafase I, anafase I eta telofase I.\n\"Profase I\".\nHau da fase luzeena eta konplexuena eta alde handiak ditu mitosiaren profasearekin. Mitosian ez bezala, bi kromosoma homologoak elkartu egiten dira bibalenteak (bikoteak) osatuz eta beraien artean DNA trukatzen dute, elkargurutzaketa prozesua aurrera eramanda. Beste desberdintasun nagusi bat profasearen iraupena da, honek hilabete edo urteak iraun ditzakeelarik. Mitosian bezala, fase honetan kromosomak ikustaratzen dira, DNA molekulak kiribiltzen eta trinkatzen hasten direnean. Profasearen aurretik kromosomak bikoiztu egiten dira, eta beraz bi kromatida dituzte.\nProfase I, era berean, beste bost azpifasetan banatzen da: leptoteno, zigoteno, pakiteno, diploteno eta diazinesia.\nA) Leptoteno: Profase Ifase honekin hasten da, DNA harizpiak trinkotu eta kromosomak agertzen hasten direnean. DNA bikoizturik dago eta beraz kromosomek bi kromatida zuntz dituzte eta beraz lau beso.\nB) Zigoteno: Kromosoma homologoak (bi kromatida dituztenak) elkartzen hasten dira, paraleloki jarriz. Elkartze prozesu honi sinapsi deritzo. Sinapsia konplexu sinaptonemikoa izenekoaren bitartez gertatzen da, hau da, bi kromosomen artean eratzen den harizpi proteiko baten bitartez.\nC) Pakiteno: Sinapsia amaitzerakoan hasten da eta banaketa edo desinapsiarekin amaitzen da. Fase honetan nabarmena da bi kromosoma homologoek lotura estua dutela (bi kromosoma daudenez, lau kromatida daude lotuak, \"tetrada\" izeneko egitura agertuz). Garrantzi handiko fenomenoa gertatzen da pakitenoan: kromatida homologoen arteko elkargurutzaketa edo \"crossing-over\", zeinean geneak trukatzen diren. Era honetan, sortuko diren gametoek hasieran zeuden kromosoma berak eduki beharrean bien arteko nahasketa genetikoaren produktua izango dute. Elkargurutzamenduak, beraz, berebiziko garrantzia du, aldakortasun genetikoa handitu egiten baitu.\nD) Diploteno: Kromosoma homologoak banatzen hasten dira (desinapsi prozesuaren bitartez) eta kiasmak, hau da, kromosomen arteko loturak agerian gelditzen dira.\nE) Diazinesia: Fase honetan kromosomak asko trinkotzen dira. Nukleoaren mintza desagertu egiten da eta baita nukleoloa ere. Ardatz akromatikoa agertzen hasten da. Kiasmak, kromosomen muturreraino mugitzen dira.\n\"Metafase I\".\nMeiosiaren metafaseak antza handia du mitosiaren metafasearekin: kromosomak ardatz akromatikoaren erdialdean kokatzen dira. Baina mitosiaren metafasean ez bezala, meiosiaren metafasean ardatz akromatikoan jartzen direnak ez dira kromosoma banakoak, tetradak baizik (bi kromosoma homologo lotuak). Fase honetan, nukleo-mintza eta nukleoloa desagertzen dira\n\"Anafase I\".\nAnafasean ez dira kromatidak banatzen (mitosian bezala), kromosoma homologoak baizik: homologoen bikotearen bat zelularen polo baterantz abiatzen da, eta bestea zelularen beste polora. Beraz, kromosoma-bikoteak banatzen dira, ez kromatidak.\n\"Telofase I\".\nTelofasea mitosiaren telofasearen antzekoa da: nukleoa eta nukleoloa denbora labur batentzat berragertzen dira, eta zitoplasmaren banaketa ere gertatzen da.\nMeiosiaren lehenengo zatiketaren ondorioz bi zelula agertzen dira, bakoitzak bere nukleoan ama zelularen kromosomen erdiak dituena, baina kromosoma horiek bina kromatida dituzte (ikusi goiko irudia).\nInterfasea.\nBi zatiketa meiotikoen artean interfase bat egon daiteke. Interfasea badago, ez da DNA bikoizten, kromosomak bi kromatidaz osatuta daudelako. Fase hau oso laburra da.\nBigarren zatiketa meiotikoa (II. Meiosia).\nMeiosiaren bigarren zatiketak antza handia du mitosi arrunt batekin. Baina kontuan hartu behar da kasu honetan DNA ez dela aurretik bikoiztu.\n\"Profase II\".\nNukleoloa eta mintz nuklearra desagertzen dira. Kromatina (kromosomen osagai nagusia) kondensatzen hasten da eta kondentsazio edo trinkotze horren ondorioz kromosomak ikusgai bihurtzen dira. Zentrioloak zelularen polo banatara joaten dira eta ardatz akromatikoa agertzen da.\n\"Metafase II\".\nKromosomak ardatz akromatikoaren erdialdean kokatzen dira, mitosian gertatzen denaren antzera.\n\"Anafase II\".\nKromosoma bakoitzaren bi kromatidak banatzen dira eta kromatida bakoitza zelularen polo batera abiatzen da.\n\"Telofase II\".\nKromosomaren kromatidak zelularen kontrako poloetara iristen direnean hasten da. Zelularen polo bakoitzean mintz nuklearra eta nukleoloa agertu eta kromosomak deskondensatzen dira. Telofaseak zitozinesi edo zitoplasmaren banaketarekin bukatzen du, bi zelula agertuz.\nLaburbilduz, esan liteke lehenengo zatiketa meiotikoak kromosoma homologoak banatzen dituela, bigarren zatiketa meiotikoak kromatidak banatzen dituen bitartean.\nMeiosiaren garrantzi genetikoa.\nUgalketa sexualari esker aniztasuna eta material genetikoaren arteko nahastea ematen da espezieen barruan. Hori dela eta, uste da ugalketa sexuala funtsezkoa dela espezieen epe luzerako biziraupenerako. Ugalketa sexuala egoteko kromosomen kopuruak erdira jaitsi behar du, honetan baitatza gametoen ugalketa. Zelula somatikoen kromosoma kopuru bera balute, kromosoma kopura bikoiztuz joango litzateke belaunaldiz belaunaldi bestela. \nHortaz, meiosiak banakoen eta espezieen aldakortasun genetikoa handitzen du, bi gertaeraren bitartez: elkargurutzaketaren bitartez eta kromosomen segregazioaren bitartez. Elkargurutzaketaren ondorioz sor daitezkeen aldaketa kopurua oso zabala da, bereziki kromosoma kopurua handia bada. Era honetan, meiosiak eboluzioari bultzada handi bat ematen dio.\nMeiosiaren Akatsak eta Erlazionatutako Gaixotasunak.\nGizakiak 23 kromosoma pare dauzka zelula bakoitzean binaka antolatuta, bata amaren eta bestea aitaren jatorrikoa direlarik. Meiosi prozesuan gertatutako akatsek bi gametoak elkartu ostean eratutako zigotoen kromosoma pareren baten kopurua bikoa ez izatea eragin dezakete (Aneuploidia), horrek dakartzan akatsekin batera. Hainbat kasu eman litzeke:\nNulisomia: Zigotoari kromosoma pareren bat falta zaionean. Jaiotza aurretiko heriotza eragiten du.\nMonosomia: Zigotoari kromosoma bat falta zaio bikote batean. Jaiotza aurretiko heriotza eragiten du, kromosoma sexualen kasuan izan ezik (Turner Sindromea duten emakumeek X kromosoma bakarra dute).\nTrisomia: Zigotoak kromosoma extra bat dauka bikote batean. Jaiotza aurretiko heriotza egiten du, 13 (Patau Sindromea), 18 (Edwards Sindromea) eta 21 (Down Sindromea) kromosomen kasuan izan ezik. Kasu horietan adimen urritasudun pertsonak ematen dira. Patau eta Edwards Sindromeak ez dira ohikoak, eta haurraren heriotza eragiten dute urtebete bete baino lehenago. Kromosoma sexualen trisomiadun pertsonen kasuan (XXY Gizonak (Klinefelter Sindromea), XYY Gizonak, XXX Emakumeak) ez da adimen urritasunik ematen.\nMitosia eta Meiosia.\nMeiosia ez bezala, mitosia gametoak ez diren edozein zelulatan gertatzen da, eta zelula kopurua handitzea da haren helburua. Zatiketen ostean bi zelula lortzen dira, aurrekoaren berdinak, kromosoma kopurua eta informazio genetikoa aldatu gabe.\nTaula honek Mitosi eta Meiosiaren arteko desberdintasunak jasotzen ditu:"}
{"id": "126341", "revid": "512", "url": "https://eu.wikipedia.org/wiki?curid=126341", "title": "Kate McGarrigle", "text": "Kate McGarrigle (Montreal, 1946ko otsailaren 6a - \"ibidem\", 2010eko urtarrilaren 18a) folk musikari eta abeslari quebectarra zen.\nBere arreba Annerekin musika taldea osatzen zuen. Rufus eta Martha Wainwright abeslarien ama zen. Loudon Wainwright III musikariarekin ezkondurik egon zen baina geroago banandu ziren."}
{"id": "126356", "revid": "69297", "url": "https://eu.wikipedia.org/wiki?curid=126356", "title": "Jean-Baptiste Borthiri", "text": "Jean-Baptiste Borthiri, Batixta Bortiri-Salla edo Jean-Baptiste Borthiry Sala (Larraine 1889ko maiatzaren 17a - 1974) Zuberoako idazle eta koblakaria zen.\nBiografia.\nLarrainen jaio eta hil zen. Laborantzan lan egiten zuen.\nLehen Mundu Gerran aritu zen; 1915ean pairatu zituen zauri larrien ondorioz elbarritua geratu zen. Kartzelan ere egon behar izan zuen, Prusian.\nZauriak direla eta Bordeleko ospitale batean ibili zen; geroago hiri berean zurgin lanetan\nHil aurreko urteak Atharratzeko ospitalean eman zituen gaixo. Larraineko hilerrian dago lurperaturik.\nLanak.\nBertsolari fama zuen baina ez da ezagutzen ahoz gehiegitan ibili zenik. Bertso paperetan zen trebea.\nBere gai kutunak bi izan ziren:"}
{"id": "126364", "revid": "11782", "url": "https://eu.wikipedia.org/wiki?curid=126364", "title": "Jean-Baptiste Borthiry", "text": ""}
{"id": "126365", "revid": "11782", "url": "https://eu.wikipedia.org/wiki?curid=126365", "title": "Batixta Bortiri", "text": ""}
{"id": "126366", "revid": "11782", "url": "https://eu.wikipedia.org/wiki?curid=126366", "title": "Batixta Bortiri-Salla", "text": ""}
{"id": "126380", "revid": "59902", "url": "https://eu.wikipedia.org/wiki?curid=126380", "title": "Larru", "text": "Larrua animaliaren azalari ontze prozesua aplikatu ondoren lortutako gaia da. Hariz osatua ez badago ere, zuntz naturalek osatzen dutenez zuntza kontsideratzen da.\nGaur egun talde ekologista asko larruaren erabileraren aurka mantentzen dira animaliekin aplikatzen den ankerkeriarengatik eta ingurumenari eragiten dion kaltearengatik.\nHistoria.\nIberiar penintsulan, Erromatar Inperioaren garaian erromatar legioa izan zen larruzko produktuen kontsumitzaile nagusia. Gainera, iberiar penintsulak berebiziko inportantzia eduki zuen industria honetan. Erdi Aroan, larruaren produkzioak momentu gorena eduki zuen Al Andalusen. Kordoba famatua egin zen kalitate goreneko larruen produkzioarengatik. Pizkunde garaian, musulmanen kanporaketa zela eta, industria honek indarra galdu zuen Espainian.\nLarru motak.\nOntze prozesuek eta behin onduta aplikatutako prozedurek, azken produktu guztiz desberdina sor dezake.\nOntze prozesua.\nLarruak ontze prozesu bat jasan behar du ez usteltzeko eta malgutasuna mantentzeko.\nOntzea landare-metodo edo metodo mineralez egin daiteke.\nLandare-metodoan taninoa erabiltzen da. Taninoa naturalki zuhaitz batzuen enborretan sortzen da. Larrua taninoz betetako upel batean sartzen da eta aste batzuetan uzten da. Landare-metodoa jasan duten larruak malguak dira eta altzari eta maletatan erabili ohi da.\nMetodo mineralean kromoa erabiltzen da. Oso azkarra da, egun bat baino gutxiago behar da larrua ontzeko. Larru zabalgarria lortzen da eta bikaina izan daiteke poltsa eta arropetarako.\nMota askotakoak izan al dira:\nOntze osteko prozesua.\nOntze prozesuaren arabera, ezaugarri desberdineko hainbat larru mota lor daitezke:\nKoipeztatzeak, larrua malguago bihurtzen du, hauskortasuna galtzen du eta bere kontserbazioa luzatzen du."}
{"id": "126386", "revid": "6327", "url": "https://eu.wikipedia.org/wiki?curid=126386", "title": "Tornioko bataila", "text": ""}
{"id": "126387", "revid": "6327", "url": "https://eu.wikipedia.org/wiki?curid=126387", "title": "Mikroformatu", "text": "Mikroformatua (batzuetan \u03bcF edo uF laburtua) gizakiek irakurtzeko gai den baina makinek testu arrunta bezala erabiltzen duten edukiari esanahi semantikoa emateko modu bat da. HTML eta XHTML lengoaietan oinarritutako web orrialdeetan erabiltzeko pentsaturik dago. Modu honetan, makinek informazioa modu errazago batean maneiatu dezakete.\nMikroformatuak http://microformats.org webgunean zehazten eta mantentzen dituzte.\nOinarriak.\n(X)HTML-en zehaztutako estandarrek edukiei esanahi semantikoa ematea ahalbidetzen dute. Hori, hurrengo HTML atributuak txertatuz lortzen da:\nAdibidea.\nDemagun formateatu nahi den testua hurrengoa dela:\n &lt;div&gt;\n &lt;div&gt;Jon Ander Urrestarazu&lt;/div&gt;\n &lt;div&gt;Adibidea S. A.&lt;/div&gt;\n &lt;div&gt;604-555-1234&lt;/div&gt;\n &lt;a href=\"http://adibidea.com/\"&gt;http://adibidea.com/&lt;/a&gt;\n &lt;/div&gt;\nhCard mikroformatua erabili ondoren:\n &lt;div class=\"vcard\"&gt;\n &lt;div class=\"fn\"&gt;Jon Ander Urrestarazu&lt;/div&gt;\n &lt;div class=\"org\"&gt;Adibidea S. A.&lt;/div&gt;\n &lt;div class=\"tel\"&gt;604-555-1234&lt;/div&gt;\n &lt;a class=\"url\" href=\"http://adibidea.com/\"&gt;http://adibidea.com/&lt;/a&gt;\n &lt;/div&gt;\nAdibide honetan, formateatutako izena (\"fn\"), erakundea (\"org\"), telefono zenbakia\n(\"tel\") eta web helbidea (\"url\") klase izen espezifikoak erabiliz identifikatuak izan dira. Datu guzti horiek codice_4 kodearekin inguratzen da."}
{"id": "126394", "revid": "201", "url": "https://eu.wikipedia.org/wiki?curid=126394", "title": "UF", "text": ""}
{"id": "126395", "revid": "201", "url": "https://eu.wikipedia.org/wiki?curid=126395", "title": "Larrua", "text": ""}
{"id": "126397", "revid": "336", "url": "https://eu.wikipedia.org/wiki?curid=126397", "title": "Salvador Caba\u00f1as", "text": "Salvador Caba\u00f1as Ortega (Asunci\u00f3n, Paraguai, 1980ko abuztuaren 5a) futbolari paraguiarra da. 2006a geroztik Am\u00e9rica Club futbol talde mexikarrean jokatzen du. Horrez gain, Paraguaiko futbol selekzio nazionalarekin internazionala izan da.\n2010eko urtarrilaren 25ean tiro bat jaso zuen buruan Mexiko Hiriko taberna batean zegoenean. Erasoaren ondorioz, bere egoera larria da."}
{"id": "126401", "revid": "1545", "url": "https://eu.wikipedia.org/wiki?curid=126401", "title": "El Se\u00f1orio de Larrea", "text": ""}
{"id": "126403", "revid": "1545", "url": "https://eu.wikipedia.org/wiki?curid=126403", "title": "Antena 3 TV", "text": ""}
{"id": "126404", "revid": "1340", "url": "https://eu.wikipedia.org/wiki?curid=126404", "title": "Ameriketako kolonizazio europarra", "text": ""}
{"id": "126406", "revid": "1545", "url": "https://eu.wikipedia.org/wiki?curid=126406", "title": "Patricia Yurena Rodr\u00edguez Alonso", "text": ""}
{"id": "126412", "revid": "73597", "url": "https://eu.wikipedia.org/wiki?curid=126412", "title": "Igeldo Mendiko Jolas-Parkea", "text": "Igeldo Mendiko Jolas-Parkea Donostiako Antigua auzoan kokatua dagoen aisialdi gune eta jolas-parkea da, Igeldo mendiaren tontorrean. 1912ko abuztuaren 25an ireki zen jolas-parkea eta gaur egun ere zabalik daude bertako instalazioak. Donostiako badiaren ikusmira goza daiteke bertatik. Jolas-parkera autoz, edota bertako funikularra erabilita igo daiteke.\nDonostian hiru jolas-parke izan dira historian zehar, guztiak XX. mende hasieran sortuak: Uliako, Martuteneko eta Igeldoko jolas-parkeak. Egun, Igeldokoak baino ez dirau martxan.\nHistoria.\n1887. urtetik aurrerako udak Donostian igaro zituen Maria Kristina erregeordeak. Gorteko turistak bertara joaten hasi ziren eta hiriak sona handia hartu zuen. Bilakaera turistiko handia jasan zuen Donostiak eta bainuetxe-hiri bihurtzen hasi zen. Aisialdirako jarduerak eta eskaintzak handitu eta hiriak garapen handia jasan zuen. XX. mendearen hasieran Errege Bainuetxea eta Londres Hotela eraiki ziren besteak beste.\nEvaristo San Mart\u00edn abokatuak, Igeldo mendian jolas-parke bat eraikitzeko ideia izan zuen. Hala, 1911n Monte Igueldo Sozietatea sortu eta lursailak erosi zituen San Mart\u00ednek. Jolas-parkeak kasinoa, jatetxea eta ikuskizun orotarako antzerkia zituen hasiera batean. Luis Elizalde arkitektoak, bere partetik, kasino, jatetxea eta funikularraren geltokia landu zituen.\n1912ko abuztuaren 25ean inauguratu zuen funikularra Maria Kristina erregeordeak, eta une hartatik aurrera parkearen erakargarritasunetako bat izan zen. Beranduago eraiki zen jolas-parkera daraman errepidea, 1913an. Zenbait urte beranduago, 1925ean, jokoa debekatu egin zen eta kasinoko aretoa bihurtu ziren. 1930. urterako Suitzar Mendia, Ibai Misteriotsua, Urmaeleko Txalupak eta Labirintua ziren jolas-parkeko atrakzio nabarmenenak. Geroztik atrakzio gehiago gehitu zaizkio parkeari. Espainiako Gerra Zibilaren ostean, zinema areto bi eraiki ziren jolas-parkean, baina 60ko hamarkadan bertan behera geratu ziren.\nEgun, hondatu xamar dago parkea, baina horixe izan daiteke parkearen beste erakargarritasunetako bat, xarma moduko bat gordetzen baitu jolas-parkeak. Gainontzekoan, Donostiako badiaren ikuspegia da jolas-parkearen ezaugarrietako bat.\nBertara sartzeko ordaindu behar da, eta atrakzioak aparte ordaindu behar dira.\nDorrea.\nXVI. mendetik dakigu \u00abla Farola\u00bb deituriko dorrea dagoela; nolanahi ere, egungo dorrearen irudia Luis Elizalderen proiektuaren arabera antzinako dorrean egindako esku-hartzearen ondoriozkoa da, beste solairu bat gehitu zitzaion leihate handiekin begiratoki gisa eta haren gainean terraza panoramiko bat.\nAtrakzioak.\nXX. mende hasieran parkeko atrakzio gehienak eraiki ziren, Barrearen Pasabidea, karrusel bat, automobil elektrikoak, hegazkintxoak, zartailua, haurrentzako txotxongilo-antzoki bat, Ibai Misteriotsua eta Urmaeleko Txalupak eta Labirintua. Parkearen kokapena aldatu egin da atrakzio gehiago ekarri direlako, batzuetan berriak gehitu dira eta beste zenbaitetan zaharren ordez beste batzuk jarri dira, eta gaur egun daudenen artean honako hauek nabarmentzen dira:\nFunikularra.\nIgeldoko funikularra Euskal Herriko zaharrena eta Espainiako hirugarren zaharrena da, Bartzelonako Tibidaboko eta Vallvidrerako funikularren atzetik (1901 eta 1906, hurrenez hurren), gaur egun biak aldatuta badaude ere.\nEmilio Huici ingeniariaren diseinuari jarraikiz eraiki zen, eta Severiano Go\u00f1ik zuzendu zuen obra, hura ere ingeniaria, jendeari Igeldo mendiaren goiko aldean zegoen jolas-parkera iristea errazteko, Donostia hiriko mendebaldean. 1912ko abuztuaren 25ean inauguratu zuen Maria Kristina erregeordeak, eta sektoreko enpresa espezialista batek, Bernako Von Roll Fonderie suitzar enpresak, hornitu zuen guztira 312 metro luze dituen trenbidea."}
{"id": "126413", "revid": "6327", "url": "https://eu.wikipedia.org/wiki?curid=126413", "title": "Nukleo zelularraren zatiketa", "text": ""}
{"id": "126414", "revid": "6327", "url": "https://eu.wikipedia.org/wiki?curid=126414", "title": "Zatiketa zelular", "text": ""}
{"id": "126422", "revid": "96586", "url": "https://eu.wikipedia.org/wiki?curid=126422", "title": "In\u00e9s Sainz", "text": "In\u00e9s Sainz Esteban (Bilbo, 1975eko urriaren 6a - ) modelo ohia eta harreman publikoen arduraduna da.\n1997an Miss Bizkaia eta Miss Espainia lehiaketak irabazi zituen. 1997ko Miss Universe lehiaketara aurkeztu zen, non 13. postuan sailkatu zen.\nTelebista aurkezlea ere izan zen, Tele 5n \"El gallinero\" izeneko saioa aurkeztu zuen. Antzezle moduan \"El Se\u00f1or\u00edo de Larrea\" telesailan aritu zen."}
{"id": "126423", "revid": "1545", "url": "https://eu.wikipedia.org/wiki?curid=126423", "title": "Ines Sainz", "text": ""}
{"id": "126431", "revid": "119347", "url": "https://eu.wikipedia.org/wiki?curid=126431", "title": "Garbi\u00f1e Abasolo", "text": "Garbi\u00f1e Abasolo Garc\u00eda (Bilbo, 1964ko maiatzaren 17a - ) modelo ohia eta enpresaburua da.\nBiografia.\n1983an Miss Espainia lehiaketak irabazi zituenean, titulua eskuratzeko lehendabiziko euskaldun bilakatu zen. Urte hartan Miss Universe eta Miss Europe lehiaketetara aurkeztu zen, non \"Miss Fotogenia\" titulua eskuratu zuen.\nIbiltokia utzi ondoren ezkondu eta seme bat izan zuen.\nEgun modelo agentzia bat du Madrilen."}
{"id": "126462", "revid": "1340", "url": "https://eu.wikipedia.org/wiki?curid=126462", "title": "Norvegiako Haakon IV.", "text": ""}
{"id": "126469", "revid": "1545", "url": "https://eu.wikipedia.org/wiki?curid=126469", "title": "Torbj\u00f8rn Yggeseth", "text": "Torbj\u00f8rn Yggeseth (1934ko ekainaren 18a \u2013 2010eko urtarrilaren 10a) 60ko hamarkadak eski-jauzilari norvegiarra zen. Askerren jaio zen.\nYggesethek Holmenkollen eski jaialdiko jauzi-txapelketa irabazi zuen 1963an, Holmenkollen domina (Alevtina Kolchina, Pavel Kolchin eta Astrid Sandvikekin batera) irabazi zuen urte berean. Bi Neguko Olinpiar Jokoetan parte hartu zuen. Erretiroa hartu ondoren, Nazioarteko Eski Federazioaren barnean administratibo egon zen.\nYggeseth Ameriketako Estatu Batuetako Aireko Armadarekin pilotu bezala entrenatu zen. Horrez gain, 1979-1980 denboraldian hasi zen Eski-jauzi Munduko Kopa sortu zuen.\nYggeseth minbiziak jota hil zen."}
{"id": "126470", "revid": "201", "url": "https://eu.wikipedia.org/wiki?curid=126470", "title": "Meiosis", "text": ""}
{"id": "126471", "revid": "201", "url": "https://eu.wikipedia.org/wiki?curid=126471", "title": "Mitosis", "text": ""}
{"id": "126472", "revid": "201", "url": "https://eu.wikipedia.org/wiki?curid=126472", "title": "Zelula zatiketa", "text": ""}
{"id": "126473", "revid": "201", "url": "https://eu.wikipedia.org/wiki?curid=126473", "title": "Zitozinesi", "text": ""}
{"id": "126474", "revid": "1545", "url": "https://eu.wikipedia.org/wiki?curid=126474", "title": "Ethiopian Airlinesen 409 hegaldia", "text": "Ethiopian Airlinesen 409 hegaldia Beirut eta Addis Abeba hiriak lotzen zituen hegaldia zen. Beirut\u2013Rafic Hariri nazioarteko aireportutik irten eta gutxira, Mediterraneora erori zen, ustez eguraldi txarra zela eta. Hildako guztiak baieztatu dituzte eta Libanoko gobernuak bidaiari guztiak hiltzat ematen ditu.\nBidaiariak eta tripulazioa.\nLibanorako Frantziako enbaxadako Anne Charlotteren esanetan, Marla Sanchez Pietton, Frantziako enbaxadorearen emaztea hegazkinean zegoen."}
{"id": "126475", "revid": "201", "url": "https://eu.wikipedia.org/wiki?curid=126475", "title": "Ziklo zelular", "text": ""}
{"id": "126476", "revid": "119347", "url": "https://eu.wikipedia.org/wiki?curid=126476", "title": "Jean-Marie Ekai", "text": "Jean-Marie Ekai edo Ecay (Donibane Lohizune 1962ko maiatzaren 22a) gitarra jotzaile lapurtarra da. Eklektikoa, Euskal Herrian gehienbat Itoiz taldean aritu zelako da ezaguna baina hainbat proiektutan esku hartu du, bai berarenak bai puntako beste musikari askoren kolaboratzaile gisa.\nJME akronimoa ere erabiltzen du eta oso kalitate handiko gitarra jotzaile ospea du.\nBiografia.\nHastapenak.\nLohizundarra, Baionako Kontserbatorioan solfeo lau urtez eta gitarra urtebetez ikasten ibili zen. 1976tik aurrera eskualdeko talde batzuetan jotzen hasi zen: Storm, Eclipse...Tokiko erreferente musikal askorekin (Sylvain Luc, Mixel Ducau...) harreman ugari zuen.\n1981ean Bordeleko Kontserbatorioan ari zelarik konturatu zen inguru pedagogiko klasikoak ez zuela motibatzen eta harrez gero ikasketa aldetik autodidakta izan da. Musikaz gain, hurrengo urtean Pauen espainiera ikasketetan eman zuen izena.\nItoiz eta beste.\n1983tik 1988 Jean-Marie Ekai Hego Euskal Herrian plantatu zen eta Itoiz talde mitikoko kidea izan zen; bere etorrera, ideia musikalek eta Juan Carlos Perezekiko konplizitateak taldeari kemen berria eman zioten. Rock sinfonikoa bazterrean utzi eta poparen ildoan sakontzeari ekin zioten; emaitza: \"Musikaz Blai\" (1983) eta \"Espaloian\" (1985); azken honetan Perezekiko desberdintasunak direla eta taldea utzi zuen.\nAldi berean beste proiektu batzuetan ere aritu zen:\nProiektu ugaritan.\nBeraz, \"Didier Lockwood Group\" taldean ibili zen lau urtez, mundu osoan zehar. 1992an \"Caron-Ecay-Lockwood\" izena hartuko zuen taldearen koliderra izan zen; hirukoteak Frantzia, Txina, Korea eta Kanadan jo zuen.\n1994 eta 1998 artean Ekaik Claude Nougarorekin konposatu eta lan egin zuen. 1995 gainera talde batean burua bera izanik ateratako lehen diskoaren urtea da; \"Atlantic Blues\" izan zuen izena.\n1999 eta 2003an Richard Gallianoren taldeko kide gisa bere biretan aritu izan da.\n2001ean \"World Energy Blues\" bere bigarren diskoa ekoitzi zuen.\n2015ean gitarjoleen bira bat egin du Robben Ford eta Larry Carltonekin.\n2006 eta 2016 urteen artean nagusiki Billy Cobhamen taldean jo du.\nAzken urteetan Andr\u00e9 Charlier eta Beno\u00eet Sourisseren biretan parte hartu du. Horrez gain Alex Acuna perutarra eta Dominique Di Piazzarekin ere aritu da.\nBerarekin aritu diren beste musikari askoren artean hauexek daude:\nGaur egun Richard Gallianorekin jotzen du.\nParis eta Euskal Herriaren artean bizi da.\nDiskografia.\nBera talde bateko lider eta kolider izanik lau CD eta DVD bat argitaratzen parte hartu du.\nBeste batzuekin.\nDozenaka diskotan kolaboratu du, nazioarteko aipatu musikari eta beste batzuen taldeek grabatutakoetan. Goi mailako artista asko daude berarekin kontatu dutenen artean.\nEuskal talde eta musikari hauekin grabatu du noizbait:"}
{"id": "126477", "revid": "11782", "url": "https://eu.wikipedia.org/wiki?curid=126477", "title": "Jean-Marie Ecay", "text": ""}
{"id": "126478", "revid": "11782", "url": "https://eu.wikipedia.org/wiki?curid=126478", "title": "Jean Marie Ekai", "text": ""}
{"id": "126479", "revid": "98220", "url": "https://eu.wikipedia.org/wiki?curid=126479", "title": "Ten canoes", "text": "Ten Canoes Australiako film bat da, Rolf de Heer eta Peter Djigirrek 2006an eginikoa.\nAlderdi artistikoez gain, natura eta aborigenak erakusten ditu, beren kultura, bizimodu, tradizio, gizatasuna eta hizkuntzekin azaldu ere, ikuspegi berritzaile batetik.\nAustraliako aborigenen hizkuntza batean eginiko lehen film luzea da. Nazioartean zabaldutako bertsioan narratzaileak ingelesez egiten du, eta pertsonaiek Yol\u014bu Matha hizkuntzak erabiltzen dituzte, baina badago beste bertsio bat osorik Yol\u014bu Matha hizkuntzetan.\nSinopsia.\nFilma Arnhem Lurraldean gertatzen da, Australiako Iparraldeko lurraldeetan mendebaleko gizakiak bertara joan aurreko garaian. Australiako aborigenen ahozko tradizioan oinarrituta dago. Narratzaileak istorio bat kontatzen dio ikusleari, non Dayindi gerlari gazteari, bera bezala anaia zaharraren emaztea hartu nahi duen gazte bati buruzko istorioa kontatzen dioten, antzarak ehizatzen doazen bitartean. Dayindiren aldiko kontakizuna zuri-beltzean agertzen da, antzinakoen istorioa eta gaur eguneko irudiak koloretan diren bitartean.\nAktoreak.\nCrusoe Kurddal \u2013 Ridjimiraril &lt;/br&gt;\nJamie Gulpilil \u2013 Dayindi/Yeeralparil &lt;/br&gt;\nRichard Birrinbirrin \u2013 Birrinbirrin &lt;/br&gt;\nPeter Minygululu \u2013 Minygululu &lt;/br&gt;\nFrances Djulibing \u2013 Nowalingu &lt;/br&gt;\nDavid Gulpilil \u2013 Narratzailea &lt;/br&gt;\nSonia Djarrabalminym \u2013 Banalandju &lt;/br&gt;\nCassandra Malangarri Baker \u2013 Munandjarra &lt;/br&gt;\nPhilip Gudthaykudthay \u2013 Aztia &lt;/br&gt;\nPeter Djigirr \u2013 Kanoakoa/Biktima/Gerlaria &lt;/br&gt;\nMichael Dawu \u2013 Kanoakao/Arrotza &lt;/br&gt;\nBobby Bunungurr \u2013 Kanoakoa/Osaba &lt;/br&gt;\nJohnny Buniyira \u2013 Kanoakoa/Gerlaria &lt;/br&gt;\nGil Birmingham \u2013 Kanoakoa/Gerlaria &lt;/br&gt;\nSteven Wilinydjanu Maliburr \u2013 Kanoakaoa/Gerlaria &lt;/br&gt;\nSariak.\n\"Ten Canoes\" filmak hainbat sari jaso ditu, eta horien artean Un Certain Regard saria eskuratu zuen 2006ko Cannes Film Festivalean.\nAzpitituluak euskaraz.\nSarean badira film hau ikusteko euskarazko azpidatziak."}
{"id": "126481", "revid": "6327", "url": "https://eu.wikipedia.org/wiki?curid=126481", "title": "DNA erreplikazio", "text": ""}
{"id": "126482", "revid": "201", "url": "https://eu.wikipedia.org/wiki?curid=126482", "title": "Ugalketa sexual", "text": ""}
{"id": "126483", "revid": "880", "url": "https://eu.wikipedia.org/wiki?curid=126483", "title": "Piamontera", "text": ""}
{"id": "126484", "revid": "880", "url": "https://eu.wikipedia.org/wiki?curid=126484", "title": "Piamonterazko Wikipedia", "text": ""}
{"id": "126485", "revid": "880", "url": "https://eu.wikipedia.org/wiki?curid=126485", "title": "Grafo eulertar", "text": ""}
{"id": "126489", "revid": "336", "url": "https://eu.wikipedia.org/wiki?curid=126489", "title": "COINTELPRO", "text": ""}
{"id": "126490", "revid": "336", "url": "https://eu.wikipedia.org/wiki?curid=126490", "title": "Kontrainteligentzia Programa", "text": "Kontrainteligentzia Programa edo COINTELPRO (Counter Intelligence Program) Ameriketako Estatu Batuetan FBIk garatutako programa da. Bere helburua herrialdearen barruan egon daitezkeen erakunde politiko disidenteekin amaitzea da. Operazio asko egin diren arren FBIren historian formalki 1956tik 1971era garatu zituzten. Garai hartan alderdi politiko \"erradikal\"en aurka ekin zioten, baina askotan biolentzia erabiltzen ez zuten erakunde zibilen aurka ere ekin zioten. Weatherman erakundearen kasua izan daiteke lehenengoaren adibide; baina Lidertzaren Hegoaldeko Konferentzia Kristaua, Martin Luther Kingek gidatua, izan daiteke bigarren kasua. Ku Klux Klan eta Ameriketako Estatu Batuetako Alderdi Naziaren aurkako programak ere garatu dituzte, eskuineko erradikalen aurka eta Pantera Beltzen eta \"Ezker Berria\" izeneko erakundeen aurka ezkerrean."}
{"id": "126491", "revid": "96586", "url": "https://eu.wikipedia.org/wiki?curid=126491", "title": "Dnipro", "text": "Dnipro (ukraineraz \u0414\u043d\u0456\u043f\u0440\u043e) \u20131926-2016 tartean Dnipropetrovsk (ukraineraz \u0414\u043d\u0456\u043f\u0440\u043e\u043f\u0435\u0442\u0440\u043e\u0432\u0441\u044c\u043a, errusieraz \u0414\u043d\u0435\u043f\u0440\u043e\u043f\u0435\u0442\u0440\u043e\u0432\u0441\u043a), eta 1926 arte Jekaterinoslav (ukraineraz \u041a\u0430\u0442\u0435\u0440\u0438\u043d\u043e\u0441\u043b\u0430\u0432) deitua\u2013, Ukrainako hiria da, Dnipropetrovskeko oblasteko zentro administratiboa. Dnieper ibaiaren ertzean kokatua, Zaporijiako urtegiaren atzealdean, Ukrainako ibai-portu, trenbide gune eta industrigune garrantzitsuenetarik da.\nDnipropetrovsken, Kryvy Riheko burdina, Nikopolgo manganesoa eta mendebal Donbasseko ikatzari esker, industria astuna garatu zen. Sobietar garaian armagintzak eta industria aeroespazialak (misil balistikoak egiten zituen \"Yuzhmash\" lantegiak bereziki) garrantzi handia izan zuten. Industria militarra zela eta, Hiri itxia izan zen 1990eko hamarkada arte.\nHistoria.\n1776an Grigori Potiomkin printzeak, Katalina Handiaren aginduz, sortu zuen hiria eta \"Jekaterinoslav\" izena eman zion. Hiri txikia izan zen 1880an trenbidea eraiki zen arte. Kryvyi Riheko burdinak (1866an aurkitua) eta Donbasseko ikatz meatzeen esplotazioak abiarazi zuten Dnipropetrovskeko industrializazioa. 1926an, Grigory Petrovsky iraultzailearen omenez, \"Dnipropetrovsk\" izena eman zioten hiriari. 2016an hiriak \"Dnipro\" izena hartu zuen."}
{"id": "126495", "revid": "119347", "url": "https://eu.wikipedia.org/wiki?curid=126495", "title": "Fabien Hastoy", "text": "Jean Fabien Hastoy (1869ko otsailaren 20a - Atharratze 1950eko urtarrilaren 7a) idazle eta irakasle zuberotarra zen.\nBiografia.\nUrte batzuk geroago hutsik geratu zen Iragoren etxean jaio zen, Lexantz\u00fcn.\nAita Lexantz\u00fcko errienta izan zen eta bera ere lanbidez irakaskuntzaz aukeratu zuen; Lehen mailako eskola publikoetan aritu zen: lehen Lapurdin (Senpere, Sara, Azkaine eta Ezpeletan) eta gero denbora luzeagoaz Basab\u00fcr\u00fcara itzulita Alozen.\nFabien Hastoyren alaba bat \"Andr\u00e9 Hastoy\" (emaztearen deitura hartuta) izenez ezaguna den margolari eta olerkariarekin bizi da Basab\u00fcr\u00fcan; benetako izenez \"Andr\u00e9 Capoulade\", 2009ko azaroaren 28an hil zen 89 urterekin. Zuberoatik kanpo jaioa bazen ere, herrialde honetako erreferentzia kultural garrantzitsu bat izan da.\nLanak.\nLaburbilduz esan daiteke han-hemen asko idatzi zuen gizona izan zela baina bere idazki gehienak oraindik ez daudela behar bezala bildu eta aztertuta.\nArtikulu anitz idatzi zituen zenbait agerkaritan; 1936ren inguruan batez ere \"Betz\u00fclako aize ephailia\" ezizenez sinatzen zituen artikuluak. Agerkariak:\nIstorio eta antzerki lan txikiak ere prestatu zituen, Madalena Jauregiberrirekin elkarlanean eskoletan emateko.\nHelburu berarekin La Fontaineren hamabost alegia euskararako maisuki egokitu zituen eta horiek izan dira famarik gehien eman ziotenak. Jean-Louis Davantek erreferentziazko liburuetan \"Igelak idia bardint\u00fc nahi\" eta \"Txitxatera eta \u00fcnh\u00fcrria\" aukeratu zituen; azken hau 1936an atera zen \"Gure Herria\" aldizkarian eta Davantek bi bertsiotan eskaintzen du, zubereraz eta batura egokitutakoa.\nEtxahun Barkoxeren kantu batzuk ere bildu zituen eta Aita Donostia arduratu zen harmonizazioaz."}
{"id": "126500", "revid": "1340", "url": "https://eu.wikipedia.org/wiki?curid=126500", "title": "Hegaztia", "text": ""}
{"id": "126502", "revid": "96586", "url": "https://eu.wikipedia.org/wiki?curid=126502", "title": "Louis Daguerre", "text": "Louis-Jacques-Mand\u00e9 Daguerre, Louis Daguerre izen-deiturez ezagunagoa (Cormeilles-en-Parisis, Frantzia, 1787ko azaroaren 18a \u2013 Bry-sur-Marne, Frantzia, 1851eko ekainaren 10a) fisikaria, kimikaria, margolaria eta antzoki-dekoratzailea izan zen. Argazkigintza modernoari egindako ekarpen garrantzitsuengatik da ezaguna. Besteak beste bere lorpenen artean daude dagerrotipoa asmatzea, eta lehendabiziko aldiz gizakia argazki batean ateratzea. Badirudi Daguerre euskal jatorrikoa zela; Agerre deitura zuen euskal herritar arbaso batengandik jaso bide zuen abizena.\nBizitza.\nDaguerreren gurasoak Ipar Euskal Herrikoak zirela uste da, eta lan-arazoengatik Parisen bizitzen jarri zirela. Oinarrizko hezkuntza jaso zuen Daguerrek, eta 14 urterekin lan munduan sartu behar izan zuen. Abila zen negozio kontuetan, zein arte eta letra arloetan. Marrazketarako gaitasunak zituela eta, arkitekto laguntzaile modura hasi zen lanean. Halere, perspektiba zuten objektuak marraztetik antzokiak dekoratzen amaitu zuen. Dekoratzaile gisa hiru urtez aritu zen Daguerre, eta, Parisko Prevost eszenografo esanguratsuaren ondoan hasi zen lanean.\nDaguerrek Diorama asmatu zuen, sakonera ilusioa ematen zuen instalakuntza bat. Ikusleari ilusioak sortzen zitzaizkion mugimenduan zeuden objektu erraldoi eta soinu zein argi efektuekin. Esaterako, bataila edota ekaitz baten erdian egotearen sentipena helarazten zitzaion ikusleari. Hori guztia sinesgarria izateko, margolanak oso errealistak izan behar ziren eta arrazoi horregatik, ganbera ilunaren kontzeptua aplikatu zion Dioramari. Ondorioz bere antzokietako dekorazioak oso ezagun bilakatu ziren. Parisko opera antzokira iritsi ziren bere instalazioak. Frantziako Ohorezko Legioaren domina jaso zuen 1802an. Napoleon Bonapartek ezarri zion domina.\nDagerrotipoa.\nJoseph Nic\u00e9phore Ni\u00e9pcerekin harremanetan jarri zen Daguerre eta halako elkarlan moduko bat eratu zuten. Bere asmoa instalakuntzetan sinesgarritasun gehiago lortzea zen eta horretarako ganbera beltza ikertzea behar zuen. Niepcerekin elkarlanean aritu zen ikerketak eginez, harik eta Niepce hil zen arte. Haren heriotzaren ostean, 1839an, Dagerrotipoa aurkeztu zuen Daguerrek.\nFuntsean, lentea atxikita zeraman ganbera beltz bat zen Dagerrotipoa. Kobrezko xafla bat ere bazeukan, zilar nitrato geruza bat gainetik zuela. Argi iturri baten aurrean esposizioa egin ostean, gatz arruntaz osatutako geruza bat gelditzen zen zilar nitratoaren gainean. Ondoren, merkurio lurrunarekin irudia lortzen zen. Asmakuntza hark argazkigintza modernoaren lehendabiziko zutabeak ezarri zituen. Dagerrotipoak une historikoak islatzeko aukera ematen zuen.\nAsmakuntza oso ezaguna egin zen eta 500.000 ale egin ziren urte batean.\nLehendabizikoz gizakia argazki batean atera zenekoa.\n1838an atera zen lehendabizikoz gizakia argazki batean. Zapata-garbitzaile bat eta bere bezeroa azaltzen dira Parisko Boulevard du Temple kalean. Kalean jende asko zebilen arren, bi pertsona horiek baino ez dira agertzen argazkian. Honen arrazoia da esposizio denboran zehar ezinbesteko denboran egon zirela geldi biak.\nZarauzko Argazki museoak (Photomuseum) Louis Daguerreri monolito bat eskaini zio. 2006ko abuztuaren 19an ezarri zen."}
{"id": "126503", "revid": "14234", "url": "https://eu.wikipedia.org/wiki?curid=126503", "title": "Louis-Jacques-Mand\u00e9 Daguerre", "text": ""}
{"id": "126504", "revid": "512", "url": "https://eu.wikipedia.org/wiki?curid=126504", "title": "William J. Youden", "text": "William John Youden (Townsville, Australia, 1900eko apirilaren 12 - Washington Hiria, 1971ko martxoaren 31) estatubatuar kimikari eta estatistikari ezaguna izan zen, ezaguna saiakuntza-diseinuan egindako ikerketengatik. Kalitatearen alorrean ere ekarpenak egin zituen. Youden grafikoa eta Youdenen J estatistikoa zor zaizkio."}
{"id": "126509", "revid": "105290", "url": "https://eu.wikipedia.org/wiki?curid=126509", "title": "Carmel", "text": "Carmel Galesko Gwynedd eskualdeko herria da, Y Fron udalerritik hurbil dagoelarik."}
{"id": "126510", "revid": "105290", "url": "https://eu.wikipedia.org/wiki?curid=126510", "title": "Chwilog", "text": "Chwilogd Galesko Gwynedd eskualdeko herria da, Llanystumdwy udalerriaren barnean eta Ll\u0177n penintsulan dago."}
{"id": "126511", "revid": "105290", "url": "https://eu.wikipedia.org/wiki?curid=126511", "title": "Clwt-y-bont", "text": "Clwt-y-bont Galesko Gwynedd eskualdeko herria da."}
{"id": "126512", "revid": "105290", "url": "https://eu.wikipedia.org/wiki?curid=126512", "title": "Clynnog Fawr", "text": "Clynnog Fawr Galesko Gwynedd eskualdeko herria da. Ll\u0177n penintsularen iparraldeko kostaldean kokatzen da."}
{"id": "126513", "revid": "119347", "url": "https://eu.wikipedia.org/wiki?curid=126513", "title": "Corris Uchaf", "text": "Corris Uchaf Galesko Gwynedd eskualdeko herria da. Snowdonia Parke Nazionaleko hegoaldean dago."}
{"id": "126514", "revid": "6950", "url": "https://eu.wikipedia.org/wiki?curid=126514", "title": "Just-in-time", "text": "Just-in-time, maiz JIT siglaz ere adierazten dena, Toyota lantegietan Taiichi Ohno kalitate-adituak garatutako ekoizpen-sistema eta inbentarioen kudeaketarako metodo bat da, push-pull estrategian oinarritutakoa, baliorik ez duten lan edo jarduera guztiak (xahubideak) ezabatuz, inbentarioa minimotu, erakundearen produktibitatea gehitu eta kalitatea hobetzeko. Just-in-time sistemaren bidez elkarri lotutako hainbat jarduera burutzen dira. Horietako zenbait hauek dira:"}
{"id": "126519", "revid": "119347", "url": "https://eu.wikipedia.org/wiki?curid=126519", "title": "Lorienteko Interzeltiar Jaialdia", "text": "Lorienteko Interzeltiar Jaialdia, (bretainieraz Gouelio\u00f9 Etrekeltiek An Oriant eta frantsesez Festival Interceltique de Lorient) Bretainiako Lorient hirian ospatu ohi den jaialdia da.\nJaialdia Zeltiar Herrialdeen bilgunea da, bertan hainbat herrialde eta eskualdeetako kultura, musika eta ohiturak topa daitezkelarik. Abuztuko lehenbiziko egunetan ospatzen da eta hamar egunetako iraupenarekin ezaugarri hauetako munduko jaialdirik handiena da. 1971an sortu zenez gisa honetako beste hainbat jaialdien aitzindaria da, Avilesko Interzeltiar Jaialdia kasu.\nOhituraz zeltiar herrialdeak izenarekin ezaguten diren herrialdeak partehartu ohi dute: Irlanda (\"Eire\"), Eskozia (\"Alba\"), Bretainia (\"Breizh\"), Gales (\"Cymru\"), Man Uhartea (\"Mannin\") eta Kornualles (\"Kernow\"). Beste hainbat herrialdeek ere partehartzen dute: esate baterako Australia, Galizia eta Asturias. \"Mundu Zeltiarraren Urtea\" izendatua izan zen 2000. urtetik aurrera zeltiar herrialdeetako emigrazioa jaso izan duten herrialdeetako ordezkariak ere joan izan dira: Estatu Batuak, Australia, Zeelanda Berria, Argentina, Mexiko, baita Errumania eta Italia ere.\nBere berezitasun bat urte bakoitza zeltiar herrialde bati eskeinia dagoela da, 2008an Gales izan zen eta 2007an Eskozia. 2006. urtea Australiari eskeini zitzaion eta 2005a Irlandari. 2007an Sagardoaren Elkargoko VI. Saria bereganatu zuen . 2007tik aurrera jaialdiare zuzendari artistikoa Lisardo Lombard\u00eda da, honek aurretik zegoen eta jaialdiaren sortzailea zen Jean Pierre Pichard zuzendaria ordezkatu zuelarik.\nEszenatokiak.\nJaialdiak hainbat eszenatoki nagusi ditu baina kale erakustaldi bat ere bada. Jaialdiak irauten dituen egunetan zehar hiri osoa eszenatoki-postua bilakatzen da, musika taldeek euren emanaldiak kale, eskulan denda nahiz tabernetan eskeintzen ikustea ohikoa baita.\nEkitaldi formaletarako \"Palais de Congr\u00e8s\", \"Grand Th\u00e9\u00e2tre\" edo \"Eglise Saint Louis\" eraikinak erabili ohi dira.\nIkuslego edo jendetza handiko ekitaldietarako Parc de Moustoir parkea, edota Lorient F.C. taldearen 10.000 ikusleentzako gaitasuna duen futbol zelaia erabili ohi dira. Port de P\u00eache (\"Porzh Pesketa\") portuaren gunea da eta eszenatoki erabilienen arten dago. Denera hiri osoan zehar hogeiren bat eszenatoki muntatzen dira.\nEkitaldiak.\nJaialdiak herrialde ezberdinetako 4.500 artistek osatzen dute: abeslariak, dantzariak, ikus-entzunezko artistak, unibertsitariak eta zinemagileak. Denera 650.000 pertsonek bisitatzen dutelarik.\nAurreko urteetan parte hartu duten musikariak.\n2009.\nAirinos de Fene | Al Wasan | Alain Le Goff | Alain Pennec | Andy Irvine | Anna Massie | Annie Ebrel | Askol | Bagad Bro Kemperle | Bagad de Lann-Bihou\u00e9 | Bagad de Lorient | Bagad de Ploemeur | Bagad de Ro\u00f1sed Mor | Bagad Kerne | Banda de Gaita Fuzileiros Navais do Brasil | Banda de Gaitas X\u00e1cara | Beaton Sister's band | Benjamin Flao | Berrog\u00fcetto | Boukalafonsnoz | Breabac'h | Brian Mc Alpine | Bruce Molsky et co | Canto Antico | Capstern | Carlos Nu\u00f1ez | Cibeal | Crema de Gaita | Dalla | Dam Vat | Darhaou | De la Salle Scout Pipe Band | Delyth Jenkins | Didier Squiban | Dixebra | Djiboudjep | Dom Duff | Duo Alain L\u00e9on Sofi Le Hunsec | Duo Bothuha Quillay | Duo Bouchaud Honor\u00e9 | Duo Gloaguen Soubigou | Duo Irvoas Moign | Duo Moisson/Tiger | Duo Robic Guillarme | Duo Tobbie et S\u00e9rot | Erik Marchand | Felpeyu | Fi\u00e0in | Fred Morrison | Fullset | G\u00e9rard Blanchard ( Invit\u00e9 Red Cardell) | Gerry O'Connor | Gilles Le Bigot | Gilles Servat (Invit\u00e9 Ronsed Mor) | Goran Bregovic | Groove Boy's | Gwennyn | IMG | Imosima | Jacky Molard (Invit\u00e9 ) | Jacques Pellen | Jean-Michel Veillon (Invit\u00e9 ) | Jimme O'Neill ( Invit\u00e9 Red Cardell) | Karan Casey | Kekezza | Keltika Highland Dancers | Kendirvi | Keyvan Cheminari | K'Vell | La Bandina | La Dame Blanche | Le Bour Bodros | Le Vent du Nord | Les Calfats | Les Fr\u00e8res Guichen ( Invit\u00e9 Red Cardell) | Louise Ebrel | Maggie Mc Innes | Mariannig Larc'hantec | Merzhin Moon Orchestra | Methil Pipe Band | Mis\u00eca | Morgan Creze | Moxenas Musical Galego | New Ross Pipe Band | Ny Fennee (Isle of Man)| Orchestre de Jazz de Bretagne | Ozan Trio | Paddy Keenan | Pascal Lamour (Invit\u00e9 Ronsed Mor) | Pennou Skoulm | Pierre Sangra ( Invit\u00e9 Red Cardell) | Pradairo | Rag Foundation | Ramoneurs de Menhirs | Red Cardell | R\u00e9gis Huiban Quartet | Ronan Pellen | Saint Patrick's Pipe Band | Saltfishforty | Samuel Le Henanff (Invit\u00e9 Ronsed Mor) | Skeeal (Isle of Man)| SonDeSeu | Stockbridge Pipe Band | Susana Seivane | Tailteann | Talar | Tan Ban'Ty | Taran | Thomas Fersen (Invit\u00e9 Red Cardell) | Tommy O'Sullivan | Toronto Police Pipe Band | Tradition | Trio Enora | Trio Landat/Moisson/Conq | Wipidoup | Xacarandaina | Yann Fanch Kemener | Yann Raoul | Yudal Combo\n2008.\nAlain Pennec | Alambig Electrik | Ampouailh | Arvest | Bagad Brieg | Bagad de Lann Bihou\u00e9 | Bagad de Lorient | Bagad de Saint Nazaire | Banda de Gaitas Xarabal | Bleizi Ruz | Calan | Capstern | Carr\u00e9 Manchot | Carreg Lafar | Catrin Finch | Celtas Cortos | Clerorfa | Crasdant | Daimh | Dam Vat | Djiboudjep | Dominique Dupuis | Dowlais Male Voice Choir | Dulcamara | Erik Marchand | Escontra'l Raiga\u00f1u | Esquisse | Finlay McDonald Band | Hen Wlad Fy Mamau | HiKs | Idir | IMG | Iwan B | Karigosse | Kekezza | Keltika Highland Dancers | King Chiaullee | La Godinette | La Vir\u00e9e | Le Big Stal | Leilia | Les Baragouineurs | Les Fileuses de Nuit | Lily Neill | Lleuwen Steffan | Loreena McKennitt | Los Ciquitrinos | Mc Mabon | Mc Neillstown Pipe Band | Meinir Heulyn | Michel Tonnerre | Moving Hearts | Mutenrohi | Nolwenn Korbell | Oktopus Kaf\u00e9 | Papi Touchek | Penn Gollo | Perree T | Pevar Den | Pick of the Litter | Pitlochry and Blair Atholl | Queensland Pipe Band | Quempallou | Raggalendo | Red Hot Chilli Pipers | Sibrydion | So\u00efg Siberil | Soldat Louis | St Colman's Pipe Band | Startijenn | Sylbat | The Chieftains | Theresa Kavanagh | Toreth | Toud' Sames | Xera\n2007.\nDonaire (Galice) | Arvest (Brittany) | Dan Ar Braz (Brittany) | Capercaillie (Scotland) | The Dubliners (Ireland) | Dom Duff (Brittany) | Dominique Dupuis (Acadia) | Djiboudjep (Brittany) | Frizbee (Wales) | Gwennyn (Brittany) | Delyth Jenkins (Wales) | Karma (Brittany) | Theresa Kavanagh (Ireland) | Luar na Lubre (Galicia) | The Mahones (Canada) | Y Moniars (Wales) | Fred Morrison (Scotland) | Lily Neill (USA) | Sin\u00e9ad O'Connor (Ireland) | Oi Polloi (Scotland) | Alain Pennec (Brittany) | Red Cardell (Brittany) | Red Hot Chilli Pipers (Scotland) | Sharon Shannon (Ireland) | Solas (USA) | Didier Squiban (Brittany) | Sron (Ireland) | Storvan (Brittany) | Tejedor (Asturias) | The Unusual Suspects (Scotland) | Whistlebinkies (Scotland) | Keltika Dancers (Scotland)\nPick of the Litter (Ireland)\n2006.\nGilles le Bigot (Brittany) | Robin Huw Bowen (Wales) | Carreg Lafar (Wales) | Claymore (Australia) | Crasdant (Wales) | Daimh (Scotland) | Dominique Dupuis (Acadia) | Gwenan Gibbard (Wales) | Deborah Henson-Conant (USA) | Tuenda (Asturias) | I Muvrini (Corsica) | Gerry O'Connor (Ireland) | Merzhin (Brittany) | Carlos Nu\u00f1ez (Galicia) | Susana Seivane (Galicia) | The Tannahill Weavers (Scotland) | Michel Tonnerre (Brittany) | City of Adelaide Pipe Band (Australia) | Queensland Irish Association Pipe Band (Australia) | Murphy's Pigs (Australia) | Ipswich Thistle Pipe Band (Australia) | John Williamson (Australia) | Christina Sonnemann (Tasmania, Australia) | Keltika Dancers (Scotland) | Claymore (Australia)\n2005.\nBates Motel (Cornwall) | Rory Campbell (Scotland) | Djiboudjep (Brittany) | Dominique Dupuis (Canada) | Annie Ebrel (Brittany) | Delyth Jenkins (Wales) | Keltika Dancers (Scotland) | Nolwenn Korbell (Brittany) | Llan de Cubel (Asturias) | L\u00fanasa (Ireland) | Carlos Nu\u00f1ez (Galicia) | Pat O'May (Brittany) | Denez Prigent (Brittany) | N\u00f3ir\u00edn N\u00ed Riain (Ireland) | Susana Seivane (Galicia) | The Silencers (Scotland) | Soldat Louis (Brittany) | John Spillane (Ireland) | Didier Squiban (Brittany) | T\u00e9ada (Ireland) | Yann Tiersen (Brittany) | Ny Fennee (Isle of Man)\n2004.\nChristine Collister (Isle of Man) | Djiboudjep (Brittany) | Dominique Dupuis (Acadia) | Ronnie Drew (Ireland) | Paddy Glackin (Ireland) | Meinir Heulyn (Wales) | Nolwenn Korbell (Brittany) | Mairi MacInnes (Scotland) | Maggie MacInnes (Scotland) | Carre Manchot (Brittany) | Merzhin (Brittany) | Cass Meurig (Wales) | Ramon Prada (Asturias) | Skolvan (Brittany) | Sonerien Du (Brittany) | Susana Seivane (Galicia) | Gilles Servat (Brittany) | Kathryn Tickell (Northumbria) | Triskell (Brittany)\n2003.\nBack of the Moon (Scotland) | Blazin' Fiddles (Scotland) | I Muvrini (Corsica) | Meinir Heulyn (Wales) | Jos\u00e9 Angel Hevia (Asturias) | Eilieen Ivers (USA) | Mairi MacInnes (Scotland) | Maggie MacInnes (Scotland) | Tony MacManus (Scotland) | Karen Matheson (Scotland) | Merzhin (Brittany) | Mercedes P\u00e9on (Galicia) | Denez Prigent (Brittany) | Sharon Shannon (Ireland) | Skolvan (Brittany) | Soldat Louis (Brittany) | Tejedor (Asturias) | Toreth (Wales) | Tri Yann (Brittany) | Amy Wadge (Wales) | The Chivas Regal Pipe Band (Scotland) | Ny Fennee (Isle of Man)\n2002.\nVale of Clyde Pipe Band (Lanark, Scotland) | Armens (Brittany) | Back of the Moon (Scotland) | Celtitude (Canada) | Cormac de Barra (Ireland) | Roland Becker (Brittany) | Robin Huw Bowen (Wales) | Cajuns Denbo (Wales) | Carreg Lafar (Wales) | Clandestine (USA) | Claymore (Australia) | Crasdant (Wales) | Djiboudjep (Brittany) | E.V. (Brittany) | Liam O'Flynn (Ireland) | Alasdair Fraser (Scotland) | The Hennessys (Wales) | Si\u00e2n James (Wales) | Yann-Fa\u00f1ch Kemener (Brittany) | John Kenny (Scotland) | Kohan (Brittany) | Erik Marchand (Brittany) | Merzhin (Brittany) | Miosecc (Brittany) | Naked Feet (Cornwall) | Mercedes P\u00e9on (Galicia) | Carlos Nu\u00f1ez (Galicia) | Skolvan (Brittany) | Gilles Servat (Brittany) | Didier Squiban (Brittany) | Katherine Thomas (Wales) | Amy Wadge (Wales) | The Waterboys (Ireland)\n2001.\nBig Leaves (Wales) | Xose Manuel Budi\u00f1o (Galicia) | Rita Connolly (Ireland) | Carr\u00e9 Manchot (Brittany) | Djiboudjep (Brittany) | E.V. (Brittany) | Liam O'Flynn (Ireland) | Gwerinos (Wales) | Hoogie (Scotland) | Karma (Brittany) | Yann-Fa\u00f1ch Kemener (Brittany) | King Chiaullee (Isle of Man) | Luar na Lubre (Galicia) | Murry the Hump (Wales) | Patrick Mollard (Brittany) | Alain Pennec (Brittany) | Denez Prigent (Brittany) | Rag Foundation (Wales) | Gilles Servat (Brittany) | Alan Stivell (Brittany) | Tartan Amoebas (Scotland) | Yann Tiersen (Brittany) | Tri Yann (Brittany) |Queensland Highlanders (Australia)\nBaron of Lee Pipe Band (Scotland)\n2000.\nRonan Le Bars (Brittany) | Dan Ar Braz (Brittany) | Arz Nevez (Brittany) | Avalon (Scotland) | Robin Huw Bowen (Wales) | Cajuns Denbo (Wales) | Capercaillie (Scotland) | Carr\u00e9 Manchot (Brittany) | The Chieftains (Ireland) | Clandestine (USA) | Rita Connolly (Ireland) | Diwall (Brittany) | Djiboudjep (Brittany) | Liam O'Flynn (Ireland) | Alasdair Fraser (Scotland) | Gaelic Storm (USA) | Deborah Henson-Conant (USA) | Jos\u00e9 Angel Hevia (Asturias) | Yann-Fa\u00f1ch Kemener (Brittany) | Manu Lann Huel (Brittany) | Donal Lunny (Ireland) | Eileen Ivers (USA) | Erik Marchand (Brittany) | Karen Matheson (Scotland) | Merzhin (Brittany) | The Mollag Band (Isle of Man) | Elaine Morgan (Wales) | Carlos Nu\u00f1ez (Galicia) | Rag Foundation (Wales) | Red Cardell (Brittany) | Melanie O'Reilly (Ireland) | Sacred Turf (Cornwall) | Tan Ha Dowr (Cornwall) | Gilles Servat (Brittany) | Skyedance (Scotland) | Sharon Shannon (Ireland) | The Silencers (Scotland) | Soldat Louis (Brittany) | Sonerien Du (Brittany) | Telenn Du (Brittany) | Michel Tonnerre (Brittany)\n1999.\nAltan (Ireland) | Armens (Brittany) | Bernard Benoit (Brittany) | Black Label Zone (Brittany) | Dan Ar Braz (Brittany) | Carr\u00e9 Manchot (Brittany) | Carreg Lafar (Wales) | Djiboudjep (Brittany) | Annie Ebrell (Brittany) | Alasdair Fraser (Scotland) | Galldubh (Ireland) | Iron Horse (Scotland) | Karma (Brittany) | King Chiaullee (Isle of Man) | Gaelic Storm (USA) | Melaine Favennec (Brittany) | Yann-Fa\u00f1ch Kemener (Brittany) | Dougie MacLean (Scotland) | Michael McGoldrick (Ireland) | Pat O'May (Brittany) | Malinky (Scotland) | Carlos Nu\u00f1ez (Galicia) | Denez Prigent (Brittany) | Sacred Turf (Corwall) | Gilles Servat (Brittany) | Skeduz (Brittany) | Skolvan (Brittany) | Skyedance (Scotland) | Sonerien Du (Brittany) | Didier Squiban (Brittany) | Stone Age (Brittany) | Tejedor (Asturias) | Telenn Du (Brittany) | Tri Yann (Brittany) | Xeliba (Asturias)\n1998.\nArmens (Brittany) | Avalon (Scotland) | Elinor Bennett (Wales) | Martyn Bennett (Scotland) | Black Label Zone (Brittany) | Dan Ar Braz (Brittany) | The Bolingey Troyl Band (Cornwall) | Nollaig Casey (Ireland) | Emma Christian (Isle of Man) | De Dannan (Ireland) | Djiboudjep (Brittany) | Liam O'Flynn (Ireland) | Albert Fry (Ireland) | Gaelic Caf\u00e9 (Ireland) | Galldubh (Ireland) | Anne-Lorne Gillies (Scotland) | Deborah Henson-Conant (USA) | Karma (Brittany) | Kate Me (Brittany) | Lia Luachra (Ireland) | Llan de Cubel (Asturias) | Mabon (Wales) | Karen Matheson (Scotland) | Natalie MacMaster (Cape Breton) | Rhona MacKay (Scotland) | Elaine Morgan (Wales) | The Picts (Scotland) | Ram\u00f3n Prada (Asturias) | Gilles Servat (Brittany) | Soldat Louis (Brittany) | Didier Squiban (Brittany) | Alan Stivell (Brittany) | The Tholtan Builders (Isle of Man) | Kathryn Tickell (Northumbria) | Whistlebinkies (Scotland) | Wolfstone (Scotland) | Kirkintilloch RBLS Pipe Band (Scotland)"}
{"id": "126520", "revid": "7162", "url": "https://eu.wikipedia.org/wiki?curid=126520", "title": "Festival interceltique de Lorient", "text": ""}
{"id": "126546", "revid": "119347", "url": "https://eu.wikipedia.org/wiki?curid=126546", "title": "Jon Kortajarena", "text": "Jon Kortajarena Redruello (Bilbo, 1985eko maiatzaren 19a) euskal herritar modelo bat da.\nBiografia.\n2003an \"Agencia View\" izeneko agentzian hasi ondoren, Roberto Cavalli diseinatzaileak bere kuttunen artean aukeratu zuen. Tom Ford diseinatzailearekin lan egin ondoren, munduko hamar gizonezko modelo estimatuen artean kokatu da.\n2009an Tom Forden film batean debutatu zuen zineman, \"A Single Man\" izenekoa hain zuzen ere.\nIbilbidea.\nJon Kortajarenaren ibilbidea, modaren arloan, 2003an hasi zen. Lagun batek show batera, Bartzelonan, berarekin joatea eskatu zioenean. Han bertan, gaur egun den ordezkaria ezagutu zuen. Jon Kortajarenaren lehen desfilea Madrilen izan zen, Cibelesen hain zuzen ere. Bilbotik mundua ezagutzera joan zen. New Yorken izan zen hilabete batzuk.\n2004an, Milanen eta Parisen, goi mailako marketarako desfileak egin zituen. Marka famatu haien artean zeuden Emporio Armani eta John Galliano. Jon Kortajarenak diseinugile askotarako lanak egin ditu, adibidez: Gianfranco Ferre, Dolce &amp; Gabbana, Salvatore Ferragamo, Giorgio Armani, John Galliano, Chanel, Jean Paul Gautiel eta Missoni. Handik aurrera munduko diseinugile ospetsuentzat ezinbestekoa bihurtu zen.\nJon Kortajarenak lan batzuk egin ditu telebista munduan ere, esate baterako, bere lehen iragarkia telebistan Fanta Z \u201cMediterraneo\u201d izan zen, edari isotonikoa. Horrez gain, beste hainbat proiektu garrantzitsu egin ditu, besteak beste Guess Irina Shaykekin, David Yurman Kate Mossekin, eta HM Gisele Bundchenekin. Tom Ford diseinugilearentzat bederatzi urtez lan egin du."}
{"id": "126551", "revid": "119347", "url": "https://eu.wikipedia.org/wiki?curid=126551", "title": "Sheila M\u00e1rquez", "text": "Sheila M\u00e1rquez (Gasteiz, 1985eko irailaren 19a - ) euskal modeloa da.\nIbilbidea.\n2007ko ekainean Mario Sorrentik argazkiak atera zizkion Lara Stoneekin batera. Urte hartan \"V Magazine.com\" aldizkariak udazkeneko modeloen artean 7. postuan sailkatu zuen.\n2008an eta 2012an \"Victoria's Secret\" desfilatu zuen. \"Balenciaga, Marc Jacobs, Chlo\u00e9\" eta \"Louis Vuitton\" markentzat ere desfilatu izan du.\n\"Alessandro Dell' Acqua, Aveda, Ayres, Bergdorf Goodman, Cortefiel, Mango, Neiman Marcus, TopShop\" edo \"Zara\"ren kanpainetan lan egin du.\nBartzelonako Traffic Models agentzian dago."}
{"id": "126552", "revid": "201", "url": "https://eu.wikipedia.org/wiki?curid=126552", "title": "Alejandro Gonzalez I\u00f1arritu", "text": ""}
{"id": "126553", "revid": "1987", "url": "https://eu.wikipedia.org/wiki?curid=126553", "title": "Kabiezeseko geltokia", "text": ""}
{"id": "126554", "revid": "1545", "url": "https://eu.wikipedia.org/wiki?curid=126554", "title": "Loreak Mendian", "text": "Loreak Mendian Donostian 1995ean Xabi Zirikiainek eta Victor Sernak sortutako moda marka da.\nHistoria.\nXabi Zirikiain ingeniaria izan zen eta bitxilore bat duen logo bat egiteagatik ospea lortu zuen Donostia aldean. Victorrek, enpresa-ikasketak bukatu ondoren, logoa merkaturatzea proposatu zuen. Enpresa bat eratu eta Xabik logoak diseinatzeari eta Victorrek administrazioari ekin zieten.\nEnpresa zabaldu eta bi kanalen bitartez saltzen ditu bere produktuak:"}
{"id": "126555", "revid": "1340", "url": "https://eu.wikipedia.org/wiki?curid=126555", "title": "Boeing 737-8AS", "text": ""}
{"id": "126556", "revid": "512", "url": "https://eu.wikipedia.org/wiki?curid=126556", "title": "Bokaleko geltokia", "text": "Bokale Lapurdiko tren geltoki bat da, Bokale udalerrian kokatuta dagoena.\nGeltokia 1855eko martxoaren 25ean ireki zen.\nEgoera.\nGeltokia honako burdinbide hauen ibilbidearen zati da:\nHistoria.\nGeltokia 1855eko martxoaren 25ean inauguratu zen, Akize-Baiona tartea martxan jarri zenean Bordele-Irun burdinbidean.\nSarbideak.\nGeltokia sarbide, trenbide eta nasa bakarrekoa da, sarbidea kaleko kotan dagoela."}
{"id": "126582", "revid": "17", "url": "https://eu.wikipedia.org/wiki?curid=126582", "title": "ISBN", "text": ""}
{"id": "126583", "revid": "14234", "url": "https://eu.wikipedia.org/wiki?curid=126583", "title": "Liburuen Nazioarteko Zenbaki Normalizatua", "text": ""}
{"id": "126586", "revid": "119347", "url": "https://eu.wikipedia.org/wiki?curid=126586", "title": "Iperf", "text": "Iperf sare batean probak egiteko eta sarea optimizatzeko erabiltzen den plataforma-anitzeko erreminta da. TCP eta UDP datu sekuentziak sor ditzake eta garraiatzen dituen sarearen errendimendua neurtu. Hau da, sare baten komunikazioaren errendimenduaren ebaluazioa egiteko erabiltzen da.\nErreminta hau C++ lengoaian idatzita dago eta sofware librea da. Besteak beste, Linux, Unix eta Windows sistema eragileetan dabil. Iperf NLANR/DASTk ( National Laboratory for Applied Network Research/Distributed Applications Support Team) garatu zuen.\nNeurketak egiteko, iperf bi makinetan exekutatu behar da, batean bezero bezala eta bestean zerbitzari bezala. Bi puntu hauen arteko konexioaren neurketak egingo dira eta edozein sare motarako balio du\nIperf parametro desberdinekin exekuta daiteke. Parametro hauek, konexio mota (TCP, UDP) zein ebaluatzen ari den protokolo motaren konfigurazioa (leioaren tamainam MTU, TTL, transmisio denbora\u2026) determinatuko dute. Emaitza erabilgarriena banda zabalera izango da.\nIperf erremintak datu irteerak sortzen ditu egindako konexio proben bidez. Irteera hauek ez dira guztiz intuitiboak, beraz, datuen informazioaren interpretazioa errazteko erreminta desberdinen bidez grafikoak sor daitezke. Erreminta hauen artean jperf fronted erreminta existitzen da. Tresna honen bidez, grafikoak sortzeaz gain, erabiltzaileak interfaze grafiko gisa erabili dezake. Beraz, erremintaren erabilera erraztu egingo da ere."}
{"id": "126589", "revid": "11782", "url": "https://eu.wikipedia.org/wiki?curid=126589", "title": "Mixel Thicoipe", "text": ""}
{"id": "126590", "revid": "11782", "url": "https://eu.wikipedia.org/wiki?curid=126590", "title": "Michel Thicoipe", "text": ""}
{"id": "126592", "revid": "535", "url": "https://eu.wikipedia.org/wiki?curid=126592", "title": "Einstenio", "text": ""}
{"id": "126594", "revid": "535", "url": "https://eu.wikipedia.org/wiki?curid=126594", "title": "Mendelebio", "text": ""}
{"id": "126596", "revid": "201", "url": "https://eu.wikipedia.org/wiki?curid=126596", "title": "Juniperus communis", "text": ""}
{"id": "126597", "revid": "336", "url": "https://eu.wikipedia.org/wiki?curid=126597", "title": "Larrosa", "text": ""}
{"id": "126598", "revid": "105290", "url": "https://eu.wikipedia.org/wiki?curid=126598", "title": "Dinamita pa' los Pollos", "text": "Dinamita pa' los Pollos Bilboaldeko musika taldea izan zen, 1980ko hamarkada eta 1990ekoa artean jardunean egon zena eta arrakasta handia lortu zuena espainiar estatu mailan ere.\nAbesti ezagunen artean \"Locomotion\", \"Bourbon\", \"Billy Joe\" eta \"Pandilleros\" ditugu.\nIbilbidea.\n1987an, lehen lana atera zuten: \"Bienvenidos al gallinero\", kasete formatuan, Discos Suicidas etxe independentean. Gaur egun, erabat deskatalogatuta dago.\n1988an \"No molestes a Pa 'cuando est\u00e1 trabajando\" izeneko minialbuma agertu zen, Madrilgo GASA konpainiarekin, non \"Bienvenidos al gallinero\" lanaren bost abesti erreskatatu zituzten, birgrabatu zituztenak, eta gainera \"The Loco-Motion\" kantu ezagunaren bertsio bat gehitu zioten. Disko honi esker ospetsuago bilakatu ziren. Lan honetan dago \"Bourbon\" kantu ezaguna.\nGauzak horrela, 1989an, Paco Trinidadek ekoitzitako \"Purita Dinamita\" agertu zen, aste gutxi barru urrezko diskoa izango zena eta talde bizkaitarrarentzat garaipena suposatu zena. \"Billy Joe\", \"Toro mec\u00e1nico\" edo \"Pandilleros\" bezalako kantuei esker irratietan entzungai bilakatu ziren. Lehen urte hauetan, taldea garai haietako Duncan Dhuko bateria-jotzaile zen Juanra Vilesen laguntza izan zuen.\n\"Sin rodeos\" 1990ean agertu zen hurrengo diskoaren izenburua izan zen- Ez zen aurrekoak bezain komertziala, aurreko guztiak baino country rock lasaiago eta landuago zituelako. Paco Trinidadek ere ekoitzi zuen, \"Purita Dinamita\" egin zuen ekoizle bera. Bi urte geroago Colin Farleyk ekoitzitako \"Juntos y revueltos\" grabatu zuten, baina diskoak ez zuen aurrekoek bezainbesteko arrakasta izan. Handik gutxira konpainiarekin zuten kontratua amaitu zitzaien, eta ez zuten berritu. Taldea handik gutxira desegin zen, barneko gatazka musikal batzuk agertu zirenean."}
{"id": "126599", "revid": "60038", "url": "https://eu.wikipedia.org/wiki?curid=126599", "title": "Ipar-ipuru", "text": "Ipar-ipurua edo ipar-orrea (\"Juniperus communis\") Ipar Hemisferio osoan hedaturik dagoen Pinales ordeneko landarea da. Hainbat terrenotan bizitzeko gai da; itsas mailatik hasita 2.000 metroko garaierara arte. Fruitu mamitsua ematen duen Cupressaceae bakarrak dira genero honetako landareak. Euskal Herrian erdialdeko zein goi-mendiko espezie bezala agertzen da. Ipar-ipurua 3 subespezietan banatuta azaltzen da:\nMorfologia.\nZuhaixka hau 15 metrotara iritsi daiteke, nahiz eta sarritan zurtoin tentea izan ordez etzana azaltzen duen. Hori dela eta, bere eitea oso aldakorra izaten da. Enbor lodia, orokorrean, oinetik hasten dena adarkatzen. Gris koloreko azal fin eta oso zartatua erakutsi ohi du.\nHostoak.\nHosto iraunkorrekoa da. Hostoak hirunaka bertizilotan antolatuak, zaharrak azikularrak eta bere zurruntasuna dela eta ziztatzaileak. 10-20 mm-takoak izan oi dira eta azpian oso bereizgarri zaien marra txuri bat dute.\nKonoak.\nKono arrak ugariak eta adaketan taldekaturik, kolore horikoak. Kono emeak, kolore purpurakoak.\nLoreak.\nLandare dioikoak dira. Landare arretan kono ugari, hostoen galtzarbean bakarka agertzen direnak. Horixkak dira, ezkatak hainbat bertizilotan antolatuak; ezkata bakoitzak 3-7 polen-zaku dituelarik. Oin emeetan kono-ezkatak mamitsuak dira eta elkarri lotuak azaltzen dira. Loraketa apirila eta maiatza bitartean ematen da.\nFruituak.\nBorobildua izaten da 6-10mm-takoa, gaztetan berdea eta heldu ondoren kolore beltz-urdina hartzen duena. Udaberrian loratzen da eta fruituak bigarren edo, beharbada, hirugarren urtean heltzen dira.\nErabilerak.\nHainbat eta hainbat erabilera izan ditu medizina tradizionalean, besteak beste; diuretiko, antiseptiko, antiparasitatzaile, digestioaren aktibatzaile bezala, eta hau guztiaz gaiz abortatzaile natural bezala erabiltze zen hilekoa jaistea bultzatzen baitu.\nGarai bateko erabilera terapeutikoak alde batera utzita gaur egun ginebra edari alkoholikoa ekoizteko erabiltzen da."}
{"id": "126607", "revid": "6327", "url": "https://eu.wikipedia.org/wiki?curid=126607", "title": "Iruinharri", "text": ""}
{"id": "126608", "revid": "1545", "url": "https://eu.wikipedia.org/wiki?curid=126608", "title": "Hyla arborea", "text": ""}
{"id": "126609", "revid": "512", "url": "https://eu.wikipedia.org/wiki?curid=126609", "title": "Daniel Bensa\u00efd", "text": "Daniel Bensa\u00efd (Tolosa, 1946ko martxoaren 25a - Paris, 2010eko urtarrilaren 12a) frantziar filosofo troskista zen. 68ko maiatzeko mugimenduko ikasle buruzagi ezagunenetako bat izan zen, Alain Krivinerekin Gazte Komunista Iraultzaileen militantea.\nHorrez gain, LCR Frantziako Liga Komunista Iraultzailea alderdiaren teoriko nagusietakoa eta IV. Internazionalaren idazkaritza batuko kidea izan zen. 1971an, Espainiako Liga Komunista Iraultzailearen sorreraren bultzatzaileetako bat izan zen.\nBiografia.\nParisko Unibertsitatean filosofia irakaslea izan zen eta Karl Marx, Walter Benjamin, Alain Bourdieu, Alain Badiou, Jacques Derrida eta Michel Foucaulti buruzko zenbait saiakera idatzi zituen. Daniel Bensa\u00efd, troskismoaren eta komunismo anti-stalinistaren defendatzaile nabarmendua izan zen Frantzian.\nHil zenean, Olivier Besancenoten NPA Alderdi Antikapitalista Berriaren militantea zen.\nLanak.\nHainbat liburu idatzi zituen:"}
{"id": "126610", "revid": "115471", "url": "https://eu.wikipedia.org/wiki?curid=126610", "title": "Zuhaitz-igel arrunt", "text": "Zuhaitz-igel arrunta edo Hyla arborea Euskal Herrian aurki daitekeen igeletako bat da. Igel honen kolorazio ohikoena berdea bada ere, tonalitatea oso aldakorra izan daiteke, eta marroixka izatera hel daiteke. Gainera, indibiduo batek, zein substraturen gainean dagoen edota dituen sentipenen arabera kolorearen intentsitatea alda dezake. Sudurzulo bakoitzetik lerro beltz bat luzatzen da animaliaren alde biak eta baita hankak ere zeharkatzen dituena. Lerro ilun hau inguratzen zuri edo krema koloreko beste lerrotxo bat beha daiteke. Bizkarrean ez dute orbanik aurkezten eta alde bentrala zuria dute.\nGorputza obalatua izan ohi da eta burua nahiko zabala. Bertan kokatzen diren tinpanoak nahiko txikiak dira, igeletan topatzen diren tinpanoekin erkatuz. Alde dortsala leuna den bitartean, behe-aldea bikortsua dute. Arrek, ahots-zaku handia dute, eta kantu egiten dutenean nabarmenki puzten da; kantatzen ez dagoenean, tolestura batzuk sumatzen dira hau kokatzen den ingurunean.\nHanka luzeak ditu anuru honek eta behatzarteko mintzik gabekoa da (agertu daitezke, baina kasu hauetan ez dira ezta atzamarren luzera erdira ere ailegatzen). Hatz bakoitzaren muturrean disko-formako kopadura bat ageri du, eta honek baimentzen dio zuhaitzen hosto, adar eta beste hainbat gainazali atxikitzea.\nBanaketa.\nIgel espezie honek Europa du bizileku, eta Norvegia, Estonia, Letonia, Ingalaterra eta en adar eta hostoetan ematen du denbora gehiena, baina hala ere, zenbait momentutan, uretan edota lurrean ere ikus daiteke.\nOntogenia.\nEmeek erruten dituzten arrautzek, 800tik 1.000ra izan daitezkeenak, kolore horixka eta 1,5 mm-ko diametroa dute. Errun eta 12-15 egunera, 5-8 mm-tako larbak jaiotzen dira. Garapena aurrera doalarik, zapaburuek, kolore gris edota berdea hartu eta metamorfosia pairatzen hasten dira. 3 hilabeteren buruan, animalia gazteak uretatik ateratzen hasten dira, eta baita talde handitan irten ere. 3-4 urte eta 5 cm inguruko tamaina dutelarik lortzen dute heldutasun sexuala. 5 urteko bizi luzetasuna du animaliatxo honek naturan.\nUgalketa.\nUdaberri edo negu bukaeran, ugaltzeko garaia heltzen zaie anuru hauei, eta arrak emeei aurrea hartuz putzuetara jotzen dute. Hor direlarik, emeak erakartzen dituzte \u00abkraar-kraar-kraar\u00bb soinua behin eta berriro errepikatuz; kantu hau, ugalketa garaitik kanpo ere burutu dezakete hezetasun altuko egunetan, euria egin eta gero batez ere. Emeak ar bat aukeratu ondoren, arra, emearen bizkarraldera igo eta bikoteak, anplexus axial deritzon jarrera hartzen du. Anplexusa, bi ordutan luza daiteke eta gauez zein egunez burutu dezakete.\nBizimodua.\nEspezie hau, gautar eta ilunabartarra da batez ere, baina deshidratazioa nolabait jasateko moldatua dagoen larruazala duenez, egunez eguzkitan ere aurkitu daiteke. Zuhaitzetan egon ohi da, eta gutxitan arriskatzen da lurrean edota uretan egotera, bere etsaien menpe. Bero altuko egunetan ordea, putzu, harripe eta leku freskoetan gordetzen da.\nUdazkenetik udaberrira, lokatz, goroldio eta arrakalen artean hibernatzen du.\nElikadura.\nMingaina erabiliz edota harrapakinen gainean salto eginez ehizatzen du. Harrapakinen artean, tximeleta, kilker, euli eta beste hainbat intsektu aurkitzen dira. Indibiduo batzuen urdailean, hemipteroak, opilioiak eta inurriak ere topatu dira.\nEspezieen arteko elkarrekintzak.\nAnfibioak izan ohi dituzten etsai natural berberak ditu \"Hyla arborea\"k, besteak beste hegazti harrapariak, ugaztun \u201canfibiozaleak\u201d, narrastiak\u2026 Gainera, intsektu urtarrek, anfibio honen zein beste askoren zapaburuei erasotzen diete.\nBestetik, gero eta zailago bihurtzen ari da espezie honetako indibiduo bat naturan aurkitzea, eta honen arrazoien artean, ekintza antropikoa nabarmendu beharko genuke. Gizakiak, putzuen eta zingiren inguruko landaredia murriztu, zapaburuak kaltetzen dituzten intsektizidak erabili eta hezeguneetan, hauek kutsatzen dituzten gune industrialak kokatzen baititu. Beraz, espezie honen \u201cetsai naturalen\u201d artean gizakia sartzea legezkoa litzake."}
{"id": "126611", "revid": "201", "url": "https://eu.wikipedia.org/wiki?curid=126611", "title": "Arrankari", "text": ""}
{"id": "126613", "revid": "1363209", "url": "https://eu.wikipedia.org/wiki?curid=126613", "title": "Daniel Bensaid", "text": ""}
{"id": "126614", "revid": "201", "url": "https://eu.wikipedia.org/wiki?curid=126614", "title": "Ipar-ipurua", "text": ""}
{"id": "126615", "revid": "336", "url": "https://eu.wikipedia.org/wiki?curid=126615", "title": "Troglodytes troglodytes", "text": ""}
{"id": "126616", "revid": "6327", "url": "https://eu.wikipedia.org/wiki?curid=126616", "title": "Rana iberica", "text": ""}
{"id": "126617", "revid": "105290", "url": "https://eu.wikipedia.org/wiki?curid=126617", "title": "Iberiar baso-igel", "text": "Iberiar baso-igela (\"Rana iberica\") Iberiar penintsulako endemikoa den igel arrunt bat da. Penintsularen ipar-mendebaldean baino ez da agertzen. Bere banaketaren muinean nahiko espezie ugaria da, baina banaketaren mugatan, Euskal Herria kasu, oso espezie urria da eta gainera beherakada nabarmena jasaten ari da azken urteetan. Euskal Herrian, Urdaibai inguruko eta Gorbeiako ibaietan baino ez da aurkitzen.\nDeskribapena.\nIgel txikia eta liraina da, mutur motz eta biribildukoa. Ertz errostral bereiztua du. Narinak antzeko distantziara daude muturretik eta begietatik. Narinen arteko distantzia, distantzia interorbitala baino zertxobait handiagoa da. Behatzak nahiko tuberkulu subartikular garatuekin. Atzeko gorputz-adarrak oso luzeak dira. Azal leuna du, bizkarraldean eta atzeko gorputz-adarren atzealdean pikor batzuekin. Plegu dortsolaterala estua eta irtena. Ez du aho-zakurik, gorteiurako eskrezio pikortsu arre-grisaxkak egiten ditu. Azpialdean kolore arre-horixka, arre-grisaxka edo gorrixka du; bizkarraldean orban horixkak eta alboetan zuriak. Bizkarreko orbanak lausoak eta urriak dira normalean. Azpialdean orban erretikulatu gris edo beltzak ditu. Irisa urre-kolorekoa edo gorrixka du.\nLarbak kolore arre-grisaxa edo gorria du, gorputzean eta isatsean urre-koloreko orbanekin. Azpialde grisaxka edo gorrixka, gutxiago pigmentatua. 49\u00a0mm luzerara iristen da.\nBanaketa.\nEndemismo iberiarra da, penintsularen ipar-mendebaldean banatzen da, Galizian eta Portugaleko erdialde eta iparraldean batez ere. Neurri txikiago batean Asturias, Kantabria, Le\u00f3n, Zamora eta Euskal Herrian ere aurkitzen da. Burgos, Palentzian eta Erdialdeko Mendigunean ere aurkitu da. Euskal Herrian Urdaibai inguruko eta Gorbeia inguruko ibaietan soilik aurkitzen da eta kontserbazio arazo larriak ditu.\nHabitata.\nUr hotz eta bizkorreko errekastotan aurkitzen da, sekula ez uretatik urruti. Goi mendietako putzu eta lakuetan ere aurkitzen da. Espezie estenoikoa da, gorabehera termikoen eta deshidratazioaren aurrean sentikorra. Nahiko bakartiak dira eta leialak dira beren bizilekuarekiko. Euskal Herrian 620 m inguruko altituderarte aurkitzen da, baina Erdialdeko Mendigunean 2400m-ra ere aurkitu da.\nElikadura.\nDatuak Erdialdeko Mendigunean eginiko ikerketa batean bilduak dira. Harrapakinak uretan eta lur lehorrean ehizatzen ditu, bereziki lehorrean. Hiru talde hauetan banatzen dira: Diptera, Coleoptera eta Araneae. Ez dago desberdintasun garrantzitsurik sexuen artean. Ikusi da eskuragarrienak diren taldeak, hau da, ugarienak direnak direla nagusi bere dietan.\nBizimodua.\nEuskal Herrian eta kostaldeko beste inguruneetan aktibo mantentzen da urte osoan. Bestalde, mendiguneetan bere jarduera-tartea murrizten da. Gauez eta egunez aurkezten du jarduera. Egunez geldik egon ohi dira landarediaren artean, arroken gainean edo orbel artean. Gaztetxoek eguneko jarduera izaten dute.\nUgalketa.\nArren gametogenesia tenperaturaren menpe dago, tenperaturak asko jaistean geratzen da bestela jarraia da. Urtean zehar bizi den lekuetan ugaltzen da. Altitude baxuko ingurunetan azarotik martxora ugaltzen da. Arrak emea jarraitzen du soinu bat igorriz, eta emeak beste soinu bereizgarri bat igortzen du anplexuan dagoenean. Arrak, gorteiu garaian kailu gris-beltzaxka batzuk izaten ditu eta gorputzeko guruinek mukosa jariatzen dute, anplexua errazteko. Anplexua axilarra da. Errunaldia globo-itxurako masa bat da, errekastoetako putzu eta urmaeletan jalkitzen dutena 4\u201332\u00a0cm-ko sakontasunera.\nOntogenia.\nLarba-faseak hiru hilabete inguru irauten du. Kostaldean bizi diren kasuetan, Euskal Herrian adibidez, martxoa eta abuztua artean ematen da metamorfosia. Bi sexuetan heldutasun sexualerako gutxieneko adina bi urtekoa da. Euskal Herriko populazioetan igelak txikiagoak dira goi-mendietan baino, eta denbora gutxiago bizi dira, 4 urte.\nEspezieen arteko elkarrekintzak.\nHarraparietatik babesteko, geldirik egoten da errekastoen urertzean, eta bere kolorazioari esker kamuflatu egiten da, bai urertzeko goroldioarekin, bai errekastoaren hondoarekin eta baita orbelarekin ere. Ihes egiteko uretara jauzi egiten du; ikusi da ihesean egin beharreko distantzia igo egiten dela errekastoko landaredia gutxitu ahala. Zapaburuek arrainak usaindu egiten dituzte eta jarduera jaisten dute hauen presentzian. Ikusi da zapaburuen erantzuna hobea dela bertako amuarrainarekin exotikoarekin baino (Bosch et al., 2006).\nHarraparien artean anfibioak (Rana perezi oso proportzio baxuan bada ere), narrastiak (\"Natrix maura\", \"Natrix natrix\" eta \"Vipera seonei), hegaztiak (\"Tyto alba\") eta ugaztunak (\"Genetta genetta\", \"Lutra lutra) aurkitzen dira.\nBizkarroien artean trematodoak eta akantozefaloak aurkitzen dira (Votjova eta Roca, 1996)\nKontserbazio egoera.\nEuskal Herrian intaeres bereziko espeziea da, bertako populazioak murriztuak eta isolatuak daude.\nBere mehatxu faktoreak ondorengoak dira: uraren kutsadura isuri toxikoen eta zaborraren ondorioz, erriberako basoen mozketa eta bertako landarediaren suntsipena, uraren bidearen aldaketa lan oublikoen ondorioz, harrapari aloktonoen sarrera, ubideak lohiz betetzea nekazal-jarduera uztearen ondorioz, igelak bizi diren inguruetan jende asko ibiltzea..."}
{"id": "126623", "revid": "119347", "url": "https://eu.wikipedia.org/wiki?curid=126623", "title": "Kadet Otsibar", "text": "Kadet Otsibar (Gamere 1880 - Angelu 1968), frantses grafian \"Oxibar\" idazle eta elizgizon zuberotarra izan zen.\nBiografia.\nBasab\u00fcr\u00fcako Gameren sortua, hainbeste euskaldun bezala B\u00e8tharramem (Bearno, Okzitania) apaiztu zen.\nAmeriketara joan zen misiolari; hala ere sorterri eta familiari atxikia egon zen beti.\nAdinekoa zelarik Euskal Herrira itzuli zenean Angeluko Notre-Dame du Refuge komentuan sartu zen hango moja-seroren zerbitzuan eta bertan hil zen 1968an.\nLanak.\nMisiolari zebilela haur denborako kronikak idatzi zituen \"Autour du clocher\" edo \"Zein\u00fctz\u00fclian\" Zuberoako parrokia katolikoen hilabetekarian 1970eko hamarkadan.\n1979an sortu zen S\u00fc Azia elkarteak kronika horiek liburuxka batean bildu zituen 1985ean \"Lehenago Gameren\" tituluarekin eta 2002an berrargitaratu zuen kalitate hobeaz, grafia egokitua zein azalpen-oharrekin eta grabaketa batek lagunduta. Herri txiki honi buruzko liburu erreferentzia bakanetakoa da eta eguneroko bizitza du gai nagusia. Hamalau artikulu eta antzezlan baten moduan moldatutako ipuin bat (\"Otsibarreko karbeaz ipuin bat\") biltzen dira.\nJean-Louis Davantek bere erreferentziazko antologietan liburu honetako \"Ihizen\" (hau bietan dakar), \"Lanean\", \"Arratsean\", \"Goizean\" eta \"Gure txak\u00fcrra\" (hauek \"Zuberoako idazle zenduak\" liburuan baino ez) kronikak aukeratu zituen."}
{"id": "126626", "revid": "448", "url": "https://eu.wikipedia.org/wiki?curid=126626", "title": "Azterketa", "text": "Azterketa hitzak adiera hauek ditu:"}
{"id": "126628", "revid": "105290", "url": "https://eu.wikipedia.org/wiki?curid=126628", "title": "Egoera geldikorraren teoria", "text": "Egoera geldikorraren teoria 1949. urtean Hermann Bondik, Thomas Goldek eta Fred Hoylek garatu zuten Big Bang teoriaren ordezko modelo kosmologikoa da. Nahiz eta teoria honek 50eko eta 60ko hamarkadetan onarpen zabala eduki, onarpenak behera egin zuen nabarmen unibertsoaren hondoko mikrouhin-erradiazioaren aurkikuntzarekin. Geroztik, teoria honi \"kosmologia alternatibo\" bezala ezagutzen zaio.\nTeoria.\nTeoria honen arabera, unibertsoak ez du ez hasierarik eta ez amaierarik ere. Ez da unibertso estatikoa, etengabe hedatzen ari baita, materia sortuz eta materiaren dentsitatea konstante iraunaraziz."}
{"id": "126629", "revid": "1366498", "url": "https://eu.wikipedia.org/wiki?curid=126629", "title": "Big Bang teoria", "text": ""}
{"id": "126630", "revid": "1366499", "url": "https://eu.wikipedia.org/wiki?curid=126630", "title": "Egoera egonkorraren teoria", "text": ""}
{"id": "126631", "revid": "59723", "url": "https://eu.wikipedia.org/wiki?curid=126631", "title": "Azterketa (ebaluazioa)", "text": "Hezkuntzan eta beste zenbait arlotan, azterketa, proba edo etsamina ikasle nahiz beste pertsonen ezagutzak eta trebeziak ebaluatzeko erabiltzen den proba mota bat da, normalizatua eta uniformea azterketa burutzen ari diren guztientzat. Hezkuntzaz gainera, azterketak lanpostuetarako lehiaketetan (Enplegu Publikorako Eskaintza batean, esaterako) eta zertifikazio-arloan ere (EGA azterketa, esaterako) erabiltzen dira.\nGehienetan, galdera edo atal desberdinetan banatzen da eta ikasle edo hautagai bakoitzak galdera horiek zuzen erantzun edo lortutako gaitasunak erakutsiz garatu behar ditu. Pertsonak proba amaitutakoan, irakasleak edo azterketa ebaluatzeko aukeratutako pertsonak azterketa zuzendu, ebaluatu eta kalifikazio bat jartzen dio, bere jakite mailaren eta gaitasunen erakusgarri dena. Ohikoa da, kalifikazio kuantitatibo batekin batera, azterketa \"gainditua\" edo \"gainditu gabe\" erara ebaluatzea eta \"gainditu gabe\" izanez gero ikasleak berriz ere azterketa errepikatu beharko du, beste momentu batean, halako batean bere jakite maila egiaztatzeko.\nAzterketa motak.\nAzterketak ahozkoak, ikasleak irakasleak planteaturiko galderei ahoz erantzun edo gai bat ahoz garatu behar duenean, zein idatzizkoak izan daitezke. Ahozko azterketak hizkuntza arloan erabiltzen dira batez ere, ikaslearen mintzamena ebaluatzeko. Idatzizko azterketak, berriz, askoz ere zabalduago daude eta abantaila gisa ikasleak azterketan zehar bere erantzunak zuzendu eta gerora euskarri fisikoan gorde ahal izatea da. Idatzizko azterketetan, galdera objektiboak dituen azterketa edo testa eta galdera irekiak dituzten azterketak bereizten dira.\nGaldera objektiboak.\nTest erako azterketetan \u2014galdera objektiboak dituzte\u2014, erantzuteko zenbait aukera (hiru eta bost artean, gehienetan) ematen zaizkio galderako. Ikasleak aukera horietatik zuzen bakarra asmatu behar du. Adibidez,\nHutsuneak bete ariketa, erantzun anitzezko galdetegia edo ClozeTest erako azterketetan baliteke erantzun bat edo batzuk, jakin gabe, ausaz, zoriz, asmatzea. Hori saihesteko erantzun okerrengatik puntuazio totala murrizteko formulak asmatu egiten dira. Horrela, ikasleak nahiago izango du, askotan, galdera hutsean utzi, jakin gabe erantzutea baino. Testeko galderak laburrak eta azkarrak izanik, irakasgai osoa laburbil daiteke azterketa batean, galdetu gabeko hutsunerik utzi gabe. Ebaluatzailearentzako beste abantailak zuzenketa azkarra eta kalifikazio \"objektiboak\" dira. Eragozpenetan buruz ikasita erantzuten dela eta galderak testuingurutik kanpo kokatzea hautematen dira. Hori dela eta, galdera objektiboen azterketa tresna egokia izan dadin garrantzitsua da galderen diseinuan hutsalkeriak baztertu eta edukiaren alderdi nagusienak planteatzen dituzten galderak jartzea. Ebaluazio-tresna moduan, testa fidagarritasun edo zehaztasun handikoa da, baina zalantzazkoa da haren baliozkotasuna edo neurtu nahi duen aldagaia benetan neurtzen duen.\nTestak edo proba objektiboak oso azkarrak izaten dira, askotan erlojuz kontra, askok behar dituzten baino minutu gutxiagotan egin beharrekoak, eta erantzuna zuzena zein den hausnartzeko denbora gutxi eskaintzen dute. Horregatik, ikasleak gai guztiak buruz ongi ikasita izatea gomendatzen da, pentsatu gabe lehenbailehen erantzuteko. Erantzunak oso antzekoak izaten dira askotan eta horregatik galdera eta aukerak ongi irakurtzea komeni da. Bukaeran, eta denbora izanez gero, komeni da erantzunak birpasatzea, baina ez da gomendatzen erantzunak behin eta berriz aldatzen ibiltzea, horrekin denbora galdu, urduri jarri eta kontzentrazioa galdu besterik ez baita egiten.\nIrakurtzerakoan azkar irakurtzen dutenek abantaila izaten dute honelako probetan, lehiatzen direnean; irakurtzeko lastertasun eskasa daukatenek, dislexia daukatenek-eta, desabantaila dute.\nGaldera irekiak.\nGaldera irekietan, berriz, ikasleak idatziz ematen du erantzun zuzena. Galdera hauen erantzunak ez dira testekoak bezain laburrak izaten eta definizioak azaldu, kontzeptuen arteko erlazioak ezarri edota gai orokor bat garatzea eskatzen da, enuntziatuan edo izenburuan jarritakoari jarraituz. Test motako azterketetan ez bezala, erantzuna ez da zuzena ala okerra eta galdera ebaluatzeko orduan zuzentasun-maila ezberdinak daude. Galdera irekiak malguak dira, edozer gai galde baitaiteke horietan, baina galderak argiak eta zehatzak izatea komeni da, ikasleak zer erantzun behar duen zehaztasunez jakin dezan. Horrela, \"XVIII. mendea\" izenburu hutsa duten galdera irekiak baztertu eta ahalik eta xehetasun gehien eman behar dira ikasleak eman beharreko erantzunari buruz, ikasleak zer galdetzen zaion jakiteko eta ebaluatzerakoan zuzenketa objektiboagoa izan dadin. Bestalde, galdera irekien bitartez ikasleak gaiari buruz duen jakite maila ebaluatzeaz gainera, ikasleak garatu beharreko beste konpetentzia zenbait ere erakutsi behar ditu, idazketa egokia eta ahalmen analitikoa, besteak beste.\nGaldera irekiek eragozpenak ere badituzte:\nIkasleek galdera irekiei \"ihes\" egiteko duten ohitura dela eta, ebaluatzaileak guztiz baztertu behar ditu zerbait idazteagatik bakarrik osaturik dauden erantzun eskasak (galderak zehazten duen gaiaren garrantzia behin eta berriz aipatuz, adibidez) eta beste gai bati buruz aritzen diren erantzunak.\nEskuarki, ordea, galdera irekiekin osaturiko azterketek ikaslearen ikasketa sakonagoa eskatzen dutela frogatu da, buruz ikastea exijitzen duten test motako azterketen aldean . Ebaluazio tresna moduan, baliozkotasun handikoa da, neurtu nahi dena neurtzen baita gehienetan, baina fidagarritasun edo zehaztasun txikikoa, testa ez bezala.\nAhozko azterketak.\nOrokorrean, pertsona baten komunikazio gaitasuna, analisi- eta sintesi-ahalmena ebaluatzeko erabiltzen dira. Hizkuntza batean pertsona batek duen mintzamena eta ulermena ebaluatzeko ere erabiltzen dira ahozko azterketak. Aldi berean, ez dira informazioaren ezagutza edo oroimen hutsa ebaluatzeko egokienak. Lanpostu baterako hautaprobetan ere egiten dira, elkarrizketa moduan. Unibertsitate mailan maiz erabiltzen dira, tesiak, karrera amaierako lanak edo gai bat jorratzeko aurkezpenak baloratzeko. Kasu hauetan, ohikoa da gainera ahozko azterketa epaimahai baten aurrean egitea eta ikasle edo hautagaiaren aurkezpena bukatzean epaimahaikideek ikasleari edo hautagaiari galderak egitea.\nAhozko probaren abantaila moduan,\nEragozpenak baditu:\nTrikimailuak azterketetan.\nOhikoa da ikasleak trikimailuak egitea, ikasleak erantzunak ez dakizkien galderak ongi erantzuteko. Hona hemen zerrenda bat:"}
{"id": "126635", "revid": "512", "url": "https://eu.wikipedia.org/wiki?curid=126635", "title": "Kirol medikuntza", "text": "Kirol medikuntza medikuntza eta kirola lotzen dituen medikuntzaren atala da.\nPrestakuntza fisikoa, erreabilitazioak, froga fisikoak, kirolariaren elikadura egokia eta lesioen tratamendua bezalako atalak dira aipagarri kirol medikuntzan.\nEsplorazioak eta aurrerapenak etengabekoak dira, kirolariarentzat eta kirolarentzat hobekuntzak bilatzen."}
{"id": "126636", "revid": "14234", "url": "https://eu.wikipedia.org/wiki?curid=126636", "title": "Esku Batuak", "text": ""}
{"id": "126638", "revid": "119347", "url": "https://eu.wikipedia.org/wiki?curid=126638", "title": "Kreolera", "text": "Kreolera edo kreole hizkuntza bi hizkuntza edo gehiagoren arteko nahasketatik eratorritako hizkuntza-aldaera egonkorra da. Kreole hizkuntzei lexikoan sarritan igartzen zaizkie jatorrizko hizkuntzetatik gertatutako aldaketa fonetikoak. Morfosintaxiari dagokionez, aditu batzuek uste dute kreolerak euren artean ezaugarri amankomunak dituztela, nahiz eta horren inguruan erabateko adostasunik ez egon.\nKreolerak pidgin hizkuntzatik eratorriak dira. Funtsean, pidgina, hau da, hizkuntza-komunitate desberdinek elkar ulertzeko darabilten komunikazio-tresna sinplea, hizkuntza oso, eta belaunaldi berrien ama-hizkuntza, izatera igarotzen denean, pidgin hizkuntza kreole hizkuntza bihurtzen da.\nGehienak kolonialismoaren ondorioz sortu dira azken 500 urteotan. Urteen joan-etorrian batzuk itzali diren arren, beste batzuek sendotu eta estatus ofiziala ere bereganatu dute estatu batzuetan."}
{"id": "126639", "revid": "63274", "url": "https://eu.wikipedia.org/wiki?curid=126639", "title": "Zerbitzu (ekonomia)", "text": "Ekonomian, zerbitzuak bezero bati eskaintzen zaizkion ahalmen intelektual edo tekniko huts batez baliatzen diren jarduera ekonomikoen multzoa da. Horrela, ile-apaintzaileak, ospitaleak, hezkuntza-arloa eta saltokiak zerbitzuak izeneko sektorean barneratzen dira. Industrian ez bezala, zerbitzuen sektorean ez dago lehengai edo produktu erdibukatuen eraldaketarik.\nEskaintzen den zerbitzua erakunde publiko batek ematen duenean, zerbitzu publikoa dela esaten da, eta administrazioaren inguruko arautegia aplikatzen zaio."}
{"id": "126640", "revid": "17", "url": "https://eu.wikipedia.org/wiki?curid=126640", "title": "Zerbitzuak", "text": ""}
{"id": "126657", "revid": "119347", "url": "https://eu.wikipedia.org/wiki?curid=126657", "title": "\u00c9douard Caillau", "text": "\u00c9douard Caillau, okzitaniera arautuan Calhau, (Biarritz 1924ko martxoaren 1a - Biarritz? 1990eko martxoaren 15a) euskal aktore eta umorista zen; adopzioz belgikartzat jotzen da sarritan, hala ere jaiotzaz eta beste arlo batzuetan hiri lapurtarrarekin harreman zuzena izan zuen.\nBruselako \"Gaity\".\nAdopzioz belgikarra dela esan ohi da Bruselako \"Le Gaity\" edo \"Chez Paul au Gaity\" izeneko kabareteko animatzailea izan zelako eta bertan, bereziki Schaarbeek aldiriko udalerrian, urte luzeetan (40tik gora) bizi izan zelako.\n\"Th\u00e9\u00e2tre de la Ga\u00eet\u00e9\" izenekoaren sotoetan zegoen agertoki hori; antzokiarekin batera ateak itxi zituen behin betiko 1982ko ekainean arrazoi ekonomikoengatik.\n\u00c9douard Caillau lokalaren animatzailea izan zen; 1970eko hamarkadan RTB telebista publikoan ematen zen \"Chansons \u00e0 la carte\" saioan askotan agertzeak famatu bihurtu zituen bai bera bai kabareta. \"Madame la Baronne de la Tronche en Biais\" ezizena hartzen zuen Sim aktorearekin egiten zituen duo komikoak Henri Segersen agindupean.\nBelgikan saritu zuten 1990ean (ikus 3. erreferentzia); 1988an meritu nazionaleko frantses domina ere eman zioten\nBiarritz gogoan.\n1959tik Biarritz Brusela ondoko Elsene udalerriarekin senidetuta dago. Proposamena luzatzen hiru lagunek izan zuten zerikusia: Andr\u00e9 Dassary kantari biarriztarra (oso arrakastatsua Belgikan), Tony Vanden Bosch (emazte euskalduna zuen Elseneko merkataria) eta Caillau bera, Brusela aldean luzaro bizi izan zena; aktorea azpimarratzen dute bultzada egiteko orduan.\nSorterrian badago bere omenezko monumentu xume bat Jean-Baptiste Lassalle plazan, Euskaldunen Kostaldearen gainean Bibi-Beaurivage auzoan; 1992an ezarri zuten eta Christiane Giraud uztariztarrak egina da. Bertako parketxoan aritu ohi zen \"Sport-boules\" izeneko jokoan. \"\u00c9douard Caillau humoriste\" idatzita dauka eta kirol honetan baliatzen diren bola batzuk ditu barnean."}
{"id": "126661", "revid": "219", "url": "https://eu.wikipedia.org/wiki?curid=126661", "title": "Hizkuntza kreoloa", "text": ""}
{"id": "126662", "revid": "59723", "url": "https://eu.wikipedia.org/wiki?curid=126662", "title": "Haitiko kreolera", "text": "Haitiko kreolera (\"krey\u00f2l ayisyen\") nagusiki frantsesak eragindako kreol hizkuntza da, mundu osoan gehien mintzatzen dena. Haitiko mintzaira ofiziala da, frantsesarekin batera 1961etik. Herrialde hartatik at, Quebec aldean, AEBetan eta Kuban ere hiztun kopuru esanguratsuak daude, immigrazio mugimenduekin lotuta.\nF\u00e9lix Morisseau-Leroy idazleak hizkuntzaren estatus ofizialaren alde jardun zuen, besteak beste, eta gaur egun literaturan eta hedabideetan ere gero eta gehiago erabiltzen da."}
{"id": "126666", "revid": "119347", "url": "https://eu.wikipedia.org/wiki?curid=126666", "title": "Chavacano", "text": "Chavacanoa edo chabacanoa nagusiki gaztelaniatik sortutako kreol hizkuntza da, Filipinetan eskualde mintzairaren estatusa daukana eta batik bat Zamboanga penintsulan egiten dena.\nHizkuntzaren izenak \"arrunt\", \"baldar\", \"zakar\", \"herri xumearena\", \"gustu txarrekoa\" edo \"kalitate baxukoa\" esan nahi du jatorrian, eta gaztelaniaren beste aldaera batzuekin ere erabiltzen da.\nDialektoak.\nSei dialektotan sailkatzen da: alde batetik, tagalozarekin lotutako hiru aldaerak (Cavite\u00f1o, Ternate\u00f1o eta Ermite\u00f1o \u2014azkena, galdua da\u2014); bestetik, Zamboangue\u00f1o (mintzatuena), Davaoe\u00f1o eta Cotabate\u00f1o, cebuerarekin kideturik.\nTestuak.\n\"Aita gurea\" Zamboangako chavacanoz.\nTata de amon talli na cielo,\nbendito el de Usted nombre.\nManda vene con el de Usted reino;\nHace el de Usted voluntad aqui na tierra,\nigual como alli na cielo.\nDale kanamon el pan para cada dia."}
{"id": "126667", "revid": "105290", "url": "https://eu.wikipedia.org/wiki?curid=126667", "title": "Ingeles kreolerak", "text": "Ingeles kreolerak Britainiar Inperioak eragindako hizkuntza kreoloak dira, nagusiki ingeles mintzairaren oinarria dutenak."}
{"id": "126668", "revid": "98220", "url": "https://eu.wikipedia.org/wiki?curid=126668", "title": "Oktoberfest", "text": "Oktoberfest (euskaraz \"Urriko Festa\") 1810. urtetik aurrera Alemaniako Munich bavariar hirian ospatu ohi den jaialdia da. Alemaniako Jaialdi Herrikoi edo Herri Festa (alemanaz \"Volksfest\") handiena da, baita gisa honetako munduko handienetakoa ere, urtero 6 milioi bisitarik baino gehiago dituelarik. Irailaren 15a ondorengo larunbatetik hasi eta bi asteetan zehar Munich hiriaren erdigunean dagoen Theresienwiese (\"Santa Teresaren larrea\") zelaian ospatzen da, Trengeltoki Zentralatik (Hauptbahnhof) hurbil.\nNagusiki M\u00e4rzen garagardo mota zerbitzatu eta edaten da."}
{"id": "126672", "revid": "119550", "url": "https://eu.wikipedia.org/wiki?curid=126672", "title": "Portugaldar kreolerak", "text": "Portugaldar kreolerak Portugaldar Inperioak eragindako hizkuntza kreoloak dira eta portugesa da mintzaira hauen oinarri nagusia."}
{"id": "126675", "revid": "1545", "url": "https://eu.wikipedia.org/wiki?curid=126675", "title": "Manu Berastegi", "text": "Manu Berastegi (Bilbo, 1952) kazetaria, diseinatzailea eta itzultzailea da.\nBiografia.\nMadrilgo Unibertsitate Konplutentsean kazetaritza ikasi ondoren, 1979an Raimundo Garc\u00eda eta Manuel G\u00f3mez Pereirarekin batera \"Nos va la marcha\" filma zuzendu zuen. Gero, diseinatzeari eta itzulpengintzari ekin zion; batez ere, Alfaguara argitaletxearentzat eleberriak ingelesetik gaztelaniara itzuli zituen. \"Air\u00f3n Teatro\" izeneko antzerki taldea ere zuzendu zuen.\nIrratian eta telebistan tertuliano aritu da SER irrati-etxean eta TVEn."}
{"id": "126683", "revid": "105290", "url": "https://eu.wikipedia.org/wiki?curid=126683", "title": "Espainiar kreolerak", "text": "Espainiar kreolerak Espainiar Inperioak eragindako kreol hizkuntzak dira, gaztelania oinarria dutenak.\nGuztien artean, Asian aipagarriena da Filipinetako kreolera den chavacanoa izenekoa, batik bat Zamboanga penintsulan erabilitakoa.\nHego Amerikan, bestalde, papiamentoa nabarmentzekoa da, portugesean jatorria duena, gazteleraren eragin gero eta handiagoarekin eta nederlanderazko ukitu batzuekin."}
{"id": "126684", "revid": "105290", "url": "https://eu.wikipedia.org/wiki?curid=126684", "title": "Frantziar kreolerak", "text": "Frantziar kreolerak Frantziar Inperioak eragindako hizkuntza kreoloak dira, frantses mintzaira oinarria duena. Gaur egun hauen milioika hiztun badira munduan zehar, bereziki Ameriketan eta Indiako ozeanoaren inguruetan.\n\"Patois\".\nFrantsesezko lurraldeetan \"patois\" oso hitz erabilia izan da, beste hizkuntza batzuek mailegu moduan hartu dutena, eta horrekin bai pidgin eta bestelako kreolera edo nahastutako hizkuntzak izendatzeko balio izan du, baita beste hizkuntza gutxitu batzuk mespretxu zentzuarekin aipatzeko ere. Izan ere, euskara bera historia modernoan hitz horrekin aipatu izan dute Frantzian gutxieste asmoarekin eta benetako hizkuntzatzat hartzen saihestuz."}
{"id": "126685", "revid": "201", "url": "https://eu.wikipedia.org/wiki?curid=126685", "title": "Kreyol", "text": ""}
{"id": "126686", "revid": "201", "url": "https://eu.wikipedia.org/wiki?curid=126686", "title": "Edouard Caillau", "text": ""}
{"id": "126687", "revid": "14234", "url": "https://eu.wikipedia.org/wiki?curid=126687", "title": "Third extended filesystem", "text": ""}
{"id": "126688", "revid": "336", "url": "https://eu.wikipedia.org/wiki?curid=126688", "title": "Louis Auchincloss", "text": "Louis Stanton Auchincloss (1917ko irailaren 27a, New York - 2010eko urtarrilaren 26a, New York) idazle eta historialari estatubatuarra zen.\nZuzenbidean lizentziaduna zen Virginiako Unibertsitatetik. Wall Streeteko bulegoko abokatua izan zen eta lana literaturarekin eta historialaritzarekin bateratu zuen."}
{"id": "126693", "revid": "6327", "url": "https://eu.wikipedia.org/wiki?curid=126693", "title": "Probabilitate-banakuntza", "text": ""}
{"id": "126694", "revid": "63274", "url": "https://eu.wikipedia.org/wiki?curid=126694", "title": "Avnia", "text": "Avnia (ahoskatu /'awnia/) Aiaraldean sortutako aldizkaria da.\nHistoria.\nAldizkari hau lehen aldiz 2002ko abenduan argitaratu zen. 2009ko amaieran 28 zenbaki zituzten argitaratuta.\nIzena Laudion agertu zen latinezko inskripzio batetik ateratakoa da.\nEzaugarriak.\nEtnografia, antropologia, arkeologia, historia, toponimia eta bere etimologia eta ingurune naturala gizakia abiapuntu hartuta dira jorratutako gaiak.\nHasieran batez ere aipatu eskualdeko zazpi udalerriei buruzko artikuluek osatzen zuten Avnia; urteak pasa ahala Aiaraldeaz mantendu duen arreta beste zonalde batzuei buruz argitaratu diren testuekin konbinatuz joan da.\nArtikulu gehienak gaztelaniaz daude eta bakan batzuk euskaraz.\nHiruhilabetekaria da; zenbakiez gain udako urtaroen izena ere ematen zaie aleei.\nAunia Kultur Elkartea.\nAldizkariaren proiektua aurrera atera duen taldeak izen bereko elkartea osatu zuen. Egoitza Luiaondon (Aiara) dago kokatuta.\nElkarteak gai berberak jorratzeko ekitaldi batzuk burutzen ditu:"}
{"id": "126696", "revid": "119347", "url": "https://eu.wikipedia.org/wiki?curid=126696", "title": "Lignina", "text": "Lignina polimero bat da, \"Plantae\" erreinuko organismo zelularretan eta baita \"Chromalveolata\" erreinuko, Dinophytas dibisioko, algetan presente dagoena. Lignina hitza, latineko \"lignum\" hitzetik dator, eta horren esanahia 'zura' da. Kimikoki, polimero fenoliko erretikulatuen barruan sailkatzen da. Talde aromatiko ez-karbohidratikoen barruan kokatzen den eta polimero egitura ezberdin asko izan ditzakeen konposatua da. Beraz, lignina mota anitz daudela esan daiteke, ez dago lignina egitura bakarra naturan.\nPolisakaridoen ondoren, lignina, landareen polimero organiko ugarienetakoa da, zelulosa eta hemizelulosarekin batera. Hiru konposatu hauen banaketa landarearen araberakoa da. Zuraren kasuan, adibidez, normalean konposizio hau aurki daiteke:\nzelulosa: % 38-50 \u00a0\u00a0 hemizelulosa: % 23-32 \u00a0 \u00a0 eta \u00a0\u00a0 lignina: % 15-25\nLignina eduki altua aurkezten duten eta merkataritza arloaren ikuspegitik interesgarriak diren landare asko exisitizen dira, adibidez, \"Panicum virgatum\", % 33ko lignina edukia daukana eta \"Pinea abies\", % 28-39ko lignina edukikoa. \nHistoria.\nLigninari buruzko informazioa agertu zen lehen aldia, 1813. urtean izan zen. A. P. de Candolle, botanikari suitzarrak aurkitu zuen eta bere izena eman zion: latinezko \"lignum\" hitzetik eratorritakoa. Material haritsu, zaporegabe, azidoetan hauspeakorra eta bai uretan eta bai alkoholetan subtantzia disolbaezin bezala deskribatu zuen lignina.\nEgitura eta konposizio kimikoa.\nLigninaren egituraren definizioa ez da inoiz beste polimero natural batzuena bezain argia izan, bere egitura aldatu egiten baita bere jatorria eta erabiltzen den erauzketa edo isolamendu metodoaren arabera. Gainera, esan daiteke, ligninak dituen egitura unitateak, ez direla erregularki kokatuak aurkezten eta hauek guztiak polimero amorfo tridimentsional ezberdinak osatzen dituztela.\nOrokorrean, ligninak, hiru oinarrizko monolignol unitateetatik eratorritako kopolimeroak dira: alkohol p-kumarilikotik(1), alkohol koniferilikotik(2) eta alkohol sinapilikotik(3). Ligninak duen monolignol hauetariko bakoitzaren portzentajea landarearen araberako izango da.\nFuntzio biologikoa.\nGarrantzitsua da esatea ezaguna den ez-polisakarido zuntz bakarra dela eta osagai honek, landareen bizitzan funtsezkoak diren hainbat funtzio betetzen lagutzen duela: funtzio nagusia landareen zurtoinak sendotzea da, pareta zelularrari zurruntasuna emanez. Bestetik, uraren garraioa eraginkorrago bihurtzen laguntzen du, bere propietate hidrofobikoengatik eta ligninak dauzkan ehunak, mikroorganismoen erasoei aurre egiten diote, eta hala, pareta zelularrera entzima suntsitzaileen sarrera ekiditen dute.\nLignina polimero aromatiko heterogeneoa denez, degradazioarekiko erresistentzia handia aurkezten du. Horrek orokorrean, zelulosaren industrian arazo ugari sorraraz ditzake. Eta horregatik, ligninaren aurre-bereizketa egin behar da gehienetan, fabrikan bertan errez. Baina hala ere, bere izaera kimikoa dela eta, lignina produktu kimiko aromatikoen iturri interesgarria bihurtu da azkenaldian.\nBeraz, konposatu aromatiko sinpleak lortzeko, lignina degradatzea beharrezkoa izango da. Hala, beste industria batzuetako lehengaiak lortu eta lignina erretzean askatzen diren gasen emisioak ekidin ahalko dira.\nLigninaren biodegradazioa.\nOrokorrean, emaitza onak ematen dituzten bi prozesu ezagutzen dira konposatu honen biodegradazioa lortzeko: onddoen bitartez eginiko degradazioa eta bakterioek burututakoa. Bietan, lotura espezifiko batzuk apurtzeko gai diren entzimek hartzen dute parte: \"peroxidasak\" eta \"fenoloxidasak\".\nZelulosa eta hemizelulosa metabolizatzeko gaitasuna, onddo eta beste mikroorganismo batzuen ezaugarri nahiko arrunta da. Aitzitik, lignina mineralizatzeko gaitasuna, onddo eta bakterio mota gutxi batzuek bakarrik daukate. Talde hauetan aurki daitezke, alde batetik, onddo lignolitekoak: Basidiomizetea familiakoak. Familia honetan, 22.000 espezie daude gutxi gora behera, esaterako: \"Planerochaetespp., Pleurotus spp., Ganoderma spp., Phellinusspp., Eucalyptusspp., Daedaleaspp., Puccinia spp..\". Eta beste alde batetik, lignina degradatzeko edota eraldatzeko gai diren bakterioak Aktinomixidoen familiakoak dira. Bakterio talde hauetan sailkaturiko espezieen artean, \"Pseudomonak\" dira lignina degradatzeko gehien aztertu diren espezieak. \nBaina, nahiz eta lignina degradatzeko kapazak diren bakterio mota batzuk existitu, konposatu honen % 20 baino gutxiago degradatzea lortzen dute orokorrean. Beraz, onddoak errendimendu altuagoa erakutsi dutenez betebehar honetan (materia organikoan dagoen karbonoaren % 30-50 asimilatzea lortzen dute), gaur egun hauen inguruko ikerketak dira nabarmenagoak.\nAplikazioak gaur egungo industrian.\nLignina, lehengai berriztagarrien iturri ugaria da eta etorkizuneko aplikazio askorentzako baliagarria izango dela uste da.\nPaperezko industriak, lignina kopuru handia sortzen du urtero. Material honen % 98 inguru, zuzenean erretzen da fabriketan energia berreskuratzeko. % 2a bakarrik, gutxi gora behera 1.100.000 tona dena, merkataritza produktu bezala erabiltzen da.\nAlabaina, datozen urteetan, ligninatik eratorritako produktuak, oso erabilgarriak diren eremuetan parte hartzen hasiko dira. Beraz, horrek esan nahi du, gero eta indar gehiago jarriko direla ligninatik eratorritako konposatuak lortzeko ahaleginetan.\nLigninak, pestiziden sakabanatzaile, metal astunen harrapatzaile\u2026 moduan jardun dezake ligno-sulfonato moduan presente dagoenean. Kimikoki eraldatu gabeko lignina, kopolimero gisa erabil daiteke erretxina batzuen propietate mekanikoak hobetzeko. Edota kimikoki eraldatu daiteke beste erretxina mota batzuk eratzeko eta itsasgarri batzuen propietateak hobetzeko. Lignina hidrolizatuz eta oxidatuz, industrialki interesgarriak diren konposatuak sortzeko ere erabil daiteke: bainilina (aldehidoa), kresoleak\u2026 Ikatz aktibatua ekoizteko ere erabil daiteke, bere karbono kontzentrazio altuak direla eta.\nKonposatu aromatiko polidroxilatuak (katekoleak, kinonak, alkalaril eterrak, eta abar) farmakologian erabiltzen diren konposatu garrantzitsuenetarikoak dira. Oinarri bezala medikamentuak ekoizteko, sintesi organikorako, hainbat aplikazio kimikoren sintesia lortzeko (tindagaiak, kontserbatzaileak, polimeroak, eta abar)\u2026 -erako erabiltzen dira.\nHala ere, azpimarratzekoa da, ligninatik eratorritako konposatuen ekoizpenerako ikuspegi onak eduki arren, hauek lortzeko erabilitako metodoak hainbat muga tekniko dituztela; beraz, beharrezkoa izango da beste prozesu batzuk garatzea (adib. prozesu katalitikoak, entzimatikoak, erreaktibo berrien erabilera sustatzea eta abar), hala, eraginkortasun handiagoko produkzioa eta industria mailan lehiakorrak diren produktuak lortzeko helburuarekin. \nBibliografia.\nGustavo D\u00e1vila y Rafael V\u00e1zquez-Duhalt. ENZIMAS LIGNINOL\u00cdTICAS F\u00daNGICAS PARA FINES AMBIENTALES. Instituto de Biotecnolog\u00eda, Universidad Nacional Aut\u00f3noma de M\u00e9xico. Av. Universidad 2001, Cuernavaca, Morelos, 01000, M\u00e9xico."}
{"id": "126699", "revid": "512", "url": "https://eu.wikipedia.org/wiki?curid=126699", "title": "Luthier", "text": "Luthierrek igurtzitako eta pultsatutako harizko instrumentuak sortzen, doitzen edota konpontzen dituzten artisauak dira. Besteak beste, biolinak, biolak, biolontxeloak, kontrabaxuak, gitarrak, lauteak, mandolina harpak eta bestelako harizko instrumentuekin egiten dute lan.\nLuthierren ogibidea bi taldetan banatu ohi izan da, batetik, pultsatutako eta urratutako instrumentuak egiten dituztenak daude, eta bestetik, igurtzizko instrumentuak egiten dituztenak. Hori dela eta, azken talde honetako luthierren barruan beste talde bat badago, hain zuzen ere, arkuak egiten dituztenak. Luthierrek instrumentuak egiten eta konpontzeaz gain, egiteko prozesua ere irakasten dute.\nEtimologia.\n\"Lutherie\" hitzak, lehenago aipatu bezala, harizko instrumentuak egitearen arteari deritzo. Baina, etimologiari dagokionez, luthier hitza frantsesezko luth hitzetik dator eta era berean hitz honen jatorria arabieran dago \u0627\u0644\u0639\u0648\u062f al-\u02bf\u016bd ('la\u00fad'), beraz, luthier hitzak\u00a0 etimologikoki laute esan nahi du. Hortik abiatuta, hitz hau eraldatuz joan da eta esaterako izen (Luther) eta abizenetan (Lutero) eraldatu da .\nBestalde, luthier galizismoa gaztelerara eta euskarara egokitua izan da eta hiztegietan eta musika arloko hizkuntzan hedatua den termino bat da.\nHari pultsatua.\nLaudeak.\nLautearen familiako (artxilauteak, bihuelak...) instrumentuetan espezializatutako luthier garrantzitsuenetakoak:\nGitarrak.\nOrville Gibson estatubatuar luthierra mandolinetan espezializatu zen eta berari eransten zaio archtop gitarraren sorrera eta geroago XX. mendeko bi luthier famatuk, John D'Angelico eta Jimmy D'Aquistok, gitarra hauek egin zituzten. Lloyd Loarrek, bestalde, Gibson Guitar Corporationerako egin zuen lan mandolinak eta gitarrak eginez. Arkuzko instrumentuentzako egin zituen diseinuak gaur egungo luthierrentzako oso preziatuak dira.\nPaul Bigsbyk egindako ekarpenik garrantzitsuenetakoa achtop gitarrentzako eta gitarra elektrikoentzako sortutako tremoloaren besoa izan zen eta badirudi Leo Fenderrek Stratocaster gorputz solidoko gitarra elektrikoarako egindako diseinuan eragina izan zuela. Era berean, Fenderren lanarekin Les Paulek gorputz solidoko gitarraren forma berri bat sortu zuen, hain zuzen ere, trastedun gorputz solidoko gitarra elektrikoak izan ziren. Gitarra hauen ondorengoa, berriz, George Beauchampek patentatu eta Adolph Rickenbacher sortutako altzairuzko gitarra bat izan zen.\nHari igurtzia.\nArkuarekin jotzen diren instrumentuena artean honako hauek sartzen dira: biolontxeloa, kontrabaxua, biolina, biola (biola da gamba, biola da braccio, biola d'amore) eta abar.\nBiolinaren ustezko asmatzailea Andrea Amati da. Amati, jatorriz, lauteak egiten aritu zen arren, biolinaren forma berriaren garapenean aritu zen XVI. mendearen erdialdean. Amati luthier familia ospetsuko aita izan zen (Cremonan, Italian) XVIII. mendera arte. Andrea Amatik bi seme-alaba izan zituen; zaharrena Antonio Amati izan zen (1537-1607) eta gazteena Girolamo Amati (1561-1630). Girolamo, Hieronymus bezala ezagunagoa da, eta, bere anaiarekin batera, \"A &amp; h\" musika tresnaren barruan etiketak zituzten biolin asko ekoitzi zituen. Antonio seme-alabarik gabe hil zen, baina Hieronymus aita bihurtu zen. Bere seme Nicol\u00f3 bera (1596-1684) maisu luthier garrantzitsu bat izan zen, zenbait ikastun nabarmen izan zituena, horien artean Antonio Stradivari, Andrea Guarneri, Bartolomeo Pasta, Jacob Railich, Giovanni Battista Rogeri, Matthias Klotz, Jacob Stainer eta Francesco Rugeri.\nHistoria.\nXVI. eta XVIII. mendeen artean lan egin zuten gaur egun ere luthier ezagunenak direnek, nagusiki Italiako iparraldean.\nBresciako (Italia) eskola munduko zaharrena da, 1530 eta 1630 artean sortua eta 20 \"magister\" edo maisuek osatua. Horien artean Giovan Giacomo della Corna, Daniel de Laude, Guglielmo Frigiadi, Francesco Inverardi, Battista Laffranchi, Fiorini Inverardi eta Micheli familiakoak (Zanetto Micheli, Pellegrino, Giovanni, Battista eta Francesco) ditugu.\nHauetaz gain, Gasparo da Sal\u00f2 (1540-1609), Gio Paolo Maggini (1580-1630), Amati familia (Andrea Amati, Antonio Amati, Hieronymus Amati I, Nicolo Amati eta Hieronymus Amati II), Guarneri (Andrea Guarneri, Pietro de Mantua, Giuseppe Guarneri, Pietro Guarneri eta Giuseppe del Ges\u00f9), Tiroleko Jacob Stainer (1617-1683), Cremonako Stradivari familia (Antonio: ca. 1644-1737), Gagliano familia (Alexander, Nicolo I eta Ferdinand), Piacenzako Giovanni Battista Guadagnini (1711-1786) eta Bolognako Ansaldo Poggi (1893-1984) eta Roberto Regazzi (1956).\nGaur egun, luthier eskolak sortu dira munduan zehar. Nahiz eta onenetakoak Europan aurkitu, Amerikan, Japonian eta Txinan ere aurkitu ditzakegu luthier eskolak. Euskal Herrian, Bele Lutheria Eskola dago, Bilboko Musika Kontserbatorioaren barruan."}
{"id": "126700", "revid": "42829", "url": "https://eu.wikipedia.org/wiki?curid=126700", "title": "Stradivarius", "text": "Stradivarius biolina Stradivari familia italiarrak sortutako harizko instrumentua da, Antonio Stradivarik hain zuzen. Bai munduko biolin-jotzaile famatu eta garrantzitsuenen eta baita antzinako gauzen bildumagileen arabera, oso kalitatezkoak dira, hainbat ikerketak azaldu dutenez, biolinen historian izan diren onenak. Artelan berdingabe horiek askotan beren sortzailearen izenaz ezagutzen dira, edota instrumentua jotzen zuenarenaz. Beren soinua hain kalitatezkoa izan dadin, hainbat prozesu pasa behar izaten dituzte: laka berezi baten erabilpena, zurari egiten zaion tratamendu kimiko bat, zenbait lehortze prozesu dituena, eta abar. Columbia eta Tennesseeko unibertsitateetako ikerketa baten arabera, biolin horiek fabrikatzeko erabiltzen den zura hazte prozesu motelagoa izan duten zuhaitzetatik aterata dago. Zuhaitz horiek izotz-aroan haziak ziren, eguzki-ziklo berezi batean, negu luzeagoak eta uda hotzagoak eragiten zituena. \nSoinuaren kalitatea.\nInstrumentu horiek sortzen duten soinuaren kalitate berezia imitatzeko saiakera asko izan dira historian zehar, eta hipotesi ugari ere egin dira, nola sortzen diren azaldu nahian. Askok uste dute Stradivarik egiten zuen bernizak isilpeko formula bat zuela, berak soilik zekiena, eta hil zenean galdu egin omen zela. X izpiekin egindako hainbat azterketak, ordea, hori baztertzen dute: frogatu denez, biolinek beren egituretan aldaketak izan zituzten, soketan eta heldulekuan bereziki, eta geratzen zaien jatorrizko zati bakarra gorputza bera dela, aldizka bernizatua.\nBeste hipotesi batek dio puntu garrantzitsuena astigarraren eta izeiaren zuraren lehortze prozesua dela, baina hori ere baztertu zen, zuraren zuntza ikertutakoan. Stradivarik instrumentuak noiz egin zituen data eta zuhaitzak noiz moztu zituen alderatu zen eta horrela ondorioztatu zen zura 25 urtean soilik egon zela lehortzen, ez 60 edo 70 urtean, hainbatek uste zuten gisa.\nStradivariren zuhaitzaren hipotesiak dioenez, erreka batean aurkitu zuen enbor erraldoi bat erabili zuen bere instrumentuak egiteko. Esaten da egurrak errekaren dardarak barneratu zituela eta horri esker soinu eder horiek lortu zituela. Argi dago azalpen hori ez dela egiazkoa eta fabrikazioari dagokion historiari ukitu poetikoa emateko sortu zela, ez baitago teoria hori berresten duen ikerketa zientifikorik. Beste hipotesi erromantiko batek dio stradivariusak hondoratutako itsasontzien zuraz egiten zirela.\nAzkenik, momentuz funts handiena duen hipotesiak dioenez, Stradivarik zurei tratamendu berezi bat egin zien, gatz metalikoen disoluzio bat erabiliz. Horri esker, instrumentuek indarra hartzen dute, baita soinuaren kalitatea ere. Sistema endoskopiko batez stradivarius baten barrualdeari egin zitzaion ikerketa batek hori egiaztatu du.\n2009ko urtarrilean, \"Public Library of Science\" aldizkarian argitaratu ziren hiru hamarkadatan konpontzen ari ziren stradivarius bati egindako ikerketa baten emaitzak. A&amp;M, Texaseko Unibertsitatean biokimikan espezialista eta kimika irakasle Joseph Nagyvary doktore ikerketagileak zioenez, Italian \u201curre-garaian\u201d (1700-1720) egin zituzten instrumentu horietan aurkitu zituen frogetan eltxo-izurrite batek inguruko zuhaitzetan eragina izan zuen. Gertaera hari esker lortu zuen halako arrakasta Stradivarik. Instrumentuen sortzaileak boraxa erabili zuen zuhaitzak intsektuen kontra babesteko, horrek geroago soinuan eragina izango zuenik jakin gabe. Boraxa zura babesteko erabili zen lehen geruza izan zen. Material hori antzinako Egipton ere erabili zen intsektizida gisa, zura babesteko, eta gizakiak momifikatzeko prozesuan.\nPrezioa.\nStradivariusen prezioa instrumentuaren, haren egoeraren eta soinuaren kalitatearen araberakoa da, mila dolarretatik milioi bat dolarretaraino. Yehudi Menuhin edo Jascha Heifetz bezalako bakarlari aparten instrumentuen balioa neurtezina da. 2011n, \u2018Lady Blunt\u2019 izenekoa 17 miloi dolarretan errematatu zuten: oso garestia den arren, badira garestiagoak, esaterako \u2018Kuarteto Nazionala\u2019 izenaz ezagutzen den biola. Espainiako ondarea da eta saltzekotan, 100 eta 140 milioi euro inguruan izango litzateke enkantean.\nErrekorra 2014ko ekainean gainditu zen ia, \"Sotheby's\" enkante etxeak \u2018McDonald\u2019 izeneko biola salmentan atera zuenean: 33 milioi euro inguruko balioa zuen instrumentuak, baina ez zen saiorik egon.\nInstrumentu originalak eta ez-originalak.\nStradivarik sortu zituen mila instrumentuetatik 500 soilik jotzen dira, hau da, beste instrumentuak ez daude edo bilduma pribatuen atalak dira. Ondoren atera ziren luthier askok Stradivari gisa sinatu zituzten beren instrumentuak, baina sinaduraren azpian \u201cMade in Germany\u201d irakur zitekeen. Benetako stradivariusa haren itxura finagatik, zur ederragatik eta noiz eta non egin zen adierazten duen etiketagatik bereiz daiteke."}
{"id": "126701", "revid": "14234", "url": "https://eu.wikipedia.org/wiki?curid=126701", "title": "Harizko instrumentu", "text": ""}
{"id": "126702", "revid": "137486", "url": "https://eu.wikipedia.org/wiki?curid=126702", "title": "Estatu liberal", "text": "Estatu liberala, XVIII. mendearen bukaeran eman ziren hainbat iraultzaren ondorioz (Iparramerikako zein mugimendu hispanoamerikarren iraultza independentistak eta Frantziar iraultza esaterako, azken honek garrantzia handiagoa duelarik) sortutako estatu-mota edo botere-antolaketarako forma da. Iraultza hauen ondorioz, Antzinako Erregimeneko Estatu absolutistarekin betirako bukatzea lortu zen. Horren ordez, Estatu liberala ezarri zen, oinarria doktrina liberala delarik. Gizartea eta Estatuaren arteko harremana legearen bitartez kudeatuko zen eta sufragioaren bitartez izango zuten aukera gizabanakoek estatura heltzeko. Estatuaren kudeaketa eta legegintza berri honetan, askatasuna eta berdintasunaren alde egin zuten.\nGaur egun arte iraun duela uler daiteke, edo bi mundu-gerren artekora tartean amaitu zela uler daiteke, 1918 eta 1939 bitartean, alegia, non krisialdian sartu zen.\nLiberalismoa hasten da gizabanakoa jarduera politikoaren muina dela pentsatzen hasten denean. Gobernuak bermatu behar du gizabanakoak gauzak egiteko askatasuna behar duela, eta horretarako, bere eskubideak babesten dituen legedia bat jarri behar du. Horrela interes propioak lortzeko saiakera eta ahaleginak egingo dituzte. Botere politikoan daudenek ezingo dute inolaz ere ez askatasun horiek kendu. Oinarri guzti horiek kontuan hartuta esan daiteke politikaren helburua besteen interesak orekatzea dela eta ez ongia bilatzea.\nHiru dira liberalismo politikoaren printzipio oinarrizkoenak. Lehena, monarkia absolutuetako \"mendeko\" kontzeptuaren ordez, \"hiritarra\" erabiltzea, hiritarra baita eskubide besterenezinen subjektua, eskubideen deklarazioetan onartuta dagoenaren arabera. Beste printzipio bat da gremio eta korporazioen askatasun partikularrak indargabetzea, askatasunaren kontzeptu unibertsalaren alde, eta hori arlo askotan aplikatzen da: politikan, ekonomian eta jabetza-eskubideen defentsan, kode zibil guztietan adierazitakoaren arabera. Azkenik, subiranotasunaren jatorria ez du jainkoarengan kokatzen, herrian edo nazioan baino, bertsiorik erradikalenean eta demokratikoenean. Funtsezko printzipio batean biltzen da esandako guztia: botere politikoa legearen nagusitasunaren arabera erabili behar da, hots, konstituzio baten arabera. Eta boterearen erabilera hori ez da posible botere-banaketa egokirik gabe, banaketa horri esker lortuko baita boterearen beraren kontrola eta oreka.\nAlabaina, ezinezkoa da eredu bakar bat balitz bezala azaltzea, zeren eta urteak igaro ahala ezaugarri komuneko hainbat estatu sortu baitira, eta guztien artean itxuratu dute estatu liberalaren eredua. Lehen liberalismoaren oinarria Amerikako Estatu Batuetan egindako Virginiako Eskubideen Adierazpenean jasota geratu zen (1776), baita Frantzian egindako Gizonaren eta Herritarraren Eskubideen Adierazpenean ere (1789).\nEzaugarriak.\nAfililazio marxisten idazleen arabera, sistema politiko berri honen ezaugarririk nagusiena Estatu liberalaren papera prozesu hirukoitza bezala da: Iraultza Burgesa, Iraultza Industriala eta Iraultza Liberala deituriko prozesuak. Prozesu hauek eraldaketa sozial, ekonomikoa eta politikoa suposatzen dute klase \u201cburges\u201d berri baten onurapean eta kapitalismoa produkzio modu bezala hartuz, liberalismoaren ideologia menderatzailea izanez. Interpretazio Marxistak liberalek ez dituzte onartzen. Halaber, baieztatu daiteke estatu liberalaren ezaugarriak hurrengo hauek direla.\nPolitikoki Estatu liberalal demokraziaren ordezkaritza gizonezkoen sufragio unibertsalaren bitartez, botere administratibo eta legislatiboen integraziorako; Botere judizialerako konstituzioa Administrazio justiziatik guztiz independente izanda; pluripartidismoa hautazko karguen promoziorako hauteskunde erregularretan, eta hauek modu berdinean txandakatzea bermatzea boterearen jardueran.\nSozialki aldiz guztizko baliozkotasun eta mugarik gabeko errespetua askatasun indibidualarekiko Giza Eskubide Unibertsalak lortuz.\nEta azkenik ekonomikoki jabetza pribatuarekiko eta komunitatearekiko errespetu osoa, baita produkzio moduan ere. Merkatu askearen ekonomia sistemaren ezarpena, eskari eta eskaintza librearen bitartez. Iturrien pribatizazioa joera nagusi bezala hartuz eta produkzio bideak estatuaren esku-hartze gutxiarekin.\nEstatu liberala, garaiko erregimen absolutistarekiko inkonformismoarekin sortzen da. Azaldu behar da,\u00a0 Frantzian Estatu liberalaren ezarpenaren lehenengo pausuetan hainbat modu totalitario errepresiboak hartu zituela beldurraren bitartez Antzinako Erregimena defendatzen zuten funtzionarioak indar fisikoaren bidez kanporatuz, Gizonezkoen eskubideen deklarazioa apurtuz.\nEstatu liberala\u00a0 subiranotasun popularraren printzipioen gainean eraikita dago, funtsezko eskubideen babesa, botere publikoaren banaketa eta berdintasun formalaren betebeharraren gainean eraikita dago.\nLehenik eta behin estatu liberal batek erraztu eta baimendu behar du gizon aske, arrazional eta berdintsuaren garapena, zeinen elkarbizitza gizartearen garapena bultzatzen dituen jardueren bidez. Modu honetan, ezinbestekoa da publikoa dena eta pribatua dena bereiztea, indibiduo bakoitzak askatasun guztia duelako bere bizitza proiektua aukeratzeko eta gauzatzeko.\nAskatasuna.\nEstatu liberala nahi duen askatasuna Adam Smith ekonomia kapitalistan oinarrituta zegoen. Non Antzinako Erregimenean deituriko merkantilismoa, hor deitutako estatu liberala. Hemen norbanakoaren askatasuna eta estatua parte hartze ez dau holan mugarik gabeko merkatu aske bat non jabe pribatuak errespetatuko dira.\nOso garrantzitsua izan zan lehen neurriak non desamortizazioa, desbinkulazioa edota gremioak ezabatu ziran, langile-sindikatuak debekatzeko eta soliki gizabanako bakoitzaren askatasunaren erabilera bermatzen du.\nBerdintasuna.\nBerdintasun printzipioa, sistemaren oinarrizko printzipioetako bat da eta printzipio honen arabera mendeko guztiak berdinak dira, hau da, lege horiek betetzen dituzten indibiduo denak berdinak dira eta horrek bermatuko du sortu berria den ekonomia-sistema. Berdintasuna, sistema liberal honetan askatasunarekin lotuta doa eta ez norbanakoaren eskubideekin. Azken hori kontuan izanda, batera joan dira askatasunaren aldeko borroka eta berdintasunaren aldekoa. Borroka bikoitz horren ondorioa izan zen hiritartasun kontzeptua sortzea. Hiru fasetan erdietsi ziren hiritartasunaren arloan egindako lorpenak, betiere berdintasuna lortzearekin lotuta. Lehenengo eta behin, berdintasun zibila; norbanakoaren eskubideak bermatzen ditu horrek. Bigarrenez, berdintasun politikoa; hiritarren eskubide politikoak dira horren isla, bereziki hauteskunde-eskubideak. Eta, hirugarrenez, berdintasun soziala.\nGizartearentzako nahi den baldintza-berdintasunak esan nahi du pribilegioak eta estamentuak desagertzen direla aberastasunean oinarrituriko klase-banaketa argi bat egon dadin, erroldan oinarritutako sufragioaren hauteskunde-sisteman onartzen dena. Gutxika-gutxika boto-eskubidea zabaldu zen, inolako zalantzarik gabe,lehenengo adierazlea. Toki batzuetan sufragio unibertsala (gizonezkoena) goiz onartu bazen ere, hirurogeita hamarreko hamarkadatik aurrera zabaldu ziren hauteskunde-eskubideak. Horrez gain, emakumeen eskubide politikoen aldarrikapenak bazituen aitzindariak (Mary Wollstonecraft) Frantziako Iraultzaren garaitik, baina XIX. mendearen bukaeran lortu zuen benetako garrantzia.Lurralde-pribilegio edo foruak ezabatzeak merkatu nazional bateratu baterako neurri egokia duen estatu-nazio bat sortzea ahalbidetzen du, barne-aduanarik gabe, eta diru-, pisu- eta neurri-sistema eta merkataritza-legedia banatzen dituena. Trenak ekarri zuen garraiobideen iraultza funtsezkoa izan zen eraikuntza nazional horretarako, ideologikoki, mugimendu nazionalistek justifikatua dagoena, adibidez, Italia eta Alemaniaren bateraketetan bezala, bateraketa nazionaleko beste ezaugarri batzuei ere garrantzia eman diezaiekeena, hizkuntza kasu.\nBotere-banaketa.\nMontesquieuren botereen banaketa herritarren askatasunaren erabileraren berme gisa aplikatzen da: hauteskundeetan aukeratutako legebiltzar baten, gobernu baten eta kode napoleonikoan oinarritutako legediaren printzipioak aplikatzen dituen sistema judizial baten arteko harreman orekatu bat dago.\nEstatu liberalaren oinarriak.\nIusnaturalistek diotenez, gizaki orok, berez, hainbat oinarrizko eskubide du. Hau da, eskubide horiek gizaki izate hutsez dagozkio gizabanakoari; eskubide horien artean dira, besteak beste, bizitzeko eskubidea, aske izatekoa, eta segurtasuna izatekoa; Estatuak eskubide horiek bermatu egin behar ditu, inoiz ez, ordea, esparru horietan sartu. Doktrina iusnaturalistak dioenez, badira lege naturalak, inongo giza taldek sortu ez dituenak, eta arrazoiaren bidez bilatuz gero aurki daitezke lege horiek. Gero, legeotatik ondorioztatzen dira eskubide naturalak, eta eskubide horiek ezarritako mugez jardun behar dute gobernariek, botere publikoa erabiltzen dutenean.\nGeroago, John Stuart Mill-ek oinarri teoriko berri bat paratu zuen, Jeremy Bentham-en filosofia utilitaristatik abiatuta; hala, euskarri berri bat izan zuen liberalismoak aurrerantzean, eta botereari mugak jartzea arrazoizkotu egin zuen berriro. Benthamek formulatu zuen utilitarismoaren printzipioaren arabera, legegileak gogoan izan behar duen irizpide bakarra hau da: legeen ondorioz ahalik eta jende-kopuru handienari zoriona ekartzea. Beste modu batez esanda, eragile objektibo bat bada gobernarien botereari mugak jartzeko, gizabanakoek plazera nahi izatea hain zuzen. Ondorioz, bere barnean kide kopuru handienari zoriontasuna eskaintzen dion gizartea izango da onena. Halaz, filosofia utilitarista izan zen estatu liberalaren osagarri teorikorik sendoena, eta ordu arteko formula teorikoa bazterrean geratu zen.\nEstatu liberalaren sorburua sistema absolutistaren ahulezian aurkitu behar da, baina kontuan hartu behar dira, orobat, lehen aipatutako pentsamolde iusnaturalistaren korronteak, eta ilustrazioa, arrazionaltasuna ekarri baitzuen, eta protestantismoa, haren ekarpenez heldu baitzen indibidualismoa.\nGainera, kapitalismoa produkzio-modu nagusitzat finkatu zen une historikoan fortunatu zen liberalismoa, iraultza burgesen eskutik. Horregatik oso-oso interesgarria da liberalismo ekonomikoaren euskarri diren oinarrien deskripzioa egitea, zeren eta horrek erraztu egiten baitu estatu liberalak, esparru publikoaren eta pribatuaren arteko harremanen antolatzaile gisa, betetzen duen eginkizuna ulertzea.\nLiberalismo ekonomikoaren ezaugarrietako bat indibidualismoa da; horren eraikuntza jabetza kontzeptuan datza, hau da, gizakiaren izaeran bertan, zeren eta jabetzak esan nahi baitu nor bere buruaren jabe izatea, bere gaitasunena alegia, eta bide batez gaitasun horietaz baliatuz, bere lanaz lortutako fruituena. Jabetzatik abiatuta sortzen dira giza indibidualtasunaren bestelako ezaugarri guztiak, hala nola askatasuna, berdintasuna, elkarren arteko harremanak eta gizartean parte hartzea. Askatasuna jabetzarekin lotuta dago, ezen jabe garen neurrian izaten gara aske. Berdintasunari dagokionez, hasieran gizabanako guztiak berdinak dira, denak baitira bere buruaren jabe, eta horrek ematen die berdintasuna hasierako askatasun-maila horretan. Hiru elementu horiek, jabetza, askatasuna eta berdintasuna hain zuzen, elkarren arteko harreman estuan dira, zeren eta jabetza egiazkoa izateko, jabetza hori baliatu ahal izateko modua behar baita, trukatzeko modua, eta, hori hala izan dadin, ezinbestekoak baitira askatasuna eta berdintasuna. Halatan, kontratua oso garrantzitsua den gizarte bat dago, eta gizarte horrek, bere oinarrizko printzipioen artean, herritarrek elkarrekin harremanak izateko askatasuna izango du.\nGizarte berri hori esparru pribatuan sar eta molda dadin, behar-beharrezkoa da estatuak aintzat hartzea askatasun- eta berdintasun-eskubideak, estatuaren boterea mugatua izatea, eta estatuak gizartean nahitaezkoa denean baizik parte ez hartzea; elementu horiek guztiek osatzen dute liberalismo politikoa.\nEstatu liberalaren lehen ale garbia Ingalaterran agertu zen, XVII. mendean, iraultza puritanoaren bidetik; iraultza horrek askatasun-ideia batzuk ekarri zituen, askatasun pertsonalaren eta, prentsa-, erlijio- eta iritzi-askatasunarenak, esate baterako.\nEstatuaren antolaketaren esparruan, ingelesek lortu zuten formulan parlamentuaren mendean zegoen monarka, eta instituzio bakoitzak bere eginkizuna zuen (legegilea, exekutiboa edo judiziala). Beraz, absolutismoaren zeharo beste muturrean dagoen estatu-forma bat da, hartan monarkak berak baitzituen bere eskuan botere guztiak, eta gobernuan inongo mugarik gabe aritzen baitzen.\nAntolaketa-forma berri honek eman zion oinarria Montesquieuri, botereen banaketaren doktrina lantzeko; doktrina hori da estatu liberalaren ezaugarri garbienetako bat.\nInstituzioen ikuspegitik, bide ingelesaren alderdirik garrantzitsuena etenik ez gertatu izana izan zen, estatu-eredu batetik bestera igarotzean monarkia mantendu baitzuten, eta Estatuaren zentraltasuna. Estatu liberala abian jartzeko beharrezko eraldaketak pixkanaka-pixkanaka gauzatu zituzten, partaidetza politikorako ildoak jorratuz; monarkaren boterea parlamentuaren bi ganberetara eskualdatzea izan zen bilakaera historiko horren emaitza.\nFrantzian, aitzitik, iraultza behar-beharrezkoa izan zen monarkaren botere absolutua eteteko eta burgesiak bere interesak ordezkaturik ikusiko zituen gizarte berri baten oinarriak finkatzeko. Estatu liberal alemaniarren kasua ez dator aipatu beste bion bidetik, zeren eta burgesia alemaniarra ez baitzen besteak bezain indartsua; halaz, erregimen berria ezartzeko unean zailtasun handiagoak izango ziren, eta estatu liberala, herrialde horretan, autoritarioagoa izango zen, koroaren ahalmen handiagoak izango baitzituen, parlamentuaren boterearen kalterako.\nEstatu liberalaren eraketa, batzuetan, bat dator krisialdi historikoekin, esaterako XVII. mendean Ingalaterran edo XVIII.ean Frantzian gertatuekin; edonola ere, ezin da bereizi gizabanakoaren askatasun-esparruaren etengabeko hazkundetik, eta gizartearen mailaz mailako emantzipaziotik. Azken krisialdia erlijioaren alorrean izan zen batetik, eta ekonomiarenean bestetik. Estatu liberala sortu zen unean, amaiera iritsi zitzaion estatu konfesionalari, eta estatu laiko edo neutrala agertu zen. Era berean, garai horretan bukatu ziren pribilejio feudalak, eta Erdi Aroaren ezaugarri zen gizarte estamentala desagertu zen; haren tokia merkatu-gizarte burgesak, bere ezaugarri nagusiak gizarte-klaseen banaketa eta produkzio-modu kapitalista zituenak, hartu zuen.\nHasierako teorialari liberalek kontsensuaren teorian oinarrituz azaldu zuten estatu liberalaren agerpena. Autore horiek gizartearen kontzepzio indibidualista zuten, eta horren arabera, gizabanakoa da guztietan lehena, bere berezko eskubideez; gizabanako horrek hitzarmena egingo du beste batzuekin, eta horrela sortuko da gizartea.\nBeraz, gizabanakoek propio adierazitako borondatea da gizartearen sortzailea, eta gizabanakoen interesak eta beharrak ase behar ditu gizarteak. Estatua bide beretik agertu da, gizabanakoek sorrarazi baitute hura ere, elkarrekin bat hartuz; estatua sortzeko, gizabanakoak uko egin die bere eskubideetako batzuei, eta estatuari utzi dizkio, elkarbizitza aske, baketsu eta ordenatua izateko. Lockek adierazi zuen bezala, Estatu berriaren botere politikoaren legitimazioa, zilegizkotasuna, boterea egikaritzen den pertsonen arteko kontsensuak dakar, pertsona horiexengandik heldu baita boterea bera.\nGizarte liberala antolatzen duten printzipio politikoei dagokienez, askatasuna, berdintasuna, Estatuaren eta gizartearen arteko bereizketa eta, azkenik, estatua ordezkaritza moduan itxuratzea aipatu behar dira.\nEstatua herritarren ordezkari bihurtzean, gizabanakoaren askatasuna ezinbesteko elementua da, sistemak ongi funtzionatuko badu. Aldi berean, askatasunak halako berme bikoitz bat izango du, Zuzenbidezko estatuaren tresna konstituzionalek ematen diotena batetik, eta barne zein nazioarteko ordena mantentzeko eginkizunean estatuari ezartzen zaizkion mugek emana bestetik.\nOrdezkaritzazko estatu honen agerpenak berekin ekarri zituen alderdi politikoak.\nEsparru politikoan iritzi-joera desberdinak azaltzean, parlamentariek taldeak osatuko dituzte, kidetasun politikoaren arabera.\nAlabaina, hasieran alderdi politikoak ez ziren gaur egungo masa-alderdien antzekoak; oso bestela, talde txikiak ziren, aristokraziako edo burgesiako zenbait pertsonaz osatuak, bakoitza bere gizarte-klasearen interesen aldeko borrokan.\nBerdintasuna.\nBerdintasuna behar-beharrezko printzipio politikoa da lotura feudalak eteteko eta gizarte berriaren oinarriak finkatzeko. Gizarte berrian, gizabanako guztien eskubide zibilak berberak izango dira, eta horrek bermatuko du, gainera, ekonomia-sistema sortu berria. Baina kontua ez da berdintasun politikoa, zeren estatu liberalean gizabanako guztiek ez baitituzte eskubide berberak politikan parte hartzeko. Berdintasuna, doktrina liberalaren arabera, askatasunari lotutako gauza bat da: gizabanakoa askea da; beste gizabanakoen askatasunak ezarritako muga baizik ez du, hau da, besteen askatasuna hasten den tokian amaitzen da norberarena, eta maila horretan pertsona guztiak berdinak dira. Konstituzio liberaletako funtsezko bi printzipiok berdintasun-kontzeptu horretan dute sorburua, legearen aurrean berdin izatearen printzipioak batetik, eta eskubide-berdintasunaren printzipioak bestetik. Legearen aurrean berdinak izatearen printzipioa estatu absolutistan gertatzen zenaren kontrakotzat behar da ulertu; izan ere, lehengo estatu hartan, gizabanakoa zein estamentutakoa zen, halaxe aldatzen zen legeen aplikazioa. Estatu liberalean erabat aldatuko zen egoera hori, eta legeak denentzat berdinak izango ziren, eta auzitegi berberak, inondik ere, guzti-guztientzat.\nEskubide-berdintasunaren printzipioaren arabera, funtsezko eskubide berberak dituzte gizabanako guztiek, konstituzio-testuetan jasotakoak alegia, eta modu berean gozatu behar dituzte eskubideok.\nSekularizazioak eta esparru politikoan izandako aldaketek bideratu zuten estatuaren eta gizartearen arteko bereizketa. Azaldu dugun bezala, estatuak ez du gizartean sartu behar, eskubideak eta askatasunak bermatzeko izan ezean.\nEstatu liberalaren antolaketa.\nEstatu liberalaren barnean, parlamentua da alderdi juridiko-instituzionalaren parterik edo gune nagusia, non sistemaren tokia deitzen jako, zeren eta botere betearazlea hor bertan ezartzen da. Legegintzako aginpideak toki nagusia duenez, legeak ere, arau abstraktu eta orokortzat harturik, toki nagusia du sisteman, zeren eta legea baita legegintzako aginpidea eta botere beterazlea elkarrekin lotzen zituena.\nEra berean, estatu liberaletan daude ordezkaritzazko lehenbiziko instituzioak; edonola ere, ezin esan instituzio demokratikoak direnik, herritar guztiek ez baitute prozesu politikoetan parte hartzerik.\nEstatu honen ezaugarri juridikoen artean, eskubide zibil eta politiko sorta bat onartu izana aipatu behar da; eskubide horiek esparru pribatukoak direnez, aginpide publikoak ezin izango du sartu horrelako eskubideei dagozkienetan. Eskubide zibilak ondare-eskubideak dira, edo haiei lotuak behintzat; gizabanakoei dagokie haien titularitatea, eta eskubide horien erpin-erpinean jabetza-eskubidea dago. Doktrina liberalak finkatu zuen eskubide-sorta hori guztia. Eskubide politikoei dagokienez, berriz, erroldan oinarritutako sufragiora mugatzen ziren funtsean, horixe baitzen sistema politikoan parte hartzeko modu bakarra.\nEstatu liberalaren antolaketa\u00a0 juridiko-instituzionalean, zuzenbidezko estatu gisa ageri da estatua. Izan ere, era horretako estatua bat dator liberalismoarekin, hainbat elementu liberalek ongi erakusten duten bezala, esaterako gizabanakoen arteko harreman berrien bermeak, eta burgesiari gora jotzeko aukera eman zion boterearen antolaketa berriak. Estatu absolutuan zenaz oso bestela, zuzenbidezko estatuan forma-elementu berriak ageri dira, eta, demokratikoak ez izan arren, estatu liberalak hobeto funtziona dezan laguntzen dute. Zuzenbidezko estatuak estatu liberalaren elementu juridiko-instituzionalak beste era batera antolatzen ditu, bost elementutan oinarri hartuz.\nLegearen inperioa.\nHaietako lehena legearen inperioa da, non sistema juridiko-politikoan legeari zentraltasuna ematen diona.\nIngalaterran agertu eta geroago zuzenbidezko estatuaren eraketan ezarri zan.\nBotere-banaketa.\nBigarren elementua botere-banaketa da, Montesquieu-k landua.\nSubiranotasuna.\nRousseau-ren eskutik heldu zen hirugarrena, herri edo nazioaren subiranotasuna alegia. Azken bi elementu hauek dira frantziar tradizioak zuzenbidezko Estatuari eginiko ekarpenak.\nGizabanakoaren askatasunak.\nLaugarren tokian, gizabanakoaren botere eta askatasunak aintzat hartzea dago. Ekarpen anglosaxoniarra zein frantziarra da, bi herriotan gertatutako iraultzen ondotik ailegatu baitziren eskubideei buruzko deklarazioetara.\nLegezkotasuna.\nAzkenik, legezkotasunaren printzipioa, alemaniar tradiziotik hartua; tradizio horrek, bide batez, zuzenbidezko estatuaren kontzeptua bera ere landu zuen.\nElementu hauek guztiek osatzen dute Zuzenbidezko Estatua, baina guztiak ez daude garrantzi maila berean. Estatu liberalak bi ideia nagusi ditu: batetik boterearen mugak, eta bestetik zuzenbidezko estatua, hau da, aginpide publikoak lege-arauaren mendean egon behar duela. Testuinguru horretan, legezkotasunaren printzipioak aparteko garrantzia du, botere publikoen ekintza guztiak legearen barruan, eta legeak ezarritako mugez, bideratu behar baitira. Halatan, zuzenbidezko estatuaren beste elementuek eginkizun bikoitza izango dute, politikoa batetik, sistema liberalaren euskarri eta aginpidea legitimatzeko bide gisa, eta funtzionala bestetik, legezkotasunaren printzipioa maila teknikoan egituratzen lagunduko dutelako.\nHalaz, esate baterako, legearen nagusitasun edo inperioaren printzipioari eginkizun biak atxikitzen zaizkio; batetik legitimazio politikoa eskaintzen du, eta bestetik funtzionaltasuna ematen dio sistema juridiko-politikoari, zeren eta printzipio horren bidez antolatzen baita boterearen muga, eta estatua bera zuzenbidearen mendean geratzea.\nLegearen nagusitasun honen arabera, estatuaren jarduera guzti-guztiak legearen mendean egongo dira, ikuspegi liberalaren arabera legea bera baita zuzenbidearen adierazpen gorena. Estatua legearen mendean geratzean, boterea erabiltzean arbitrariotasuna galarazten da, estatu absolutistak jokatu zuen ildotik zeharo kanpora joz. Tradizio ingelesaren ekarpena da kontzeptu hori, hartan subiranotasuna parlamentuan baitzetzan; horregatik deitzen zen, deitu ere, parlamentu-subiranotasuna; parlamentua zen nagusia sistema juridiko-politikoan, eta ondorioz, handik ateratako lege-arauak nagusiak ziren. Azken batean, legearen inperioa legearen gailentasuna adierazteko baliabide bat da.\nEstatu absolutistan inolako murriztapenik eta mugarik gabe erabiltzen zuen monarkak boterea; estatu liberalean, berriz, botere-banaketa dogma bat da, boterea mugatzeko.\nHasieran, printzipio hori banaketarako irizpidetzat erabili zuten, baina burgesia aginpidera heldu zelarik, eta hartan finkatu, banaketa hutsa izateari utzi eta printzipio tekniko gisa itxuratu zen. Aginpidea banatzeko sistemak Frantziar Iraultza igaroz geroztik izan zuen indarra; edonola ere, tokian tokiko mugimendu liberalek zeinek bere erara erabili zuten.\nBadu alderdi etiko bat: boterea demokratizatzea eskatzen du, boterea herriaren eskuetara igarotzea hain zuzen. Eta badu alderdi funtzional bat ere: hain zuzen ere argiro planteatzen baitu nazio-subiranotasunaren ideia baliagarria dela estatuaren antolaketa berrirako, boterea legean oinarritu dadin laguntzen duelako hain justu. Errepresentazio- edo ordezkaritza-ganberetan adierazten da nazio-subiranotasuna, eta ganbera horiek izango dira, gainera, legea egingo dutenak. Beraz, nazioaren borondatearen produktua da legea, eta legea, bide batez, boterea da. Ikusi bezala, printzipio horrek harreman juridiko-politikoak antolatzen ditu.\nBeste alde batetik, kontuan izan behar da nazio-subiranotasunaren printzipioa ez zela ageri estatu liberala sortu zen herrialde guztietan; esate baterako, Alemanian bideratu zen formulan ez da horrelakorik, hartan estatuarena baita subiranotasuna, ezen ez nazioarena.\nGizabanakoaren eskubide eta betekizunek ere badute alderdi etiko eta alderdi funtzional bat. Alderdi etikoari dagokionez, gizarte liberalean gizabanakoak lehenbiziko aldiz du zenbait eskubide, eta estatuaren botereak mugatu edo murriztu ezin duen jarduera esparru bat aitortzen zaio. Eskubide horiek esparru pribatuan dute batez ere indarra, trukea gertatzen den horretan alegia, eta beste era bateko harremanak ezarrazariko ditu estatuaren eta estatu hori osatzen duten gizabanakoen artean.\nAlderdi funtzionalari dagokionez, eskubide eta askatasun indibidual berriak harreman politiko berrietara egokituko dira; produkzio-sistema kapitalistak eragin zituen harreman berri horiek, Estatuaren eta ekonomiaren antolaketan ezarri zuen eredu berriaren bidez. Eskubide eta askatasun berriek jarriko dute arrastoa, monarkiaren eta parlamentuaren arteko botere-banaketa egiteko, zeren eta haietako bakoitzari zeini bere jarduera-esparru berezia zehazten baitiote.\nIngalaterran, subiranotasuna parlamentuan datza. Eta halaz, legea errespetatu egin behar da, subiranotasunaren adierazpena zelako.\nFrantzian, berriz, subiranotasunaren eta botere-banaketaren printzipioak dira abiapuntuak.\nNazioan datza boterea, eta haren ordezkaria parlamentua da, hau da, parlamentua bihurtzen da boterearen ordezkari nagusi. Parlamentua da erakunde gorena, hark adierazten duelako borondate orokorra.\nHorrenbestez, estatuko beste organo zein erakunde guztiak haren mendean daude, eta legearen mendean geratu beharko dute betiere.\nAlemanian landu zuten subiranotasunaren kontzeptua eta Frantziakoa ez zetozen bat, herrialde bakoitzean nobleziak eta burgesiak zuten indarra ezin baitzen parekatu.\nAlemanian, aristokraziaren eta koroaren indar politikoa askoz handiagoa zen, Frantzian zutena baino. Gauzak horrela, printzipio monarkiko bat ezarri zuten, eta horren arabera, aurrez parlamentuari esleitu gabeko kontu guztietan jardun zezakeen monarkak; bide batez, parlamentuak monarkaren laguntza beharko zuen, zerbaitetan jardun nahi zuenean. Boterea banatzeko beste modu bat lege-erreserba da. Horren arabera, hainbat kontutan legea da arauemaile bakarra, askatasun- eta jabetza-kontuetan, adibidez. Alemaniako kasuan, aipatu azken bi kontu hauetan du indarra legezkotasunaren printzipioak. Beraz, aurreko kasuan baino esparru murritzagoa hartzen du, inondik ere.\nPrintzipio hori herrialde bakoitzean nola gauzatzen den alde batera utzita, legearen eta botere legegilearen nagusitasuna da funtsezko ideia; eta nagusitasun hori parlamentuaren bidez adieraztea. Printzipio horrek, azken batean, legeak aurrez finkatu gabeko ezer egitea galarazten dio boterearen eragile edo betearazleari. Administrazioaren jarduera legegintzara mugatuko da, eta \u201ca posteriori\u201d jardungo du botere eragileak, hau da, horretarako gaitasuna ematen diotenean.\nMeategi batean lanean ziharduten haurrak, XIX. mendearen amaieran. Doktrina liberalari ez zitzaion jarri estatuaren aldetik inolako legezko mugarik, eta horrek kapitalismoaren bilakaera neurrigabea eta gizarte-klase apalenen esplotazioa ekarri zuen.\nParlamentuak du ekimen-boterea, eta parlamentuak azter dezake nahi duen gaia; eta parlamentuak berariaz eman behar dio baimena botere betearazleari, hark bere eginkizunak bete ditzan.\nLegezkotasunaren printzipioa bete dadin, hainbat baliabide eta bermez osatutako sistema bat jartzen da; izan ere, sistema horrek aukera ematen dio gizabanakoari, bere eskubideen kontrako zerbait egiten zaionean haien defentsan auzitara jotzeko.\nKonstituzio liberalek berariaz jaso zituzten orain arte aipatutako printzipio juridiko-politiko guztiak, hala nola parlamentu-ganberei dagozkienak, boterearen mugei eta banaketari buruzkoak, eta zuzenbidezko estatuaren mekanismoak sartzekoak; XIX. mendeko hogeita hamarreko hamarraldiaren inguruan agertu ziren konstituzio horiek.\nProdukzio-modu kapitalista gero eta garrantzitsuagoa zelarik, estatu-antolaketa berriak suspertzaile-eginkizuna beteko zuen gizarte liberalean, dagoeneko abian zen industrializazio-prozesuarekin batera gertatzen ari ziren eraldaketa ekonomikoen mailan inondik ere. Hala eta guztiz ere, Estatuaren eginkizunek muga bat zuten oraindik ere, zeren eta gizabanakoaren askatasuna subiranoaren boterearen gainetik baitzegoen, hots, subiranoaren betekizunak gizabanakoen eskubideen azpitik ziren.\nAzkenean, edonola ere, argi pixka bat egin behar da liberalismoaren eta demokraziaren arteko harremanen inguruan, sarritan nahasten diren kontzeptuak dira eta.\nLehenbiziko liberalek ez zuten oso-oso ongi ikusten inolako herri-gobernurik, eta beraz, demokraziarik. Halaz, estatu liberalaren lehenengo saioetan partaidetza politikoak muga zehatzak zituen, klase ahaltsuak baitziren partaide bakarrak, eta emakumezkoak ere kanpoan ziren. Beraz, ezin inolaz ere pareka daitezke liberalismo eta demokrazia ideiak. Geroago, alabaina, egoera hori aldatuz joan zen, eta estatu liberalean alderdi demokratizatzaile zenbait sartuz; prozesu horren azken fruitua, estatu liberalaren ordez estatu soziala ezartzea izan zen.\nMax Weber.\nGai hau landu zuen klasiko esanguratsuenetariko bat Maximilian Weber izan zen. Maximilian Weber soziologo eta ekonomialari alemaniarra izan zen, soziologia moderno antipositibistaren sortzailetzat hartzen dena. Marxen ideia batzuk (hala nola historiari buruzko ikuspegi materialista eta klase arteko borrokaren garrantzia) zorrotz kritikatu zituen.\nPuritanismo protestantearen eta kapitalismoaren sorreraren arteko harremana aztertu baitzuen. Weberrek klase sozialei buruzko ikuspegi pluralista defendatu zuen. Ikuspegi horren oinarrian bereizketa garrantzitsu bat dago, jabetzako klaseen eta \"lorpen\" (erdiespen) klaseen artekoa hain zuzen.\nJakina, gizarte kapitalista batean jabetzak garrantzia handia du klase posizioa definitzeko, Marxek erakutsi zuenez. Baina jabetzarik ez dutenen artean desberdintasun nabarmenak daude, pertsona horiek merkatuan eskain ditzaketen zerbitzuei begira ('kualifikazioak', eta kualifikazioak monopolizatzeko ahalmena). Kapitalismo modernoan, hezkuntza-sisteman lortutako kualifikazioek garrantzia handia hartzen dute."}
{"id": "126703", "revid": "14234", "url": "https://eu.wikipedia.org/wiki?curid=126703", "title": "EOIA", "text": ""}
{"id": "126706", "revid": "69297", "url": "https://eu.wikipedia.org/wiki?curid=126706", "title": "Albert Constantin", "text": "Albert Constantin (Izpura 1873ko abuztuaren 22a - Atharratze, 1957ko urtarrilaren 26a) idazle eta politikari baxenabartar euskaltzalea izan zen. Urdatx eta Atharratzerekin nahiz oro har, erabiltzen zuen euskaragatik zein okupatu zuen lanbide eta kargu politikoagatik, Basab\u00fcr\u00fcarekin izan zuen harreman estua dela medio zuberotartzat jo ohi da gehiago.\nBiografia.\nGuraso biak urdaxtarrak zituen: aita Jean-Baptiste Constantin idazlea eta ama bertako dendari eta jostuna.\nAita Izpurara maisu joan zenez herri garaztar honetan jaio zen; aitaren irakasle lanek Atharratzera bidali zituenetik senidearen jatorria zen Zuberoan kokatuta aurkitzen dugu.\nIkasketak amaitu eta gero Basab\u00fcr\u00fcko hiriburuan bertan aritu zen mediku eta horrek politika arloan ere jorratu zuen bidean lagungarri suertatu zitzaion. Ia 60 urtez ibili zen lanbide honetan.\nEuskaltzalearen lanak.\nIdazle gisa aita ezagunagoa eta oparoagoa bada ere, Albert Constantinek lehen uste baino gehiago idatzi zuela konprobatu da. Bere obra guztia biltzeke dago oraindik.\nLaburbilduz eta Kepa Altonagaren hitzak erabiliz Dominique Iribarne lagun minarekin batera \"Atharratzeko taldea\" dei dakiokeenaren bultzatzaile nagusia izan zen.\nKontseilari orokorra.\nIa 40 urtez Atharratzeko kantonamenduko kontseilari orokorra izan zen.\nZazpi aldiz aukeratuta, azkena 1955ean izan zen (botoen %64a lortu zuen \"independente\" gisa) eta karguan zegoela hil zen 1957an; beraz, XX. mendearen lehen erdiaren Zuberoako politikagintzan eragin gehien izan zutenetakoa izan zen Constantin."}
{"id": "126710", "revid": "6327", "url": "https://eu.wikipedia.org/wiki?curid=126710", "title": "Inari samiera", "text": ""}
{"id": "126718", "revid": "119347", "url": "https://eu.wikipedia.org/wiki?curid=126718", "title": "Tomahawk (musika taldea)", "text": "Tomahawk metal alternatiboa lantzen duen musika talde estatubatuarra da. Mike Patton eta Duane Denison (The Jesus Lizard taldekide ohia) binomioak osatu zuen 2000. urtean. Beranduago, John Steiner bateria-jotzailea eta Kevin Rutmanis baxu-jotzailea gehitu zitzaizkien eta ordutik hiru disko grabatu dituzte: \"Tomahawk\" (2001), \"Mit Gas\" (2003) eta \"Anonymous\" (2007).\nTomahawk, Mr. Bungle taldeak Nashvillen egin zuen kontzertu baten sortu zen, Duane Denison kontzertua ikusi ondoren Mike Pattoni gerturatu eta berekin talde bat osatu nahi zuen galdetu zionean. Talde honi Tomahawk deitu zioten.\nHaien lehenengo diskoa, Tomahawk deitua, 2001an kaleratu zuten Mike Pattonen Ipecac Recordings diskoetxearen eskutik, eta harrera ona izan zuen. Ondorengo kontzertuak The Melvins taldearekin egin zituzten hainbat herrialdeetan barrena, eta Australiako \"Big Day Out\" festibal handian jo zuten, bi egunez.\nKevin Rutmanis,\"Anonymous\" diskoa grabatzen hasi baino lehen kaleratua izan zen. Bere esanetan, kaleratzearen zergatia ezezaguna zitzaion, eta disko berri bat grabatzen ari ziren berririk ez zuen. Ordutik hirukote gisa dihardute lanean."}
{"id": "126723", "revid": "4229", "url": "https://eu.wikipedia.org/wiki?curid=126723", "title": "Itsasgorako uharte", "text": "Itsasgorako uharte bat lur-eremu bat da, lur lehorrari lotuta dagoena itsasbeheran agerian eta itsasgoran urpean geratzen den lur-mihi baten bidez. Zenbait kasutan, lur-mihi horren gainean galtzada bat egoten da, bertatik itsasbeheran pertsonak eta ibilgailuak igaro ahal izateko.\nItsasgorako uharteen inguruan egon ohi den mistika dela-eta, haietako asko erlijio-gurtzako tokiak dira, hala nola Mont-Saint-Michel. Halaber, itsasgorako uharteak sarritan gotorlekuen kokaleku dira, beren ezaugarri naturalengatik babeserako aproposak izateagatik.\nGaur egun, itsasgorako uharte asko turismo-helmuga bihurtu dira.\nAipaturiko Mont-Saint-Michel-ez gain, itsasgorako uharte ezagunak dira Lindisfarne (Northumberland konderrian, Ingalaterran) eta St Michael's Mount (Kornualles konderrian, Ingalaterran ere).\nEuskal Herrian, Lekeitioko San Nikolas edo Garraitz izenekoa itsasgorako uhartea da."}
{"id": "126729", "revid": "448", "url": "https://eu.wikipedia.org/wiki?curid=126729", "title": "Antonio Stradivari", "text": "Antonio Stradivari (1644 - 1737ko abenduaren 18a) Cremona-n bizi zen eta harizko instrumentuak sortu zituen, esate baterako, biolinak, biolontxeloak, gitarrak edota harpak. Luthierren artean Stradivari da gehien ezagutzen dena.\nBere izenak zenbait aldaketa izan zituen, \"Stradivarius\" (latinez) edo \"Strad\" (hizkuntza arruntean) baina izen guzti hauek baliagarriak dira bere instrumentuei izena emateko.\nStradivari egindako instrumentuek munduan zehar ezagunak dira eta harizko instrumentuen artean hoberenak bihurtu dira. Giuseppe Guarneri del Ges\u00f9 luthierraren instrumentuek, Stradivariaren maila berea lortu zuten.\nEsan beharra dago, lehen, XVII-XVIII. mendeetan zehar, Nicolo Amatiren edo Jacob Staineren instrumentuak famatuagoak izan ziren bere soinu suabearengatik. Gaur egun, harizko instrumentuak jotzen dutenek, gustu ezberdinak dute, eta Stradivari eta Staineren instrumentuak nahiago dute. Stradivari luthier italiarra da, Cremona-tik datorren luthierra. Stradivari-ren instrumentuak munduko hoberen musikarien egon dira. Madrilgo Erreal Jauregian lau Stradivari aurkitu dezakegu (bi biolin, biola and biolontxeloa). \"Messiah\" biolina oso nagusia da beren instrumentuen artean, baina ez da bakarra. Stradivari-ren instrumentu guztiak oso garestiak dira, eta edonork ezin du haren instrumentuak dira. Gaur egun oraindik, munduko instrumenturik onenak dira."}
{"id": "126732", "revid": "56334", "url": "https://eu.wikipedia.org/wiki?curid=126732", "title": "Roberto Regazzi", "text": "Roberto Regazzi (Bolonia, 1956ko abuztuaren 20a) oso ezaguna den italiar luthierra da. Txikitatik hasi zen bere instrumentuak sortzen. Otello Bignamiren ikaslea izan zen 1970 urteetan zehar, eta urte batzuk geroxeago, Ansaldo Poggiren biolinak aztertuz, biolin boloniarraren luthier famatua bihurtu zen.\nBere bibolinak munduan zehar ezagunak dira eta Europako Luthierren eta Arketeroen Presidentea izan da.\nHaren biolinak, soinu italiarraren esentzia badaukate eta Guarnieri del Gesu-an oinarritutak daude. Gaure egun bere bibolinek Japonian, Alemanian, Estatu Batuetan etab. ezagunak dira. 2006 urtean Boloniako Komertzioko Ganberak, Roberto Regazzik saritu zuen bere lanarengatik. Munduko bibolinista ezagunenak beren instrumentuak erosi eta jotzen dute, esate baterako, Boris Belkin, Ruggiero Ricci, Anne-Sophie Mutter, Franco Gulli, Joaquin Palomares, Franco Mezzena..."}
{"id": "126739", "revid": "201", "url": "https://eu.wikipedia.org/wiki?curid=126739", "title": "Genil ibaia", "text": ""}
{"id": "126740", "revid": "12654", "url": "https://eu.wikipedia.org/wiki?curid=126740", "title": "Falco peregrinus", "text": ""}
{"id": "126743", "revid": "8913291", "url": "https://eu.wikipedia.org/wiki?curid=126743", "title": "Herrialde Baltikoak", "text": "Herrialde Baltikoak (; ; ), Estatu Baltikoak ere deituak, Ipar Europako hiru herrialde dira, Itsaso Baltikoaren ertzean daudenak, Niemen ibai bokalearen eta Finlandiako golkoaren artean: Lituania, Letonia eta Estonia. Europar Batasuneko kide dira 2004tik.\nMende askotan zehar indar arrotzen menpe egon ostean, estatu independente bilakatu ziren Lehen Mundu Gerraren ondoren. Bigarren Mundu Gerra arte, Finlandia herrialde baltikotzat hartzen zen, beste hiruren antzeko egoera zuelako. Gaur egun, ordean,Eskandinaviarekin lotzen da. \"Errepublika Baltikoak\" adierak esanahi historikoa du, Sobietar Batasunaren okupazioaren garaian (1940-1941 eta 1944-1991) horrela izendatzen zirelako hiru \"errepublikak\". Egun ere, errepublikak dira baina independenteak eta demokratikoak. 1991. urtean lortu zuten Sobietar Batasunetik independizatzea. Errusiak tropak 1994an irten ziren Herrialde Baltikoetatik. 2004an, Europar Batasuneko eta NATOko kide egin ziren. Hiru herrialdeek demokrazia liberala daukate, eta haien ekonomiak bilakaera azkarra izan zuen 2000ko hamarkadan. \nHizkuntzari erreparatuta, letoniera eta lituanierak sustrai berdintsuak dituzte, indoeuropar hizkuntzak baitira. Estoniarren hizkuntzak, aldiz, ahaidetasun handiagoa du finlandierarekin, eta hizkuntza ez-indoeuroparren multzoan dago sailkatuta, finlandiera eta hungarierarekin batera.\nHistoria.\nHainbat hizkuntzak bereizitako bi talde etniko ageri dira Herrialde Baltikoen jatorrian. Talde finiarra livoniakoek, ingriakoek eta estoniakoek osatua da. Uraldar hizkuntza dute, suomieraren familikoa. Baltikoko taldea eslaviar moldetik hurbil dauden hiru hizkuntza indoeuropar zaharrek osatua da: letoniera (Letonia), lituaniera (Lituania; 400.000 lituaniar bizi dira Estatu Batuetan) eta, XVIII. mendea arte, prusiera zaharra, Ekialdeko Prusian.\nBaltikoko herriak laster hasi ziren merkataritza harremanetan eskandinaviar, eslaviar eta germaniar herriekin, zibilizazio eta antolamendu politiko bereziei eutsiz betiere. Kristautu eta germaniartu ondoan (Hansaren mendeko Zaldun Teutoniko eta Ezpataren Anaia Livoniarrak), Baltikoko herriak Polonia, Suedia eta Errusiaren eskuetan egon ziren. Eslaviarren agintepean XVIII. mende hasieratik aurrera, 1721ean igaro ziren Errusiar Inperioaren eskuetara Ingria, Livonia, Estonia eta Letonia (Nystadeko Hitzarmena); Lituania eta Kurlandia 1795ean (Poloniaren hirugarren banaketa).\nAlemaniarrek eta sobietarrek bi mundu gerretan gutiziatu eta hartu zituzten lurralde horiek; 1918-1940 urteetan burujabe izan ziren Estonia, Letonia eta Lituania. 1940an, Hitler eta Stalinen hitzarmenaren ondorioz, Sobietar Batasunak hiru herrialde Baltikoak okupatu eta bereganatu zituen. Errusiartzearen aurkako altxamenduen zapalkuntza latza izan zen. Estatu Batuek eta Mendebaldeko Europako estatuek ez zuten inoiz onartu Baltikoko estatuen sobietar anexioaren legezkotasuna. 1989-1991n, Sobietar Batasunean agintepean izandako aldakuntzen ondotik, Estonia, Letonia eta Lituaniako parlamentu eta herria burujabetzaren alde agertu ziren gehiengo argi batez, eta 1991ko abuztuan estatu independente bihurtu ziren berriro."}
{"id": "126745", "revid": "119347", "url": "https://eu.wikipedia.org/wiki?curid=126745", "title": "Paul Laffitte", "text": "Jean Fran\u00e7ois Paul Laffitte edo Paul Laffitte, okzitaniera arautuan Lahita edo Lafita (Bilbo, 1839ko maiatzaren 14a - ?, 1909ko iraila) Bizkaian jaiotako ekonomialari eta kazetari politikoa; bere bizitza batez ere Frantzian kokatu zen.\nBiografia.\nBilbon jaio zen 1839an. Bere aita Jean Roger Laffitte (Paris 1807 - 1849) frantses estatuko kontsula izan zen hiriburu bizkaitarrean 1839tik 1841era eta bere ama Maria Francisca Beaskoetxea durangarra zen, 1814an jaioa. Biak 1846an ezkondu zirenean onartu zuten Paul semetzat.\nBere aitona Pierre Jacques Laffitteren anaia zen; baionesa (1767 - 1844) Frantziako Ministro-Kontseiluko presidentea eta Frantziako Bankuko gobernadorea izan zen.\nFrantses estatuan eman zen hautes-sistemaren erreformari buruzko eztabaidan parte hartze aktiboa izan zuen; zenbaitentzat kazetari politiko gisa horretaz idatzi zuena oso interes handikoa da. Liberalismoa eta parlamentarismo errepublikarra defenditu zituen jarrera hauek jasotzen zituzten kritiken aurrean eta Saint-simonismoaren zaleen artean kokatu zen.\nLanak.\nEkonomia eta politika munduak jorratzen dituzten liburu eta idazki batzuk idatzi zituen frantsesez:\nAipuak.\n\"J\u00e9roboam ou la finance sans m\u00e9ningite\" liburutik ateratako aipuak:"}
{"id": "126746", "revid": "336", "url": "https://eu.wikipedia.org/wiki?curid=126746", "title": "B\u00e9zier kurba", "text": "Geometria eta irudigintzan, B\u00e9zier kurbak polinomio bidezko kurba parametriko mota bat dira. B\u00e9zieren kurba bat marrazteko, bi puntu edo gehiago hartzen dira planoan eta puntu hauen arteko interpolazio polinomial baten bitartez. Irudi editore anitzetan erabiltzen dira, Inkscape, Adobe Photoshop eta GIMP softwareetan esaterako."}
{"id": "126749", "revid": "105290", "url": "https://eu.wikipedia.org/wiki?curid=126749", "title": "1995eko Ykk\u00f6nen", "text": "Finlandiako bigarren mailako liga ospatu zen lehen denboraldia Turku hiriko FC Interrek lortu zuen. Bigarren taldeak baino hamalau puntu gehiago lortu zituen eta 1996ko Veikkausliigan jokatzeko txartela irabazi zuen. Kotkako KTP taldeak berriz, Mikkeliko MPrekin jokatu behar izan zuen Veikkausliigan leku bat lortzeko, baina kanporaketa honetan huts egin zuen. PV Kokkola eta PP-70 taldeak hirugarren mailara jaitsi ziren sailkapeneko azken bi postuetan gelditu ondoren."}
{"id": "126761", "revid": "14311", "url": "https://eu.wikipedia.org/wiki?curid=126761", "title": "Opiazeo", "text": "Opiazeoa medikuntzan lo-belar edo mitxoletaren kapsulatik lortutako alkaloide benzilisokinoleinikoak edo alkaloide hauetatik eratorritako produktu kimiko eta erdi-sintetikoak izendatzeko erabiltzen den terminoa da. Hala ere, askotan modu okerrean erabiltzen da hau, opioaren edo morfinaren ekintza farmakologiko bera duten farmako guztientzat erabiltzen baita, nahiz eta opioide terminoa zuzenagoa izan horretarako.\nOpiazeo izena opioan aurkitzen diren konposatu edo konposatu hauen deribatuak direlako ematen zaie. Bertan aurki daitezkeen biologikoki aktiboak diren opiazeoak ondokoak dira: morfina, kodeina, tebaina eta papaberina.\nAlkaloideak.\nMorfina.\nMorfina opioan kantitate handienean dagoen alkaloidea da. Gainera, bere eragin kaltegarrien erantzule nagusia da, hala nola, birika edema, arnas gutxiegitasuna, koma eta bihotz-gutxiegitasuna. Hala ere, analgesiko bezala erabiltzen da min bortitzetan, batez ere oso gaixorik eta heriotzatik gertu dauden pertsonetan\nKodeina.\nOpioan dagoen kodeina kantitatea morfina kantitatearekin erlazionatuta dago. Izan ere, kodeina morfina metilatua da. Eztularen kontrako bezala erabiltzen da.\nTebaina.\nTebaina opiotik eratorritako opiazeo pozoitsuena da eta ez da medikuntzan erabiltzen. Aitzitik, erabilera terapeutikoa duten beste zenbait substantziatan eralda daiteke, esaterako, hidrokodona, azetildihidrokodeina, oxikodona eta oximorfona. Buprenorfina ere bertatik sintetizatzen da eta opiazeoen abstinentzia-sindromea tratatzeko erabili ohi da.\nPapaberina.\nPapaberina aldiz, oso erabilgarria da terapeutikan bere eragin antiespasmodikoak direla eta."}
{"id": "126764", "revid": "90523", "url": "https://eu.wikipedia.org/wiki?curid=126764", "title": "Tenplu", "text": "Tenplua (latinez \"templum\") edo jauretxea erlijio-elizkizunetarako edo jainko bati gurtza egiteko eraikina da.\nEgun, hitzak zentzu zabalagoa hartu du eta hainbat eraikinen inportantzia adierazteko erabiltzen da.\nBenetako tenpluak, hobekien gorde diren eraikinak direla eta, kultura bakoitzaren eta bereziki beren arkitekturaren erakusgarritzat hartu dira.\nKaldear-asiriarren tenplua.\nLehenengo tenplu aipagarriak kaldear-asiriarren ziguratak dira, dorre formakoak, argizagiei eskainiak eta astronomia behatoki gisa ere erabiltzen zituztenak.\nEgiptoarren tenplua.\nAntzinako Egiptoan, \"tenplu\" hitza ez zen eraikin bat deitzeko bakarrik erabilia baizik eta leku sakratu bat izendatzeko, jainkoak etxeetan bizi zirela sinesten baitzuten.\nEgipton K.a. 2000. urte inguruan eraiki zirenak, Karnakekoa eta Luxorrekoa adibidez, oso aberatsak dira, igarobide eta areto ugariz osatuak.\nGreziarren tenplua.\nAntzinako Greziako tenpluak doriar, joniar eta korintiar ordenatan eraikiak dira; zutabeak eta haien gaineko frontoiak dituzte ezaugarri nagusiak; azpimarratzekoa da, besteak beste, Partenoia.\nErromatarren tenplua.\nAntzinako Erroman tenplua apaiz edo augure batek zuzendutako eremu sakratua zen. Bertan jainkoak bizi ziren; haien etxea zen. Ohitura hori historiaurretik dator.\nErromatarren tenpluak greziar ordenetan oinarritu ziren, oro har, baina beren ekarpen nagusiak ganga eta kupula izan ziren. Aipatzekoak dira Erromako Panteoia eta Vestaren tenplua.\nBizantziarren tenplua.\nBizantziarrek erromatarren ezaugarriak eta ekialdekoak nahastu zituzten beren elizetan; arintasuna, apaindura geometriko polikromatuak eta mosaikoak dira haien ezaugarri nagusiak.\nArabiarren tenplua.\nArabiarrek meskitak eraiki zituzten, barnealdetik arkuteria aberatsez ornituak.\nEkialde Urruneko tenpluak.\nEkialdean hainbat ezaugarritako tenpluak eraiki dira, erlijioen arabera, baina ezagunenak budistenak dira, pagodak, Txinan, Japonian eta Indian eraikiak batez ere.\nKolon aurreko zibilizazio amerikarren tenplua.\nBestalde, Amerikan garrantzi handikoak dira Kolonen konkistaz aurretik inkek eta maiek egindako tenpluak, piramide formako mendixkak, tontorrean apaizentzat areto txiki bat zutenak."}
{"id": "126767", "revid": "59723", "url": "https://eu.wikipedia.org/wiki?curid=126767", "title": "Kanji", "text": "Kanji (japonieraz: \u6f22\u5b57, \"Han karakterea\") egungo japoniera idazteko erabiltzen diren karaktere txinatarrak dira, hiraganaz (\u3072\u3089\u304c\u306a, \u5e73\u4eee\u540d), katakanaz (\u30ab\u30bf\u30ab\u30ca, \u7247\u4eee\u540d), zenbaki arabiarrez eta latindar alfabetoaz gain (R\u014dmaji izenaz ezaguna). Horiekin batera, Matematikako eta Fisikako nazioarteko zenbait sinbolotarako, greziar alfabetoa ere erabiltzen da.\nJaponieraren finkatze prozesuan, alfabeto silabikoa garatzeaz gain, txinatar ideogramak hartu zituzten: horrela, japoniera idazteko hiru sistema nagusietariko bat bilakatu zen, hiragana eta katakanarekin batera. \"Kanji\"ak kontzeptuak adierazteko erabiltzen dituzte: bakoitzak bere esanahia du eta hitzaren erroa da. Hari lotuta, hitz-elkarketak, eratorpenak, aditzen konjugazioa-eta egiten dira, \"kana\" biak (batez ere \"hiragana\") metatuz. Gisa horretan, japonierak bere idazkera-sistema sortu zuen. Prozesua III. mendearen inguruan hasi zen. Japonian eta Taiwanen zenbait karaktere erabiltzen dira, Txinako Herri Errepublikan \u2014 1960ko hamarkadan Iraultza Kulturalaren ondorioz\u2014 jadanik erabiltzen ez direnak.\nAdibideak.\nHona hemen adibide batzuk: irakurketa bereziak parentesi artean doaz."}
{"id": "126768", "revid": "6327", "url": "https://eu.wikipedia.org/wiki?curid=126768", "title": "Semitar hizkuntza", "text": ""}
{"id": "126769", "revid": "6327", "url": "https://eu.wikipedia.org/wiki?curid=126769", "title": "RGB kolore", "text": ""}
{"id": "126774", "revid": "56334", "url": "https://eu.wikipedia.org/wiki?curid=126774", "title": "Anoeta miniestadioa", "text": "Anoetako Miniestadioa edota Kote Olaizola estadioa, bere aldamenean dagoen Anoetako estadioarekin batera Anoetako kirolgunea osatzen du eta Gipuzkoako Donostia hirian dago.\nKanpoko atletismo pista (400 m, 8 kale) eta tartaneko berotzeko pista (500 m) lehiaketa eta entrenamenduentzako erabili ohi da. Erdiko zelaia (belar naturalezkoa) aldika futbol nahiz errugbi partidak jokatzeko erabiltzen da, azken kirol horretan hiriko Bera Bera Rugby Taldea eta Basque Korsarioak taldeen egoitza delarik.\nGainera estadioak 1.500 ikusle edukitzeko gai den harmaila du. Harmailen azpian aldagelak, balio anitzeko bi gela eta muskulazio aretoa (80 m\u00b2) daude."}
{"id": "126787", "revid": "512", "url": "https://eu.wikipedia.org/wiki?curid=126787", "title": "Juliusz Bardach", "text": "Juliusz Bardach (Odesa, 1914ko azaroaren 3a - Varsovia, 2010eko urtarrilaren 26a) historialari poloniarra zen. Varsoviako Unibertsitatean irakaslea zen eta Poloniako Zientzien Akademiaren kide ere bazen. Lituaniako eta Poloniako gobernantzia eta legearen historian espezializatu zen.\nDoktoregoa lortu zuen Jagiellondar Unibertsitatean 1948. urtean. Honoris causa doktorea zen \u0141\u00f3d\u017ako Unibertsitatean (1995), Varsoviako Unibertsitatean (1996) eta Vilniusko Unibertsitatean (1997). Polonia Restituta Ordenarekin kondekoratua izan zen."}
{"id": "126792", "revid": "201", "url": "https://eu.wikipedia.org/wiki?curid=126792", "title": "Odessa", "text": ""}
{"id": "126795", "revid": "17", "url": "https://eu.wikipedia.org/wiki?curid=126795", "title": "B\u00e9zieren kurba", "text": ""}
{"id": "126801", "revid": "14234", "url": "https://eu.wikipedia.org/wiki?curid=126801", "title": "RGB kolore eredua", "text": ""}
{"id": "126804", "revid": "336", "url": "https://eu.wikipedia.org/wiki?curid=126804", "title": "Parnassius apollo", "text": ""}
{"id": "126805", "revid": "336", "url": "https://eu.wikipedia.org/wiki?curid=126805", "title": "Anfibia", "text": ""}
{"id": "126806", "revid": "78802", "url": "https://eu.wikipedia.org/wiki?curid=126806", "title": "Clancy Wiggum", "text": "Clancy Wiggum Nagusia \"Simpsondarrak\" telesaileko pertsonaia bat da. Springfieldeko polizia burua da. Sarah Wiggumekin ezkonduta dago, eta Ralph Wiggumen aita da."}
{"id": "126807", "revid": "105290", "url": "https://eu.wikipedia.org/wiki?curid=126807", "title": "Koentzima", "text": "Koentzima entzima baten osagai ez-proteikoari deritzo, apoentzima izeneko osagaiarekin batera holoentzima (entzimaren zati aktiboa) osatzen duena.\nKoentzimek pisu molekular txikia dute eta termoegonkorrak dira. Organismoak ez ditu sintetizatzen, eta dietaren bidez bereganatzen ditu. Azpimarratu behar da koentzima asko bitamina hidrosolugarrietatik eratorriak direla (B taldearen bitaminetatik, batez ere).\nKoentzimen sailkapena garraiatzen dituzten taldeen arabera egin ohi da (hidrogeno edo beste talde kimikoak) :\nKoentzima batzuek adenosina nukleosidoa dute haien egitura kimikoan: ATPk, A koentzimak eta NAD+k, besteak beste"}
{"id": "126809", "revid": "105290", "url": "https://eu.wikipedia.org/wiki?curid=126809", "title": "Lenny Leonard", "text": "Lenford \"Lenny\" Leonard \"Simpsondarrak\" telesaiaren pertsonai bat da.\nDeskribapena.\nZentral Nuklearran egiten du lan. Bati dago Carl Carlsonekin, eta Homer Simpsonen lagun mina da. Noizean behin Moren Tabernara joaten da."}
{"id": "126811", "revid": "512", "url": "https://eu.wikipedia.org/wiki?curid=126811", "title": "Irandar hizkuntzak", "text": "Irandar hizkuntzak hizkuntza azpitalde bat dira, indoeuropar hizkuntzen indo-irandar taldekoak. Mendebaleko Asian mintzatzen dira."}
{"id": "126813", "revid": "119247", "url": "https://eu.wikipedia.org/wiki?curid=126813", "title": "Carl Carlson", "text": "Carl Carlson \"Simpsondarrak\" telesaiaren pertsonai bat da.\nDeskribapena.\nZentral Nuklearran egiten du lan. Bati dago Lenny Leonardekin, eta Homer Simpsonen lagun mina da. Noizean behin Moeren Tabernara joaten da."}
{"id": "126814", "revid": "336", "url": "https://eu.wikipedia.org/wiki?curid=126814", "title": "Apolo tximeleta", "text": "Apolo tximeleta mendi-inguruetako tximeleta enblematioenetariko bat da. 800 metrotik gorako altueran bizi ohi da, eta Europako mendigune gehienetan aurki daiteke. Habitat Arteztarauaren (CEE/92/43) IV. eranskinean aipatzen da, eta babes hertsia behar duten interes komunitarioko espezietzat jotzen denez, babestu beharreko espeziea da. Euskal Herrian, Aizkorri-Aratz Parke Naturalean dago populazio esanguratsuenetariko bat.\nDeskribapena.\nTamaina handiko tximeleta da, 60 eta 80 mm bitarteko hego-zabalera duena. Emeak arrak baino handixeagoak izan ohi dira, eta itxura ere ezberdina da. Arrak argiagoak dira; izan ere, emeek, ile grisez estaliriko hegoak dituzte, eta ozeloak markatuagoak dira. Oinarri zuriko hegoak dituzte, zeharargiak direnak, eta aurreko hegoetan, arrek zein emeek, hainbat orban beltz dituzte; atzekoetan, berriz, ingerada iluneko eta barnealde zuriko bi orban gorri dituzte. Gorputza oso iletsua da, kolore gris ilunekoa.\nEuskal Herrian eta Iberiar penintsulan bizi ez den espezie batekin soilik nahas daiteke tximeleta hau, Apolo txikiarekin (\"Parnassius phoebus\"), hain zuzen. Azken horrek, aurreko hegoetako aurre-ertzeko orban beltz baten barrualdea gorri kolorekoa du. Horrez gain, apolo txikiaren antenak zuri-beltzak dira.\nBeldarrak kolore beltza du, eta ertzetan orban hori edo laranjak izaten ditu.\nBanaketa.\nEuropako mendigune ia guztietan aurki daitekeen espeziea da, Espainiako Mendikate Betikotik hasi eta Eskandinaviako, Siberia mendebaldeko eta Anatoliako mendietaraino. Alemania erdialdean eta Danimarkan galdutzat jotzen da espeziea.\nEuskal Herrian Pirinioetan eta Arabako eta Gipuzkoako mendigune altuenetan aurki daiteke, beti ere 800 metrotik gorako altueran.\nHabitata.\nGoi-mendietako larre harritsuak dira espezie honen habitat nagusia, eta teilatu-belarrak (\"Sedum\" sp.) dira behar dituzten landare-espezie garrantzitsuenak, landare horien hostoetaz elikatzen baitira larbak.\n800 metroko altueratik 2.000 metroko altueraraino aurki daiteke espeziea. Populazioak oso lekutuak izan ohi dira, eta normala izaten da mendi hegal batean edo bailara jakinetan soilik aurkitzea.\nUgalketa.\nUrtean generazio bakarra sortzen duen espeziea da, uniboltinoa, alegia. Emeak landare krasulazeoen (teilatu-belarrak (Sedum sp.), betibiziak (\"Sempervivium\" sp.)...) inguruan ezartzen ditu arrautzak udaren amaieran \u2013ipuruen (\"Juniperus\" sp.) hostoetan, sarri\u2013, eta udazkenean garatu arren, egoera horretan igarotzen dute negua \u2013arrautzen barruan larbak guztiz garaturik daudela\u2013, harik eta, udaberriaren hasieran zabaltzen diren arte. Larbek 2-3 hilabeteko bizitza izaten dute, eta maiatza amaieran edo ekainean pupatzen dira. Pupak arroken azpian ezarri ohi dira, normalean, eta krisalida-egoerak 3 aste irauten ditu. Ondorioz, helduek maiatza eta uztaila bitartean egiten dute hegan, lekuaren, garaieraren eta sasoiaren arabera (Tolman &amp; Lewington, 2008).\nElikadura.\nSedum generoko landareen hostoetaz elikatzen dira apolo tximeletaren larbak, teilatu-belar zuria (\"Sedum album\"), batez ere.\nIraute-egoera.\nIUCNren Zerrenda Gorriko II. eranskinean zerrendaturiko espeziea da, eta baita Habitat Arteztarauaren (CEE/92/43) IV. eranskinean ere. Ondorioz, espeziea duten estatuek haren kontserbaziorako neurriak hartu behar dituzte. Hala gertatu da Europako herrialde askotan; hala nola Liechtensteinen, Finlandian eta Suedian.\nEuropako herrialde gehienetan beherakada handia pairatu du azken mendean, Alemanian, Norvegian, Suedian eta Frantzian, kasu."}
{"id": "126818", "revid": "336", "url": "https://eu.wikipedia.org/wiki?curid=126818", "title": "Frink Irakaslea", "text": "John I.Q. Nerdelbaum Frink Jr. Irakaslea \"Simpsondarrak\" telesiko pertsonai bat da. Zientzialaria da. Inbentsio asko egin du."}
{"id": "126819", "revid": "15795", "url": "https://eu.wikipedia.org/wiki?curid=126819", "title": "Prebentzio", "text": ""}
{"id": "126820", "revid": "2241", "url": "https://eu.wikipedia.org/wiki?curid=126820", "title": "Gil Zaharra", "text": "Gil Gunderson (ere deituta \"Gil Zaharra\") \"Simpsondarrak\" telesaiko pertsonai bat da.\nDeskribapena.\nBeti dago lan batekin bestera. Oso hona da, eta sorte txarra du. Es du aurkitsen lan finko bat."}
{"id": "126821", "revid": "6327", "url": "https://eu.wikipedia.org/wiki?curid=126821", "title": "John Frink", "text": ""}
{"id": "126825", "revid": "13889", "url": "https://eu.wikipedia.org/wiki?curid=126825", "title": "Homer J. Simpson", "text": ""}
{"id": "126829", "revid": "119347", "url": "https://eu.wikipedia.org/wiki?curid=126829", "title": "Louis Ligetx", "text": "Louis Ligetx edo Ligueix frantses grafian (Larraine 1901eko abenduaren 3a - Zihiga 1940) koblakari eta idazle zuberotarra zen.\nBiografia.\nLarraine Ligetxen jaioa (deitura ere eskaini zion etxea), Zihiga Baratzabalera ezkondu zen. Lanbidez laboraria zen.\nZihigako etxe horretan hil zen gaztea zela, bular-erraietako tuberkulosiak jota.\nLanak.\nIdatziz gutxi utzi du, bertso, kopla eta kantore bakan batzuk; dozena bat aipatzen du Davantek eta Be\u00f1at Mardo XVIII. mendekoarekin konparatu. Zoritxarrez gazterik hil zen.\nIdatzita gorde direnez gain, ahoz bertsolari gisa omen zen bikaina eta Be\u00f1at Mardo XVIII. mendekoarekin batera Zuberoako bi koblakari nagusiak izan direla dio Davantek. Etxahun-Iruriren irakaslea izan zen eta bera hiltzean Zuberoan bera baino ez zen geratu eremu horretan aritzen. Biak batera entzun zutenen arabera dudarik gabe Ligetx jotzen zuten irabazle.\nDavanten bi liburuetan argitaratu diren bertso-sortak:\nAldizkarietan bildutako batzuk:"}
{"id": "126835", "revid": "90523", "url": "https://eu.wikipedia.org/wiki?curid=126835", "title": "Legar (argipena)", "text": "Legar izenak hainbat adiera ditu:"}
{"id": "126848", "revid": "1491", "url": "https://eu.wikipedia.org/wiki?curid=126848", "title": "Antzinako greziera", "text": "Antzinako greziera edo greziera klasikoa (\u1f08\u03c1\u03c7\u03b1\u03af\u03b1 \u1f19\u03bb\u03bb\u03b7\u03bd\u03b9\u03ba\u03ae \"Arkha\u00eda Hell\u0113nik\u1e17\") aro arkaikoan (K.a. IX. mendetik VI.era bitartean), aro klasikoan (K.a. V. mendetik IV.era bitartean) eta garai helenistikoan (K.a. III. mendetik K. o. VI. mendera bitartean) Antzinako Grezian hitz egiten zen hizkuntza da.\nK.a. bigarren milurtekoan Balkanetatik joandako aitzinindoeuroparrek sorturiko greziera mizenikoan du iturria. Aro helenistikoan greziera helenista edo \"koin\u0113\" bilakatu zen, nahiz eta oso hurbila izan hizkuntza ezberdintzat jo zutena. Greziera klasikoa ez zen hizkuntza batua, aldiz, dialekto asko zituen.\nGizakien historia kulturalean oso hizkuntza garrantzitsua da, Homero eta beste hainbat idazle nabarmenek ez ezik, Periklesen Aroko historialari eta filosofoek eta Itun Berriaren sortzaileek erabili zutelako. Mendebaldeko hizkuntza guztietan, tartean euskaran, eragina handia izan du Pizkundeaz geroztik.\nDialektoak.\nHona hemen dialektoen zerrenda estandarra:\nFonologia.\nHona hemen greziera klasikoaren kontsonanteen soinu eta grafoak:\nIdazkera.\nAntzinako greziera idazteko alfabeto grekoa erabiltzen zuten, dialektoen arabera aldaerak zituena. Hasieran horrelakorik egin ez bazen, aro klasikoan ezkerraldetik eskuinaldera idaztea estandar bilakatu zen.\nHona hemen adibide batzuk:\nPlatonek \"Apologia\" bere liburuan honela idatzi zuen:\nLatindar alfabetoaren transliterazioa hau da:\nTestua euskaratua:\nHomerok \"Iliada\"n horrela idatzi zuen:\n&lt;poem style=\"margin-left: 2em\"&gt;&lt;/poem&gt;"}
{"id": "126849", "revid": "1545", "url": "https://eu.wikipedia.org/wiki?curid=126849", "title": "Greziera klasikoa", "text": ""}
{"id": "126850", "revid": "119347", "url": "https://eu.wikipedia.org/wiki?curid=126850", "title": "Santa Eulalia de Gall\u00e9go-Santolaria de Galligo", "text": "Santa Eulalia de G\u00e1llego-Santolaria de Galligo (gaztelaniaz eta ofizialki, \"Santa Eulalia de G\u00e1llego\", aragoieraz \"Santolaria de Galligo\") Zaragozako probintziako udalerria da, Gallego ibaiaren ertzean dagoena.\n119 biztanle zituen 2009an."}
{"id": "126851", "revid": "1545", "url": "https://eu.wikipedia.org/wiki?curid=126851", "title": "Santa Eulalia de Gall\u00e9go", "text": ""}
{"id": "126852", "revid": "1545", "url": "https://eu.wikipedia.org/wiki?curid=126852", "title": "Santa Eulalia de Gallego", "text": ""}
{"id": "126853", "revid": "1545", "url": "https://eu.wikipedia.org/wiki?curid=126853", "title": "Santolaria de Galligo", "text": ""}
{"id": "126854", "revid": "119347", "url": "https://eu.wikipedia.org/wiki?curid=126854", "title": "Murillo de G\u00e1llego-Morillo de Galligo", "text": "Murillo de G\u00e1llego-Morillo de Galligo (gaztelaniaz eta ofizialki, \"Murillo de G\u00e1llego\", aragoieraz \"Morillo de Galligo\") Zaragozako probintziako udalerria da, Gallego ibaiaren arroan dagoena.\n165 biztanle zituen 2009an."}
{"id": "126855", "revid": "1545", "url": "https://eu.wikipedia.org/wiki?curid=126855", "title": "Murillo de G\u00e1llego", "text": ""}
{"id": "126856", "revid": "1545", "url": "https://eu.wikipedia.org/wiki?curid=126856", "title": "Murillo de Gallego", "text": ""}
{"id": "126857", "revid": "1545", "url": "https://eu.wikipedia.org/wiki?curid=126857", "title": "Morillo de Galligo", "text": ""}
{"id": "126859", "revid": "119347", "url": "https://eu.wikipedia.org/wiki?curid=126859", "title": "Osiris", "text": "Osiris () egiptoar mitologiako jainko baten grezierazko izena da. Berpizkundearen jainkoa, emankortasun eta Niloren berritzearen ikurra zen; Nekazaritzaren jainkoa, egiptoar mitologiaren hildakoen auzitegia zuzentzen zuen. \nEgiptoko mitologiaren arabera, nekazaritzaren eta erlijioaren asmatzailea izan zen, eta bere erregealdia onuragarria eta zibilizatzailea izan zen. Nilon itota hil zen, Sethek, bere anaia gazteenak, antolatutako konspirazio batean. Bere gorputza zatituta egon arren, bere ahizpa Neftisen eta bere emazte Isisen botere magikoak bizitzara itzuli zuen. Osirisen martiriak harantzagoko mundua konkistatzeko balio izan zion, non Maateko legeen epaile subirano eta goren bihurtu zen.\nEgiptoko Inperio Ertainean, Abidoseko hiria Osiris jainkoaren hiri bihurtu zen, fededun asko erakarriz betierekotasunaren bila. Hiri honen ospea Urteberriko jaietan eta erlikia sakratu baten jabetzan, jainkoaren buruan, oinarritzen zen.\nK.a. lehen milurtekoan. K. a. k hil jainko eta arimen epaile izateari eutsi zion. Hala ere, Niloko ur-goraldiekin zuten lotura eta, horregatik, emankortasunaren jainko gisa, protagonismoa hartu zuten, eta, horrela, populazio nilotikoaren artean ospea handitu zuten. Menfisen bizi ziren greziar kolonoek K. a. IV. mendean hartu zuten gurtza. C. Osiris-Apis, zezen sakratu hila eta momifikatua. Agintari lagidoek beren hiriburuan, Alexandrian, sartu zuten gurtza hori, Serapis bezala, greko-egiptoar jainko sinkretikoa. Erromatarrek Egipto konkistatu ondoren, Osiris eta Isis Erromara eta bere inperiora esportatu ziren, eta bertan, gorabeherak izan zituzten IV. mendera arte. C., Tesalonikako Ediktuak paganismoa debekatu ondoren kristautasunak azkenean lekuz aldatu zituenean.\nOsirisen lehen antzezpenak K. a. XXV. mendekoak dira. K. a. VI. mendera arte iraun zuen bere gurtzak. File uharteko Isisen tenplua, Egipton dagoen azkena, 530. urte inguruan itxi zutenean Justiniano enperadorearen aginduz.\nIkonografia.\nOsiris ia beti momifikatuta zegoen, aurpegi berde edo beltza, \"atef\" koroa, makila (\"heqa\") eta zigorra (\"mayal\" edo \"nebeh\") edo \"Uas zetroa\" zituen. Noizbehinka, arrain itxura zuen.\nMitologia.\nOsiris bera, Isis eta Horusek osatutako hirukoaren buruzagia izan zen.\nErrege mitikoa, Egiptoko sortzailea, gizakiei zibilizazioa, legeak, nekazaritza eta jainkoei gurtzea irakatsi zizkien. Gizaki moduan hil ondoren Thoti esker hilezkor bilakatu zen. Harrezkero Duaten, non 42 jainko-epaiekin (nomo bakoitzak bana) batera dagoen, hildakoak epaitzeari ekin zion.\nAita Geb eta ama Nut zituen. Antzinako Egipton \"Necher aa\" (\"jainko nagusia\") \"Neb Abdyu\" (\"Abidosko jauna\"), \"Neb Dyedu\" \"Dyeduko jauna\") edo \"Unenefer\" (\"perfektua izaten jarraitzen duena\") tituluak zituen."}
{"id": "126861", "revid": "58701", "url": "https://eu.wikipedia.org/wiki?curid=126861", "title": "Xatt al-Arab", "text": "Xatt al-Arab (arabieraz: \u0634\u0637 \u0627\u0644\u0639\u0631\u0628, \"\u0160a\u1e6d\u1e6d al-\u02bfArab\", \"arabiarren kostaldea edo hondartza\"; persieraz: \u202b\u0627\u0631\u0648\u0646\u062f\u0631\u0648\u062f\u202c, \"Arvandr\u016bd\") hego-ekialdeko Asiako ibaia da, Iran eta Iraketik igarotzen dena. 200 kilometro luze da, Tigris eta Eufratesen bilgunetik Persiar golkoraino.\nGeografia.\nTigris eta Eufratesen elkargunean sortzen da ibai hau. Basora hiriaren hegoaldean Karun ibaiaren ura hartzen du. Irango Abadan hiritik bokaleraino, Irak eta Iranen arteko muga eratzen du. Deltan dago Irakeko itsasalde bakarra. Garrantzi handikoa da Faoko portua, handik egiten baita Irakeko petrolioaren esportazioa. Basora da ibai ertzeko hiri garrantzitsuena, eta haren inguruetan daude munduko palmondo sail handienak (munduko ekoizpenaren hiru laurden).\nHistoria.\n1980-1988 bitartean, Iran-Irak Gerran, gudu bortitzak izan ziren bertan; orobat 1991ko Golkoko Gerran; gerra horren ondoren biztanleak, xiiak gehienak, Irakeko gobernuaren kontra matxinatu ziren \u2013Irakeko biztanleen gehiengoa musulman sunita da\u2013. Mendebaldeko estatuek hegazkin militarrez ibili ezineko babes gune izendatu zuten bonbardaketak galarazteko."}
{"id": "126864", "revid": "336", "url": "https://eu.wikipedia.org/wiki?curid=126864", "title": "Pasioa", "text": ""}
{"id": "126865", "revid": "201", "url": "https://eu.wikipedia.org/wiki?curid=126865", "title": "Pasio", "text": ""}
{"id": "126866", "revid": "201", "url": "https://eu.wikipedia.org/wiki?curid=126866", "title": "Nekaldi", "text": ""}
{"id": "126867", "revid": "512", "url": "https://eu.wikipedia.org/wiki?curid=126867", "title": "Nekaldia", "text": "Nekaldia edo Pasioa ( \"paschein\", \"sufritze\") Jesukristoren bizitzaren azken zatia da, Jesusen sarrera Jerusalemera eman zenetik gurutziltzaketaraino. Tartean Azken Afaria bezalako gertakari garrantzitsuak izan ziren. Kristautasunaren ardatzeko bat da nekaldia.\nAtal hau azaltzen dute lau Ebanjelioetan, baita \"Petriren ebanjelioa\"n ere. Atal honi \"Nekaldiaren narratiba\" izena ematen zaio. Egutegi liturgikoan Pasioa Aste Santuan ospatzen da, Erramu Igandean hasita eta Larunbata Santua bukatu arte.\n\"Pasio\" izenak beste adiera batzuk ditu gaur egun, eta sufrikarioa eta heriotza ekarri duten martirien kontakizunak ere aipatzeko erabiltzen da.\nEbanjelioen harmonizazioa.\nKristoren Nekaldia izenarekin \"Jesukristok gurutzean hil aurretik jasan zituen sufrimenduak\" ulertzen dira, inongo ebanjelio partikular, kanoniko edo apokriforen beharrezko harremanik gabe. Batzuk, lau ebanjelio kanonikoen harmonia bat sortzen saiatu dira, Taziano jada II. mendean eta K. Bornh\u00e4user eta P. Benoit akademiko modernoen artean bezala. Narrazio harmonizatu hau ez zen inoiz homogeneoki onartua izan, adibidez, greziar eta latindar kristauen arteko liskarrek Nekaldiren datari buruz frogatzen duten bezala. Siriako Elizak, lau ebanjelio kanonikoak harmonizatu zituen Tazianoren \"Diatessaron\" hartu zuena, ondoren, ebanjeliko singleen mesedetan uztea nahiago izan zuen. Eta jada Agustin Hiponakoaren garaian (354 \u2013 430) ebanjelio kanonikoetan irakurtzen diren Jesusen pasioaren narrazioen arteko ezberdintasunak nabaritzen ziren, horregatik baztertu gabe.\nData.\nEz dago adostasunik Jesusen gurutziltzatzearen data zehatzari dagokionez, baina biblista gehienak ados daude ostiral bat izan zela Pazko egunean (Pessah) edo handik gertu (Nisan 14), Pontzio Pilatosen gobernaren garaian (26tik 36ra gobernatu zuen). Adituek kalkuluak egin dituzte gurutziltzaketaren urterako, 30-33 urteen tartean. Rainer Riesnerrek honako hau esan zuen: \"30eko Nisanen 14a (apirilaren 7) da, gaur egungo aditu gehienen ustez, Jesusen gurutziltzatzearen datarik probableena\". Ikerlarien artean asko zabaldu den beste data bat 33ko apirilaren 3a da, ostirala.\nJesusen garaian behaketa egutegi bat erabiltzen zenez, ilargi berriaren determinazioa eta garagar helduaren uzta barne, egun zehatza edo baita Pazko hilabetea ere urte jakin batean espekulazioaren mende dago. Hainbat ikuspegi erabili dira gurutziltzatzearen urtea kalkulatzeko, ebanjelio kanonikoak, Pauloren bizitzaren kronologia eta eredu astronomiko ezberdinak barne.\nAztertzaileen adostasuna da Itun Berriko kontakizunek ostiral batean gertatzen den gurutziltzatze bat irudikatzen dutela, baina ostegun edo asteazken bateko gurutziltzatze bat ere proposatu dute. Aditu batzuek osteguneko gurutziltzatze bat azaltzen dute, \"Sabbat bikoitz\" batean oinarritua, Pazkoaz gain sortutako sabbat batek eragindakoa, osteguneko arratsaldetik ostiral arratsaldera arte erortzen dena, asteko sabbat arrunta baino lehen. Batzuek argudiatu dute Jesus asteazkenean gurutziltzatu zutela, ez ostiralean, Mateoren \"hiru egun eta hiru gau\" aipamenean oinarrituta, igandean egindako berpiztearen aurretik. Beste batzuek erantzun dute horrek ez dakarrela \"gau eta egun\" bat, baizik eta 24 orduko aldi baten edozein zatiri erreferentzia egiteko esamolde judua dela; hau da, Mateoren adierazpena idiomatikoa dela, ez Jesus hilobian 72 ordu egon zela dioen adierazpena, eta hirugarren eguneko berpizteari buruzko erreferentzia ugariek ez dutela hiru gau literal behar.\nMarkosen 15:25ean gurutziltzaketa hirugarren orduan gertatzen da (9:00etan) eta Jesusen heriotza bederatzigarren orduan (3:00etan). Hala ere, Juan 19:14an Jesus Pilatosen aurrean dago oraindik, seigarren orduan. Gaia jorratzeko hainbat argudio aurkeztu dituzte erudituek; batzuek adiskidetze bat iradoki dute, adibidez, erromatarren kronometrajearen erabileran oinarritua Juanengan baina ez Markosengan, baina beste batzuek argudioak baztertu dituzte. Zenbait adituk argudiatu dutenez, eguneko orduaren markaketaren zehaztasun modernoa ez litzateke zehazki irakurri behar kontakizun ebanjelikoetan, erlojuen estandarizaziorik eta ordu eta minutuen erregistro zehatzik ez zegoen une batean idatziak, eta ordua, sarri, gertuen zegoen hiru orduko epera hurbiltzen zen.\nKronologia.\nJerusalemera iristea eta Tenplua garbitzea.\nEbanjelio guztietan aipatzen da Jesus Jerusalemen astakume baten gainean eserita sartu zela. Jendetzak \"Daviden Seme\" gisa goraipatu zuen, baita errege gisa ere. Horrek agintari politiko eta erlijiosoen artean ezinegona sortu zuen.\nSinoptikoen arabera, Jesus Tenpluan sartu zen eta bertan merkatariak negozioetan ikusi zituen. Otoitz lekua lapur-zulo bihurtu zela esan zuen, eta merkatari guztiak kanporatu zituen eta animaliak (sakrifikatzeko zeudenak) askatu egin zituen. Tenpluaren erorketa, nekaldia eta eliza berriaren sorrera aurreikusi zituen.\nAzken Afaria.\nEbanjelioen arabera, Pazko Afaria Jerusalemen egin zuen Apostoluekin. Apostoluetako batek, Juda Iskariotek, salduko zuela aurreikusi zuen bertan. Afaltzen ari zirela, ogia hartu, bedeinkatu eta hitz hauek esan zituen: \"Har ezazue eta jan guztiok honetatik. Hau nire gorputza da, zuentzat emango dena\". Afalondoan, ardoaren kaliza harturik, zera esan zuen: \"Har ezazue eta edan, guztiok honetatik. Hau nire odolaren kaliza da, Itun Berri eta betikoaren odola, zuentzat eta guztientzat bekatuak barkatzeko isuriko dena. Egizue hau nire oroigarri\".\nEkintza hau biziki garrantzitsua da Eliza Katolikoarentzat (baita beste eliza kristauentzat ere, jakina). Katolikoek Azken Afarian Eukaristia eta Abadetzako sakramentuen sorrera ikusten dute.\nAtxiloketa.\nAfaldu ondoren, Jesus bere ikasleekin Getsemaniko baratzera joan zen otoitz egitera. Apostoluek ezin izan zuten otoitzean jarraitu, eta loak hartu zituen. Jesusek bazekien zer zetorkion (heriotza), eta momentu gogorra izan arren, Jainko Aitaren nahia betetzea erabaki zuen oso-osorik.\nBat-batean Juda agertu zen erromatar eta farisear talde batekin. Jesusi musu eman zion, eta horrela soldaduek harrapatu egin zuten. Apostolu batzuk erresistentzia jarri zuten arren (Petrik soldadu bati belarria moztu zion) azkenean guztiek alde egin zuten Jesus bakarrik utzita. Judak, zer egin zuen jakitean, bere buruaz beste egin zuen.\nSanedrinaren epaiketa.\nJesukristoren epaiketa eta heriotza, autore batzuek kontrajarritzat jotzen dituzten formez kontatzen dira, ebanjelioetan aipatutako xehetasunak elkarren artean bat ez etortzeaz gain, batzuetan aurkakoak ere badirelako.\nHiru Ebanjelio sinoptikoen arabera (Mateo, Marko eta Lukas), Jesus Getsemaniko lorategian atxilotu zuen Apaiz Gorenen, eskribauen eta zaharren agindupean zegoen talde batek, eta Juda Iskariotek musu batekin identifikatu zuen. Joanen arabera, Jesus atxilotu zutenak apaiz gorenek eta fariseuek izendatutako guardiak izan ziren, \"Kiliarka\" baten agindupean, beraz, \"praetorium\"eko soldaduak zituen erromatar ofizial baten lan bezala aurkezten du. Bertsio honetan Jesusek bere burua identifikatu zuen. Batzuek ukatu egiten dute Joanek soldadu erromatarrek operazioan parte hartzeari buruz dioenaren historikotasuna (Mommsen, Blinzler, Barrett, Lohse, Besnier), beste batzuek onartu egiten dute (Bruce, Goguel, Winter).\nAtxilotu ondoren, Jesus, sinoptikoen arabera, Kaifas apaizaren etxera eraman zuten. Juanen Ebanjelioaren arabera, lehenbizi Anasen aurrean eraman zuten, eta hark, gero, Kaifas suhira bidali zuen, \"urte hartan apaiz gorena zena\". Hiru sinoptikoen artean ere desberdintasunak daude Jesusen galderaren inguruan agintari juduen artean. Markos eta Mateo Sanedrin osoak gau hartan bertan egin zuen lehen bileraz mintzatzen dira. Jesusek blasfemia bidezko heriotza merezi zuela erabaki zuen, eta Sanedrinak hurrengo goizean egin zuen bigarren bileran, Pilatosengana bidali zuten. Lukasek Sanedrinaren bilera bakar bati buruz hitz egin du goizean, eta ez du berariaz aipatzen kondena. Juanek ez du hitz egiten ez Sanedrinaz, ez Jesus atxilotu ondoren apaiz batek egindako galdeketari buruzko kondena batez, baizik eta aste batzuk lehenago Sanedrinak Lazaro Betaniakoaren berpizkundearen inguruan egindako bilera batez, non, Kaifasek eskatuta, Jesus hiltzea erabaki baitzen.\nRaymond Edward Brown jakintsu eta apaizak, exegesiaren kritika historikoa erabili zuen lehen akademiko katolikoetako batek, ikusi zuen Jesusek eratutako arazoa eztabaidatzeko Sanedrinek izandako bilera bateko kristau komunitatearen artean indarrean zegoen oroitzapen bat sinoptikoen narrazioetan sar zitekeela soilik Jesusen Jerusalemera bere heriotza baino pixka bat lehenago iritsi izanari dagokionez, hirira egindako bisita bakarra. Juanek hainbat bisita kontatzen ditu, eta Jesus hil baino aste gutxi lehenago egindakoa aukeratu zuen bilera hori aipatzeko. Brownen arabera, Sanedrinen bilera batean, Jesus atxilotu aurretik, Markosek eta Mateok aurkeztutako premiazko gaueko saioa baino onargarriagoa izan daiteke. K\u00f6stenbergerrek ere, Juanen Lazarorekin zerikusia zuen bilera bat aipatzeak, Markosek eta Mateok hitz egiten duten saioaren inguruko bere isiltasuna azaltzen duela uste du.\nBrownek, ebanjelioetan eta bere egileek oinarri bezala erabili zituzten ahozko tradizioetan transmititzen dena ulertzeko, xehetasun bakoitzaren historikotasuna baieztatzeko obsesioa, kristauek gertatu zenaz ezer ez zekitela dioen ustea baino oztopo txikiagoa ez dela ikusten du. Brownen arabera, bost dira lau ebanjelioetako narrazioetan oinarri sendoa duten puntuak:\nDukeko Unibertsitateko akademikoa den Ed Parish Sandersek ere, Jesus historikoari buruzko ikerketa garaikidearen aitzindarietako batek, epaiketaren kontakizunaren desberdintasunak aztertzean, ez du batere babesten Mateok eta Markosek aipatzen duten gaueko bilera:\nMarkosek eta Mateok kontatzen dutenez, Sanedrinak Jesus blasfemiagatik hiltzera kondenatu zuen bera Mesiasa, Jainkoaren Semea zela adieraztean. Kontrara, Lulasek ez du hitz egiten Sanedrinen gaitzespenaz, ez eta blasfemia-akusazio batez ere, eta Juanek ez du aipatzen Sanedrinen bilerarik, ez Jesusen atxiloketa-gauean, ez hurrengo goizean. Sandersek eta Brownek uste dute Jesusek Mesias eta Jainkoaren Semea zela esateak, ebanjelioen idazketaren garaiko ideien atzeranzko proiekzioa dela, termino horiek kristauentzat zutelako zentzua, kristauak ez ziren garaiko juduei blasfemia iruditzen zitzaiena.\nBrownek interpretatzen du ebanjelistek narrazioaren apaiz gorenaren galdera interpretatzen zuen jendearentzat idazten zutela: \"Mesiasa al zara, Jainko bedeinkatuaren semea?\", judu garaikideen etsaitasunaren adierazpen gisa, kristauen fedearen froga eta gorespen liturgikoa.\nErromatarren kondena.\nEbanjelioen arabera, apaizek galdeketa egin ondoren (Sanedrinek parte hartu ala ez), Jesus agintari erromatarrei eman zitzaien. Hurrengo goizean, erromatarren epaiketak eguerdia baino lehen egiten zirenez, Jesus Pontzio Pilatosen aurrean eraman zuten, Jerusalemeko prokuradore erromatarraren aurrean. Lukasen Ebanjelioak gehizen du Pilatosek Jesus bidali zuela Herodes Antipasen aurrean, Galileako tetrarka, Jerusalemen Pazkoan bisitan baitzegoen. Hau historikoki zuzena, zeren lege erromatarrean jurisdikzioa akusatuaren jatorrizko lekuari baitzegokion. Lukasen arabera, Herodesek mespretxatu egin zuen Jesus, eta Pilatosengana bidali zuen, ez baitzion ezer leporatzen.\nEbanjelioen arabera, Pilatos zalantzati zegoen Jesus kondenatzeko, eta esaten dute ez zuela aurkitu heriotza-merezimendurik. Hala ere, Jesusen gainean jarritako arantza-koroak eta karguko idazkian idatzitako esaldiak adierazten dute gurutzean hiltzera kondenatu zutela, sedizio karguaren pean, juduen errege izendatu zutelako. Horrek esan nahi du, praktikan, \"Lex Appuleia de Maiestate\" aplikatzea, 15 urte lehenago Tiberio Zesarrek sinatutakoa. Tazitok gai honetaz esaten duen gauza bakarra hauxe da: \"Christus Tiberio imperitante per procuratorem Pontium Pilatum supplicio adfectus erat\" (\"Tiberio enperadorearen pean, Kristo Pontzio Pilato prokuradoreak exekutatu zuen\"), eta Luzio Apuleio Saturnino, lege honen egilea, K.a. 100ean hila izan zela.\nPilatosen jarrera errukiorra eta zalantzazkoa, ebanjelioetan deskribatua, ez dator bat Flavio Josefok bere izaera bortitzari eta krudelkeria izugarriari buruz deskribatutakoarekin. Gainera, Pazko jaiagatik preso bat akalmazioz askatzeko erabakia herriari emanez Pilatos aurkezten duen atalak ez du iturri erromatar, judu eta helenistikoetan baliozko aurrekaririk.\nFlagelazioa.\n\"Flagrum taxillatum\" edo flagra izeneko akuiluaren bidezko flagelazioa, exekuzio ororen legezko aurrekari erromatar bat zen. Estatu Batuetako Medikuntza Elkartearen aldizkari batek, \"The Journal of the American Medical Association\", honela deskribatzen du erromatar praktika: \"Normalean, erabiltzen zen tresna zartailu labur bat zen (flageloa), zenbait larru-zerrenda solte edo txirikordatu zituena, luzera desberdinekoak, tartean burdinazko bolatxoak edo ardi hezur zati zorrotzak zituztenak [...]. Soldadu erromatarrek behin eta berriz biktimaren bizkarrean gogor jotzen zutenean, burdinazko bolek kolpe sakonak eragiten zituzten, eta ardi hezurrak zituzten larruzko tirek azala eta larruazalpeko ehunak mozten zituzten. Orduan, biktima astintzen jarraitu ahala, zauriak azpiko gihar eskeletikoetaraino iristen ziren, eta odola zerion haragi-zerrenda dardartiak sortzen zituzten \".\nEz da ezagutzen Jesusek zenbat zartada jaso zituen, juduen legearen arabera 39 kolpe baino ez baitziren ematen, erromatarrek askoz gehiago ematen zuten bitartean. Geroagoko umiliazioak, errege gisa mozorrotu zutenean mantu gorri batekin, bere eskuineko eskuan kanabera bat zetro gisa eta arantzazko koroa batekin, dirudienez, legioen ohitura bati jarraitzen dio: urte amaierako saturnaletan esklabo bat aukeratzen zuten errege janzteko, umiliatzeko eta, ondoren, sakrifikatzeko. Erromatar soldaduek tu egin zioten eta jo egin zuten. Iseka egiten zioten, esanez: \"Salba, juduen erregea!\".\n\"Via Crucisa\".\nEbanjelio sinoptikoen arabera, exekutatua izateko atera bezain laster, Simon Zirenekoa izeneko gizon bati gurutzea eramatera behartu zuten, Jerusalemgo Via Dolorosa izena duen kaletik. Ebanjelioetan ez da inoiz aipatzen Jesus gurutzearen pisupean lurrera erori zenik, edo Veronika izeneko emakume batek aurpegia oihal batez garbitu zionik: istorio horiek ondorengo eliz tradizioan oinarritzen dira. Aldiz, Joanen Ebanjelioak ez du Simon Zirenekoa aipatzen, baizik eta Jesus deskribatzen du bere gurutzea kargatuz.\nEbanjelioetan, Jesus, Golgota izeneko toki batera eraman zuten, arameraz \"Garezurraren tokia\" esan nahi duena. Markosen ebanjelioak dio Jesus gurutziltzatua izan zela hirugarren orduan (goizeko 9ak); Juanen ebanjelioak, berriz, seigarren orduan izan zela dio (goizeko 11etatik eguerdiko 12ak arte).\nSinoptikoek, bi bide-lapurren edo gaizkileren artean gurutziltzatua izan zela diote, bata bere ezkerrean eta bestea bere eskuinean. Bi lagunen artean gurutziltzatu zutela baino ez du esaten Juanek kontakizunean, delitua aipatu gabe. Bi lapur horiek Lapur Ona eta Lapur Txarra izenarekin ezagutzen dira kristau kontakizunean, eta ikerlari batzuen arabera ez ziren lapurrak, baizik eta \"sikario\"ak, Erromaren boterearen aurka altxatutako juduak.\nArte kristauak eta zenbait lan zinematografikok ez bezala, erruztatuak habe txiki bat baino ez zuen kargatzen bi sorbalden gainean, uztarri bezala, \"patibulum\", \"antenna\" edo \"furca\" deitua, zeharkako habe bezala erabiltzen zena. Gurutze klasiko oso batek 100 kg inguru pisatuko zukeela uste da, torturak ahuldutako gizon batek karga zezakeenik ezinezko bihurtuz.\nJesusen kontzepzio herrikoi kristaua, gurutze osoa bere sorbalden gainean kargatuz, nahiko berandu aurkezten da arte kristauan. Jesusen irudikapen ezagunenik zaharrena, gurutzea daramana, 420-430ekoa da. Irudia, British Museumean zaindutako bolizko plaka bat da, eta Kristo, neurriz kanpoko gurutze txiki bat kargatzen erakusten du, lurretik altxatzen den \u2020 forma duen gurutze batekin. Antzerako irudikapen ez-errealista, orain galdutako sarkofago batean agertzen da, Borgo Vecchion aurkitua zena (gurutze txikia T eran). Nahasmena, grezierazko gurutze hitzetik dator (\"stauros\"), iturri klasikoetan edozein zatiri erreferentzia egiteko erabiltzen baitzen, eta ez nahitaez gurutze oso bati.\nKarguen inskripzioa.\nZigortuaren ondoan, batzuetan, zigorraren arrazoiak idazten ziren, \"titulus\" izenarekin (). Dion Kasioren \"Histori\u00e6 Roman\u00e6\" liburuan agertzen da kargu hauek nola egiten ziren. Ebanjelioetan aipatzen da Jesusen gainean horrelako \"titulu\" bat jarri zela, baina soilik Joanen ebanjelioak dio kargua hiru hizkuntzatan idatzi zela: hebreera (nahiz eta Alfred Wikenhauserrek eta Brown diote, ziurrenik, aramera izango zela), greziera eta latina, Pazko eguna zela eta iritsiko zen jendetzak irakurri zezan.\nJoanen arabera kargua zuen inskripzioak zioen \u00abJesus Nazaretekoa, Juduen errgea\u00bb (\u03b9\u03b7\u03c3\u03bf\u03c5\u03c2 \u03bf \u03bd\u03b1\u03b6\u03c9\u03c1\u03b1\u03b9\u03bf\u03c2 \u03bf \u03b2\u03b1\u03c3\u03b9\u03bb\u03b5\u03c5\u03c2 \u03c4\u03c9\u03bd \u03b9\u03bf\u03c5\u03b4\u03b1\u03b9\u03c9\u03bd). Markosen arabera \u00abJuduen erregea\u00bb baino ez zuen jartzen (\u03bf \u03b2\u03b1\u03c3\u03b9\u03bb\u03b5\u03c5\u03c2 \u03c4\u03c9\u03bd \u03b9\u03bf\u03c5\u03b4\u03b1\u03b9\u03c9\u03bd); Lukasen arabera \u00abhau da Juduen erregea\u00bb (\u03bf \u03b2\u03b1\u03c3\u03b9\u03bb\u03b5\u03c5\u03c2 \u03c4\u03c9\u03bd \u03b9\u03bf\u03c5\u03b4\u03b1\u03b9\u03c9\u03bd \u03bf\u03c5\u03c4\u03bf\u03c2); Mateoren arabera \u00abHau da Jesus, Juduen erregea\u00bb (\u03bf\u03c5\u03c4\u03bf\u03c2 \u03b5\u03c3\u03c4\u03b9\u03bd \u03b9\u03b7\u03c3\u03bf\u03c5\u03c2 \u03bf \u03b2\u03b1\u03c3\u03b9\u03bb\u03b5\u03c5\u03c2 \u03c4\u03c9\u03bd \u03b9\u03bf\u03c5\u03b4\u03b1\u03b9\u03c9\u03bd). Juanek aipatzen du apaiz gehienek eskatu zutela inskripzio hori aldatu behar zela eta jarri \u00abHonek esan zuen: Juduen erregea naiz\u00bb. Pilatosek eskari hori ukatu zuen esanez \u00abidatzitakoa, idatzita bego\u00bb.\nVulgatako latinezko bertsioan \u00ab\u00bb gisa agertzen da, eta hortik arte kristauan erabili ohi den INRI laburpena; greziar tradizioan INBI (\u1f38\u039d\u03b2\u1f38) erabiltzen da, \"\u1f38\u03b7\u03c3\u03bf\u1fe6\u03c2 \u1f41 \u039d\u03b1\u03b6\u03c9\u03c1\u03b1\u1fd6\u03bf\u03c2 \u1f41 \u03b2\u03b1\u03c3\u03b9\u03bb\u03b5\u1f7a\u03c2 \u03c4\u1ff6\u03bd \u1f38\u03bf\u03c5\u03b4\u03b1\u03af\u03c9\u03bd\" esaldiaren laburpena.\nGurutzeko heriotza.\nOhikoa zen exekuzio taldea lau soldaduz eta zenturioi batez osatuta egotea, eta hauek biktimaren ondasunak erreklamatu ahal izatea bere soldataren zati bezala (\"espollatio\"a). Izan ere, Bibliak, gurutziltzatu ondoren, soldaduek euren jantziak banatu zituztela kontatzen du.\nHalaber, arte kristauan tradizionalki irudikatu ez bezala, Josef Zias irakasleak, Rockefeller Unibertsitateko antropologo eta Israelgo Antzinatasun eta Museoen Departamentuko kuradore ohiak, iradokitzen du Judeako gurutziltzaketak ez liratekeela oso gurutze garaietan egingo, exekuzioetarako egurrik erabilgarriena olibondoa izango litzatekeelako eta zuhaitz hauek ez direlako oso altuak.\nEbanjelioen arabera, erromatarrek, Jesusi, behazuna zuen ardoa eman zioten edateko. Jesukristoren garaian, erromatar soldaduek ardo ahul, azido edo mikatz bat edaten zuten, latinez \"\"acetum\" (ozpina) bezala ezagutzen zena, edo, urarekin diluitua zegoenean, \"Posca\". Ziur aski hau izan zen Jesusi gurutzean zegoen bitartean eskaini zitzaion edaria. Ebanjelio batzuen arabera, berak uko egin zion bere sufrimendua arintzeko aurkeztu zitzaion ardo garratz eta drogatu horri (mirrarekin edo behazunarekin). Batzuek, likore hau, Jerusalemgo emakumeek prestatzen zutela uste dute, gurutziltzatzearen biktimen minak arintzeko, eta erromatarrek hau onartzen zutela amore emateagatik.\nArratsaldeko hirurak aldera, Jesusek oihu egin zuen: \"Eloi, Eloi, lama sabaktani\"\", arameraz \"Ene Jainko, ene Jainko, zergatik utzi nauzu?\". Bere azken hitzak zeintzuk diren aldatzen da Ebanjelioen arabera. Juanen arabera \"Betea da dena\" esan zuen.\nHilobiratzea.\nJesusen adiskide zen Arimateako Jose fariseoak Pilatori Jesus hilobi berri batean hilobiratzeko baimena eskatu zion. Hilobia harri handi batez estali zuen, eta, Mateoren arabera, erromatar soldadu batzuk jarri zituzten hilobi aurrean, Jesusen ikasleek gorpua lapur ez zezaten."}
{"id": "126892", "revid": "96586", "url": "https://eu.wikipedia.org/wiki?curid=126892", "title": "Vincent Price", "text": "Vincent Leonard Price (Saint Louis, Missouri, 1911ko maiatzaren 27a - Los Angeles, Kalifornia, 1993ko urriaren 25a) Ameriketako Estatu Batuetako aktorea izan zen. Dotorezia handiko gizona, \u201cgaizto\u201d adimentsuen paperetan espezializatu zen. Fantasia eta beldurrezko filmek eman zioten osperik handiena.\nBizitza.\nVincent Price Saint Louisen jaio zen, Missourin, 1993ko urriaren 25ean. Bertan egin zituen oinarrizko ikasketak. Yale Unibertsitatean artearen historia ikasi zuen. 1935etik aurrera egin zituen bere aurreneko aktore lanak, antzerkiko taulen gainean, era guztietako rolak betez. Alberto printzea, Don Giovanni eta Oscar Wilde gorpuztu zituen, besteak beste, antzerkiaren munduan. Egundoko ahalegina egin behar izan zuen idazleari bizia emateko, bera izan baitzen bertsio horretako aktore bakarra.\n1938an egin zuen lehenbiziko lana kamaren aurrean, Rowland V. Leek zuzendutako \"Service De Luxe\" filmean. 1944an, Otto Premingerren \"Laura\"-n eta 1946an Joseph L. Mankiewiczen \"Dragonwyck\"-en aritu zen. Hala ere, beldurrezko jeneroak eman zion ospea. Jeneroak irribarrea eragiten ziola esan zuen behin baino gehiagotan, eta gustura eta oso gogo onez egin zuen lan Roger Cormanen aginduetara, Edgar Allan Poeren hitzak tarteko.\nBeldurretik eta suspentsetik kanpo ere egin zuen lanik, meritu handiko lanak gainera. Horra hor, adibide gisa, \"The Three Musketeers\" (1948)), \"The Ten Commandments\" (1956) edo \"The Big Circus\" (1959) filmetan egindako antzezpenak. Beldurrezko jeneroaren parodiak egiten bukatu zuen bere karrera, Peter Lorrek eta Boris Karloffek bezalaxe, eta \"Mystery!\" izeneko telesailean hartu zuen parte azken urteetan."}
{"id": "126893", "revid": "512", "url": "https://eu.wikipedia.org/wiki?curid=126893", "title": "Alice in Chains", "text": "Alice in Chains 1987an AEBetan sortutako musika taldea da. Grunge delako estiloan, garrantzitsuenetakoa izatera ailegatu zen, Seattleko eszenaren barruan, AEBetan bakarrik 14 milioi diska saltzera ailegatu baitzen; 17 milioi, mundu mailan. Soinu astunekoa izaki, heavy metal estilotik gertukoa, Layne Staley abeslari zenaren eta Jerry Cantrell gitarra-jotzailearen ahotsen joko armonikoak izan zituen bereizgarri.\n2002an taldeak bere ibilbidea eten egin zuen Layne Staleyren heriotza izan zela eta.\n2006an berriro elkartu ziren William DuVall abeslari berriarekin batera, bai eta 2009an diska berria argitaratu ere.\nHistoria.\nHasierak.\nTaldea 1987an osatu zen ofizialki, Layne Staley abeslariak eta Jerry Cantrell gitarristak festa batean elkar ezagutu eta gero. Biak ala biak ibiliak ziren glam metal estiloko musika-taldetan, eta antzerako gustuak zituzten. Gutxira, Mike Starr baxu-jotzailea \u2014Gipsy Rose taldean ibilitakoa\u2014 elkartu zitzaien. Bateria jotzeko Sean Kinney errekrutatu zuten, Starren arrebaren orduko mutil-laguna zena. Osaera harekin hasi ziren Seattleko lokaletan jotzen. Hainbat izenen artean \"Alice in Chains\" aukeratu zuten taldea deitzeko, Staleyren talde ohiaren \u2014\"Alice 'N Chainz\"\u2014 izenaren aldaera bat.\nColumbia Records musika-argitaletxeak kontzertu horietako batean aurkitu zuen taldea, eta kontratu diskografikoa eskaini zion 1989an. Zenbait \"demo\" grabatu ondoren, lehen \"Extended play\"-a (EP) argitaratu zuten 1990ean: \"We Die Young\". Lana \"metal\" estiloko irratietan ezagun samarra egin bazen ere, ez zuen arrakasta handia lortu. Hala ere, urtea amaitu baino lehen argitaratu zuten \"Facelift\" delako lehen album luzea. Eraginen artean Black Sabbath taldearena nabari daitekeen arren, grunge estiloan kokatzen da, batez ere Seattlen sortu zelako. Lehen LP horretako \"Man in the Box\" abestiak dezenteko arrakasta lortu zuen, MTV musika-telebista katearen laguntzari esker. Kanta hura 1991ko Grammy sarietarako izendatua izan zen, irabazi ez bazuen ere. \"Facelift\" albumak urrezko diska izatera ailegatu zen 1990a amaitu baino lehen.\n1991n bertan Cameron Crowe zuzendariaren \"Singles\" film ezagunean agertu ziren, \"It Ain't Like That\" kanta taberna batean zuzenean joz. Filmearen soinu bandan beste kanta bat sartu zuten, hau da, \"Would?\" artean argitaragabea. Abesti hura \u2014filma bezala\u2014 X belaunaldiaren ikurretako bat bihurtuko zen. Urte berean Megadeth, Slayer, Anthrax edo Suicidal Tendencies bezalako talde handiekin eszena elkarbanatu zuten.\n1992ko martxoan \"Sap\" izeneko EPa argitaratu zuten, bost abesti akustiko eskainiz. Soundgarden taldeko Chris Cornellek kanta batean abestu zuen. Taldea arrakasta dezente lortzen hasi bazen ere, Staley depresio handi batean murgildu zen; drogek ere eragina izan omen zuten. Bitartean, \"Dirt\" izeneko bigarren albuma prestatzen hasi ziren, Dave Jerden ekoizlearekin.\nOspea.\n\"Dirt\" 1992. urtearen amaieran argitaratu zen, bai eta Billboard zerrenda ezagunaren 6. postua eskuratu ere. Urtea bukatu baino lehen platinozko hiru diska lortu zituen. Kanten letra ilunek Staleyren heroinazaletasun-zurrumurruak indartu baino ez zituzten egin.\n1993an sei asteko \"Down In A Hole\" izeneko kontzertu-bira bizia egin zuten. Ondoren, Mike Starr baxujoleak taldea utzi zuen, beste proiektu bati ekiteko: \"Sun Red Sun\". Ozzy Osbournerekin zuzenean aritutako Mike Inez baxu-jotzaileak ordezkatu zuen. Talde berria \"Lollapalooza Tour\" entzutetsuan estreinatu egin zen, Dinosaur Jr, Babes in Toyland, Rage Against the Machine, Fishbone, Arrested Development eta Tool gisako talde handiekin batera. Urtean zehar taldearen ospeak gora egin zuen. Drogaren eta taldearen arteko harremanen zantzuak ikusgarriagoak egin ziren, bereziki Staleyrenak; \"Junkhead\" eta \"Angry Chair\" kantek, heroina inplizituki aipatzen zutenek, esamesak zabaltzen lagundu zuten. Urte berean Last Action Hero filmearen soinu-bandarako bi abesti grabatu zituzten: \"What the Hell Have I\" eta \"A Little Bitter\", Mike Inezek taldearekin estudioan grabatutako lehenak.\n1994ko hasieran \"Jar of Flies\" estudioko EP-a grabatu zuten. Albuma intimista eta sasi-akustikoa izan zen, askoren harridurarako. Hala ere, hainbat salmenta-zerrendaren gailurrera iritsi zen. \"I Stay Away\" kanta Grammy-etarako izendatu zuten, baina ez zuen saria lortu. Urtearen amaieran, Staleyk Mad Season izeneko taldearekin ere kolaboratu zuen bere kasa, \"Above\" albuma grabatuz.\n1995ean hirugarren album luzea grabatu eta plazaratu zuten, \"Alice in Chains\" izenburu berarekin (\"Tripod\" gisa ere ezaguna da, azalean hiru hanka soilik dituen zakur bat agertzen delako). Sekulako arrakasta izan zuen: argitaratu eta bi astetara platinozko diska lortu zuen. Hala ere, Staleyren droga-arazoak zirela-eta ezin izan zuten promozio-birarik gauzatu.\n1996an MTV katerako \"unplugged\" (deskonektatua) motako zuzenekoa grabatu zuten, platinoko diska ere lortu zuena. Staley ahul agertzen da bertan eta, esaterako, \"Sludge Factory\" birritan hasi behar izan zuen, kantaren letrak ahaztu zitzaizkiolako. Urte berean Kiss-en hasierako talde gisa jo zuten hainbat kontzertutan. 1996ko uztailaren 3an Layne Staleyk bere azken kontzertua eman zuen Alice in Chains taldearekin.\nEtena.\nStaleyren osasun-arazoek taldearen jarduna eten egin zuten. 1997an Grammy-etarako beste izendapen bat jaso zuten \"Again\" kantagatik, baita saria berriro galdu ere. Taldearen etenagatik Contrellek bere lehen diska bakarka grabatu zuen 1998an, \"Boggy Depot\" delakoa. Diska hartan Alice in Chains taldeko Mike Inezek eta Sean Kinneyk hartu zuten parte, Primus taldeko Les Claypoolekin batera. Artean, Alice in Chains-ek estudioko azken bi kanta grabatzea lortu zuten, \"Get Born Again\" eta \"Died\", 1999ko \"Music Bank\" bilduman argitaratzeko. Horrez geroztik, Columbiak hainbat bilduma argitaratuko zituen: \"Nothing Safe: Best of the Box\", zuzeneko \"Live\" (2000) eta \"Greatest Hits\" (2001).\nLayne Staley 2002ko apirilaren 5ean Seattleko bere etxean zendu zen, 34 urte zituela, speedballeko (heroina- eta kokaina-nahasketa bat) gaindosi baten ondorioz. Haren gorpua apirilaren 20ra arte ez zuten aurkitu.\nBerrelkarketa.\n2005eko otsailean Alice in Chains taldeko kideei eszenarioaren gainean ikusi zitzaien berriz, \"Tsunami Benefit\" delako ongintzazko kontzertuan, 2004ko Indiako ozeanoko lurrikararen biktimen alde. Horrela, taldearen berrelkarketari atea ireki zioten.\n2006ko martxoan VH1 telebista-katean agertu ziren, \"Decades Rock Live!\" programan. Bertan, \"Would?\" eta \"Rooster\" jo zituzten, hurrenez hurren, Panterako Phil Anselmo eta Hearteko William DuVall kantariekin. Azken horrekin hasiko zuten kontzertu-bira labur bat, Europa zein AEBetatik. Guns and Roses taldeko Duff McKaganek baxua jo zuen zenbait abestitan.\n2009ko irailean \"Black Gives Way to Blue\" estudioko albuma kaleratu zuten.\n2010eko uztailean Bilboko \"BBK Live\" festibalean jo zuten."}
{"id": "126895", "revid": "536", "url": "https://eu.wikipedia.org/wiki?curid=126895", "title": "Sadomasokismo", "text": "Sadomasokismoak sadismoa eta masokismoa parafiliak barne hartzen ditu, bata bestearekiko osagarri dena. Sadomasokismo hitza, sadismo eta masokismo hitzen akronimoa da.\nSadismoa norberak beste pertsona bati eragindako oinazearen edota apalkuntzaren bitartez kitzikapena lortzea bilatzen duen parafilia da.\nMasokismoa beste pertsona batek norberari eragindako oinazearen edota apalkuntzaren bitartez kitzikapena lortzea bilatzen duen parafilia da."}
{"id": "126901", "revid": "105290", "url": "https://eu.wikipedia.org/wiki?curid=126901", "title": "Canal 6 Navarra", "text": "Canal 6 Navarra Nafarroako Foru Erkidegoan emititzen den telebista kate autonomiko pribatua izan zen. 2002an hasi zen lehenengoz emititzen eta, Popular TV Navarrarekin bat eginez, Navarra Televisi\u00f3n sortu zuen 2012ko maiatzaren 14an. Gaur egun LTDn eta ONOn ikusgai zegoen. Kateak gaztelania hutsean emititzen zuen.\nEgoitza Berriobeitiko industriagunean zegoen. 1.000 metro karratuko tamaina zuten instalazioek eta 3 solairutan banatzen zen. Katearen jabea Editora Independiente de Medios de Navarra S.A. enpresa izan zen."}
{"id": "126907", "revid": "6327", "url": "https://eu.wikipedia.org/wiki?curid=126907", "title": "Alava 7", "text": ""}
{"id": "126911", "revid": "56334", "url": "https://eu.wikipedia.org/wiki?curid=126911", "title": "Komunikabide", "text": "Komunikabidea informazioa edo datuak gorde eta emateko bideak edo tresnak dira. Askotan, izen hau hedabideren sinonimotzat erabiltzen da, baina hedabideak komunikabide mota bat baizik ez dira: hedabidea, beti, jende askori informazioa edo datuak helarazteko da; komunikabidea, berriz, bi pertsonen artekoa ere izan daiteke (telefonoa, esaterako).\nKomunikabideak uneoro ari dira eboluzionatzen. Lehenengo komunikabideak, gizakion artean, keinuak eta seinaleak izango ziren, historiaurrean ziurrenik. Historiaurreko hainbat aurkikuntza egin dituzte, eta, horietan, adierazpen ezberdinak aurkitu dituzte. Historiaren mugarri gisa idatzi baten agerpena hartzen da kontuan. Hortik aurrera, komunikabide berriak sortzen eta garatzen joan dira aldaketa ekonomiko eta sozialen ondorioz. Idatzietatik hasi eta ikus-entzunezko bideetara, elektrizitate urteekin loturik egon dira (XX. mendearen lehenengo zatia). Informatika eta telekomunikazioen iraultzak (iraultza zientifiko-teknikoa edo hirugarren industria iraultza XX. mendeko bigarren zatia) globalizazio prozesuan eragin nabarmena izan zuen.\nXedeak eta ezaugarriak.\nKomunikabideen helburu nagusia, hain zuzen ere, objektibotasunez komunikatzea da, baina, ideologia motaren arabera, honako hauetan espezializatu daitezke: informatzea, heztea, transmititzea, entretenitzea, iritzia osatzea, irakastea, kontrolatzea, etab.\nSailkapena.\nKomunikabideen konplexutasuna dela eta, Harry Prossek (1972), bere teoriatik abiatuta, hiru kategoriatan bereizi ditu:\nHainbat komunikabide.\nTeknologiaren aurrerapenarekin, hainbat komunikabide garatu dira, masiboak (komunikazio soziala) zein pertsonalak (norbanakoen arteko komunikazio pribatua).\nEguneroko informazioaren gizarte-baliabideak.\nKomunikabide horiek hainbat teknologia biltzen dituzte, batez ere gizarte-intereseko albisteak edo pertsona askorentzat garrantzitsuak diren albisteak transmititzeko erabiltzen direnak eta pertsona askori modu inpertsonalean eta orokorrean transmititzen zaizkienak. Komunikabide horiek, batzuetan 'gizarte-informazioko bitartekoak' deituak, gaurkotasunarekin zerikusia duten berritasunak transmititzeko ez diren mezuetarako ere erabil daitezke, eta, beraz, komikigintza edo zinema erabiltzen diren antzera erabil daitezke; izan ere, sozialki garrantzitsuak diren mezuak transmititzen dituzten arren, ez dira eguneroko gaurkotasunari buruzko informazio-berrikuntzetarako erabiltzen. Gainera, komunikabideetan, gutxiengo erlijiosoei edo etnikoei eragiten dieten alborapenak daudela adierazi dute hainbat kritikok.\nXIX. mendean, informazioaren 'eztandak' azkar egin zuen aurrera, posta-sistemak, egunkarien eskuragarritasuna eta 'modernizazio-eskolak' zirela eta. Informazioaren iraultza aurrerapen modernoetan oinarritzen da. Baliteke berrikuntzan eta eraginkortasunean oinarritutako tenporizazioaren aldaketak ez izatea zuzeneko korrelaziorik teknologiarekin.\nEgunkariak.\nEgunkariak, izan ere, idatzizko komunikabideak dira, eta, denbora-tarte finkoetan aldizka idazteari, zor diote izena. Hala, egunkariak, astekariak eta urtekariak egunero, astero eta urtero argitaratzen dira. Egunkariak, aldizkakotasun handiagatik, eguneroko gaurkotasuneko gaietarako erabili dira funtsean, eta, neurri txikiagoan, gizarte-gai garrantzitsuak aztertzeko. Aldiz, astekariek gizarte-gai garrantzitsu batzuk dituzte ardatz, sakonago aztertzen direnak, eta eguneroko gertakari asko alde batera uzten dituztenak.\nInternet sortu zenetik, egunkari asko elektronikoki ere argitaratzen dira, batzuetan elektronikoki soilik. Neurri handi batean eguneroko aldizkakotasuna gorde bazen ere, edizio elektronikoak aukera ematen du maiztasun txikiagoko eguneratzeak eskaintzeko. Izan ere, kasu batzuetan, egunkari digitalek unean bertan gertatzen ari diren albiste jakin batzuei buruzko eguneratzeak eskaintzen dituzte minutu gutxitan.\nArgitalpen zientifiko batzuk aldizkako argitalpenak ere badira, baina ez dute eguneroko gaurkotasunari buruzko informazioa ematen, baizik eta gai zientifiko eta sozial interesgarriei buruzko informazioa, eta oso espezializatuta dauden pertsonek egindako jatorrizko ikerketak argitaratzen dituzte.\nSare sozialak.\nInterneten oinarritutako komunikazio-modu anitzen barruan, sare sozial birtual batzuk gizabanako askok erabiltzen dituzte eguneroko gaurkotasunari buruz informatuta egoteko, hala nola Twitter, Instagram, Facebook..., baita mezu garrantzitsuak iragazteko eta hautatzeko ere. Komunikabide horietan, eguneroko gaurkotasunari buruzko informazioa truka daiteke, entretenimendu-baliabideetan ohikoagoak diren beste mezu mota batzuekin batera; hala ere, ez da komunikazio-prozesurik gertatzen, non gizonak informazioa aurrez aurre trukatzen duen gaia eztabaidatu eta gaiari buruzko azterketa bat egiteko. Hori Chang-ek (2015) berresten du aipatzen duenean: \u00abikerketa gutxik esploratu dutela nola eragin dien pertsonei sare sozialetan beste batzuekin elkarreragiteko moduak, hala nola Facebook (FB) \u2013non mila milioi erabiltzailek 1,13 bilioi linea baino gehiago sortu dituzten; 140,3 milioi lagun konektatu diren, eta 219 mila milioi argazki igo\u00bb; datuok berresten dute sare sozialak informazio-bitarteko bat baino ez direla, baina ez komunikazio-bitarteko bat.\nFacebookeko erabiltzaile asko nerabeak dira, eta, adiskideen bila eta haien errealitateari buruzko informazioaren bila, sare sozial horietan proposatzen diren estereotipoak, garapen-ereduak eta sozializatzeko moduak 'kopiatzera' iristen dira.\nSare sozialek komunikabide gisa duten erronka handienetako bat sare sozialek transmititzen duten informazioaren fidagarritasuna ebaluatzea da. Edozein erabiltzailek nahi duen edukia berehala eta aurretik inolako berrikuspenik gabe argitara dezakeenez, ohikoa da eduki okerra, desitxuratua edo, zuzenean, faltsua aurkitzea. \nAmerican Press Instituteren ikerketa baten arabera, inkestatuen % 36k ez du inolako konfiantzarik sare sozialen bidez zabaldutako albisteekin.\n2018an, The New York Times, The Guardian eta The Observer-ek egindako ikerketa batek jakinarazi zuen Cambridge Analytica konpainia Facebookeko erabiltzaileen informazio pertsonala erabiltzen ari zela iragarki pertsonalizatuak sortzeko eta hauteskunde-prozesu askotan botoaren zentzua manipulatzen saiatzeko. Facebook-Cambridge Analytica eskandaluari esker, Facebookek 5.000 milioi dolarreko isuna jaso zuen Ameriketako Estatu Batuetako Merkataritza Batzorde Federalaren eskutik. Eskandaluak politikan eta gizartean eragin handia izan zuen arren, 2021eko National Public Radio-ren ikerketa baten arabera, Facebookek ez zuen ia neurririk hartu antzeko kanpaina bat berriro gerta ez zedin.\nPertsonen arteko komunikabideak.\nPosta arrunta.\nGutunak eta paperezko formatuko truke epistolarra izan zen pertsonen arteko urruneko lehen komunikabideetako bat. Mendeetan zehar, gizabanakoen arteko urrutiko komunikazio-bide bakarra izan zen, eta, teknologia hurbilagoak, azkarragoak eta eraginkorragoak sortu zirenez, gutunen eta eskutitzen erabilera asko murriztu da. Gaur egun, neurri handi batean, publizitate-mezuak eta komunikazio ofizialistak transmititzeko erabiltzen dira.\nTelegrafoa.\nTelegrafoa izan zen mezuak transmititzeko seinale elektrikoak erabili zituen lehen komunikabidea. Horretarako, Morse kodea erabiltzen du.\nTelefonoa.\nTelefonoa, seinale elektrikoen bidez, aldi berean leku desberdinetan diren bi pertsonaren edo gehiagoren arteko elkarrizketa transmititzeko diseinatutako gailua da. Telefonoa Antonio Meuccik sortu zuen 1877an. Denbora luzez, Alexander Graham Bell hartu zen telefonoaren asmatzailetzat. Hala ere, Bell ez zen aparatu horren asmatzailea izan, patentatzen lehena baizik.\nFaxa.\nFaxa (faksimilaren laburdura), batzuetan telekopia deitua, inprimatutako material eskaneatuaren (testua zein irudiak) telefono bidezko transmisioa da, normalean, inprimagailu batera edo irteerako beste gailu batera konektatutako telefono-zenbaki batera. Jatorrizko dokumentua fax-makina baten bidez eskaneatzen da. Makina horrek edukiak (testua edo irudiak) irudi grafiko finko bakar gisa prozesatzen ditu, eta bit-mapa bihurtzen du. Informazioa seinale elektriko gisa transmititzen da telefono-sistemaren bidez. Interneten hedapenaz geroztik erabilera nabarmen murriztu bada ere, oraindik ere erabiltzen da, bereziki erakunde publikoetan eta lege-esparruan.\nPosta elektronikoa.\nPosta elektronikoa (laburtua e-posta edo e-maila) bat dator truke epistolar zaharraren ezaugarrietako batzuekin, nahiz eta transmisio elektronikoaren forma dela eta, elkarren segidako komunikazioen artean igarotako denbora askoz ere laburragoa izaten den; beraz, posta elektronikoa erabiltzeko modu berriak sortu dira, ohiko truke epistolar batean erabili ezin zirenak. Izan ere, posta elektronikoak, bere berehalakotasunagatik, telefono bidezko pertsonen arteko komunikazioak izan ohi dituen ezaugarri tipiko batzuk partekatzen ditu. Lineako komunikabide gehienetan ez bezala, posta elektronikoak komunikazio-protokolo estandarra erabiltzen du, RFC 5598, eta, beraz, hainbat hornitzaileren kontuen artean mezu elektronikoak bidaltzeko aukera ematen du.\nPosta elektronikoko zerrendek mezu elektronikoen banaketa errazten diete erabiltzaile-talde handiei. Posta-zerrenda batek helbide elektroniko bat erabiltzen du harpidetu diren erabiltzaile guztiei mezuak bidaltzeko. Horrela, ez da beharrezkoa hartzaileen helbideak banan-banan eskuz idaztea.\nPosta elektronikoa erabiltzearen eragozpen handienetako bat da nahi ez diren mezuak iristea, zabor-posta edo 'spam' izenez ezagutzen direnak. Posta elektronikoak, beste komunikazio-teknika batzuen ondoan, izugarri merkatzen du mezuen bidalketa masiboa, hala nola posta, telefono-deiak edo panfletoen banaketa, eta horrek zabor-postaren hazkundea sustatzen du. Aldiz, posta elektronikoaren hornitzaileek nahi ez diren mezu gehienak iragazteko gai diren 'antispam' iragazkiak garatu dituzte.\nTxata.\nTxata bi erabiltzailek edo gehiagok elkarren artean hainbat mezu trukatzen dituzten komunikabidea da.\nKode irekiko txatetarako komunikazio-protokoloak daude, hala nola IRC eta XMPP. Hala ere, gaur egun gehien erabiltzen diren plataformak kode itxikoak eta zerbitzari pribatuak dira, hala nola Facebook Messenger, Whatsapp, WeChat, Line, Telegram...\nForoa (Internet).\nInterneteko foroa sareko eztabaida gune bat da, non pertsona batzuek testu mezuak modu asinkronoan argitaratzen dituzten. Foroa harietan banatzen da, eta horietako bakoitzak gai desberdin bat du. Bertan, erabiltzaileek uzten dituzten mezuak ordena kronologikoan ordenatzen dira. Txatean ez bezala, foroa pentsatuta dago erabiltzaileek mezuak denbora errealean ez trukatzeko, baizik eta erabiltzaile bakoitzak mezuak irakurtzeko eta egokien zaionean erantzuteko. Normalean, erregistratu egin behar da iruzkinak egin ahal izateko, eta hari batzuetan mezuak publikoak dira; beste batzuetan, aldiz, baimendutako erabiltzaile jakin batzuek bakarrik irakur ditzakete. Interneteko foro batera sartzeko modurik ohikoena webgune bat da.\nDenbora-pasarako hedabideak.\nEntretenimendu-hedabide asko ez daude pentsatuta eguneroko informazioa transmititzeko, baina baliagarriak izan daitezke mezu sozialak transmititzeko, gai sozialekiko sentsibilizatzeko eta iritzi publikoko egoerak sortzeko.\nKomikiak.\nKomikia, masa-komunikabide bihurtua hemeretzigarren mendeko prentsaren bilakaerari esker, bere urrezko garaia, irakurle kopuruari dagokionez, Bigarren Mundu Gerraren ondoren bizi izan zuen. XX. mendearen bigarren erdian aisialdirako modu berriak ugaritu zirenean, bitarteko masiboa izateari uzten dio herrialde gehienetan, formatu garestiagoak sortu baitziren, hala nola album edo luxuzko aldizkariak, eta irakurle mota berriak bilatu ziren.\nZinea.\nZinema (zinematografo edo zinematografiaren laburdura) fotogramak azkar eta bata bestearen atzetik proiektatzeko teknika da, mugimendu-zirrara sortzeko bideoren bat (edo filma edo pelikula) erakutsiz. 'Zinema' hitzak filmak proiektatzen diren areto edo antzokiak ere izendatzen ditu. Zinema Lumi\u00e8re anaiek garatu zuten 1892tik aurrera.\nInternet eta webguneak.\nInternet ordenagailu-sareen interkonexio-metodoa da, TCP/IP izeneko protokolo-multzo batean inplementatua, eta sare fisiko heterogeneoak sare (logika) bakar gisa funtzionatzea bermatzen du. 1969an agertu zen lehen aldiz, ARPANETek Kaliforniako hiru unibertsitateren eta Utahko baten arteko lehen lotura ezarri zuenean. Duen adin txikia kontuan hartuta, hedapen handia izan du ingurune horren hedadurarekin alderatuta. Guztiak Internetera sartu ahal izateak masa-baliabide bihurtu du, eta, bertan, bakoitzak egunkarien edizio digitaletan hainbat gairen berri izan dezake; bere ideiak blog batean adierazi, edo ikus-entzunezko materiala igo, adibidez, YouTube gune ezagunean. Batzuek diote horrek erabiltzaileak berak bihurtzen dituela Interneteko eragile nagusi.\nKomunikabideak izatearen ondorio sozialak.\nKomunikabideen interes pribatuak.\nKomunikabide sozial handiei egindako kritiketako bat da enpresa-talde boteretsuekiko mendekotasuna. Herrialde batzuetan, talde ekonomiko boteretsuak komunikabide zabalen jabe dira, hala nola Argentinako Clar\u00edn Taldea eta Telefe Taldea; Mexikoko Televisisa Taldea; Panamako Televisora Nacional (TVN), eta Espainiako Mediaset eta Atresmedia.\nKomunikabideei egindako beste kritika nagusietako bat ofizialismoa da, txandakako gobernuarekiko mendekotasuna, hein handi batean komunikabideetan publizitatean gastatutako diru publiko ugariagatik.\nHorrela, interes ekonomiko, politiko eta sozialak direla eta, komunikabideak komunikazio objektiboa gainditzen duten helburuak lortzeko erabiltzen dira, iritzi publikoa manipulatuz.\nInteres pribatuekiko mendekotasun horri aurre egiteko, informazio-sare independenteak sortu dira, irabazi-asmorik gabeko kolektiboak eta boluntarioetan oinarrituak. Ezagunenen artean Indymedia dago. Hedabide horiek gora egin dute azken urteetan eraldaketa digital globalarekin, eta gero eta eragin handiagoa dute gobernantza publikoaren ustelkeriarekin lotutako gaiak azalaraztean, baina etengabeko mehatxuei egin behar diete aurre.\nInformaziorako eskubidea eta demokrazia.\nAlbert Einsteinek \"Why Socialism?\"-en adierazi zuenez, hauteskunde-prozesuetan modu egokian parte hartzeko gai diren herritarren demokraziak komunikabide askeak, egiazkoak eta horietan parte hartzen dutenen interes pribatu zein estatalekiko independentzia-maila zabalekoak izatea eskatzen du. Hala, konstituzio batzuek egiazko informaziorako eskubidea jasotzen dute, eta Latinoamerikako herrialdeetako zenbait konstituziok Estatuak esku hartzeko neurri zabalak jasotzen dituzte eskubide hori ziurtatzeko. Aitzitik, estatuaren esku-hartze horien artean, ohikoak dira Mozal Lege kasuak zenbait herrialdetan, hala nola Espainian Herritarren Segurtasunerako Legearekin (2015).\nMunduko ia herrialde demokratiko guztiek, era batera edo bestera, adierazpen-askatasuna eta informazio-askatasuna jasotzen dituzte; izan ere, askatasun horiek iritzi publikoak hainbat arazori buruzko ideia osoa egiteko eta bere erreferentziak behar bezala adierazteko duen gaitasuna bermatzen edo indartzen dutela ulertzen da. Hala eta guztiz ere, herrialde askotan ez dira neurri espezifiko gehiegi aurreikusten komunikabideen aniztasuna gauzatzeko eta herritar guztiek informazio egiazkoa, garrantzitsua eta ez partziala eskuratzeko.\nIritzi publikoa.\nBeste ondorio garrantzitsu bat iritzi publikoetan homogeneotasun handiagoa egotea da. Izan ere, gai partikularretan edo gertakari zehatzei buruzkoetan, iritzia oso partekatua ager daiteke, neurri handi batean inspiratua, estimulatua edo komunikabide masiboetatik zuzenean ateratakoa. Komunikabide masiborik gabeko eta hedapen azkarreko gizarte zaharretan, eskualde-aldaketa garrantzitsuagoak ikus zitezkeen, eta zalantzazkoa zen oraintsuko gertakari partikular askori buruzko iritzi landuak izatea."}
{"id": "126921", "revid": "1982", "url": "https://eu.wikipedia.org/wiki?curid=126921", "title": "Clarin", "text": ""}
{"id": "126922", "revid": "1340", "url": "https://eu.wikipedia.org/wiki?curid=126922", "title": "La Nacion (Argentina)", "text": ""}
{"id": "126934", "revid": "336", "url": "https://eu.wikipedia.org/wiki?curid=126934", "title": "Jean-Bertrand Aristide", "text": "Jean-Bertrand Aristide (Port-Salut, 1953ko uztailaren 15a-) politikari haitiarra eta apaiz katoliko izandakoa da.\nHaren herrialdean, Dominikar Errepublikan eta Europan ikasketak egin ostean, 1983an apaiztu zen salestarrekin eta askapenaren teologiaren jarraitzailea izan zen garai hartan, 5 urte geroago ordenatik egotzi bazuten ere. Izan ere, politikaren arloan sartu izanak zerikusia eduki zuen erabaki hartan.\n1991an demokratikoki presindente hautatu zuten lehenengo aldiz, nahiz eta kargu horretan hilabete batzuk baino ez egon militarren kolpe bat zela-eta. 1994an itzuli zen kargura AEBetako parte hartzearen laguntzaz, eta bi urte baino gutxiago egon zen postuan bigarren horretan. Azkenik, 2001etik 2004ra hirugarren agintaldia izan zuen, azken urte hartan herrialdeak indarkeriazko iraultza bat jasan zuelarik eta ondorioz Aristide erbesteratu izan zen.\nPolitikoki, hainbat arlotan Haitin aldaketa positibo batzuk lortu zituen haren agindupean alde batetik, baina bestetik kritika ugari jaso zituen ustelkeria, giza eskubideen urraketa eta droga trafikoa egiteaz akusatuta.\n2007an Hegoafrikan zuluera ikasi ondoren Afrikako hizkuntzetako doktoretza lortu zuen."}
{"id": "126943", "revid": "119347", "url": "https://eu.wikipedia.org/wiki?curid=126943", "title": "Fernando de Rojas", "text": "Fernando de Rojas (La Puebla de Montalban, Toledo, Gaztelako Koroa, 1470 \u2013 Talavera de la Reina, Toledo, Gaztelako Koroa, 1541) antzerkigilea, poeta eta legelaria izan zen, Espainiako Urrezko Mendeko egile nabarmenetako bat. Gaurdaino iraun duen haren lan bakarra \"Zelestina\" da, garrantzi handikoa, gaztelaniazko literatura modernoaren hasieran eta Europa osoan aitzindaria izan baitzen, narrazioan elkarrizketak erabiltzean. Azkenik, obraren generoa antzerki gisa hartzea ezbaian jarri da, egokiago baita jendaurrean irakurtzeko narraziotzat hartzea.\nBizitza.\nDatu gutxi ezagutzen dira bere bizitzari buruz. \"Zelestina\" lanaren lehenengo edizioa anonimoa bazen ere, ondoko argitalpenetan ematen dira zuzentzaile eta egilearen inguruko datuak (Toledo, 1500). Horrela, egilearen jaiotze tokia eta Batxillergoduna zela aipatzen da. Hil ondoren, 1636 urtean, Cosme Gomez Tejada lizentziatuak idatzi zuen \"Historia de Talavera\" izenburuko lanean, Fernando de Rojasen inguruko zenbait aipamen jasotzen dira, hala nola, han bizi, lan egin, alkate izan zela 1538 urtean, seme-alabak utzi eta bertan hil zela. Bestalde, epai-dokumentuen bidez, Inkisizio prozesuetan aipatzen da lekuko gisa defentsaren aldetik. Izan ere, zenbait adituk adierazi dute arbaso judutarrak zituela eta garaiko kristau berri gisa hartua zela orduko gizartean, nahiz eta laugarren belaunaldikoa izan. Halere, egun ez da frogatutzat ematen datua eta kaparetasun prozesuetan kapare zahar gisa azaltzen da Rojas sendia. Bestetan, berriz, abokatu gisa duen jarduna dokumentatzen da. Horrela adierazten da bere aitaginarrebaren aurkako kasuan, \u00c1lvaro de Montalb\u00e1n. Bere kontra izan zen epaiketan 1525ean, judutarren aldekoa izateagatik, akusatuak eskatzen du suhia bera izatea bere abokatu defendatzailea, Leonor \u00c1lvarez de Montalb\u00e1n bere alabaren senarra den Fernando de Rojas hain zuzen. Senar-emazteek zazpi seme-alaba izan zituzten. Azkenik, bere testamentuak sendiaren eta ondasunen inguruko datu osagarriak ekartzen ditu. Ondasunen artean, seme-alabei lagako dien liburutegiaren inguruko informazioa dugu, non nabarmentzen diren, liburu zientifiko eta juridikoez gain, filosofia eta literatura lan batzuk, haren interes humanistikoen lekuko direnak.\nLanak.\n\"Zelestina\" literatura lanak Salamancako Unibertsitatean eskuz esku zebilen eskuizkribu batean du jatorria. Lehenengo argitalpenetan Rojasek dio \"Gutuna bere lagun bati\" hasierako kartan eskuizkribua topatu eta jarraitu zuela bigarren ataletik aurrera. Horren inguruan, egiletza bikoitzaren ustea zabalduta geratu da. Lehenengo bertsio inprimatuari dagokionez, eztabaidatutako gaia izan da zein hartu daitekeen 'editio princeps' gisa, betiere 1500 urte ingurukoa. Adostasunik gabe bada ere, oso gertukoa izan daiteke Toledon argitaratu zena 1502. urtean, \"Comedia de Calisto y Melibea\" izenburuz, 16 ataletan plazaratua. Bigarren ediziorako izenburua aldatu zitzaion lanari: \"Tragicomedia de Calisto y Melibea,\" Valentzian ateratakoa 1514 urtean, eduki berriak eta 21 atal dituena. Testuaren hasieran, aipatutako gutunean azaltzen dira orduko bi idazle, (Juan de Mena eta Rodrigo de Cota), baina egun onartzen da gorazarre gisa jarriak daudela, eta bestalde, bertso zortzidun akrostikotan ageri da Rojas batxilerra, egiletzat. Hala ere, Rojas egile izanaren aitortza hori ez da XIX. mendera arte gauzatzen. Azkenik, kontuan hartu behar dira Erdi Aroaren bukaeran egiletzaren kontzeptuaren ezberdintasunak."}
{"id": "126946", "revid": "1340", "url": "https://eu.wikipedia.org/wiki?curid=126946", "title": "Liberation", "text": ""}
{"id": "126947", "revid": "1340", "url": "https://eu.wikipedia.org/wiki?curid=126947", "title": "Les Echos", "text": ""}
{"id": "126952", "revid": "1340", "url": "https://eu.wikipedia.org/wiki?curid=126952", "title": "La Region (Ourense)", "text": ""}
{"id": "126955", "revid": "512", "url": "https://eu.wikipedia.org/wiki?curid=126955", "title": "Villalbilla", "text": "Villalbilla Madrilgo Erkidegoko udalerria da. 22,06\u00a0km\u00b2-ko azalera du eta 2009an 8.923 biztanle zituena."}
{"id": "126956", "revid": "59723", "url": "https://eu.wikipedia.org/wiki?curid=126956", "title": "F\u00e9lix Morisseau-Leroy", "text": "F\u00e9lix Morisseau-Leroy (Grand Gosier, 1912ko martxoaren 13a - Miami, 1998ko irailaren 5a) idazle haitiarra eta bertako kreoleraren sustatzailea izan zen.\nPoesia eta antzerkia kreoleraz idatzi zituen lehenengo pertsona nabaria izan zen, eta bide horretaz hizkuntzari prestigioa eman zion. Izan ere, ordu arte haren herrialdean literaturarako erabiltzen zen hizkuntza bakarra frantsesa zen, beste herri kolonizatu batzuetan gertatu izan den modu berean. Hain zuzen ere, Ghana eta Senegalgo literatura esparruak suspertzen lagundu zuen, deskolonizazioaren garaian.\n1981an Floridara joan zen bizitzera eta bertan geratu zen, haren hizkuntzaren aldeko lanean segitu bazuen ere."}
{"id": "126958", "revid": "336", "url": "https://eu.wikipedia.org/wiki?curid=126958", "title": "Merkataritza elektroniko", "text": "Merkataritza elektronikoa, e-commerce edo eCommerce ondasunak eta zerbitzuak sistema telematikoak baliatuz egiten den salerosketan datza.\nMerkataritza elektronikoan transakzio komertzialak kontsumitzailea eta saltzailea kontaktu fisikorik gabe gertatzen dira, eskaerak eta ordainketak Internet bitartez eginez. Horrela, trukaketa hauek errazago, azkarrago, eraginkorrago eta merkeago ere izaten dira. Abantaila hauengatik, merkataritza elektronikoak izan duen hedakuntza dela eta, negozio eredu tradizionalak (dendak eta abar) aldaketak jasan ditu.\nMerkataritza elektronikoaren motak.\nSaltzailea eta eroslea zein diren kontuan hartuta, merkataritza elektronikoaren mota hauek daude:"}
{"id": "126959", "revid": "14234", "url": "https://eu.wikipedia.org/wiki?curid=126959", "title": "ECommerce", "text": ""}
{"id": "126960", "revid": "14234", "url": "https://eu.wikipedia.org/wiki?curid=126960", "title": "E-commerce", "text": ""}
{"id": "126961", "revid": "512", "url": "https://eu.wikipedia.org/wiki?curid=126961", "title": "Domuit vascones", "text": " (euskaraz \"baskoiak menderatu zituen\") historiografian eztabaida sortu duen latinezko lokuzioa da. Historialari abertzale batzuen ustetan esaldi hori errege bisigodoek erabili zuten bere kroniketan; historialari nazionalista espainiarrek, berriz, dudatan jartzen dute esaldiaren erabilera.\nEsaldiaren jatorria.\nErromatar Inperioaren gainbehera eta gero Europan, Goi Erdi Aroa hasi zen. Historialari askok \"urte ilunak\" deitzen diote aro horri, hain idatzizko agiri gutxi dituzte ezen geratzen diren testu urriak interpretatzea aroa ezagutzeko bide bakarra baita. Horrek etengabeko eztabaida sortzen du. \"Domuit vascones\" esaldia testuinguru honetan koka daiteke, are gehiago, ez dago hitzez hitz esaldia duen garai hartako agiririk, antzeko zentzua dutenak badiren arren.\nHistorialari batzuen ustetan baskoiak ez ziren inoiz godoek menderatuak izan. Hauek antzinako Erromak Hispanian zituen probintzia guztiek menderatzen saiatu arren, ez zuten inoiz lortu eta zenbait errege suebok edo bisigodok baskoiak eraso zituzten, bai haien matxinadak zapaltzeko bai beren lurraldeetan egiten zituzten arpilaketak geldiarazteko.\nArmando Besga historialari espainiarrak esaldia 1931koa dela dio, eta frai Bernardino de Estellakoarena dela aipatzen du. Bertsio hori asmatua izan ala ez, egungo historialari batzuek ideia bera errepikatu dute, adibidez Anastasio Arrindak 1997an, Mark Kurlanskyk 2000an edo I\u00f1aki Anasagastik 2001ean.\nEztabaida.\nEgun, zenbait historialari nazionalista espainiarrek, Deustuko Unibertsitatearen irakaslea den Armando Besgarekin bat eginez, \"\"domuit vascones\" esaldia ez dagoela hitzez hitz inongo agirietan diote, are gutxiago errege godoen kroniketan edo San Isidoro Sevillakoaren \"Cronica Hispalensis\" liburuan.\nBaina hasieran historialarien arteko eztabaida zena, politika arlora pasa zen. Historialarien artean badaude batzuk baskoiek godoen aurkako etengabeko guda zutela diotenak (hori zela eta \"domuit vascones\" egin zutela idazten zuten bere kroniketan) eta badaude besteek liskar gutxi batzuk besterik ez zirela uste zutenak.\nHala eta guztiz ere, orduko agirietan hitzez hitz \"Domuit vascones\"\" esaldia ez da agertzen (edo behintzat ez da topatua izan) eta Bernardino de Estellaren asmakizuna balitz, garai hartan bizi zen egoera zehazteko aproposa dela esan daiteke. Bi mendetan zehar eta Erromatar Inperioaren gainbehera eta gero baskoiak sarritan matxinatu ziren, beti errege godoek menderatuak (\"domuit, perdomuit\") izanik. Esan beharra dago, bestetik, matxinada hauek ez zirela baskoiek bakarrik eginak baizik eta Europa osoan bizi ziren herri askok, eta gainera, ezin dira egun dauden kategoria politikoak ezarri duela 1500 urte gertatu zenari: alde batetik baskoiek (bestalde, egungo euskaldunekin parekatzea gauza zaila dena) ez zuten erromatar edo hisponoerromatarren aurka egin baizik eta Iberiar penintsula inbaditu zuten herrien aurka (gero Karlomagnoren aurka edota Asturiasko Erresumaren aurka egingo zuten bezala) eta, bestetik, egungo Euskal Herriko mugen barnean (eta, ziur asko, mugatik kanpo) bizi zen herri honek bere lurralde eta mugak kontrolatzen zituela nabarmen daiteke.\nTestu historikoak.\nRekiario.\n448an suebiarren errege honek, bisigodoen aliatua zenak, Euskal Herria hondatu zuen. San Isidoro Sevillakoak \"... Baskoniak hondatu\" (\"Vasconias depraedatur\") zituela dio. Jos\u00e9 Moret historialari nafarraren ustetan, ez zituen baskoiak eraso baizik eta bere aliatua zen Erromatar Inperioa.\nEuriko.\n466an, San Isidoro Sevillakoaren esanetan, errege honek iru\u00f1ea hartu zuen (\"Aera DIV)...Exercitum inde alium mittit, qui captam inde Pampilonam et Caesaraugustam\"...\" , hau da, ez zuen baskoiak aipatu, baina bai \"Pampilona\" edo Iru\u00f1ea hartu zuela.\nLeovigildo.\n581an Joanes Biklarokoak Tiberioaren V. urtean, Leovigildo XIII.ak Baskoniaren zati bat okupatu (\"partem Vasconiae occupat\") eta \"Victoriacum\" izeneko hiria eratu (\"et civitatem, quae Victoriaco nuncupatur, condidit\") zuela dio.\nRekaredo.\n586 eta 601 urteen artean, berriro San Isidoro Sevillakoaren esanetan, Rekaredok askotan bere indarrak erromatarren gehiegikerien eta baskoien oldarren aurka bidali zituen (\"Saepe etiam et lacertos contra Romanorum insolentias et irruptiones Vasconum movit\").\nGundemaro.\n610ean, San Isidoro Sevillakoaren esanetan, baskoien aurkako espedizioa egin zuen (\"Hic Vascones una expeditione vastavit\"). 883an Chronicon Albeldensek honela definitu zuen errege hau: \"Gundemarok urte bi erreinatu zuen. Espedizio batean baskoien harrapaketa menderatu zuen\".\nSisebuto.\n612an erregea zenari buruz ez dago aipamenik. San Isidoro Sevillakoak \"Astures enim rebellantes, misso exercitu, in ditionem suam reduxit. Ruccones montibus arduis undique conseptos per duces evicit\" esan zuen bere erreinaldiari buruz. Zaila da \"Ruccones\" hori baskoiak zirela esatea, eta litekeena da \"duces\" edo buruzagi hauek Suintila izatea. Aipatu behar da baita ere, azken errege honi buruzko agirietan herri biak ezberdinak zirela.\nSuintila.\n621ean, San Isidoro Sevillakoaren esanetan, \"bere erreinaldiaren hasieran bere oldarretan Tarraconensis errausten zuten baskoien aurkako espedizioa egin zuen (\"\"Habuit quoque et initio regni expeditionem contra incursus Vasconum Tarraconensem provinciam infestantium, ubi adeo montivagi populi terrore adventus ejus perculsi sunt, ut confestim, quasi debita jura noscentes, remissis telis et expeditis ad precem manibus, supplices ei colla submitterent, obsides darent, Ologitin civitatem Gothorum stipendiis suis et laboribus conderent, pollicentes eius regno ditionique parere, et quidquid imperaretur efficere\"). 883an Chronicon Albeldensek honela definitu zuen errege hau: \"Suintilak hamar urtez erreinatu zuen. (...) Baskoiak menderatu zituen (\"Vascones devicit\")\".\nWamba.\n673an San Julian Toledokoak honela zioen: \"Garai hartan, Galietan barrena gertaera hauek iraun bitartean, Wamba errege errukitsuak, baskoi herri basatia aurre egin eta gero, Kantabria aldean gelditu zen\" (\"Illo tunc tempore, cum haec intra Gallias agerentur, religiosus Wamba princeps feroces vasconum gentes debellanturus aggrediens, in partibus commorabatur Cantabriae\"), eta gero \"Esanak esan, agindutakoa betetzeko guztion adoreak piztu ziren, eta armada Baskoniako herrialdeetan sartu zen eta, zazpi egunez eta edonon, gogor arpilatu eta erasotu zituen kanpamenduak, zelai irekietan etxeak erretzeaz gain; &lt;hain zen latza&gt; non baskoiek berek, bere arimen basatasuna baztertuz eta bere bahituak askatuz, eskariaz baino faborez eskatzen baitzuten bakean uzteko eta bakea emateko. Handik, behin bermeak onartuak, zergak ordainduak eta bakea finkatua, zuzenean Galietara joan zen Calaguerra eta Osca zeharkatuz\" (\"Ad quod dictum incalescunt animi omnium exoptantque fieri quae iubentur, mox cum omni exercitu Vasconiae partes ingreditur , ubi per septem dies quaqua uersa per patentes campos depraedatio et hostilitas castrorum domorumque incensio tam ualide acta est, ut Vascones ipsi, animorum feritate deposita, datis obsidibus, vitam sibi dari pacemque largiri non tam precibus quam muneribus exoptarent. Vnde, acceptis obsidibus tributisque solutis, pace composita, directum iter in Gallias profecturus accedit, per Calagurrem et Oscam ciuitates transitum faciens\").\nBehin Asturiasko Erresumaren garaietan, 883an Chronicon Albeldensek honela definitu zuen errege hau: \"Wambak bederatzi urtez erreinatu zuen. Bere erreinaldiaren lehendabiziko urtean (hau da, 672an) Paulo izeneko dukeak, Hispaniako zati bat eta ia Galiako probintzia osoarekin, matxinatu zuenez, Hispaniako armada erabiliz, hasieran baskoi basatiak menderatu zuen, Kantabriako lurraldean\" (\"prius feroces Vascones in finibus Cantabrie perdomuit\")...\"\nAlfontso III.aren Kronikak ere honela dio: \"(Wamba erregeak) zenbaitetan behin eta berriro matxinatu ziren asturiar eta baskoiak (\"Astores et Vascones crebro rebellantes\") menderatu eta azpiratu zituen\"."}
{"id": "126963", "revid": "6327", "url": "https://eu.wikipedia.org/wiki?curid=126963", "title": "Suevi", "text": ""}
{"id": "126969", "revid": "23317", "url": "https://eu.wikipedia.org/wiki?curid=126969", "title": "United Rugby Championship", "text": "United Rugby Championship Irlanda, Eskozia, Gales, Italia eta 2017-18 denboralditik aurrera Hegoafrikako errugbi taldeek urtero jokatzen duten liga da. Frantziako Top 14, Ingalaterrako Premiership eta Super Rugby ligekin batera munduko lau liga indartsuenak osatzen dituzte.\nIzenak.\n2001ean sortu zen eta gaur egun 16 taldek osatzen dute. Bere jatorrizko izena Liga Zeltiarra da (ingelesez \"Celtic League\", galeseraz \"Y Gynghrair Geltaidd\" eta irlanderaz \"An tSraith Cheilteach\"). Halere, gerora Magners sagardoetxe irlandarraren babespean izendapena aldatu zuen, ondoren \"RaboDirect\" eta beranduago Guinness Pro14, babeslea garagardo etxe ezaguna izateagatik eat 14 taldek parte hartzen zutelako. 2021-22 denboraldian Super Rugby ligako talde hegoafrikarrak sartu ziren eta dagoeneko 16 talde daude liga honetan.\nEzaugarriak.\nDenboraldia irailetik maiatzera ospatu ohi da. United Rugby Championshipeko partidek ohikoak diren azaroko nazioarteko partidak (Test-Matches) eta Sei Nazioen Txapelketan zehar jokatutako partidak saihesten dituzte. Galestar, irlandar, eskoziar eta italiar federazioek (edo batasunek) United Rugby Championship europar lehiaketerako (Heineken Cup eta European Challege Cup) sailkapena zehazten duen lehiaketa bakar gisa erabiltzen dute.\nLehiaketa sistema (2001-2017).\nLigak bi fase izaten zituen, lehenik eta behin 12 talderen arteko liga erregularra jokatzen zen eta ondoren lau onenek txapeldun izateko play-offak jokatzen zituzten.\nLehiaketa sistema (2017-2021).\n2017-18 denboraldirako Hegoafrikako bi talde sartu ziren ligan eta honek sistemaren aldaketa ekarri zuen. Zazpi taldetako bi multzo (konferentzia) osatu ziren, bakoitzean bina irlandar eta galestar eta eskoziar bat, italiar bat eta hegoafrikar bat sartu ziren.\nKonferentzia bakoitzean bi itzuli jokatu ondoren multzo bakoitzeko txapelduna bigarren faseko finalerdietara sailkatzen zen zuzenean. Multzo bakoitzeko bigarrena eta hirugarrena bigarren faseko final laurdenetara pasatzen ziren.\nLehiaketa sistema (2021-etik aurrera).\nLau taldetako multzoak eratu ziren eskualdearen arabera, Irlandako liga, Eskozia-Italiako liga, Galesko liga eta Hegoafrikako liga. Seina partida jokatu ondoren beste 12 jokatzen dituzte gainerako ligetako taldeen aurka. Liga taulako zortzi aurrenekoek titulurako play-offak jokatuko dituzte.\nKomunikabideen jarraipena.\nMagners Leagueko partidak BBC Two Wales, Setanta Sports 2, Setanta Ireland eta Galesko S4C kateetan zuzenean emititzen dira. Normalki BBC Two Wales kateak emititutako partidak gainontzeko Erresuma Batuan zehar BBC Red Button bidez ere ikus daitezke. Noizbehinkako jarraipena beste herrialde batzuetan ere topatzen da - gehienetan Canal Plus Frantzia, edota mundu osoko beste herrialde batzuetan Setanta Sports katearen bidez: Australia, Kanada eta Estatu Batuak.\nEskoziako gaeleraz emititzen duen BBC Alba kateak ere noizbehinka Sp\u00f2rs izeneko bere kirol saioan jokaldirik onenak aireratzen ditu.\nTaldeak.\nEskualdekako taldeak eratu dira. Lau talde irlandar, lau galestar, bi eskoziar, bi italiar eta bi hegoafrikar dira parte hartzaileak:\nZeltiar Kopa.\nBi urtetan Zeltiar Kopa ere jokatu zen."}
{"id": "126970", "revid": "448", "url": "https://eu.wikipedia.org/wiki?curid=126970", "title": "Valentin de Foronda", "text": ""}
{"id": "126971", "revid": "512", "url": "https://eu.wikipedia.org/wiki?curid=126971", "title": "Celtic League", "text": "Celtic League hurrengo erakunde edo kirol lehiaketen izendapena izan daiteke:"}
{"id": "126973", "revid": "58701", "url": "https://eu.wikipedia.org/wiki?curid=126973", "title": "Zac Efron", "text": "Zachary David Alexander Efron (San Luis Obispo, Kalifornia, 1987ko urriaren 18a - ) aktorea eta abeslaria da. 2000. urtean hasi zen aktuatzen eta \"High School Musical\", \"Warner Brothers\", \"Summerland\" eta \"Hairspray\" pelikuletako agerpenek famatu egin zuten. 2007ko abuztuan Rolling Stone izeneko aldizkariaren portadan agertu zen."}
{"id": "126976", "revid": "14234", "url": "https://eu.wikipedia.org/wiki?curid=126976", "title": "Malcolm Little", "text": ""}
{"id": "126977", "revid": "14234", "url": "https://eu.wikipedia.org/wiki?curid=126977", "title": "El-Hajj Malik El-Shabazz", "text": ""}
{"id": "126978", "revid": "336", "url": "https://eu.wikipedia.org/wiki?curid=126978", "title": "Fran\u00e7ois Duvalier", "text": "Fran\u00e7ois Duvalier (Port-au-Prince, 1907ko apirilaren 14a \u2013 Port-au-Prince, 1971ko apirilaren 21a), ezizenez Papa Doc, haitiar sendagile eta politikaria izan zen. Haitiko presidente konstituzionala izan zen 1957tik aurrera, eta diktadorea 1964tik 1971n hil zen arte. Jean-Claude Duvalier semea izan zuen ondorengo.\nBizitza.\n1934an, medikuntzan lizentziatu zen Haitiko Unibertsitatean. Gaixotasun infekziosoen arloan nabarmendu zen bere herrialdean bertan; hori dela-eta, \"Papa Doc\" ezizena jaso zuen. 1946an, Osasun Zerbitzu Nazionaleko zuzendari nagusi izendatu zuten, eta Osasun Publikoko ministro 1949an. 1950ean, Paul Eug\u00e8ne Magloireren estatu kolpearen aurka azaldu zen.\nMagloire lehendakaria agintetik kendu ondoren, presidente hautatu zuten 1956an, eta hurrengo urtean hartu zuen kargua. Oposizioaren buruzagi gehienak egotzi zituen herrialdetik, eta konstituzioa egokitu zuen. Agintekeriarekin jokatu zuen ordutik aurrera, eta komunismoaren eta atzerritarren aurka borrokatu zen, hainbat pertsona jazarriz; esparru askotako profesional ugari bota zituen herrialdetik. AEBekin harreman gorabeheratsuak izan zituen eta, Afrikara begira, Panafrikanismoaren sustatzaile agertu zen.\nVuduaren jarraitzailea izan zen, eta Eliza Katolikoaren aurkako politika eraman zuen aurrera. Agintzeko izua erabili zuen eta horretarako Tonton Macoute erakunde paramilitarra osatu zuen. 1964an, diktadura ezarri ondoren, bizi guztirako lehendakari izendatu zuen bere burua, eta Jean-Claude semea ondorengotzat hartu zuen. Hil ondoren, Jean-Claudek hartu zuen aitak utzitako lekua, baina 1986an Frantziara erbesteratu behar izan zuen."}
{"id": "126979", "revid": "512", "url": "https://eu.wikipedia.org/wiki?curid=126979", "title": "Eduardo Catalano", "text": "Eduardo Fernando Catalano (1917ko abenduaren 19a - 2010eko urtarrilaren 28), XX. mendearen erdialdetik 1995era jardun zen arkitekto argentinarra zen.\nCatalano, Massachusettsko Teknologia Institutuan irakasle egon zen 1956tik 1977ra.\nBere lanen artean, Buenos Airesko Unibertsitate-hiria, Argentinako eta Hegoafrikako Ameriketako Estatu Batuetako enbaxadak eta New Yorkeko Lincon Center aurkitzen dira."}
{"id": "126983", "revid": "56334", "url": "https://eu.wikipedia.org/wiki?curid=126983", "title": "Wyclef Jean", "text": "Wyclef Jean (Croix-des-Bouquets, 1969ko urriaren 17a-), abeslari haitiar-estatubatuarra da.\nHip hop, rap eta reggae estiloak landu ditu, besteak beste. \"The Fugees\" taldearen kidea izan ostean, bakarkako ibilbideari ekin zion.\nNew Jerseyn hazi zelarik, bi nazionalitate elkarbanatzen ditu. Bestela, 2010eko Haitiko lurrikararen kaltetuen alde parte hartze aktiboa eduki du."}
{"id": "126984", "revid": "134826", "url": "https://eu.wikipedia.org/wiki?curid=126984", "title": "Vudu", "text": "Vudua (Foneraz: \"voudun\"\"; haitieraz: vodou\"; ingelesez: \"voodoo\"; frantsesez \"vaudou\") Afrika eta afrikar diasporako erlijioa da. Funtsean, Mendebaldeko Afrikako sinesmen eta praktiketan oinarrituta dago, zehazki Mendebaldeko Afrikako Dahomey erreinuko (egungo Ghana, Togo, Benin eta Nigeria) kulturetan. Ostera, Estatu Batuetara, Karibera eta gainontzeko kolonia amerikarretara bahituriko esklabu afrikarrek sinesmen hauek transmititu zituzten, kasu batzuetan Erdialdeko Afrikako ohiturekin, bestetan amerindiar (taino) sinesmenekin edo katolizismoarekin nahasturik. Honela sortu zen vuduaren adar sinkretikoa, egungo ezagunena.\nVodou filosofia, medikuntza, justizia eta erlijioa uztartzen dituen mundu-ikuskera bat da. Bere oinarrizko printzipioa dena gogoa izatea da. Gizakiak mundu ikusgarrian bizi diren izpirituak dira. Mundu ikusezina Lwa (izpirituak), mist\u00e8 (misterioak), anvizib (ikusezinak), zanj (aingeruak), eta arbasoen eta hil berrien izpirituak populatzen dira. Espiritu hauek guztiak Ginen izeneko lurralde mitikoan bizi direla uste da, Afrika kosmikoan. Kristau Bibliako Jainkoa unibertsoaren eta izpirituen sortzailea dela ulertzen da; Jainkoak egin zituen izpirituak gizatasuna eta mundu naturala gobernatzen laguntzeko. Vodouren helburu eta jarduera nagusia sevi lwa (\"espirituak zerbitzatu\") da, Jainkoari eta espiritu partikularrei zuzendutako hainbat erritu eskaini eta egitea, osasunaren, babesaren eta faborearen truke. Izpirituaren jabetzak zeregin garrantzitsua du Afro-Haitiar erlijioan, munduko beste erlijio askotan bezala. Erlijio-errituetan, fededunak, batzuetan, trantze egoera batean sartzen dira, non elizkoiak jan eta edan, dantza estilizatuak egin, jendeari aholku superinspiratuak eman, sendaketak egin edo tratamendu fisiko bereziak egin ahal izango dituen; ekintza horiek agerian uzten dute lwaren presentzia haragitsua debotoaren barruan.Vodou jarduera errituala (adibidez, otoitza, kantua, dantza eta keinuak) pertsonen eta mundu ikusezineko espirituen arteko harremanetan oreka eta energia findu eta berrezartzea du helburu. Vodou familia hedatuen ahozko tradizioa da, famili espirituak heredatzen dituena, beharrezko praktika debozioekin batera, euren zaharrengandik. Hirietan, apaiz edo apaizen (manbo eta oungan), espirituen (ounsi) eta danbor erritualen (ount\u00f2gi) arteko hierarkia lokalek osatzen dute kongregazio formalagoa (sosyete). Kongregazio horietan, ezagutza iniziatiba erritual batetik igarotzen da, non gorputza eraldakuntza izpiritualaren kokaleku bihurtzen den. Erlijioaren adarrak Rada, Daome, Ibo, Nago, Dereal, Manding, Petwo eta Kongo dira. Ez dago hierarkia zentralizaturik, ez buruzagi bakar bat, ez eta bozeramaile ofizialik ere, baina hainbat talde batzuetan halako egitura ofizialak sortzen saiatzen dira. Badira elkarte sekretuak ere, Bizan edo Sanpw\u00e8l izenekoak, funtzio erlijiosoa betetzen dutenak. Egutegi erritualen egutegi batek, egutegi katoliko erromatarrarekin sinkronizatua, erlijio-praktikaren urteko erritmoa ezartzen du. Lwa garrantzitsuak santuen egunetan ospatzen dira (adibidez: Ogou St. James egunean, uztailak 25; Ezili Danto, Carmel mendiko Andre Mariaren festan, uztailak 16; Danbala San Patrizio egunean, martxoak 17; eta arbasoen espirituak Santu guztien egunean eta arima guztien egunean, azaroak 1 eta azaroak 2). Beste ospakizun familial asko (haur sakratuentzat, behartsuentzat, arbaso partikularrentzat), baita iniziatiba eta hileta erritualak ere, urte osoan zehar.\nAfrikar vudua.\nGhanako vudua.\nGhanako vudua edo Vodun, Ghana eta Mendebaldeko Afrikako beste herrialdetan praktikatzen den antzinako erlijioa da, arbasoen kultuan oinarritua. Beste hainbat erlijio bezala, emakumeen inguruan garaturik dago, emakumeen apaizgo (\"Mawu/Mahu\") eta Erregian amaren figurak garrantzi handikoak izanik. Egun, milioi bat pertsonak praktikatzen dute Voduna Ghanan.\nAfrikar diasporako vudua.\nHaitiko vudua.\nVuduaren arabera, Lwa edo Loa jainko-jainkosak Bondy\u00e8 izeneko jainko handiaren menpe daude, eta gizakien gorabeheretan eragiten dute, izaki nagusia horretan sartzen ez delarik. Hildakoak gurtzen dituzte, beti ere hauek gizaki biziak gaiztakerietatik babesteko. Haitiko praktikak lotuta daude New Orleans, Kuba eta Brasilen afrikar jatorrizko jendeak egiten dituen antzeko jarduerarekin, beste batzuen artean.\nHaitiko Iraultzan, XVIII. mendearen amaieran, vuduak garrantzi berezia eduki izan zuen. Haitin bertan, XX. mendean, Duvalier diktadoreak vudua erabili zuen haren boterea finkatzeko. Eragin handia izan du herri kulturan, batez ere hildakoak berpizteko eta norberaren probetxuan aritzeko (zonbi-ak) aukeran oinarrituta.\nKubako santeriarekin dago lotuta, baina jainko batzuen izenak berdinak badira ere desberdintasunak ere asko dira: kosmogonia, liturgia, hizkuntza...\nHasierako garaietan ez zuen klerorik, ezta ezarritako erritu erregularrik (liturgia) ere, jabe esklabistek jazarritako erlijio zelako. Gaur egungo kleroan \"Houngan\" izenekoak gizonezkoak dira eta \"mamboak\" emakumezkoak.\nSinesmenak.\nOro har, naturaz gaindiko entitate nagusi bat dagoela suposatzen da, hainbat modutan deitzen dutena. Frantziaren eragin kolonialeko Karibeko vudun jainko nagusi honi, esan bezala, Bondye deitzen zaio, \"Bon Dieu\" (Jainko ona) frantses esapidetik eratorria; eta beste batzuetan Mawu (edo bikote bat, Mawu eta Lis\u00e1), naturaz gaindiko munduaren arduraduna, baina, jainko nagusia gizakien munduarekin harremanik ez duenez, naturaz gaindiko mundu horrekin komunikatzeko tarteko jainko-jainkosak (Loa-k) daude. Beraiengana iristeko dantzak, abestiak eta bestelako errituak erabiltzen dira, eta horretan aipatutako kleroaren laguntza funtsezkoa da.\nLouisianako vudua.\nLouisianako vudua (frantsesez: \"Vaudou louisianais\") edo New Orleansko vudua, XVIII. mendetik XX. mendearen hasiera arte eman zen vuduaren adarra da, gerora XX. mendearen amaieran berpiztu zelarik. Vudu forma hau talde autonomo bidez antolatzen da.\nKubako vudua.\nKubako vudua edo Kubako vodua, Haitiko vudutik transmitituriko Fon eta Ewe sinesmenetan oinarrituriko vudu erlijioaren adar bat da. Praktika hauek bereziki ezagunak bilakatu eta zabaldu ziren Kubako Oriente probintzian.\nDominikar vudua.\nLas 21 Divisiones edo Dominikar vudua, Hispaniolako irlan garaturiko vudu erlijioaren adarra da. Adar desantolatu eta dibertsoa da, irlako gune ezberdinetan aldare motak eta zeremoniak aldatuz doazelarik. Vudu forma honetako espirituak santu katolikoen irudiekin sinkretizatuak daude. Gainontzeko vudu adarretatik desberdintzen da hiru \"\"divisi\u00f3n\" edo banaketa nagusik eta eranskin batek osatzen dutelako.\n- \"Divisi\u00f3n Rada\", \"Divisi\u00f3n blanca\" edo \"Divisi\u00f3n duce\". Banaketa honetan jatorri afrikarreko espirituak biltzen dira, gehienbat Fon, Ewe eta Nago sinesmenetatik eskuratuak. \n- \"Divisi\u00f3n Petro\", \"Divisi\u00f3n de fuego\" edo \"Divisi\u00f3n amarga\". Gehienbat Bantu jatorriko espirituek osatzen dute.\n- \"Divisi\u00f3n Gede\" edo \"Divisi\u00f3n negra\". Heriotzarekin eta arbasoekin erlazionaturiko espirituen multzoa.\n- \"Divisi\u00f3n Nativo-Americana\" edo \"Divisi\u00f3n de agua\"\". Jatorri amerindiarreko espirituek, gehienbat Taino kulturan irlako espirituak zirenak, osatzen dute.\nBrasilgo vudua.\nBrasilgo vudua, Vodum edo Candombl\u00e9 Jej\u00e9 bezala ezaguna, Brasilen garaturiko Candombl\u00e9 erlijio sinkretikoaren adar edo nazio nagusietako bat da. XVII eta XIX. mendeen artean garatu zen Brasilen, mendebaldeko afrikako esklabuen kultura (Yoruba, Fon eta Ewe, esaterako) eta portugaldar kolonizatzaileek inposaturiko katolizismo erromanikoa nahastean."}
{"id": "126987", "revid": "63274", "url": "https://eu.wikipedia.org/wiki?curid=126987", "title": "Josef Moret", "text": "Josef Moret Mendi (Iru\u00f1ea, 1615eko uztailaren 10ean bataiatua - Iru\u00f1ea, 1687ko azaroaren 12a), aita Moret izenaz ezaguna, elizgizon jesuita eta historialari nafarra izan zen.\nBiografia.\n1654an latinez Hondarribiko setioari buruzko monografia idatzi zuenean, Nafarroako Erresumako kronikalari bilakatu zen, \"Annales del Reyno de Navarra\" obraren lehenengo hiru liburuki idatzi zituen."}
{"id": "126988", "revid": "8980745", "url": "https://eu.wikipedia.org/wiki?curid=126988", "title": "Jose Angel Garcia de Kortazar", "text": "Jose Angel Garcia de Kortazar Ruiz de Agirre (Bilbo, 1939ko ekainaren 23a - ) euskal historialaria da, Goi Erdi Aroan aditua. Kantabriako Unibertsitatean Erdi Aroko Historiaren katedraduna da.\nFernando Garcia de Kortazar Ruiz de Agirre euskal historialaria bere anaia da.\nBiografia.\nValladolideko Unibertsitatean historia ikasi eta doktore bilakatu zen. Bertan hasi zen irakasle moduan gero Salamancan eta Santiago de Compostelakoan izanik. Azkenean katedradun bilakatu zen. 1978z geroztik, Kantabriako Unibertsitatean Erdi Aroko Historiaren katedraduna da.\nGoi Erdi Aroan aditua (V. eta X. mendeen arteko garaia), batez ere Erromatar Inperioa eta Karolingiar Inperioaren arteko iragaitea ikasi du. Feudalismo eta Erdi Aroko gizartea ikasi du, batez ere Bizkaiko golkoa eta Duero ibairen artean.\n2008an EHUk \"Honoris causa\" doktore izendatu zuen."}
{"id": "126989", "revid": "1545", "url": "https://eu.wikipedia.org/wiki?curid=126989", "title": "Mirari Garcia de Cortazar", "text": ""}
{"id": "126990", "revid": "59723", "url": "https://eu.wikipedia.org/wiki?curid=126990", "title": "Zuluera", "text": "Zuluera Hegoaldeko Afrikako hizkuntza da, nagusiki Hegoafrikan (% 95etik gora) bizi den zulu jendearena. Halaber, Hegoafrikako etxeko hizkuntzarik zabalduena da: biztanleen laurdenak darabil, gutxi gorabehera, eta populazioaren erdiak ulertzen du. 1994an, hamaika hizkuntza ofizialetako bat izendatu zuten. Beste bantu hizkuntzen moduan, latindar alfabetoaz idazten da.\nHiztunen geografia.\nHiztun gehienak Hegoafrikako ekialdean daude, batik bat KwaZulu-Nataleko probintzian eta Mpumalangakoan.\nHerrialde hartatik kanpo, ez da inon ofiziala, baina zuluerazko lurraldea Zimbabwen ere zabaltzen da, bai eta Malawi, Mozambike eta Eswatinin ere."}
{"id": "126991", "revid": "512", "url": "https://eu.wikipedia.org/wiki?curid=126991", "title": "Tonton Macoute", "text": "Tonton Macoute (euskarazko ahoskera: \"Tonton makut\") Haitiko Fran\u00e7ois Duvalier (\"Papa Doc\") diktadorearen inguruko gizonez osatutako talde paramilitarren izendapena da, talde hauek diktadurari euren sostengua eskeintzen zieten. Bere semea izan zen Jean-Claude Duvalier (\"Baby Doc\") diktadoreak ere talde hauek bere mesederako eta boterea bereganatzeko erabili zituen. Euren jardunaldi osoan Tonton Macoute taldeek 150.000 pertsona erail edo desagertuarazi zituztela uste da, hauetako gehienak zibilak eta Duvalier aita-semeen erregimenen aurkariak.\nIzendapenaren jatorria.\nTonton Macoute izendapenaren jatorria haitiar ipuin herrikoi batean oinarritzen da, ipuin honekin haurrak Tonton Macoute deituriko gizon baten ailegatzearekin beldurtuarazten dira (euskarazko \"Mamua\" edo \"Mozorroaren\" gisako pertsonaia), usadio hau beste izen batzuekin munduko leku askotan errepikatzen delarik.\nVuduaren eragina.\nHasiera batean Papa Doc zena Paul Eug\u00e8ne Magloire presidentearen aurkako erresistentziaren buru zen, beste intelektual haitiar batzuekin batera \"Les Griots\" egunkari nazionalista argitaratzen zutelarik. Papa Docek vudua sakonki ezagutu eta haren defendatzaile sutsua zen, egunkarian erlijio gisa aldarrikatu eta kolono amerikarren aurkako matxinadara dei egiten zuen. Garai hartan gobernuak vuduaren danbor sakratuak nahiz kultuzko objetuak erre egiten zituen, eta herritarrei Eliza Katoliko Erromatarrarekiko fideltasuna zineginaraztea behartzen zituen. Modu honetan Papa Docek usadiozko elkarte sekretuen laguntasuna bereganatzen hasi zen, honela bere alderdi politikoak \"houngan\" edo azti batzuen etxeak 1957ko hauteskunde kanpaina prestatzeko egoitza gisa erabili zituen.\nTonton Macouten antolaketa.\nPapa Doc boterera ailegatzean Miliziako Komandante Nagusi gisa Gona\u00efveseko bokor (azti) beldurgarria zen Zacharie Delva jarri zuen, garai berean vudua \"erlijio ofizial\" moduan aldarrikatuz. Bere goardia pertsonala, nolabaiteko \"polizia esoterikoa\", Tonton Macoute zirelakoak ziren, euren izen ofiziala Seguritate Nazionalerako Bolondresak zen.\nErakunde hau hainbat milaka gizonez osatuta zegoen, eta aurkari politiko nahiz biztanleri zibilaren aurkako Giza Eskubideen bortxaketa sistematiko eta larriengatik ezagun egin zen (torturak, erailketak, bahiketak, extorsioak). Betaurreko ilunak eta azukre ka\u00f1a ebakitzeko erabili ohi ziren matxete luzeak eramateagatik nabarmentzen ziren, eta euren biktimak gune publikoetan denen eskarmentu gisa erakusteko zaletasuna ere erakusten zuten.\nErabateko bortxakeria, siniskeriak eta haitiar biztanlerian oso hedatua dagoen sorginkeria erabiltzen zuten, horregatik euren ekintzen aurkako oposizio txikia egon zen, honela Duvaliertarren diktadurari jarraipena emanaz. Egoera honi hainbat baldintzek lagundu zioten: alde batetik, bertako biztanlerian hedatuta zegoen kondaira baten arabera Papa Doc bera Samedi Baroi beldurgarriaren pertsonifikazioa zen, hau hilerrien jauna eta loa edo vudu jainko bat zen, eta bestaldetik, kanpoaldetik Estatu Batuen laguntza zuen, herrialde hartako gobernuak ez baitzuen Haitin Kuban bezalako erregimen komunistarik ezartzea nahi.\nTonton Macoute taldeko pertsonaia ospetsuenetako bat Roger Lafontan izan zen, hau urte askotan zehar mugimendu horren buru eta Duvaliertarren eskuineko eskua izan zen.\nGaur egun.\nJean-Claude Duvalierren erorketaren ondoren, macutismo izendapena korrupzioa, indarkeria nahiz aurkari politikoak eta biztanlegoarengan izuikara ezartzen duen edozein sistema politiko deskribatzeko erabili izan da.\nOraindik gaur egun ere talde hauen jardunek puri-purian jarraitzen dute: bertako mafien eta herrialdeko boteredunen defentsarako talde paramilitar gisa."}
{"id": "126992", "revid": "1340", "url": "https://eu.wikipedia.org/wiki?curid=126992", "title": "Abu Sinbel", "text": ""}
{"id": "126993", "revid": "1340", "url": "https://eu.wikipedia.org/wiki?curid=126993", "title": "Neuschwanstein gaztelua", "text": ""}
{"id": "126997", "revid": "1491", "url": "https://eu.wikipedia.org/wiki?curid=126997", "title": "Salvatore Riina", "text": "Salvatore \"Tot\u00f2\" Riina (Corleone, Sizilia, 1930eko azaroaren 16a - Parma, 2017ko azaroaren 17a) \"Cosa Nostra\" edo siziliar mafiako inoizko kide ospetsuenetako bat izan zen. Ezizenez Piztia edo Motza (sizilieraz \" 'U curtu\"), bere garaiera txikia dela eta, aipatzekoa da bere izakerak ingurukoengan pizten zuen ikararen ondorioz bere aurrean inor ez zela ezizenez deitzeko gai izan. Bere ibilbide kriminal luzean zehar, berroigeiren bat pertsona hil zituen eta, uste denez, beste mila hiltzea agindu omen zuen.\n1980ko hamarkadan zehar eta 1990eko hamarkadaren hasieran, Riina eta Corleonesi izeneko bere familia edo klan mafiosoak gainontzeko klan aurkarien nahiz estatuaren aurkako jardun bortitza garatu zuten: horren gailurra Giovanni Falcone eta Paolo Borsellino epaileen hilketak izan ziren. Azken gertakari horien ondorioz, Mafiaren aurkako siziliar eta italiar askoren gaitzespen erakustaldia gertatu zen eta mafiosoen aurkako kanpaina erraldoi bati ekin zioten. Azken horretan, Riina bera eta haren kide gehienak espetxeratu zituzten."}
{"id": "126999", "revid": "7162", "url": "https://eu.wikipedia.org/wiki?curid=126999", "title": "Tot\u00f2 Riina", "text": ""}
{"id": "127000", "revid": "119347", "url": "https://eu.wikipedia.org/wiki?curid=127000", "title": "Harold Lloyd", "text": "Harold Clayton Lloyd (Buchard, Nebraska, 1893ko apirilaren 20a \u2013 Beverly Hills, Kalifornia, 1971ko martxoaren 8a) zinema mutuaren garaiko aktore estatubatuarra izan zen, galestar familiakoa.\nCharles Chaplin eta Buster Keatonekin batera sasoi hartako aktorerik ezagunenetarikoa izan zen. 200 komediazko pelikulatan lan egin zuen 1914 eta 1947 bitartean.\nBestela, 1942an \"The Old Gold Comedy Theater\" izeneko irrati serieari ekin zion, jarduera horretan 3 urtez egongo zelarik.\n77 urtez hil zen prostatako minbiziak jota.\nBizitza.\nLehen urteak.\nLloyd 1893ko apirilaren 20an jaio zen Burcharden, Nebraskan, haren gurasoak James Darsie Lloyd eta Sarah Elisabeth Fraser izan ziren. Haren aitaren birraitonak galesak ziren. 1910ean, aitak negozioan zenbait porrot izan ondoren, Lloyden gurasoak dibortziatu egin ziren, eta aita semearekin San Diegora (Kalifornia) joan zen bizitzera. Lloyd haurra zela antzerkiarekin interesa agertu zuen eta errepertorio-konpainietan lan egin zuen. Askotan makillajearekin esperimentatu zuen, gazte itxura emateko.\nLaburmetraia mutuak.\nLloydek Thomas Edisonen konpainia zinematografikoarekin lan egin zuen, eta haren lehen papera zati txiki bat izan zen \"The Old Monk's Tale\" produkzioan. 20 urte zituela, Lloyd Los Angelesera joan zen bizitzera, eta gazte-rolak egin zituen Keystone Film Companyren hainbat komediatan.\nEstudio Unibertsalean lana bilatzen saiatu zen, baina \" atezaina eskola zaharrekoa zen, eta aukera ematen zidan ulertzeko plazer handia izango zela harentzat ni kanpoan geratzea \", Lloydek 1928ko oroimenean gogorarazi zuenez. Arazo hori ondoren haren pantailako pertsonaiaren izango zenaren xalotasunarekin konpondu zuen: \"Goizean, makillaje-kaxa bat ekarri nuen. Eguerdian kartel baten atzean ezkutatu nintzen, makillatuta, estrekin nahastuta, eta atetik sartu nintzen, desafiorik gabe\".\nLloyd laster adiskide egin zen Hal Roach zinegile izangaiarekin. Lloyd Roachekin lanean hasi zen, 1913an bere estudioa egin baitzuen. Roachek eta Lloydek \"Luc bakartia\" sortu zuten, Charlie Chaplinen arrakastak inspiratutako pertsonaia komikoa. Lucek itxura groteskoa zuen, arropa luzeak eta bibote faltsua zituen, pantaila goiztiarreko komiki askoren antzekoa, baina Lloyd gazteak energia eta gogo handia eman zion pertsonaiari. Haren pailazokeriek jendearen arreta jaso zuten, eta 10 minutuko bobina baten komediek laster zabaldu ziren 20 minutuko bi bobinetara. Hal Roachek Bebe Daniels kontratatu zuen Lloydi laguntzeko 1914an; Lloydek eta Danielsek afera erromantiko bat izan zuten, eta \"The Boy\" eta \"The Girl\" izenez ezagunak ziren.\n1917 urtearen amaieran, Lloyd nekatuta zegoen Luke bakartiaren pertsonaiarekin, eta bere presentzia garatu nahi zuen pantailan, bere garaikideen imitaziotik haratago. Pertsonaia guztiz berria nahi zuen, ez mozorrotutako pailazoa, baizik eta eguneroko gazte bat kaleko arropan, egoera komikoak asmamenarekin aurrez aurre jarriko zituena. Karaktere berria besteengandik bereizteko, kristalik gabeko betaurreko pare estuak jarri zituen.\nBizitza pertsonala.\nLloyd Mildred Davisekin ezkondu zen 1923ko otsailaren 10ean, Los Angelesen (Kalifornia). Bi seme-alaba zituzten elkarrekin: Gloria Lloyd (1923\u20132012) eta Harold Clayton Lloyd Jr. (1931\u20131971). Gloria Freeman (1924\u20131986) ere adoptatu zuten 1930eko irailean, eta Marjorie Elizabeth Lloyd izena eman zioten, baina \"Peggy\" gisa ezagutu zuten bere bizitzaren zatirik handienean. Lloydek Davis bere aktore ibilbidea uztera bultzatu zuen. Geroago amore eman zuen, baina Davisek dagoeneko galdua bultzada profesionala izateko momentua. 1969ko abuztuaren 18an, Davis Santa Monicako (Kalifornia) St. John ospitalean hil zen, Lloyd hil baino bi urte lehenago, bihotzekoak jota. Bere adin erreala sekretu zaindua zen arren, une horretan familiaren bozeramaileak 66 urte zituela esan zuen. Harold Jr. aita baino hiru hilabete geroago hil zen garuneko isuri baten ondorioz.\n1925ean, Lloyd haren ibilbidearen gorenean zegoela, masoi bihurtu zen Hollywoodeko Alexander Hamilton Logian.\nLloyden Beverly Hillseko etxeak \"Green Acres\" izena zuen, 1926-1929an eraiki zuten, eta bazituen 44 gela, 26 bainugela, 12 iturri, 12 lorategi eta 19 zuloko golf-zelaia. 1943ko abuztuan, Lloydek bere film isilen inbentario pertsonalaren zati bat (2 milioi dolarreko estimazioa zuena) suntsitu egin zen haren zinea aretoak su hartu zuenean. Zazpi suhiltzaile zaurituta gertatu ziren sutearen kloro-gasa arnastean. Lloyd emazteak salbatu zuen aretoaren atea eraitsi ondoren, eta aire zabalera eraman zuen. Suak ez zituen harrapatu etxe nagusia eta eraikinak. Etxea zinemaren historiako museo gisa mantentzen saiatu ondoren, Lloydek nahi bezala, Lloyd familiak 1975ean promotore bati saldu zion."}
{"id": "127004", "revid": "512", "url": "https://eu.wikipedia.org/wiki?curid=127004", "title": "Hostoerorkor", "text": "Hostoerorkorrak, hostogalkorrak edo kaduzifolioak udazkenean (klima epelean) edo urtaro lehorrean (klima tropikalean) hostoak galtzen dituzten zuhaitz eta zuhaixkak dira.\nHostoerorkorrek kolore ugari hartzen dituzte: gorritik horira doazenak, hain zuzen ere.\nUdazkena sartzearekin batera, hotza datorkigu eta eguzki ordu gutxiago izaten ditugu. Horren ondorioz, kolore berdea ematen dien klorofila galtzen hasten dira hostoak. Haien ezaugarriak desagertzen direnean, hostoa sikatu egiten da. Hosto lehor hauengatik janaria jasotzen jarraitu ezin duenez, gainetik kentzen ditu zuhaitzak. Giro hotzenetan, hostoen zainetako ura izoztu eta barnetik puskatu egiten dira. Beraz, hosto zaharrez libratu ondoren, udaberrian hostotza berria izateko prest dago zuhaitza.\nMateria organikoa zuhaitzera itzultzen da.\nAlderdi Abiotikoak.\nBaso hostoerorkorretan, Klima ozeanikoa egoten da, eta beraz, neguak hotzak, eta udak, beroak edo freskoak izaten dira. Prezipitazioak oso ugariak eta erregularrak dira urte osoan.\nBere hilabete hotzeneko batez besteko tenperatura 18\u00a0\u00b0C eta 0\u00a0\u00b0C artekoa da, eta hilabete beroenekoa 10\u00a0\u00b0C baino altuagoa. Prezipitazioak lurruntzen den ura baino gehiagokoak dira. Klima honetan baso mesotermikoak daude.\nPrezipitazioak erregularrak izaten ditu urte osoan; beraz, ez dago aro lehorrik.\nUda leunak izaten dira, hilabete beroeneko batez besteko tenperatura 22\u00a0\u00b0C baino baxuagokoa izaten baita. Gainera, hilabeteko batez besteko tenperaturak 10\u00a0\u00b0C baino altuagoak dira gutxienez 4 hilabetez.\nLurzorua aberastasun handikoa izaten da, mineralei dagokienez.\nAlderdi Biotikoak.\nLandaredia.\nBioma honetako basoetan, landare espezie asko daude, eta hauek, hiru geruza desberdinetan banatzen dira:\nLehenengo geruza, likenek, goroldioek, garoak, basa loreek eta lurrean aurki daitezken beste landare txiki batzuk osatzen dute. Zuhaixkek erdi geruza betetzen dute, eta astigarra, haritza, urkia, magnolia eta pagoa bezalako egur gogorreko zuhaitzek hirugarren geruza. Zuhaitz hostoerorkorrek osatzen dute baso hau. Zuhaitzak neguan hostoak galtzen dituzte eta udan berritzen dira denboraldi epeletan. Hala ere, mistoak ere izan daitezke: koniferoak eta hostoerorkorrak (aipatutako zuhaitzez gain pinuz osatuak).\nEgokitzapenak.\nPrezipitazio ugarien ondorioz, landareek, lurrak xurgatu ezin duen urari aurre egin behar diote.\nBioma honetako landareen faktore orokorrena, klimara egokituta daudela da, eta horregatik, egoera hauetan bizitzeko prest daude. Adibidez, pagoak, izeiak eta zumarrak ura eta eguzkiaren irradiazioa xurgatzen dituzten hostoak dituzte. Zuhaitz hauen adaptazioaren beste adibide bat, neguan hostoak galtzea da. Muda honen ostean, transpiratzeko modurik gabe geratzen dira, eta horregatik, ura gordetzeko gai dira neguan zehar.\nZuhaitzen adarrek beste izakiei itzala eman baino zerbait gehiago egiten dute; hauek mantenugaiak ematen dizkiete, aurrera egin dezaten.\nZuhaitz hauen itzalak beste zuhaitz askoren hazkundea mugatzen duenez, baso hauetako landare asko hazkunde prozesua eta loratze prozesua beste zuhaitz handien garapena baino lehen egiten dute. \"Trillium\" motako landareak edo basoko hiazintoak bezala. Landare mota hauetako gehienak intsektuengatik polinizatuta daude eta hauen haziak inurriek garraiatzen dituzte.\nBeste alde batetik, badaude lurrean jaiotzen diren landare batzuk ere (nahiz eta gutxiago izan), eta zuhaitz handiagoen itzalera egokitu direnak: likenak, goroldioak, garoak eta iratzeak.\nBasopeko landare askok ere, egokitzapenak dituzte beraien hostoetan argitasun gutxiko mailei aurre egiteko eta lurrazalera iristen diren eguzki izpi mugikorrak aprobetxatzeko. \"Monotropa uniflora\" eta \"Corallorhiza\" orkideak adibidez parasitismoaz (beste landare batzuengandik elikagai-substantziak lortzea) baliatuz egokitu dira itzalpe horretara.\nZuhaitzak ere itzalaz kontrolatuak daude. Ernaltzen ari diren zuhaitzen hazi gehienek argiguneak behar dituzte, zuhaitzak erortzean eta birsortzeko lekua uztean sorturikoak. Batzuk argigune handiagoak behar dituzte, haize ekaitzek sortzen dituztenak bezalakoak (zuhaitzak botaz). Lurreko hezetasun gradienteek, lurraren sakontasunak eta goratzeak zuhaitz, zuhaixka eta belar espezie askoren banaketa kontrolatzen du. Batzuk baldintza ezohikoak behar dituzte, mendi-hegal maldatsuak, lur ez emankorrak eta lehorteak, zuhaitz espezie ohikoenen konpetentziatik aldentzeko.\nFauna.\nFauna aberatseko bioma da.\nUgaztunen artean tamaina handiko eta ertaineko belarjaleak ditugu; oreinak, suidoak, bobinoak eta ahuntzak. Belarjale txikiak, lurzoruan bizi direnak (karraskariak, lagomorfoak) nahiz zuhaitzetan bizi direnak (urtxintxak, arantzurdeak) eta baita uretan bizi direnak (kastoreak). Lehen eta bigarren mailako harrapariak (kanidoak, felinoak, mustelidoak, trikuak, sorikomorfoak\u2026) eta baita espezie orojaleak ere (\"Procyonidae\" familiakoak, ursidoak...).\nEgokitzapenak.\nLandareekin gertatzen den moduan, baso hostoerorkorretan bizi diren animaliak urtaro aldaketei egokitzeko gai izan behar dute. Horregatik bertan bizi diren espezie desberdinek modu desberdinak garatu dituzte, hainbat ugaztunek hibernazioa eta beste hegazti batzuk egiten duten migrazioa adibidez (elikagai gehiagoko lekuetara).\nBioma hostoerorkorretan bizi diren hegazti espezie askok emigratu egiten dute leku beroagoetara,eta elikagai gehiago dauden lekuetara, neguan. Hala ere badaude negua bertan pasatzen dutenak ere, eta baita klima hotzagoetatik etortzen direnak ere. Inguru hauetako espezie ugarienak antzarak, okilak, harrapariak (gabiraia batez ere), usoak, hontzak eta faisanidoak dira.\nBeste ugaztun batzuk, hartz arreak adibidez, hibernatu egiten dute, horrela lo sakon moduko batean sartzen dira neguan, elikagai faltaz gain energia kontserbatzeko.\nBioma honetan bizi diren animalien ezaugarri bat, landare eta zuhaitzen hazkundera ohituta daudela da, horrela, animalia espezie askok bizia zuhaitzetan egiten dute, beste batzuk berriz oso gutxitan urruntzen dira lurzorutik\nEroritako egurrak (lehen esan bezala erori edo naturalki erortzen dira haizearen ondorioz landare berriak birsortzeko) babesa ematen die hainbat anfibio klaseri (arrabioei batez ere).\nArazoak.\nGaur egun basogabetzearen ondorioz, basoetako zuhaitz pila bat mozten ditugu gure beharrak asetzeko eta zuhaitzak kontserbatzea arazo bihurtu da gizakiontzat.\nBaso horiek planetako leku epeletan kokatzen direnez, gizakiak baso mota horietako zenbait eremu kolonizatu ditu. Hori dela eta, amaitzen ari da: egurra fabrikaziorako, instalazioetan eta eraikuntzetan erabiltzeko, altzariak, papera, ikatza egiteko... Horrez gain, abeltzaintzarako ere erabiltzen dira. Gainera, beste baso ugari errepideek egiteko suntsitu dituzte. Ondorioz, jatorrizko basoen laurdena baino gutxiago geratzen dira.\nGaixotasun exotikoak basoko zuhaitzentzat mehatxu handiak dira; gaixotasun horiek espezieei galera handia sortarazten dizkietelako, hala nola, gaztainondoari eta zumarrari. Hainbat animalia, oreinaren antzera, zabaldu eta populazioa handitu da. Hauen gehiegizko larreratuak eta hauen populazioa kontrolatzen duten haragijale handiak gutxitzeak paisaia aldatzea eragin du.\nBeraz, basoa mantentzeko arazo esanguratsu bihurtu da.\nGaur egun, baso hauek zaharberritzeko helburu nagusiak zuhaitz handi gehiago landatzea eta maila goragoko harrapariak birsartzea da."}
{"id": "127005", "revid": "15795", "url": "https://eu.wikipedia.org/wiki?curid=127005", "title": "Hosto galkorrek", "text": ""}
{"id": "127006", "revid": "15795", "url": "https://eu.wikipedia.org/wiki?curid=127006", "title": "Hosto galkor", "text": ""}
{"id": "127007", "revid": "15795", "url": "https://eu.wikipedia.org/wiki?curid=127007", "title": "Kaduzifolio", "text": ""}
{"id": "127008", "revid": "15795", "url": "https://eu.wikipedia.org/wiki?curid=127008", "title": "Kaduzifolioak", "text": ""}
{"id": "127009", "revid": "6327", "url": "https://eu.wikipedia.org/wiki?curid=127009", "title": "Vanessa atalanta", "text": ""}
{"id": "127010", "revid": "6327", "url": "https://eu.wikipedia.org/wiki?curid=127010", "title": "Fernando I.a Leon", "text": ""}
{"id": "127012", "revid": "1340", "url": "https://eu.wikipedia.org/wiki?curid=127012", "title": "Ram\u00f3n Mar\u00eda Valle-Incl\u00e1n", "text": ""}
{"id": "127013", "revid": "336", "url": "https://eu.wikipedia.org/wiki?curid=127013", "title": "Amiral gorri", "text": "Amiral gorria edo bulkana (\"Vanessa atalanta\") Euskal Herrian aurki daitekeen tximeleta bat da, eta ia mundu guztian hedaturik dago. Kontraste handiko hego margodunak ditu, eta kamuflatzeko teknika ugari erabiltzen ditu. \"Amiral gorri\" izena, hegoetako lerro gorriarengatik eman zitzaion, itsas uniforme bateko xingola antza duelako.\nDeskribapena.\nTamaina nahiko handiko tximeleta da amiral gorria, 5 zentimetro luze eta 7 zentimetro zabal izatera irits baitaiteke. Hegoen margoa iluna da, eta lerro gorrixka batek zeharkatzen ditu. Lerro gorrixka eta hegoaren ertzaren artean hainbat orban zuri agertzen dira. Hegoen atzealdeko ertza ere gorri-laranja margokoa izan ohi da, eta orban beltz txikiak izan. Uda inguruan margo argiagoa dute, eta gorputz-masa handiagoa izaten da. Hegoaren azpialdea arrea da, lurzoruaren tonuak antzeratuz. Gorputza eta hankak nahiko iletsuak izaten dira.\nBeldarra zilindrikoa izaten da, eta arantzak izaten ditu gorputz osoan barreiatuta. Margo ilunekoak dira eskuarki, baina nahiko margo aldakorrak izaten dituzte. Kuskuaren margoa ere apala da, arrea, hain zuzen ere.\nBanaketa.\nIa mundu guztian hedaturik dagoen tximeleta da. Ingurune oso hotzetan salbu, gainerako lurralde guztietan dago, Hawaii eta Zeelanda Berria gisako uharteetan barne. Hotz handia jasateko gai ez direnez, negua ingurune epelagoetan igarotzeko migratzen dute iparraldean bizi ohi diren populazioek. Migrazio garaian ingurune subtropikaletik hasi eta tundraraino aurki daitezke.\nEuskal Herrian ere edozein txokotan aurki daiteke goi-mendian salbu.\nHabitata.\nIa ingurune guztietan aurki daitezke tximeleta hauek, baso, urmael, larre, lorategi eta abarretan. Beldar gazteak sahats, zurzuri eta zumarretako hostoetan bizi ohi dira eta helduek hosto eta zetazko habia eraikitzen dute aipaturiko zuhaitzetan. Ohikoa izaten da bulkana-beldarrak asun artean aurkitzea, baita ere, aipatu landarearen hostoez elikatzen baitira. Hotz handia jasateko gai ez direnez, 2.000 metroko garaieratik behera bizi dira.\nBizimodua.\nAmiral gorri arrak tximeleta lurraldekoiak dira. Arrek 4-13 metro zabal eta 8-24 metro luze den lurraldea kontrolatzen dute. Horretarako, beren lurraldearen ertzak patruilatzen dituzte, eta sutsuki babesten dute gainerako tximeletengandik.\nManiobra arinak egiteko gai den tximeleta da eta hegaldian zehar norabide aldaketa bortitzak egin ditzake. Jarduera handiena udaberrian azaltzen dute, apirila eta maiatza aldean, batez ere, nahiz eta martxoa eta azaroa bitartean hegaz ikus daitezkeen. Banako helduek neguan hibernatu egiten dute.\nHarrapariengandik babesteko kamuflajea da tximeleta honek erabiltzen duen teknikarik esanguratsuena. Lurrean pausatzen denean, hegoak itxi egiten ditu hegoaren azpialdeko margo eta marrazkiak lurrarekin nahas daitezen. Landare eta lore asko dagoen inguruan pausatzen bada, ordea, hegoak ireki eta hauen goialdea erakusten du.\nUgalketa.\nBanako arrek beren lurraldearen inguruko lurrak patruilatzen dituzte eme bila. Leku eguzkitsuetan pausatzen dira arratsalde erdi aldera ingurutik igarotzen diren emeen zain. Baten bat ikusiz gero, bere atzetik hegan egin ohi dute. Ernalkuntza gertatu ostean, emeak hostoren baten goialdean uzten ditu arrautzak.\n\"Vanessa atalanta\" gehienek bi belaunaldi izaten dituzte. Lehenengoa uztaila inguruan izaten da, eta bigarrena irailean.\nElikadura.\nImagoa, tximeleta heldua alegia, zuhaitzen sapa eta loreen nektarraz elikatu ohi da, batez ere. Beldarra, berriz, asun eta lupulu hostoez elikatu ohi da."}
{"id": "127014", "revid": "6327", "url": "https://eu.wikipedia.org/wiki?curid=127014", "title": "Bulkana", "text": ""}
{"id": "127016", "revid": "15795", "url": "https://eu.wikipedia.org/wiki?curid=127016", "title": "Calotriton asper", "text": ""}
{"id": "127017", "revid": "119347", "url": "https://eu.wikipedia.org/wiki?curid=127017", "title": "Piriniotar uhandrea", "text": "Piriniotar uhandrea \u2014izen zientifikoa: \"Calotriton asper\" (lehen \"Euproctus asper\")\u2014 anfibio urodeloa da, salamandridae familiakoa, Pirinioetako endemismoa, bertako iboi, laku eta erreketan bizi dena. Euskal Herrian ere aurki daiteke. Oso espezie interesgarria da, izan ere, bere anatomia, fisiologia eta moldapenak direla eta glaziaziotan Europa osoan bizi ziren uhandreen eredutzat har daiteke. Glaziazioak amaitzean, klimaren epelketaren aurrean, goi-mendietan babesa aurkitu zuten hainbat espezietako bat da piriniotar uhandrea. Ur hotz eta lasterretara ederki moldatutako espeziea da, jarraian azalduko diren ezaugarri anatomikoek argi erakusten duten moduan.\nDeskribapena.\nLarbek 11,8 - 13,5 mm ingururekin eklosionatzen dute. 45 mm ingururekin egiten dute metamorfosia baina, populazio hipogeotan 95 mm-ko larbak ere aurkitu dira. Burua zapaldua izan ohi du, luzea baino askoz zabalagoa, muturra gutxi biribildua eta ia moztua. Buztanaren luzera gorputzarena baino motzagoa da. Gandor kaudala ez da ia luzatzen dortsalki, gorputzaren atzeko erdira mugatzen da. Buztanaren punta biribildua edo kamutsa da eta ez da inoiz puntan amaitzen. Gorputzadarrak motzak dira eta, hatzak azazkal korneoarekin amaitzen dira. Hiru adar brankial ditu gorputzaren alde bakoitzean, motzak eta adarkadura gutxikoak hasieran baina adarkadurak agaritzen zaizkie metamorfosira hurbildu ahala; edonola ere, beste uhandre europearrenak baino txikiagoak eta adarkadura gutxiagokoak dira. Kolorazio orokorra arrea edo grisa da eta, ilundu egiten da metamorfosira hurbiltzean. Metamorfosia hastean brankiak murriztuz joaten dira, helduaren kolorazioa agertzen da eta helduen pikor tipikoak agertzen dira.\nHelduak oso azal zimurtsua eta baskularizatua du; tuberkuloz estalia, askoz ugariagoak eta garatuagoak berauek, alde dortsalean eta isatsaren oinarrian. Askoz tuberkulo gehiago ditu arrak emeak baino. Burua zabala baino luzeagoa da eta oso zapaldua; arrek emeek baino buru zabalagoa dute. Buruaren atzealdean hiomandibularraren insertzioak nabaritzen dira, bereziki arren kasuan. Gorputza ia zilindrikoa da eta dortsobentralki zapaldua. Arrak, kloaka-titia, erdi-esferikoa du, obertura longitudinalarekin; emeak, berriz, konikoa eta atzera zuzendua, obertura biribilarekin. Buztana burua-gorputza luzera baino motzagoa da; nabarmenago arretan emeetan baino, askoz buztan motzagoa eta sendoagoa baitute.\nKolorazio dortso-laterala marroi-arrea da oro har, baina marroi argi ia beixetik marroi ilun ia beltzerainoko aldaera ekus daiteke. Sarri, ertz irregulardun lerro dortsal axial horia izaten du, baina adinarekin gero eta gutxiago ikusten da. Azpialdearen diseinua oso aldakorra da, baina normalean kolore aposematiko hori-laranja edo gorria du, kolore ilunez orbandua.\nBanaketa.\nPirinioetako endemismoa da, normalean goi-mendiko banaketa duena. Ez da mendikate axialean bakarrik agertzen, iparraldera eta hegoaldera ere banatzen da, eta kasu batzuetan, baita Pirinioaurreaz haratago ere. Bere banaketa arearen muinean maiztasun handiz agertzen da, eta banaketaren altitude-mugatan bakarrik ditu populazio zatikatuak. Banaketa-eremuaren hegoaldeko muga Guara, Riglos eta Santo Domingo izeneko mendikateek osatzen dute. Euskal pirinioan Zuberoa eta Nafarroa arteko mugetan, eta muga horren inguruko erreketan aurki daiteke: Abaurregainan, Mintxaten, Belabartzen, Iratin... mendebalderen iristen den populazioa Aldude mendikoa da. Euskal Herrian Pirinioez gain Leitzaran errekan agertzen da.\nHabitata.\nPiriniotar uhandrea espezie bereziki urtarra da, eta hainbat ingurunetan aurkitu badaiteke ere, bere berezko habitata erdi- edo goi-mendiko ur-lasterrak dira; 15\u00a0\u00b0C-tik beherakoak ipar isurialdean eta 16-17\u00a0\u00b0C-tik beherakoak hego isurialdean . Ibai horien ezaugarriak dira urertzean landaredi urria izatea, eta harriz eta legarrez osatutako hondoa izatea, landaredi-geruzarik eta limo-geruzarik gabea. Bere habitat sekundarioak dira goi-mendiko laku eta iboiak, erdi- eta behe-mendiko erreka eta ur-lasterrak, eta lurpeko errekak. Lakuetan bokale inguruan ibiltzen dira, bertan aurkitzen baita ur oxigenatuena; eta altitude baxuetako erreketan, aldiz, erriberan landaredi ugaria duten zonak hautatzen ditu, uraren tenperatura igotzea eragozten baitu horrek. Bere banaketa-arearen mugan, mediterraneitate handiko zonatan ere aurkitu daiteke; kasu horietan, uraren tenperaturak espeziearen jasankortasun maila gaindi dezake hilabete batzuetan, eta horri aurre egiteko estibazioa edota beren ugal zikloa alderantzikatu ere egin dezakete.\nUr-lasterretan, banako helduak, harrien azpian edo ur-jauzi txikietan pilatzen diren landare-hondarren artean egoten dira. \"Rana pyrenaicaren\" banaketarekin bat egiten duen ingurutan, habitata partekatzen dute. Ikusi da, ibaia hazten denean, uhandreak ur-ertzera hurbiltzen direla lehenengo, eta hazkuntza handia bada, ibaitik irten eta uretatik hainbat metrotara ere urrundu daitezkela babesteko. Larbak korronte baxueneko gunetan egoten dira, harrien babesean. Behin metamorfosia burututa, ur-ibilgutik hurbil ibiltzen dira, ura eta lurraren artean bizitza mistoa eginez, eta gutxira lehorrerako pausoa ematen dute. Azpi-helduek, teorikoki, bizitza erabat lehortarra dute, eta heldutasun-sexualera iristean uretara itzultzen dira berriro. Banaketaren mugetan ikusi dira azpi-helduak uretan bizitzen, horren arrazoia baldintza ekologikoak gogorregiak izatea da (Tenperatura altuegiak edo baxuegiak, landaredi-estaldurarik eza...).\nHego-isurialdean 175-2500 m artean bizi da, baina askoz ugariagoa da 1000-2000 m artean; eta ipar-isurialdean antzekoa da banaketa, baina askoz kota altuagoetara iristen da, 3000 m-ko altitudea gainditzeraino.\nElikadura.\nEspezie intsektiboroa da, zelatan ehizatzen du egunez eta bilaketa aktiboz egunsentian eta gauean. Fauna urtar erreofiloa da bere elikagai nagusia (Plekopteroen, Efemeropteroen, Dipteroen eta Trikopteroen larbak), eta gutxiago harrapakin lehortarrak. Halere, oso espezie moldakorra da elikadurari dagokionez, eta hainbat kasutan benetako generalista moduan portatzen da; ornodun urtar txikiak ere jan ditzake (anfibioen larbak eta metamorfikoak).\nBizimodua.\nUraren tenperatura 5-6\u00a0\u00b0C-tik jaistean uretatik irten eta inaktibatu egiten da, gero berriro itzultzen da uretara balio horiek berreskuratzean. Udan urak 16\u00a0\u00b0C gainditzen dituen zonaldetan, zikloa alderantzikatu egiten du eta inaktibazio estibala egiten du. Inaktibazio horien epeak altitudearen eta azken finean uraren tenperaturaren arabera aldatzen dira. Bereziki espezie gautarra eta egunsentitarra da, baina egunez ere ikus daiteke aktibo; ugalketa garaian anplexuak egunez nahiz gauez egiten dituzte, eguneko edozein ordutan ikus daitezke helduak estaltzen.\nEz da espezie lurraldekoia eta ondo jasaten du espezie bereko banakoen presentzia (Guillaume eta Cavagnara, 1998). Urte osoan nahiko konstante mantentzen du bere ibaiko kokapena.\nUhandre espezie gehienak ur zutabean egoten badira ere Calotriton asper bentonikoa da, eta bizitzeko modu horrek eboluzioan zehar hainbat ezaugarri morfologiko hautatzea eragin du. Korronteko bizitzak, ugalketarako moldaera bereziak eta ibaien hazkuntzari aurre egiteko moldaerak garatzera ere behartu du.\nIkusmena eta usaimena erabiltzen dituzte espeziekideak hautemateko (Pochadel et al., 2005). Arrek eta emeek espeziekideen seinale kimikodun sustratuak lehenesten dituztela ikusi da esperimentalki (Parzefall et al., 2000).\nUgalketa.\nAnplexuak hainbat fase ditu. Lehenengo fasean arra atzeko hanken gainean zutik jartzen da, gorputzarekin lurra ukitu gabe eta isatsa jasotzen du 90\u00ba-ko angelua osatuz; eme bat gerturatzean isatsarekin mugimendu azkar bat eginez emea eusten du gorputzaren atzealdetik; emeak arra onartzen badu, arrak euste puntua atzeragotzen du eta emearekin ia paralelo jartzen da; jarraian arrak masaje erritmiko eta gogorra ematen dio atzeko hankekin emearen kloaka-titiari, eta espermatoforo bat edo batzuk uzten ditu bere oberturan; arra espermatoforoa kloakan barneratzen saiatzen da atzeko hankez baliatuz eta masajea emateari utzi gabe; gauzak ondo irten badira, espermatoforoa emearen kloaka-ezpainetan finkatuta geratzen da; ondoren arrak esperma-masa igurtzitzen du emearen kloakaren zuloan, espermatoforoa sakabanatuz; eta azkenik, emea anplexua desegiten saiatzen da eta sarri bat-batean amaitzen da.\nAnplexuaren iraupena luzea da, 30 ordurainokoak erregistratu dira , baina normalean 4 ordu inguru irauten du. Anplexuaren prozesu osoan emea pasiboa da, beste uhandre espezietan gertatzen ez den bezala. Hainbat arrek eta eme bakarrak parte hartzen duten anplexuak ere ikusi dira. Anplexuak urte osoan egiten dira, baina horien kopurua igo egiten da errunaldi garaian (martxoa-uztaila).\nErrunaldiaren tamainua txikia da, 15-67 arrautza artekoa, eta tarte horren barruan emearen tamainua da arrautza kopuruaren mugatzaileetako bat; eme handiagoek arrautza gehiago jartzen dituzte. Arrautzak korronte gutxiko lekutan jartzen dituzte, sakontasun txikian, harrien artean edo azpian, eta 12\u00a0\u00b0C inguruko uretan.\nOntogenia.\nEklosioa errunalditik 39-45 egunera gertatzen da, eta garapena kanpo-elikadura hastean burutzen da. Enbrioiaren garapenaren iraupena aldatu egiten da uraren tenperaturen arabera. Larbaren garapena urtebete baino gehiago luzatzen da, eta posible da metamorfosia bi hibernazio eta gero egitea ere altitude handietan. Larba-fasearen iraupena uraren tenperaturaren araberakoa da, eta zenbat eta luzeagoa izan neurri handiagoak hartzen ditu larbak. Metamorfosia 45 mm-tik gorako luzerarekin egin daiteke . Beste uhandretan ez bezala metamorfosiaren iraupena oso luzea da, eta hazkuntza eta elikadura ez dira eteten. Metamorfosia burutzean egiten da lehenengo muda ; prozesu hori are gehiago luzatzen da populazio hipogeotan, eta laraba erraldoiak ere ikusi izan dira. Eklosiotik 3-6 urtera bitartean lortzen dute heldutasun sexuala, eta hori ere altitudearen eta ondorioz uraren tenperaturaren arabera aldatzen da. Bizitza-luzera handiko espeziea da, emeak gehiago arrak baino, 26 eta 20 urteko bizitza-luzerarekin hurrenez hurren.\nEspezieen arteko elkarrekintzak.\n\"Calotriton asper\" eta \"Salamandra salamandra\" hainbat kasutan batera agertzen badira ere, arraroa da bien larbak elkarrekin agertzea; bi espezieen artean esklusiozko lehia dago, uhandreak arrabioaren larbak ehizatzen dituelako eta gainera elikadura-baliagaiengatik lehiatzen direlako.\nAmuarraina (\"Salmo trutta\") da bere harrapari nagusia, baina tamaina ertaineko edozein arrain-espezie izan daiteke bere harrapari potentziala. Piriniotako iboietako eta lakuetako populazio batzuk desagertu dira \"Salvelinus fontinalis\" espeziearen sarreraren ondorioz.\nKontserbazio egoera.\n1980ko eta 1986ko errege dekretuak babesten du, Bernako hitzarmenaren II eranskinean dago, eta Habitat Zuzentarauaren II eta IV eranskinetan. Espainiako Espezie Mehatxatuen Katalogo Nazionalean \u201cInteres Berezikoa\u201d kategoria du. EAEn eta Nafarroan ere \u201cInteres Berezikoa\u201d kategoria du; Aragoin ez dago katalogatuta eta Katalunian babestuta dago. Frantzian \u201cArraroa\u201d kategoria du, eta Frantziako Ornodunen Liburu Gorrian \"Ia Mehatxatua\" kontsideratzen da.\nMehatxu garrantzitsuenak ondorengoak dira: ur-habitaten asaldura eta galera; azpiegituren garapena eta turismoa, eski-estazioak barne, ur-baliagaien gain-ustiaketa eragin baitute; plagiziden erabilera; eta salmonidoen sartzea, bereziki lakuetan, populazio batzuk galtzea eragin baitu (Montori et al., 2002)."}
{"id": "127018", "revid": "336", "url": "https://eu.wikipedia.org/wiki?curid=127018", "title": "Geek", "text": "Geek (ingeleseko \"geek\" hitzetik; ahoskatzen da, i luzearekin) teknologiak eta informatikak liluratuta bizi den pertsonari deritzo. Friki, bitxia, berezia adieraztera igaro da hedaduraz."}
{"id": "127020", "revid": "58701", "url": "https://eu.wikipedia.org/wiki?curid=127020", "title": "Laurel eta Hardy", "text": "Laurel eta Hardy Hollywoodeko aro klasikoaren hasiera eta erdialdeko sasoietako talde komiko ezagunenetarikoa izan ziren. Jatorri britainiarra zuen Stan Laurel argalak (1890\u20131965) eta AEBetan jaiotako Oliver Hardy gizenak (1892\u20131957) osatu zuten bikotea, eta oso ezagunak egin ziren 1920ko hamarkadaren amaieran eta 1930eko hamarkadan pelikuletan egindako lanagagatik, baita Amerika eta Europan zehar emandako antzezlanengatik ere.\nBi komedianteek lehenengo aldiz elkarrekin lan egin zuten \"The Lucky Dog\" pelikula mutuan (1921). 1920ko urteetan hainbat pelikula laburretan banaturik agertu ostean, 1926an elkarrekin film laburrak egiten hasi ziren. Laster arrakasta erdietsi zuten, eta pelikularik ezagunenen artean \"Big Business\" (1929), \"Liberty\" (1929), \"The Music Box\" (1932), \"Sons of the Desert\" (1933), \"Way Out West\" (1937) eta \"Block-Heads\" (1938). Azken filma \"Atoll K\", Frantzian egin zuten 1950ean. Guztira 106 film egin zuten elkarrekin.\nBeste izen batzuk.\nBeste hizkuntza batzuetan bestelako izena hartu dute, gehienetan ingelesezko izena mintzaira mantendu bada ere: \"El gordo y el flaco\" (gaztelaniaz), \"Stanlio &amp; Ollio\"\" (italieraz), \"Stanlio i Olio\" (serbokroazieraz), \"Flip i Flap\" (polonieraz), \"Stan \u015fi Bran\" (errumanieraz), \"G\u00f8g og Gokke\" (danieraz), \"Helan og Halvan\" (norvegieraz), \"Helan och Halvan\" (suedieraz) eta \"Ohukainen ja Paksukainen\" (suomieraz)."}
{"id": "127024", "revid": "336", "url": "https://eu.wikipedia.org/wiki?curid=127024", "title": "Bob Bigarren Aktorea", "text": "Robert \"Bob\" Underdunk Terwilliger Jr., edo \"Bob Bigarren Aktorea\" (\"Sideshow Bob\" ingelesez), \"Simpsondarrak\" telesailko pertsonaia da.\nIstorioa.\nKrusty Pailazoarekin lan egiten zuen, bere laguntzailea bezala. Ondoren Springfieldeko supermerkatuan lapurreta egitea egotzi nahi izan zion Krusty Pailazoari, bain Bart Simpsonek poliziari jakinarazi eta kartzelan sartu zuten. Ordutik Bart Simpson hiltzen hainbat aldiz saiatu da.\nFrancescarekin ezkonduta dago, eta seme bat dauka, Gino izenekoa. Cecil Terwilligeren anaia da."}
{"id": "127025", "revid": "119247", "url": "https://eu.wikipedia.org/wiki?curid=127025", "title": "Timothy Lovejoy", "text": "Timothy \"Tim\" Lovejoy Apaiza \"Simpsondarrak\" telesaileko pertsonaia da.\nDeskribapena.\nSpringfieldko apaiza da. Helen Lovejoyrekin ezkonduta dago, eta Jessica Lovejoyren aita da. Ned Flanders gorrotu du, ustezko pekatu egin duen bakoitzean telefonora deitzen baitio."}
{"id": "127026", "revid": "336", "url": "https://eu.wikipedia.org/wiki?curid=127026", "title": "Kang eta Kodos", "text": "Kang eta Kodos \"Simpsondarrak\" telesaileko bi estralurtarrak dira. Bi alien hauek beti agertzen dira Halloweeneko kapitulu berezietan. Lurra menperatu nahi dute. Kang mutila da, eta Kodos bere arreba (baina batzuetan mutila bezala tratatzen dute)."}
{"id": "127027", "revid": "13889", "url": "https://eu.wikipedia.org/wiki?curid=127027", "title": "Lovejoy Apaiza", "text": ""}
{"id": "127028", "revid": "12654", "url": "https://eu.wikipedia.org/wiki?curid=127028", "title": "Soadegilli", "text": ""}
{"id": "127029", "revid": "12654", "url": "https://eu.wikipedia.org/wiki?curid=127029", "title": "Su\u00e1\u0111igil", "text": ""}
{"id": "127030", "revid": "12654", "url": "https://eu.wikipedia.org/wiki?curid=127030", "title": "Suadigil", "text": ""}
{"id": "127031", "revid": "12654", "url": "https://eu.wikipedia.org/wiki?curid=127031", "title": "Su\u00e1digil", "text": ""}
{"id": "127032", "revid": "336", "url": "https://eu.wikipedia.org/wiki?curid=127032", "title": "Patty eta Selma Bouvier", "text": "Patty eta Selma Bouvier \"Simpsondarrak\" telesaiko bi pertsonaia dira. Marge Simpsonen arreba nagusiak dira. Bikiak dira, eta beti daude erretzen. Trafikozko departamenduan egiten dute lan. Homer gorrotatzen dute."}
{"id": "127033", "revid": "12654", "url": "https://eu.wikipedia.org/wiki?curid=127033", "title": "Sua\u0111igil", "text": ""}
{"id": "127034", "revid": "13889", "url": "https://eu.wikipedia.org/wiki?curid=127034", "title": "Bob Terwilliger", "text": ""}
{"id": "127035", "revid": "12654", "url": "https://eu.wikipedia.org/wiki?curid=127035", "title": "Su\u00e4\u02ca\u0111jel", "text": ""}
{"id": "127036", "revid": "12654", "url": "https://eu.wikipedia.org/wiki?curid=127036", "title": "Sua\u02ca\u0111je", "text": ""}
{"id": "127037", "revid": "12654", "url": "https://eu.wikipedia.org/wiki?curid=127037", "title": "Su\u00e4\u02cadje", "text": ""}
{"id": "127038", "revid": "13889", "url": "https://eu.wikipedia.org/wiki?curid=127038", "title": "Robert Underdunk Terwilliger", "text": ""}
{"id": "127039", "revid": "12654", "url": "https://eu.wikipedia.org/wiki?curid=127039", "title": "Sua\u02cadje", "text": ""}
{"id": "127040", "revid": "6327", "url": "https://eu.wikipedia.org/wiki?curid=127040", "title": "Patty Bouvier", "text": ""}
{"id": "127041", "revid": "6327", "url": "https://eu.wikipedia.org/wiki?curid=127041", "title": "Selma Bouvier", "text": ""}
{"id": "127043", "revid": "105290", "url": "https://eu.wikipedia.org/wiki?curid=127043", "title": "McCallister Kapitaina", "text": "Horatio McCallister Kapitaina \"Simpsondarrak\" telesaileko pertsonaia bat da. Barku baten kapitaina da. Kapitulu batean esan bezala bi begiak ditu kristalezkoak. Bere esaldi famatuena \"Arrrrrr\" da. Jatetxe baten jabea da ere."}
{"id": "127044", "revid": "119247", "url": "https://eu.wikipedia.org/wiki?curid=127044", "title": "Cletus Spuckler", "text": "Cletus Delroy Spuckler \"Simpsondarrak\" telesaileko pertsonaia bat da. Springfieldko kirten bat da. Brandine Spuckleren senarra da, eta baita bere anaia (bere semea dela ere esan izan da)."}
{"id": "127045", "revid": "13889", "url": "https://eu.wikipedia.org/wiki?curid=127045", "title": "Timothy Lovejoy Apaiza", "text": ""}
{"id": "127051", "revid": "336", "url": "https://eu.wikipedia.org/wiki?curid=127051", "title": "Lindsay Lohan", "text": "Lindsay Dee Lohan (New York, 1986ko uztailaren 2a) aktore, modelo eta abeslari estatubatuarra da."}
{"id": "127061", "revid": "119347", "url": "https://eu.wikipedia.org/wiki?curid=127061", "title": "Intsinis pinu", "text": "Intsinis pinua, insignis pinua, pinu beltza edo pinu azkarra (izen zientifikoa: \"Pinus radiata;\" dagoeneko ez da erabiltzen \"Pinus insignis\" izen zientifiko zaharkitua) 30-40 metroraino hazten den pinua da. Jatorriz kaliforniarra da, eta asko erabiltzen da lurrak basotzeko. Laster hazten delako erabiltzen da hainbeste; izan ere, urte gutxi batzuen buruan hainbat metroko garaiera eta zentimetro ugariko zurtoina hartzen du.\nGaur egun Euskal Herrian banaketa zabala duen arren, zuhaitz hau berezko area txikienetakoa duen pinua da: 4.000 ha gutxi gorabehera, San Frantziskoko badian (Kalifornia). Basotze artifizialei esker, orain oso hedatua dago Europako hego-mendebaldean, Zeelanda Berrian, Txilen, Australian eta Hegoafrikan.\nEuskal Herrian intsinis pinuaren gehiegizko landaketa eta ustiaketak bertako basoak arriskuan jarri ditu. Gainera, intsinis pinuak eragiten duen lurraren azidifikazioak bertako basoen birsortzea eragozten du. XXI. mendearen hastapenetan, ordea, intsinis pinuak balioa erruz galdu du merkatuan, eraikuntzaren eta papergintzaren krisiak eraginda; eta, gainera, intsinis pinua gaitzak jota dago. Beraz, Euskal Herrian ez zaio etorkizunik ikusten, eta zuhaitz espezie autoktonoak landatzera jotzen ari dira lurjabe asko.\nEzaugarriak.\nMorfologia.\nOro har 30 metroko garaiera lortzen du, 45 metrora ere irits daitekeen arren. Gaztetan, eite konikoa dute, adinarekin zabaldu egiten dira. Sustrai sistema azalekoa dute, hori dela eta haize boladak ez dituzte oso ondo jasaten. Enborra zuzena eta zilindrikoa dute. Azala lodiera aldakorrekoa da, iluna, latza eta berehala zartatzen dena.\nHostoak.\nHostoak orratz-formakoak dira, hirunaka faszikuluetan antolatua. Honako hau identifikaziorako erabil daiteke, izan ere, hemen Euskal Herrian bera baita 3 hosto dituen pinu bakarra. Hosto hauek, 10-16 cm inguru neurtzen dute eta hiru urtetik behin aldatzen dira.\nLoreak.\nKono arrak ugariak eta adaketan taldekaturik agertzen dira, horiak. Kono emeak, kolore purpurakoak dira.\nPinaburuak.\nPinaburuak 2-5 bitarteko bertizilotan multzokatuta, adarrean txertatuak, ia eseriak agertzen dira. Kolore arre horixka, distiraduna eta asimetrikoa. Haziak beltzaxkak, 5-10 mm-takoak, hegala estua eta pinazia baino 3-4 aldiz luzeagokoa.\nUdaberri hasieran loratzen da, pinaburuak bigarren udazkenean heltzen dira eta urte erdi edo baten buruan haziak sakabanatzen dira. Pinaburuak ez dira beti irekitzen lurrera erori aurretik. Pinaburu hauek hainbat urtetan izan dezakete hazia euren baitan ernegarritasuna galdu gabe.\nEuskal Herrian.\n1850 aldera, Karlos Adan de Iartzak (1812-1863) intsinis pinuaren aleak landatu zituen Ispasterko (Bizkaia) Zubieta jauregiko lorategietan. 1870etik aurrera, haren seme Mario Adan de Iartzak (1846-1920), pinuaren hazkundea ikusita, Bizkaiko hainbat menditan landatu zuen. Horixe izan zen espeziearen arrakastaren hasiera Euskal Herriko mendietako zuhaitz landaketatzat. 1913ko uztailaren 29an, haren iloba Mariano Adan de Iartzak hitzaldi interesgarria eman zuen Tolosako (Gipuzkoa) Musika Zentroan, \"La repoblaci\u00f3n forestal en el Pa\u00eds Vasco\" izenburuarekin. Geroago argitaratu zen hitzaldi hartan, Suitzan baso-ikasketak egin zituen teknikari hark bi printzipio berritzaile ezarri zituen:\nGipuzkoako Foru Aldundiko kargudun hautatu Vicente Laffittek, hizlaria aurkeztu zuen arren, Mariano Adan Iartzaren aurkako tesiak defendatzen zituen. Laffittek foru aldundi hartan sortu berri zen Mendi Zerbitzua sustatu zuen, eta mendi publikoetan zuhaitzak landatzea bultzatu. Hala ere, espezie exotikoak sartzearen bidez baso paisaia eraldatzen saiatzea \u00abgarestia, arriskutsua eta zuhurtziagabea\u00bb zela iruditzen zitzaion.\n1913tik aurrera, ordea, zuraren eskaria handitu zen, eta apurka-apurka intsinis pinuz landatzen hasi ziren mendi publiko zein pribatuak. Garai hartan, zura txanda laburren ondoren (20-25 urte) mozten zenez, zuhaitz gehienek diametro txikia zuten. Hainbat hondamendik \u2014besteak beste 1956an Gipuzkoan gertatutako izozteek eta 1989an Bizkaian izandako suteek\u2014 landu berriak ziren azalera adinkide handiak ekarri zituzten berekin. Denborak aurrera egin ahala, pinudiak mozteko batez besteko txandak handituz joan ziren, bai eta mozteen guztizko bolumena eta mozte horietatik zerratzera bideratzen zen ehunekoa ere.\nEuskal Autonomia Erkidegoan zabaldu da gehien pinu hau, eta erkidego horretan 1986an erregistratu zen intsinis pinuaren hektarea kopuru handiena: 163.000 hektarea. Geroztik, atzera egiten ari da, urteko batez beste 1.000 hektarea kenduta. Nolanahi ere, guztizko izakin zurgaiei dagokienez, Euskal Autonomia Erkidegoko pinudietan gorantz egin du zutikako zuraren kantitateak. 2011ko Baso Inbentarioak adierazten duenez, intsinis pinuaren izakin zurgaiak guztira 30 milioi metro kubiko dira, batez beste hektareako 216 metro kubiko izanik. 1972an egindako lehenengo Baso Inbentarioan, berriz, 15 milioi metro kubiko eta batez beste hektareako 94 metro kubiko neurtu ziren.\nAzkenaldian, intsinis pinuak merkatuan balioa erruz galtzea ekarri dute papergintzaren eta eraikuntza sektorearen gainbeherak (azken hori, 2008. urteaz geroztik mundu osoko ekonomia jo duen Atzeraldi Handiari lotua), bai eta Akitanian 1999an eta 2009an izandako haizete handiek ere. Akitaniako haizeteek, izan ere, zuhaitz asko bota zituzten, eta haien zura oso prezio txikian saldu zen. Gainera, intsinis pinua gaitzak jota dago. Beraz, Euskal Herrian ez zaio etorkizunik ikusten, eta zuhaitz espezie autoktonoak landatzera jotzen ari dira lurjabe asko.\n2010eko hamarkadaren amaiera aldean \"Lecanosticta acicola\" onddoaren erasoa jasan zuen.\nErabilerak.\nBatez ere papera, altzariak eta meatzaritzako habeak egiteko erabiltzen da."}
{"id": "127062", "revid": "7398", "url": "https://eu.wikipedia.org/wiki?curid=127062", "title": "Pinus radiata", "text": ""}
{"id": "127063", "revid": "7398", "url": "https://eu.wikipedia.org/wiki?curid=127063", "title": "Pinus insignis", "text": ""}
{"id": "127066", "revid": "41163", "url": "https://eu.wikipedia.org/wiki?curid=127066", "title": "Isidoro Sibiliakoa", "text": "San Isidoro Sibiliakoa (gaztelaniaz: \"San Isidoro de Sevilla\"; latinez: \"Isidorus Hispalensis\"; Cartagena, 556 inguru \u00a0\u2013\u00a0Sevilla, 636ko apirilaren 6a) elizgizon katoliko, erudito eta polimata izan zen. 599\u2013636 bitartean, Sevillako artzapezpikua izan zen. Montalemberten arabera, \"le dernier savant du monde ancien\" (\u00abantzinako munduaren azken jakintsua\u00bb) izan zen. Garai hartako Hispaniako historiaren iturri nagusiak dira haren lanak, baita ondoren garatuko den Espainiako mitologiarenak ere.\nToledoko IV. kontzilioaren zuzendaria izan zen; han bateratu zen Hispaniako liturgia. Bere lana oparoa bada ere, \"Etymologiae\" da aipagarriena, hogei aleko entziklopedia, Braulio Zaragozakoak antolatu zuena eta maisu eskolastikoen oinarri izan zena. Bertan agertzen diren gaiak hauek dira, besteak beste: gramatika, erretorika, aritmetika, geometria, musika, astronomia, medikuntza, legeak, Biblia, teologia, Eliza eta sektak, hizkuntzak eta herriak, lexikologia, anatomia, zoologia, geografia, arkitektura, etab."}
{"id": "127067", "revid": "1545", "url": "https://eu.wikipedia.org/wiki?curid=127067", "title": "Isidoro Sevillakoa", "text": ""}
{"id": "127069", "revid": "1545", "url": "https://eu.wikipedia.org/wiki?curid=127069", "title": "San Isidoro Sevillakoa", "text": ""}
{"id": "127072", "revid": "2048", "url": "https://eu.wikipedia.org/wiki?curid=127072", "title": "Fernando Garcia de Kortazar", "text": "Fernando Garcia de Kortazar Ruiz de Agirre (Bilbo, 1942ko irailaren 4a - Madril, 2022ko uztailaren 3a) euskal historialaria izan zen, Espainiako Aro Garaikidearen historian aditua. 2008an Espainiako Historia Sari Nazionala lortu zuen. Jesusen Lagundiaren kidea, Deustuko Unibertsitatean katedraduna izan zen.\nPolitikoki nazionalismo espainiar barruan kokatuta zegoen eta \"Dos de Mayo. Naci\u00f3n y Libertad\", \"Vocento\" edo \"Fundaci\u00f3n para la Defensa de la Naci\u00f3n Espa\u00f1ola\" fundazioetan parte hartu zuen.\nJose Angel Garcia de Kortazar Ruiz de Agirre euskal historialaria, bere anaia da."}
{"id": "127073", "revid": "1545", "url": "https://eu.wikipedia.org/wiki?curid=127073", "title": "Fernando Garc\u00eda de Cort\u00e1zar", "text": ""}
{"id": "127074", "revid": "1545", "url": "https://eu.wikipedia.org/wiki?curid=127074", "title": "Fernando Garcia de Cortazar", "text": ""}
{"id": "127075", "revid": "1545", "url": "https://eu.wikipedia.org/wiki?curid=127075", "title": "Bixente Serrano Izko", "text": ""}
{"id": "127079", "revid": "512", "url": "https://eu.wikipedia.org/wiki?curid=127079", "title": "1996ko Ykk\u00f6nen", "text": "Finlandiako bigarren mailako liga ospatu zen bigarren denboraldia bi multzotan banatu zen. Lehenengo taldeko irabazlea Hanko hiriko Hang\u00f6 IK izan zen; bigarren taldekoa aldiz, igotzea lortu zuen Sein\u00e4jokiko TP-Sein\u00e4joki talde izan zen."}
{"id": "127080", "revid": "512", "url": "https://eu.wikipedia.org/wiki?curid=127080", "title": "Ram\u00f3n Barea Unzueta", "text": "Ram\u00f3n Barea Unzueta (Huy, Belgika, 1964 - ) historialari donostiarra da.\nBiografia.\n2008an \"B\u00fanker-Arqueolog\u00eda\" erakusketaren komisarioa izan zen. Hendaian Abbadia jauregian dauden 1941 eta 1944 arteko bunker eta gotorlekuen gida ere bada."}
{"id": "127081", "revid": "1545", "url": "https://eu.wikipedia.org/wiki?curid=127081", "title": "Ramon Barea Unzueta", "text": ""}
{"id": "127084", "revid": "512", "url": "https://eu.wikipedia.org/wiki?curid=127084", "title": "Juan Pablo Fusi", "text": "Juan Pablo Fusi Aizpurua (Donostia, Gipuzkoa, 1945eko irailaren 24a) historialaria da, Espainiako Aro Garaikidearen historian aditua.\nBiografia.\nMadrilgo Unibertsitate Konplutentsean historia ikasi ondoren, bertan doktore bilakatu zen. Oxfordeko Unibertsitatean Filosofia doktore bilakatu zen eta \"Honoris Causa\" New Yorkeko Unibertsitatean.\nEgun Madrilgo Unibertsitate Konplutentsean katedraduna da, 1986 eta 1990 artean Espainiako Liburutegi Nazionalaren eta 2001 eta 2006 artean Fundaci\u00f3n Jos\u00e9 Ortega y Gasset erakundearen presidente izan ondoren.\nEspainia eta Euskal Herriko historia aztertu du gehienbat, batez ere nazionalismoaren gaia."}
{"id": "127085", "revid": "1545", "url": "https://eu.wikipedia.org/wiki?curid=127085", "title": "Juan Pablo Fusi Aizpurua", "text": ""}
{"id": "127086", "revid": "46380", "url": "https://eu.wikipedia.org/wiki?curid=127086", "title": "Julio Altadill", "text": "Julio Altadill Torrrontera de Sancho San Rom\u00e1n (Toledo, 1858ko maiatzaren 8a - Iru\u00f1ea, 1935eko maiatzaren 4a) militar eta historialari nafarra izan zen.\nBiografia.\nIru\u00f1eko San Migel apaiztegian bere ikasketak hasi bazuen ere, Madrilgo Unibertsitatean eta Akademia Militarrean ikasi zuen, non irakasle bilakatu zen. Kuba eta Rifeko gerretan egonda, gazte-gaztetik nafar historia eta bere monumentuak ikasteari ekin zion."}
{"id": "127087", "revid": "46380", "url": "https://eu.wikipedia.org/wiki?curid=127087", "title": "Jos\u00e9 Joaqu\u00edn Arazuri", "text": "Jos\u00e9 Joaqu\u00edn Arazuri D\u00edez (Iru\u00f1ea, Nafarroa, 1918ko abenduaren 1a - Iru\u00f1ea, 2000ko azaroaren 6a) mediku eta historialari nafarra izan zen.\nBiografia.\nZaragozan egin zen sendagile 1944an, eta 1947an pediatrian espezializatu zen. Pediatra bezala eman zuen bere bizitza Iru\u00f1ean baina, horrez gainera, Iru\u00f1eko historiaz idatzi zuenak eman zion ospea. Lan horren emaitza izan ziren, besteak beste, \"Pamplona calles y barrios\", \"Pamplona anta\u00f1o\", \"Pamplona estrena siglo\" eta \"Pamplona Belle \u00c9poque\" liburuak. Zuzentasun zientifikoari muzin egin gabe, bere lanen emaitzak jendartean zabaltzea izan zen bere kezketako bat, estilo arin eta irakurgarrian. 1992an Hiriaren Urrezko Domina eman zion Iru\u00f1eko Udalak lan hori eskertzeko."}
{"id": "127089", "revid": "1545", "url": "https://eu.wikipedia.org/wiki?curid=127089", "title": "Jose Joaquin Arazuri", "text": ""}
{"id": "127090", "revid": "201", "url": "https://eu.wikipedia.org/wiki?curid=127090", "title": "Bat-bateko bertsolaritza", "text": ""}
{"id": "127091", "revid": "46380", "url": "https://eu.wikipedia.org/wiki?curid=127091", "title": "Marta Bizkarrondo", "text": "Marta Bizkarrondo Albea (Donostia, 1947 - Madril, 2007) euskal historialaria izan zen, Espainiako Aro Garaikidearen historian aditua.\nBiografia.\nBilintxen birloba gazte-gaztetik frankismoaren aurkako mugimenduan aritu zen (\"Frente de Liberaci\u00f3n Popular\", PCE, eta abar). Madrilgo Unibertsitate Autonomoan hasieran irakasle edo gero katedradun bilakatu zen, Espainiako Bigarren Errepublikan aditua izanik. Idazlan asko egin zituen, batzuk Antonio Elorza bere senarrarekin batera."}
{"id": "127092", "revid": "336", "url": "https://eu.wikipedia.org/wiki?curid=127092", "title": "Jos\u00e9 Adriano Lizarralde", "text": "Jos\u00e9 Adriano Lizarralde Balerdi, \"Aita Lizarralde\" izenaz ezagunagoa, (Zaldibia, 1884ko martxoaren 17a - Bilbo, 1935eko uztailaren 25a), elizgizon frantziskotar, idazle eta historialaria izan zen.\nBere lanak Euskal Herriko historia erlijiosoan oinarrituak izan dira, batez ere Arantzazuko santutegian.\nBiografia.\nIru\u00f1ean 1911an apaiz izendatua izan ondoren Filosofia eta Letrak ikasi zituen. Arantzazuko santutegian irakasle bihurtu zen.\n\"Ar\u00e1nzazu\" aldizkaria zuzentzeaz gain, \"Anuario de Folklore\", \"Eco Franciscano\", \"Yakintza\" edo \"Revista O\u00f1ate\" aldizkarientzako idatzi zuen bai gaztelaniaz bai euskaraz. Historiako Erret-Akademiaren kidea izan zen.\nO\u00f1atiko Udalak bere omenez kale bati bere izena eman zion."}
{"id": "127093", "revid": "1545", "url": "https://eu.wikipedia.org/wiki?curid=127093", "title": "Aita Lizarralde", "text": ""}
{"id": "127094", "revid": "336", "url": "https://eu.wikipedia.org/wiki?curid=127094", "title": "Juan Ram\u00f3n Iturriza", "text": "Juan Ram\u00f3n Iturriza Garate-Zabala (Berriz, Bizkaia, 1741eko apirilaren 29a - Munitibar, Bizkaia, 1812ko irailaren 10a) historialaria izan zen.\nBiografia.\n14 urte zituela hasieran Aulestin eta gero Urdu\u00f1an idazkaria izan zen. 1760an Mexikora joan zen lan egiteko. Osabarekin Mexikon zela, \"Lucero espiritual\" liburu mistikoa idatzi zuen (1766). Osaba hil zenean, etxera itzuli, eta mesedetako bilakatzea saiatu arren ez zuten onartu. Zaragoza, Santiago eta Erromara joan zen erromes eta \"Manual del cristiano\" deboziozko liburua idatzi zuen (1776). Artxiboak txukuntzen eta ordenatzen ari zela, historiako ikerketei ekin zien; datu ugariak antolatuz, balio handiko \"Antig\u00fcedades de Vizcaya\" bilduma idatzi zuen; hamabi liburukitan banaturiko lan mardul horretako sei baino ez dira ezagutzen. Horietatik atera zuen autoreak bere \"Historia General de Vizcaya\". Hiru liburukitan dago banatuta: jaurerriko historia orokorra, elizateak eta hiribilduak."}
{"id": "127095", "revid": "1545", "url": "https://eu.wikipedia.org/wiki?curid=127095", "title": "Juan Ramon de Iturriza", "text": ""}
{"id": "127099", "revid": "12654", "url": "https://eu.wikipedia.org/wiki?curid=127099", "title": "Tornionjoki", "text": ""}
{"id": "127100", "revid": "15251", "url": "https://eu.wikipedia.org/wiki?curid=127100", "title": "Juan Antonio Iza-Zamakola", "text": "Juan Antonio Iza-Zamakola Ozerin (Dima, 1756ko abenduaren 27a - Madril, 1826ko martxoaren 24a) euskal idazle, kazetari eta historialaria izan zen.\nBiografia.\nBizkaiko leinu noblean jaioa, anaia Simon Bernardo Zamakola zuen. Gitarrajole eta abeslari, folklorista, poeta, idazle, legelari, filologo eta historialaria izan zen.\n1775ean Madrilera joan zen eskribaua izateko, 1785ean lortu zuena. 1809an, polizia-komisario izendatu zuten eta 1814an ihes egin behar izan zuen erbestera.\n1820an Bilbora itzuli zen, non kazetaria izan zen. Luis Astigarragarekin batera \"El Despertador\" (Bilbo, 1821-1822) egunkaria sortu zuen. Antonio Iza-Zamakola idazlearen aita zen."}
{"id": "127101", "revid": "105290", "url": "https://eu.wikipedia.org/wiki?curid=127101", "title": "Pichilemu", "text": "Pichilemu Txileko O'Higgins eskualdean kokatua dagoen komuna eta hiri bat da. Cardenal Caro probintziako hiriburua, 2002ko erroldaren arabera 12.392 biztanle ditu. Mapudungunez, herriaren izenak \u00abbaso txikia\u00bb esan nahi du (\"pichi\" 'txiki', \"lemu\" 'baso, oihan')."}
{"id": "127103", "revid": "11782", "url": "https://eu.wikipedia.org/wiki?curid=127103", "title": "Jean Baptiste Constantin", "text": ""}
{"id": "127105", "revid": "11782", "url": "https://eu.wikipedia.org/wiki?curid=127105", "title": "Joanes Garaztarra", "text": ""}
{"id": "127112", "revid": "1545", "url": "https://eu.wikipedia.org/wiki?curid=127112", "title": "Marian Grze\u015bczak", "text": "Marian Grze\u015bczak (Nochowo, Polonia, 1934ko martxoaren 22a \u2013 Varsovia, Polonia, 2010eko urtarrilaren 27a) poeta, idazle eta kritiko literario poloniarra zen.\nGrze\u015bczakek Poloniar Literatura ikasi zuen 1952tik 1956ra Adam Mickiewicz Unibertsitatean, Pozna\u0144en. 1990etik 1996ra Txekoslovakiako kontsul poloniarra, Poloniak Eslovakian duen enbaxadako aholkulari eta Bratislavako Poloniar Institutuaren zuzendaria izan zen."}
{"id": "127113", "revid": "1491", "url": "https://eu.wikipedia.org/wiki?curid=127113", "title": "Haizea Garizumakoa", "text": "Haizea Garizumakoa Ruper Ordorikaren diskoa da, 2009an argitaratua."}
{"id": "127114", "revid": "64490", "url": "https://eu.wikipedia.org/wiki?curid=127114", "title": "Corleone", "text": "Corleone (, batzuetan \"Curliuni\" ere) Italiako Sizilia uhartean dagoen Palermoko probintziako udalerria da.2009. urteko maiatzean 11.357 biztanle zituen. Bisacquino, Campofelice di Fitalia, Campofiorito, Chiusa Sclafani, Contessa Entellina, Godrano, Mezzojuso, Monreale, Palazzo Adriano, Prizzi eta Roccamena udalerriekin mugatzen du.\nCorleone izenak nahita-nahiez Cosa Nostra edo siziliar mafia gogora ekartzen digu, batez ere udalerri hau Michele Navarra, Luciano Leggio, Leoluca Bagarella, Salvatore Riina eta Bernardo Provenzano buru mafiosoen jaioterria baita. Horretaz gain, Mario Puzo idazleak bere \"The Godfather\" eleberriko fikziozko pertsonaia nagusia den Vito Corleoneren jaiolekua hemen kokatzen du."}
{"id": "127116", "revid": "56334", "url": "https://eu.wikipedia.org/wiki?curid=127116", "title": "Michele Navarra", "text": "Michele Navarra (Corleone, 1905eko urtarrilaren 5a - \"ib.\", 1958ko abuztuaren 2a) Siziliar Mafiako kide boteretsua izan zen. Tituludun medikua eta Corleone udalerriko Familia Mafiosoaren buruzagia zen. \"Gure Aita\" (sizilieraz \" 'U Patri Nostru\") ezizenez ezaguna zen."}
{"id": "127117", "revid": "512", "url": "https://eu.wikipedia.org/wiki?curid=127117", "title": "The Parting Glass", "text": "The Parting Glass (euskaraz literalki \"Joan Aurreko Edalontzia\" da, halere itzulpen egokiena \"Joan Aurreko Zurrutada\" litzateke) irlandar eta eskoziar abesti herrikoia da. Usadioz lagunartean abesten den abestia da. Sarritan aipatu izan da Irlanda eta Eskoziako abesti ezagunena dela. Robert Burns idazleak idatzi zuen."}
{"id": "127120", "revid": "119347", "url": "https://eu.wikipedia.org/wiki?curid=127120", "title": "Joha\u00f1e Epherre", "text": "Joha\u00f1e Epherre (Altzai, 1931ko uztailaren 31 - Oloroe-Donamaria, 2004ko apirilaren 5a) zuberotar euskaltzale eta elizgizona izan zen.\nBizitza.\nAltzaiko Eiheraberrian sortua, Altz\u00fcr\u00fck\u00fcko Epherretarren (Gilen Epherre barne) familia urruna zen.\nBatxiler ikasketak Mauleko \"Saint-Fran\u00e7ois\" ikastetxe katolikoan. 1955ean apaiztu zen eta irakasle sartu zen Naiko seminario txikian (Bearno, Okzitania).\nBikario ibili zen Kanbon (1958) eta Atharratzen (1959); erretore Eskiulan (1974) eta Atharratzen (1980).\nLanak.\nGizon apala, euskararen aldeko bere ekimenak ugariak izan ziren."}
{"id": "127122", "revid": "512", "url": "https://eu.wikipedia.org/wiki?curid=127122", "title": "Barriako Santa Maria komentua", "text": "Santa Maria komentua Donemiliaga udalerriko Narbaxa kontzejuko Barria auzoan dagoen eraikin erlijiosoa da, lehenengoz XII. edo XIII. mendean eraikia. Hainbat mendez zistertar ordenako Gaztelako San Bernardo kongregazioko lekaimeen komentu izana, 1984az geroztik gazteentzako aterpetxea da.\n2003ko urtarrilaren 28an, Eusko Jaurlaritzak kultura ondasun izendatu zuen, \"monumentu\" sailkapenarekin.\nDeskribapena.\nMicaela Portilla historialariak dioenez, komentua XII. mendearen amaieran edo XIII. mendearen hasieran eraiki zuten. Erdi Aroko lehenengo eraikuntza haren aztarnarik ez da aurkitzen jada, eta gaur egun ikus dezakegun eraikinaren zati zaharrenak XV. mendekoak dira.\n1960ko hamarkadan zistertar lekaimeak, Barriako komentua utzita, Oiona joan ziren, eta komentuko artxiboak ere berekin eraman zituzten. Artxibo horietan dago Gregorio IX.ak 1232an emandako bulda, 1235ean berretsia. Buldaren bidez, aita santuak monasterioa eta horko ondasun guztiak babestuko dituela dio.\nEraikinak bolumetriaren arabera bereizitako lau gune ditu:\nBarriako Andre Mariaren eliza.\nMultzoaren iparraldean kokatuta dago eta eraikin garaiena da. San Bernardo kalearen parkean dagoen arku batetik sartzen da. Oin angeluzuzena eta bost zatiko gurutze ganga du; horietatik hiruk korua estaltzen dute. Erretaula nagusia, barrokoa, XVIII. mendekoa da. Idi-begi bat du eta leiho altuak hegoaldera begira daude. Iparraldeko hegalean lekaimeen klaustroa dago eta elizatik bertatik sar daiteke.\nKlaustroa.\nBi solairuk osatzen dute. Beheko solairuan zutabeen gainean arku irekiak daude eta goiko solairuan, berriz, egurrezko eta igeltsuzko armazoia, leihoduna.\nBeheko solairua eraikinaren zati nobleena da. Arkuak harlanduzko lan beheratuak dira, fuste motz eta ildaskatuko zutabeak, harroin indartsuak eta erroseta formako kapitela, kanpoaldean harlanduzko karela eta barnealdean harlandua.\nKoru baxuaren sabaia egurrezkoa da, eta gapirio artean zuriz margotutako ertz hirukiekin laukiak ditu osatuta.\nKlaustroaren alboan abadesen hilerria dago eta bertan daude hilobiratuta. Sarrerako arkua nabarmentzeko modukoa da, zutabe jonikoen gainean beheratuta eta molduratuta dago. Giltzarrian San Bernardo, San Joan Bautista eta zazpi gazteluko ezkutu bat daude zizelkatuta.\nKlaustroa inguratzen duen eraikina garai hartako komentuetan ohikoa zen eraikuntza motakoa da: harri-ormako harresiak, bi solairu, erdi ordenatutako baoa, arku bidez sarrera, teila arabiarreko estalkiak eta itxura trinkoa. Kanpoaldetik komentu itxura ematen duen gunea da.\nSarrerako ataria.\nEraikinerako sarrera zen. Gaur egun instalazioetarako sarrera ostatuaren eta eliza-klaustroek osatutako multzoaren bitartean iparraldera begira dagoen arku beheratutako ate bat da. Ate horren gainean, 1756ko data duen armarri biribil bat ikus daiteke, monasterioak garrantzia izan zuen bigarren garaiarekin bat dator data hori.\nAkaberei dagokienez, ez du garrantzi berezirik, bai, ordea, bere posizioari eta kokalekuari dagokionez; izan ere, multzoaren hazkundearen eredua da: une jakin batean dagoena mantenduz zabaltzen hasten da.\nOstatu zaharra.\nKomentuari jarraipena ematen diolako da interesgarria, eta orubearen iparraldeko ertzean dago. Kalerako bidea itxi arren, kokatuta dagoen auzoko irudia mantendu egiten du. Hegoaldeko harresiaren behealdean leiho bikiak daude, lehenengo eraikinen aztarna."}
{"id": "127125", "revid": "119347", "url": "https://eu.wikipedia.org/wiki?curid=127125", "title": "Alternatiba (elkartea)", "text": "Alternatiba elkartea Makean (Lapurdi) 2003an Coca-Colari egindako boikot baten ondorioz sortu zen, Coca-Cola baita Pepsi Cola edariari alternatiba bat aurkitzeko.\nBere ildoa: \"egokia ez zaigun sistema bati aurre egiteko, alde batera utzi, eta elikatzen gelditzeko bideak sortu\".\nKonkretuki, eguneroko bizian jendearen duintasuna eta amalurra errespetatzeko moduan ideiak praktikan ezartzeko tresnak sortzen ditu.\nProiektuen xehetasunak.\nEHKA: Euskal Herriko Kola Alternatiboa.\nEhka proiektua elkartearen abiapundua izan da. Bidezko merkataritzan oinarritua den edari hori sortu\nzen Coca Colaren boikot baten porrota ondotik. Cola kapitalisten\nboikot nagusi bat eraman nahi zen, baina porrot biribil bat izan zen besten\negiteko euskal ohiturak zirela medio (kalimotxo, kuba libre). Helburua beraz ordezkoa sortzea zen. 2003ko urte hasieran burutu zen. 2005 urtean elkarteak Alterka kooperatiba sortu zuen, proiektuaren segida har dezan.\nKooperatiba tokiko edari ekologiko edota bidezko merkataritzako edarien banatzaile\nda. Kooperatibaren sorrerarekin, ber ildoan oinarriturik, bestetako edari gehienentzat\nordezko bat sortua izan da: Xuka (limonada), Juka (liranja jusa) eta Pika (Pepsi konpaniaren Kas/en ordezko) adb.\nEkiondo: erregai autoeratu begetalen proiektua.\nPetrolio gerlen bermatzen gelditzeko ta CO2 gasa ttipitzeko, Diesel motoreak\nberriztagarriak diren olioez ibilarazten ahal dira edota olio begetal\npuruan. Proiektu honen helburua produktore eta erabiltzaileen arteko\nerlazio direktoa sortzea da, tokiko ekonomia iraunkorraren garapena sustatuz.\nElkartearen helburua da partehartzaileak konzientzia har dezan\nenergiak zer diren, energien produzitzeak zer erran nahi duen gaur egun baita zer\neragin duen ta konkretuki energia soberano autoeratuen abian ezartzea. 2006 urtetik geroztik Euskal Herriko Laborantza Ganberak proiektuaren segida hartu du.\nBaso berria: plastika gogorreko basoen proiektua.\nEhka ideiaren gisara, gure bestetan hainbat eginbide moldatzen ahal ditugu kapitalismoko\ngastatze printzipiotik ateratuz. Baso berriaren proiektua plastikazko\nbasoen botatzeko ohitura gelditzea da. Baso berria berriz ta berriz\nerabiltzen ahal denez, sahutzen diren baso kopurua ttipitzen da,\nhorrezgain bazterrak garbi uzten ditu. Hasiera batean, lehen erabiltzaileak EHZ festibala eta\ngaztetxeak izan ziren. Orai, ipar Euskal Herrian, gero eta besta gehiagok ta elkarte gehiengoak\nerabiltzen dituzte baso berriak.\nAlternatibaZ: elkartearen aldizkaria.\nBere helburua munduan zehar existitzen diren jarduntze alternatiboak ezagutzea, ta\nzabaltzea izan da. Kanpoan existitzen\ndiren tresna batzuk EHan existitzen ez direlarik, tresna horien sortzeko\nahaleginak egiten ditu elkarteak. AlternatibaZ aldizkaria beraz, think tank\nmoduan, ekimen positiboei pentsatzeko ta aurrera eramaiteko aldizkaria izan da.\n14 ale izan ditu.\nMunduari So besta: jarduntze alternatiboen besta.\nAlternatibaZ aldizkariaren modura, bere helburua besta giroan, munduan zehar existitzen diren alternatiba konkretuei buruz informatzea izan da."}
{"id": "127126", "revid": "14234", "url": "https://eu.wikipedia.org/wiki?curid=127126", "title": "Alternatiba elkartea", "text": ""}
{"id": "127133", "revid": "119347", "url": "https://eu.wikipedia.org/wiki?curid=127133", "title": "Burguko bolatokia", "text": "Burguko bolatokia Burgun dagoen kirol-eraikina da, bolatokia hain zuzen ere.\n1994ko azaroaren 4an, Eusko Jaurlaritzak \"monumentu\" izendatu zuen, Sailkatutako Kultura Ondasuna.\nDeskribapena.\nBurguko Eliza Nagusiaren absidetik hurbil dagoen eraikina da. Oinarria errektangulu formakoa da eta, hormak, harri landugabez eginak. Sapaia, egurrezkoa. Aurreko aldea, hegoaldean, zabalik du eta, bertan, egurrezko hiru zutabe. Zutabeen oinetan, harri bana eta zapata bana. Teilatuak bi aldetara jotzen du eta teilatu gaineko hegia sarrerarekiko paraleloki dago, zutabe lodi batzuez eutsita."}
{"id": "127137", "revid": "15795", "url": "https://eu.wikipedia.org/wiki?curid=127137", "title": "Uhandre piriniarra", "text": ""}
{"id": "127143", "revid": "119347", "url": "https://eu.wikipedia.org/wiki?curid=127143", "title": "Azkarraga etxea", "text": "Azkarraga etxea Agurainen dagoen hiri-jauregia da.\n1999ko uztailaren 20an, Eusko Jaurlaritzak \"monumentu\" izendatu zuen, Sailkatutako Kultura Ondasuna.\nDeskribapena.\nAguraingo hirigune zaharra monumentu multzo dela aldarrikatuta dago, eta oinplanoan betetzen duen lurrak laukizuzenaren itxura dauka, nahiz eta, orubearen taiukera aldapatsura egokitzeko, ertzetan formak oso-osorik zaindu ez. Hirigunearen egitura kale paralelotan oinarritzen da, luzetara jarrita. Ertaroan eraikitako hiribilduetako etxediak luze antzekoak izaten direla kontuan izanda ere, kasu honetan nabariak dira eraikitako sakontasunen arteko diferentziak: horretara, batzuek kainua edo zanga daukate luzetarako ardatzean; etxadiok zedarriztatzeko balio duten kaleetako batera daukate pendiza beste eraikin batzuek; eta badira bi aldeetara ematen duten eraikinak ere.\nKale Nagusiaren eta Zapatari kalearen artean eratutako etxadi zerrendako ipar ertzean dago Azkarraga etxea. Eraikinaren kokagune den lursaila ez da erregularra, eta etxadiaren ipar aldeko ia erdia hartzen du, eta hegorantz luzatzen da Zapatari kalera ematen duen aldetik. Ipar-ekialdeko ertzean, Azkarraga etxetik hurbil samar, jabetza horrekin zerikusirik ez daukan etxebizitza eraikin bat dago, eta kalte gogorra egiten dio Azkarraga etxearen ikus eremuari.\nAzkarraga etxearen taiukerak agerian uzten du eraikin jarea dela, eta, beraz, eraiki zen garaitik aurrera ez dela bere itzulinguruko lur azaleran ezer eraiki. Ezaugarri hori da, hain zuzen, hirigune zaharreko gainerako eraikinetatik bereizten duena. Hala ere, eraikina kokatuta dagoen lursailaren egungo mugaketa ez dator bat hasieratik eraikinaren menpekoak izan ziren lurrekin. Badirudi eraikinari lotuta dauden eremurik zaharrenak, batetik, mendebaldera dagoen terraza dela, antzinako garaietan kainoa izan zen partearekin bat datorrela ematen baitu, eta bestetik, lorategia, Kale Nagusiko antzinako sailak hartzen ditu eta. Higiezin horri erantsi zaizkion gainerako lurrak, ordea, jabeek gerora eskuratutako aldameneko eraikin sailen ondorioz gehitu zaizkio.\nFatxada nagusiaren elkarzut dagoen pareta batek zati bitan banatzen du eraikina barrutik. Eta alde bion egitura diferentea denez, argi dago bi aldikada bereizitan eraiki zela XVI. eta XVII. mendeetan. Kanpoko bolumena trinkoa da; oinplanoa, nahiko koadroa; guztira lau altuera maila dauzka (beheko pisua, beste pisu bi, eta ganbara); estalkiak isurialde bi ditu, eta gailurra fatxada nagusiaren paralelo doa. Kanpoko hormak harlanduzkoak dira kale Nagusiko fatxadan, eta gainerako fatxadak harlangaitzez eginak, nahiz eta hutsarteen enkoadreak eta eraikinaren kantoiak harlanduzkoak izan. Hegora eta mendebaldera dauden azken solairuko itxiturak, bistako adreiluz eginak. Perimetroko hormak eta lehen aipatutako zeharkako pareta (elkarzut dagoena) dira eraikinaren egituraren euskarriak, tarteko portikoetako habe eta zutabeekin batera, eta estalkiaren egurrezko egiturarekin batera.\nKale Nagusiko fatxada har daiteke fatxada nagusitzat, bai osorik harlanduz egindako bakarra delako, bai hegalaren ezaugarriengatik, bi ilara harburu zizelkatu dauzkalako, eta, oholezko plafoietatik zintzilik, buruz behera jarritako botila antzeko apaingarriak dauzkalako. Altxaeraren konposizioa horizontalean banatuta dago, hain zuzen bigarren pisuko eta estalkiko solairuen parean kokatutako inpostekin. Lehenengo altuera maila bietan nabaria da egitura trinkoa gailentzen dela, hutsarteen ordez: sarrera nagusia, dobela handiko erdi-puntuko arkua daukan ate batetik, eta leiho txiki bat lehenengo pisuan, besterik ez. Bigarren pisuan lau hutsarte daude, harrizko balkoiekin, tarteko hormataletan armarri bi jarrita, eta fatxadaren erdian leiho txiki bat. Hutsarte horietako batek, kantoian kokatuta dagoenez, eta ate nagusia aldamenera egoteak, halako norabide bat ematen diote altxaerari, eraikinaren eta Santa Maria elizaren artean dagoen gune irekirantz. Estalkipeko pisuan lau hutsarte laukizuzen ikusten dira hegal handiaren azpian.\nHegoaldeko fatxadak lorategirako irteera bat dauka lehenengo pisuan, eta logia moduan jarritako erdi-puntuko bost arkuko multzo bat goiko pisuan. Mendebaldeko fatxadaren antzera, bistako adreiluz egindako itxiera dauka goiko herenean, hutsarteak tartean dituela. Iparraldera dagoen aldameneko fatxada oso-osorik harlangaitzez egindakoa da, eta trinkotasuna du nagusi; bera da apalena, eta argia eta airea ematen die eraikinaren zerbitzu eta barruko komunikazio guneei."}
{"id": "127146", "revid": "119347", "url": "https://eu.wikipedia.org/wiki?curid=127146", "title": "Cadahalso etxea", "text": "Cadahalso etxea Aiarako Zuhatza auzoan dagoen dorretxea da.\n1998ko uztailaren 17an, Eusko Jaurlaritzak \"monumentu\" izendatu zuen, Sailkatutako Kultura Ondasuna.\nDeskribapena.\nCadahalso etxea \u00abEl Valle\u00bb auzoan kokaturiko gotor-etxe bat da, Zuhatzatik Okondora doan bidearen eskuinetara, erakundearen 50. zenbakidun etxea izanik.\nEtxea harlangaitzezko eraikina da, izkinetan harlandua duelarik eta oin lauki zuzena, bere fatxada nagusian dorre moduko gorputz bat erakutsiz, eta honek, bere goialdeko zatian egurrezko hegalki bat aurkeztuz. Lau isurkikoa du estalkia kanaldun teilaz eginikoa, dorrearen gainean faldoi batekin.\nEraikinaren ezkerraldean, altuera txikiagoko eranskin bat dago, beranduagokoa ziurrenik ere, adreiluzko bilbadurazkoa duelarik goiko solairua eta estalkia isurki bakarrekoa.\nDorrearen zatian, bere hegalean babesturik, sarrera nagusia dago arku zorrotz batez hornitua, zeinera patin baten bidez heltzen baita, honek bere goialdean gezileiho bat duelarik. Behe solairuan dinteldun sarrera txiki bat du dorreruntzko sarrera diren mentsulatxo batzuen gainean, aurreko eta hegaleko orman altueran bano txiki batzuk daude era berean, harlanduz inguratuak eta hegalekoa arku faltsu baten tankeran.\nDorrearen eskuinaldean ikuilurako sarrera dago, isurki bakarreko estalitako zatiz hornitua eta bano konopial itsu batekin. Ikuiluan aireztatze bano batzuk daude gezileiho modukoak eskuineko hegalean eta atzealdean eta barrualdean harrizko oinarrien gainean (bat edo beste hormigoizko oinarriz ordezkatua izan da) egurrezko zutabeen egitura ikusten da, lehen solairuko forjatuaren soliberia eta entaulamentua iraupen egoera txarrean egonik.\nEskuinaldeko hegalean eta atzealdean lehen aipatutako gezileihoak irekitzen dira behe solairuan eta neurri desberdinetako hainbat dinteldun bano, gehienak harlanduz inguratuak. Ezker hegalak aipaturiko eranskina erakusten du, dinteldun bano txiki batekin eta lehen solairuan ojibazko arku bidez izanik sarrera.\nBabes espedientean, baita ere, bide ondoan dagoen labearen eraikin txikia ere sartzen da, eraikuntza nagusiaren, hau da, Cadahalso etxearen, menpeko elementu bezala."}
{"id": "127149", "revid": "119347", "url": "https://eu.wikipedia.org/wiki?curid=127149", "title": "Ureta dorretxea", "text": "Ureta dorretxea Aiarako Lanteno auzoan dagoen dorretxea da.\n2002ko maiatzaren 24an, Eusko Jaurlaritzak \"monumentu\" izendatu zuen, Sailkatutako Kultura Ondasuna.\nDeskribapena.\nDorretxe eta bizitegi hau XV. mende bukaerakoa eta XVI. mendearen hasierakoa da. Oin karratuko eraikina da eta alde bakoitzak hamaika metro neurtzen ditu. Hiru solairu ditu: behekoa, lehena eta lau uretara dagoen estalkipea. Sarrera nagusia ipar-ekialdeari begira, errepide ondoan dago, eta lehen solairuaren parean zubi bati esker herriko errepidea eta dorrearen arteko lubakia zeharka daiteke. Harrizko eraikina da, ertzeetan harlanduak ditu eta fatxada nagusian portada bikoitza du.\nFatxadak.\nIpar-ekialdeko fatxada ezaguna da bi solairuetako bakoitzean sarrerako ate bat duelako. Goiko atea da eraikinaren sarrera eta fatxada erdia hartzen du lehen solairuaren parean. Beheko solairuan, aldiz, ikuiluen sarbide den antzeko beste ate bat dago. Aipatutako portada biak erdi-puntuko arku banatan bukatzen dira, eta arkuaren inguruan eta atezangoan koska eta moldura arineko harlandu handiko dobelak dituzte. Goiko atea iltze-buruzko ilaradun eta txandakatutako esfera erdidun alfiz molduratuaren bidez koadroan sartuta dago, Sarrera hauen hutsarteak zabalak dira, goikoak 2,75 x 1,60 metro ditu eta behekoak 2,55 x 1,60 metro. Beheko solairuan, errepidetik lubakira eta beheko atera doan sarbidea zaintzeko, metro bat baino gehiagoko altuera duten bi gezileiho daude, eta lehen solairuan atearen alde banatan 0,70 metrokoak diren bi leiho ia karratuak daude. Leihoak harlandu handiko markotan daude eta azpian, beheko eta lehen solairuaren artean sei ukondo lerrokatuta daude, lau eskubialdean eta bi ezkerraldean. Estalkiaren teilatu-hegala sarrerako ate gainetik hurbil hasten da, eta horregatik, fatxadak altuera txikia erakusten du. Beheko solairuan, eskubi aldeko albo baten solairuaren eranskina dago, eta gezileiho baten zatia estaltzen du.\nIpar-mendebaldeko fatxada errekari begira dagoelako da azpimarragarria, alde horretatik nabarmenagoa baita; beheko solairuan bi gezileiho bakarrik daude eta bat ia estalita; lehen solairuan, aldiz, fatxada nagusikoen antzerakoak diren bi leiho eta garrantzirik gabeko beste bi berri daude. Estalkia begiratuz gero, eraikina itsusitzen duten hiru tximinia daude.\nHego-ekialdeko lehen solairuaren goiko ertzean lerrokatuta dauden lau hutsarte izan ezik, ia hormatal guztiak ez dauka hutsarterik. Alde horretako berezitasunik nabarmenena fatxadak azaltzen duen harrizko eranskina, solairu batekoa da, beheko solairu guztian zehar ur batera dagoen estalki eta guzti. Hego-mendebaldeko edo atzekoa den fatxadak beheko solairuan eskubiko ertzaren ondoan pixka bat kakotutako ateburudun atea dauka; ezkerraldean bi gezleiho ditu; lehen solairuan hormatalaren erdian fatxada nagusiko antzerakoa den leihoa du eta bere eskubian eraiki berria den hutsartea. Lehen solairuaren parean egindako porlanezko terraza batek eta honen oinarrian egindako zementu-bloke itxiturak, gezileiho bat estaltzen duenak, fatxada narriatuta utzi dute.\nBarrualdea.\nBarrualdeari dagokionez, dorrea egurrezko lau habetzanen bidez zehaztatuta dagoen erdiko lauki batez egituratua dago, eta horiek osatzen dute eremu nagusia. Estalkipean egurrezko txabeta eta larakodun zutoinen egitura ikusten da, ganbararen eremu irekia da; lehen solairuan egitura estalita dago eta etxebizitzaren erdiaren inguruan korridore batek gelekin elkartzen du, dorrearen bizitegia da eta berezko leihoek, alde banatan, barruan landutako harrizko bi eserleku dituzte. Beheko solairuan, egitura nagusiaren zati bat eserlekuen gainean ezarritako bi zutoinen bidez egina dago eta beste bi zutoinak harrizko horma batek ordezkatzen ditu, eta era berean, hormak egonlekua bi zatitan banatzen du, ikuilua da, eta gezileihoen lagungarri izateko hormen txaranbeldu handia ikusten da."}
{"id": "127152", "revid": "119347", "url": "https://eu.wikipedia.org/wiki?curid=127152", "title": "Arza etxea", "text": "Arza etxea Donemiliagako Egilatz auzoan dagoen hiri-jauregia da.\n2000ko martxoaren 22an, Eusko Jaurlaritzak \"monumentu\" izendatu zuen, Sailkatutako Kultura Ondasuna.\nDeskribapena.\nDonemiliaga udalerriko eraikina Egilazko Arza 1. zenbakiko biztanleria-gunean kokatua dago.\nEtxea herriaren hego-ekialdean dago, isolaturik, herria zeharkatzen zuen N-1 (Madril-Irun) errepide zaharretik gertu. Hogei metroko fatxada eta hamalau metroko sakonera duen oin laukizuzena, bi solairu (behekoa eta lehenengoa) eta estalkitarte bat dauzka. Estalkitarteari ez zaio fatxada nagusitik argirik sartzen eta bi isurialdeko teilatu batez estalia dago (atzealdera ematen duen isurialdea handiagoa da) fatxada nagusiarekiko paraleloa den galdur batekin.\nEraikinaren oina oso trinkoa da baina desegokiak diren bi eranskin dauzka atxikirik: bata fatxada nagusian eta bestea, sinpleagoa eta aurri-egoera larrian, iparraldeko alboko altxaeran.\nEkialderantz begiratzen duen fatxada nagusia, bi sektore erditan banaturik dago, bere apareju desberdinaren ondorio. Ezkerraldeko erdia, apalagoa eta eranskinetako batez zati batean estaltia, harlangaitzezkoa da. Beste erdia, landuagoa, harlanduzko blokeen bidez egina dago. Iparraldeko eta atzeko albo-altxaerek harlangaitza erabiltzen dute beren pareten sakonerarako, eta harlandua, aldiz, angelu-kateentzat eta bao originalen azpaduretarako baino ez. Hegoaldeko albo-altxaeraren luzitu eta kareztatuak fabrika ezkutatzen badu ere ez dago zalantzarik sakonera harlangaitzezkoa dela eta izkinetan eta bao orijinalen azpaduretan harlanduzkoa.\nEtxea oso itxia da. Fatxada nagusian eta atariko beheko solairuan, ezkerretik eskubira, honako hauek topa ditzakegu: ertza kanpoaldera duen eta sekzio karratukoa den barrotezko erreja batez itxitako leiho ia karratua, bebarrua argitzen duen leiho etzan txiki bat, dinteldatutako atealdea, eta azkenik, geroago irekitako leiho luzexka, bere azpaduran ez baitauka aurreko hiru hutsuneek duten marko nabarmendu eta ukondotuak. Solairu nagusian, atealdearekiko simetria gordez, beste leiho bat irekitzen da, moldura lau nabarmendua eta ukondotua daukana. Atealdearen gainean, leihoaren eskubandaren harlandu karratu batean, kalbario-gurutze bat dago grabaturik, dudarik gabe betetzen zuen funtzio paraerlijiosoaren adierazgarri. Bigarren leiho bat dago aurrekoaren ezkerraldean kokatua eta antzeko ezaugarriak dituena, eta solairu nagusian irekitako hutsuneak betetzen ditu.\nIparraldeko alboan, beheko solairuan, hiru hutsune daude. Horietako bat, eskuinerago dagoena hain zuzen, geroago ireki zen, eta beste biak aldiz eraikinaren garaikoak dira eta horregatik moldura laua, nabarmendua eta ukondatua daukate, fatxada nobleak bezala. Lehenengoa oso zabala da eta bebarrua argitzeaz arduratzen da. Bigarrena ikuiluaren sarrerako atealdearena da. Solairu nagusian, beheko solairuko hutsuneekin simetria gordez bi leiho irekitzen dira. Ezkerrean eraikinaren garaikoa dena dago eta fatxada nagusiaz hitz egiterakoan ikusitako ezaugarri berak ditu. Atealdearen gainean dagoena balkoi itxurako hutsunearen eredua jarraitzen du. Estalkitartea argitzeaz leiho txiki karratu bat arduratzen da.\nAtzealdeko fatxadan bi hutsune besterik ez daude, bat solairu bakoitzeko. Horrek etxearen izaera itxia eta etxearen atzeko sektoreari eman zaion funtzio laguntzailea azpimarratzen du.\nHegoaldeko alboko fatxada irekiagoa da, baina oraindik beteguneek lehentasuna daukate. Horrek, berriro ere, etxearen funtzioen araberako banaketa hutsuneen kokapenaren arabera egituratzen digu. Pertsonen geletan hutsune gehiago biltzen dira. Behetik gora hiru dira, bi eta bat, hiru solairuetako bakoitzean irekitako leihoak."}
{"id": "127153", "revid": "58701", "url": "https://eu.wikipedia.org/wiki?curid=127153", "title": "Edward Schillebeeckx", "text": "Edward Schillebeeckx (Anberes, 1914ko azaroaren 12 - Nijmegen, 2009ko abenduaren 23) teologo katoliko nabarmen bat izan zen, Vatikanoko II. Kontzilioko eragile nagusienetakoa eta \"Concilium\" aldizkari erlijioso aurrerakoiaren sortzaileetako bat. Bere jarrera berriztatzailea, hainbat prozesu jasan behar izan zituen Eliza Katolikoaren barnean."}
{"id": "127154", "revid": "91206", "url": "https://eu.wikipedia.org/wiki?curid=127154", "title": "Artzamendi etxea", "text": "Artzamendi etxea Arratzu-Ubarrundiako Luku auzoan dagoen hiri-jauregia da.\n1999ko ekainaren 11an, Eusko Jaurlaritzak \"monumentu\" izendatu zuen, Sailkatutako Kultura Ondasuna.\nDeskribapena.\nLukuko populazio-gunetik aldendua dagoen jauregi-itxurako etxea da, eta Artzamendiko auzoan, Santa Engrazia ibaiaren bestealdean dago. Bertara iristeko N-240aren errepide zaharretik elizara heldu aurretik dagoen transformadore baten ondoan eskuinerantz jotzen duen bide batetik joan beharra dago.\nEraikina muino baten oinean dago, lurrari erdiatxikita. Eraikina barrokoa eta apaindurarik gabekoa da, eta nabarmenena bere fatxada nagusia da. Fatxada horrek bi armarri ditu. Eraikinaren oina laukiduna da. Fatxada nagusiaren eskuinaldean eranskin luzexka bat dauka eta eskuinaldeko zatiaren atzealdean estalpe txiki bat. Gorantz, beheko solairua eta 2 altuera gehiago ditu. Estalkia lau isurialdekoa da, eta isuraldeetako bat aipaturiko estalpearen gainetik luzatzen da.\nEraikina harlangaitzez egina dago eta baoen inguruetan eta ertzetan harlandua dauka. Egitura eustormez eta zurez egina dago. Kanpoaldeari dagokionez, hegaletan eta ate nagusian egurra ageri da eta fatxadako balkoian forjazko baranda sinple bat. Estalkia antzinako erako kanal-teilazkoa da.\nHegoaldera jotzen duen fatxada nagusia osaera simetrikokoa da eta hiru ardatzetan antolaturik dago. Beheko eta lehenengo solairuan arku eskartzanoz inguratutako baoak ditu. Euskal barrokoan ohizkoa den ereduari jarraituz sarrera eta balkoiaren bidez erdiko ardatza nabarmentzen da. Beheratutako arku izuneko sarrera adobelatua da, eta burdineria duen egurrezko bi zatiz osatutako ate bat dauka. Lehenengo solairuan balkoiak honako hauek ditu: 4 mentsulen gainean zapalda molduratu bat eta dintelean tailatutako arku faltsuko balkoi-atea. Harlanduzko alderdi batek lotzen ditu atea eta balkoia. Beheko eta lehengo solairuetako alboetako ardatzen baoek ere beheratutako arkuetan azpadura tailatuta daukate, eta beheko solairukoek horrez gain errejak ere bai. Goiko solairuan aipaturiko hiru ardatzetan lerrokaturik hiru ganbara-bao laukidun, harlanduaz inguratutakoak, irekitzen dira. Armarriak harri zurikoak dira eta simetrikoki kokaturik daude, erdiko ardatzaren alboetan, lehenengo solairuaren eta ganbararen artean. Eskuineko armarriak lau zatitan banaturiko eremua dauka eta Zarate, Salazar eta Lazarraga familiei dagokie. Ezkerreko armarria zortzi zatitan banaturik dago, lehoi maskaraz, kiribilduez eta kasket lumadun batez apaindurik.\nMendebaldeko fatxadan, biderantz zuzenduta, hainbat forma eta tamainetako hutsuneak irekitzen dira, eta horietako hiru, fatxada nagusian daudenen antzekoak dira. Atzekoaldekoan, leiho bat edo sarbide bat izan zenaren dobelak (hori dirudi behintzat) eta larrain txiki baten eustorma ikus daitezke. Mendebaldeko zatian eranskin bat dauka itsatsirik, hau da, lastategira sartzeko atearen aurrean dagoen gelatxo txiki bat. Lur-arrasean bao batzuk irekitzen dira.\nEraikina bi zatitan banatzen da, aurrealdea, egoitzarako eta ganbara-lehortegirako, eta atzealdea, ukuilu-lastategirako. Lehenengo solairuan bebarru lauzatua eta habeen arteko gangatilazko-sapaia ageri dira. Bebarru horretan horma lodi batzuek eraikinaren egitura markatzen dute. Barrenean ukuilurako sarbidea dago eta erdian, eskuinean, eskaileraren hutsunea. Alboetan hainbat gelatxo daude eta eskuinaldean etxearen putzua mantentzen da.\nAlboan erantsitako eraikina harlangaitzezko oin luzexkako etxea da, baoen inguruetan harlanduekin. Etxeak bi altuera ditu eta fatxada nagusiarekiko paraleloa den bi isurialdeko estalkia dauka. Eraikina, atzealdetik, lurrari atxikita dago eta beheko solairuan labea mantentzen du.\nEtxe hau kalitatezko eraikina da, XVIII. mendean Arabako lautadan jauntxoek zituzten bizilekuen arkitekturaren ezaugarriekin bat datorrena, eta, dudarik gabe, Arabako egoitza-arkitektura barrokoaren adierazgarri on bat."}
{"id": "127156", "revid": "1340", "url": "https://eu.wikipedia.org/wiki?curid=127156", "title": "Arzamendi etxea", "text": ""}
{"id": "127157", "revid": "105290", "url": "https://eu.wikipedia.org/wiki?curid=127157", "title": "Euskal Herriko historiaurreko zeramika", "text": "Zeramika historiaurreko garaitik egiten den eskulangintzako jardueretariko bat dugu.\nEuskal Herriko zeramika Neolitoan izan zen, K. a. 3. milurtekoan, beste kulturetan pasatu zen bezala eta abeltzaintza eta nekazaritzatik lotutako produktuak gordetzeko beharretik sortu zen. Euskal Herrian Iberiar penintsulako gainerako lurretan baino pixka bat geroago hasi bide zen, zurezko ontziak (hala nola kaikua) erabiltzeko ohitura zegoelako.\nLehengaia ingurunetako buztina izaten zen, hasieran landugabea; denborarekin, hainbat prozesutik pasatzen zuten, emaitza hobeak lortzearren.\nLeizetako zeramika.\nLeizeak etxebizitza zein ehorzketarako erabiltzen ziren eta forma eta tamaina ugari zituztelarik. Bertan zeramika ontziak toki ezberdinetan aurkitu dira, barrualdean, erdialdean zein sarreran.\nLehen garaietako zeramika akatsez betea zen (lehengai eta teknika primitiboengatik) eta honek itxura lakarra ematen dio.\nErabilitako buztina landugabea izaten zen orokorrean zikinkeri eta ezpurutasun ugariekin, nahiz eta batzuetan eta denborarekin batez ere, buztin finagoak erabili.\nTeknikari dagokionez, pastillajea izeneko teknika zen ohikoa (buztin zatiak gehituz ontzien paretei), gutxi batzan landare fibra egindako saskiak molde bezela erabiltzen zirelarik.\nTipologiari dagokionez, aniztasuna handia dago aurkitutako ontzietan. Gehienak globo edo oboide formakoak eta tamaina ezberdinetakoak dira.\nDenborarekin eta formak konplexuagoak diren heinean lepoa gehituko zaie ontziei.\nHormetan zein oinaldean zuloak dituzten ontzi asko aurkitu dira garai hauetakoak. Esnea eta bestelako edarien azalpenarekin lotzen dira, irazkin itxurako ontzi hauek.\nApainketari dagokionez, gehienetan maskorren inpresioa, lineal zein puntako arraildurak erabiltzen zituzten. Hauek material ezberdinekin egiten ziren buztina oraindik hezea zegoelarik.\nTrikuharrietako zeramika.\nEuskal Herrian trikuharriak oso ugariak izan ziren eta hilobiratzeak egiteko erabili ziren.\nEuskal lurraldeetan aurkitu izan direnen gehiengoa, %70a, 700-1200 metroko altueran kokatuak eta irregularki banatuta daude.\nForma eta egiturak orokorrean sinpleak izanagatik badira konplexuagoak ere, irekiak, itxiak, laukizuzenak, poligonalak, kamara soilik edo korridorearekin...\nTamainari dagokionez, zonalde altuetan, jende gutxi bizi den herrixken inguruan kokatuta daudenak, txikiak dira populazio handiagoa duten komunitateekin alderatuz (non 2 metrotako altuera izatera iristen diren). Orokorrean, ganberaren luzera zabaleraren bikoitza izan zitekeen. Megalitoen barruan hileta altxorrak aurkitu dira eta hauen artean zeramikako ontziak.\nLehengaia zikinkeri askoz betetako eta erdizka landutako buztina da eta leizetako piezetan bezala denborarekin kalitate hobeagokoak erabiliko dira.\nOntziak eskuz egiten ziren pastillajez eta aurkitutako lanetan ikusten den bezala tornu antzeko sistema bat erabiliz.\nFormari dagokionez, bi garai bereizi behar dira. Lehenengoa, aurrekanpaiforme izenez ezagutzen da, eta arrautza formakoak, irekiak eta oinarri hemisferikoa eta itxia eta oinarri lauak dira ugarienak.\nBigarrena kanpaiformea da, izenak berak esaten duenez kanpai formakoak izateagatik bereizia. Buztin landuagoa eta dekorazio espezifiko bat erabiltzen zuten. K. a. 2. milurtekoan hasi ziren, eta ontzigintza aurreratuago bat azaldu zenean desagertu.\nBurdin aroko euskal zeramika.\nK.a.ko 1000. urtean kokatzen gara. Klima aldaketa zela eta bi gertaera garrantzitsu aipatu behar dira. Alde batetik indoeuropar tribuen etorrera eta bestetik gizonak kobazuloak utzi zituen eta zelaietan etxeak egin zituzten.\nUne honetan barietate, kalitate zein kantitateak gorantz egin zuen. Apainketak ere konplexuagoak eta ikusgarriagoak ziren. Beti ere lehenagotik egiten ziren ontzi xumeak egiten utzi gabe.\nBuztina landuagoa erabiltzen zuen, purifikazio prozesu batetik pasatzen zituzten. Buztin gehienak ilunak ziren baina kolore argiagoko buztin finak ere erabili ziren. Teknikari dagokionez eskuz zein torno mantsoarekin egiten zuen lana. Egosketa prozesua ere hobetu egin zen tenperatura gehio lortzean ontzien kalitatea hobetuz.\nOrdu arte erabili zituzten formekin jarraitzeaz aparte, berriak ere landu zituzten. Arrautza formakoak ziren nagusienak eta asko lepodunak ziren.\nApainketan egin ziren aldaketarik haundienak. Ordurarteko apainketa xumeak orain konplexutasun haundiago izango dute eta bost taldeetan banatzen dira: inzisio, exzisio, inpresio, erliebea eta kromatikoa (azken hauek oso gutxi).\nZeramika zeltiberiarra.\n800.urtea inguruan iritxi ziren zeltak penintsulara Europa erdialdetik. Prduan bertan zegoen herri iberoarekin elkartzean zeltibero izenez ezagutzen diren tribuak sortu ziren. Ez dago argi Euskal-Herrian izan zuten eragina, baina hegoaldean zenbait arrastro aurkitu izan dira, nahiz eta eragin hau etzen haundiegia izan eta beti azpimarratu behar da lehenagoko kulturak zeltiberikoa irentsi zuela.\nAraban aurkitutako ontziak inportatu egin zirela pentsatzen da baina ezin daiteke ez zirela bertan egindakoak.\nTeknikoki ordurarte egiten zirenak Euskal-Herrian baino hobeak ziren. ------ tetik hartutako eraginagatik ziurrenik. Buztinak nahiko fiank ziren eta egosketa ere ezagutzen zena baino hobea zen. Torno azkarra erabili zuten eta forma aldetik bariedade haundia zegoen.\nApainketari dagokionez kolorearen erabilera nabarmena da bai motibo geomitrikoetan zein figuratiboetan (fitomorfo, zoomorfo zein antropomorfoak)."}
{"id": "127158", "revid": "119347", "url": "https://eu.wikipedia.org/wiki?curid=127158", "title": "Bego\u00f1atarren etxea", "text": "Bego\u00f1atarren etxea Agurainen dagoen hiri-jauregia da.\n1993ko apirilaren 20an, Eusko Jaurlaritzak \"monumentu\" izendatu zuen, Sailkatutako Kultura Ondasuna.\nDeskribapena.\nXVI. mende bukaera eta XVII. mende hasieran egindako eraikina, euskal jauretxe estilokoa. Orubea, errektangulu formaduna da, ez erabat perfektoa. Hiru solairu ditu eta ganbara bat teilatu azpian. Teilatuak, bi aldetara jotzen du eta gailurra, berriz, aurrekaldeari begira dago. Etxegintzarako erabilitako osagaia, batez ere, harria da, zenbaitetan landua eta ez hain landua beste zenbaitetan. Horrez gainera, azpimarratu egin behar da zuraren eta burdinaren erabilera ornamendurako osagaietan. Etxeak lorategiak ditu eraikinaren atzekalde eta ezkerraldean.\nEraikin askea da eta aurrekaldea du interesgarriena. Bertan, pixkat ezkerretara, sarrera-atea dago, oso zabala eta dobela handiak dituen puntu erdiko arku batean zabalik. Atearen eskuinaldean, bi leiho karratu daude, burdin sare xehez itxirik. Lehen solairuan, bi hutsune daude beheko aldeko leihoen gaingainean hain juxtu ere, eta egur eta burdinazko zolua duen balkoia eta leiho abalkonatu estu bat. Ezkerraldean, aldameneko harresiaren gainean, egurrez eta kristalez osatutako galeria baten aurreko aldea agertzen da, horizontalki etxearen hegoaldeko fatxada osoa zeharkatzen duena. Aurreko aldearen bigarren solairuan, hiru hutsune daude, leiho errektangularra, balkoia eta izkinako balkoia. Azken hau, adobelatua da eta bere salmereak molduratutako inposten gainean daude, pixkat barruko aldera sartuta dagoelarik. Aipatutako bi hutsuneen eta balkoi honen artean armarria dago, Orda\u00f1ana, Biku\u00f1a eta Lazarragatarrena, alegia. Aurreko aldeak, azkenik, erlaiz molduratua du luzeran.\nAtzeko aldeak, mendebaldean, hutsuneak ditu hanhemenka sakabanatuta. Beheko aldean, sarrera adintelatua eta bi leiho estu eta luze, burdin-sareaz. Lehen solairuan, hiru leiho, horietako bi \u00abkaiola\u00bb deritzon burdin-sareaz itxiak. Bigarren solairuan, berriz, bi leiho errektangular. Ganbaran, bi leiho txiki daude egurrez enmarkatuak. Hegoaldera jotzen duen aldeak, lur-azpiko pasabidea du beheko aldean eta, lehen solairuan, lehen aipatutako galeria. Bigarrenean, hiru hutsune, burdinsarez itxitako leihoak eta balkoia, harrizko lur-zoluaz eta burdinazko eskudel edo barandaz osatua. Goiko aldean, hiru leiho daude. Iparreko aldeak irregulartasunez sakabanatutako hutsuneak ditu, barruko eskailera etxearen alde horretan dagoenez, beste era bateko hutsuneak behar baitira inguru hori argiztatzeko. Beheko aldean, puntu erdiko ate bat dago, dobela handi batzuk eta burdin sarez estalitako leihoa dituela. Lehen solairuan bi leiho ditu burdin-sarez itxiak. Bigarrenean eta ganbara parean, hutsune bana zabaltzen da. Lehen eta bigarren solairuen artean bi hutsune daude aipatutako eskailera argiztatzeko.\nEtxearen barruko aldeak antzinako egituraren osagarririk garrantzitsuenak ditu oraindik. Beheko aldean, leku zabal bat, atari edo sarrera gisa, zolua harri lauz estalia duela. Solairuak elkarri lotzeko atarian hasten den eskailera bat dago eskuadra eginez, solairu batetik bestera bi zati dituela. Lehen solairua sarrera nagusiaren inguruan antolatuta dago eta argia, galerian barrena sartzen da. Bigarren solairuan logelak eta saloia daude. Azken pisuan ere, bigarrenekoaren banaketa berbera dago eta bertan, sapaia da aipatzeko modukoa, dena oso-osorik egurrezkoa baita."}
{"id": "127162", "revid": "119347", "url": "https://eu.wikipedia.org/wiki?curid=127162", "title": "Gaonatarren etxea", "text": "Gaonatarren etxea Dulantzin dagoen hiri-jauregia da.\n1994ko urriaren 21an, Eusko Jaurlaritzak \"monumentu\" izendatu zuen, Sailkatutako Kultura Ondasuna.\nDeskribapena.\nEtxe soila, Dulantzi herrigunearen Iparraldean kokatua. Gauna edo Gaonatarren armarria du agerian eta hortik datorkio izena: Baserri inguruko etxegintza kulturaren adierazgarri ederra dugu XVI. mendekoa izan daitekeen etxe hau. Oinarria laukizuzena du eta, teilatuak, hiru aldetara jotzen du. Bi solairu ditu: behekoa eta lehena. Hormak harrizkoak ditu eta, izkina eta leiho-ate inguruak, harri landuz osatuak.\nItxura sendoa eta itxia du, leihateak txikiak eta urriak baitira. Kanpoko aldean aipatzeko modukoa dugu fatxada nagusia, bertan baitaude interes historiko-artistikoa duten bi elementu: bederatzi dobeladun puntu erdiko sarrera nagusia eta, lehen aipatu denez, Gauna edo Gaonatarren armarria. Etxeak estalpea du atzeko aldean. Ekialdera jotzen duen aldean hutsuneak agertzen dira sakabanaturik. Sartaldekoan ere bai, nahiz aurrekoa baino itxiagoa izan. Barneko aldea abandonaturik dago."}
{"id": "127166", "revid": "119347", "url": "https://eu.wikipedia.org/wiki?curid=127166", "title": "Santuaren jauregi-etxea", "text": "Santuaren jauregi-etxea Gasteizko Armentia herrian dagoen hiri-jauregia da.\n2003ko martxoaren 19an, Eusko Jaurlaritzak \"monumentu\" izendatu zuen, Sailkatutako Kultura Ondasuna.\nDeskribapena.\n\"Santuaren Etxea\" Armentia herriko gunerik garaienean dago, herriaren erdian; tradizioaren arabera, Tarazonako apezpiku ospetsuaren jaiotetxea egon zen orube horretan.\nHala ere, gaur egungo etxeak ez dauka inolako zerikusirik San Prudentziorekin, D\u00edaz de Espadatarren egoitza da eta. Justo Antonio Olagibelen proiektuaren arabera eraiki zen, 1806. urtean, bertan zegoen etxe zaharra birmoldatuz. Habanako apezpiku Juan Jos\u00e9 D\u00edaz de Espada eta Fern\u00e1ndez de Landa jaunak enkargatu zuen proiektua.\nNekazaritza-inguru batean dago, nahiz eta inguruko etxeak garai bateko nekazaritza-xede hori galtzen ari diren azken urteotan. Etxearen aurrean bidegurutzea dago, herriko esparru zabal samarra, baina herri-plaza izatera iritsi gabe.\nEraikin soila da eta fatxada nagusia mendebaldera begira du. Oinplanoa nahikoa karratua da eta bi solairu ditu: behekoa eta lehen solairua. Teilatu azpian ere badu lekua, nahiz eta kanpotik ikusten ez den.\nTeilatuak lau isurki ditu, eta fatxadak erlaitza du gainean. Gainaldea zeramikazko teilaz dago estalita.\nFatxada nagusia harlandu oso onekoa da, eta alboetakoak eta atzealdekoa harlangaitzezkoak; baoak eta eskantzuak harlanduz bornatuta daude.\nEraikinaren egitura honela taxututa dago: perimetroan zama-hormak eta erdialdean banatze-korridorea eratzen duten bi horma.\nFatxada nagusia da osagairik interesgarriena. Hiru ardatz ditu, goitik behera begiratuta: ate-aldea erdian eta bao-ardatzak alde banatan.\nAte-alde horretan, hormatik kanporago, bi koloma erraldoi daude gaineko arkitrabe handiari eusten. Bi kolomen artean atea dago, berriz ere fatxadaren plano orokorraren maila berean; atearen inguruan pilastrak, ateburua eta erlaitza daude. Ate gainean, hutsune biribila, obaloa dago, eta bertan San Prudentzioren bustoa. Santuaren albo batean eta bestean, harrizko aingeru bana.\nAteak bi orri dauzka, gainean bi isurkiko babesgarri bana dutela, frontoi klasikoa antzo. Leiho bana ere badute, landare-irudiz apaindutako burdinsarez babestuta.\nAlbo batean eta bestean dauden beste ardatz biak harrizko janbez bornaturik daude; beren antolaketa ere erraldoia da, baina laua. Goiko aldeko baoa balkoia da, eta ondo landutako forjazko karela du. Beheko aldekoa, berriz, leihoa da.\nAlboetako fatxadek ez dute osagai interesgarririk. Iparraldekoak kofadura bat besterik ez du, eskailerari dagokiona, eta aireztatzeko hiru zirrikitu txiki; horietarik bi, gainera, itxita daude. Hegoaldekoak hiru bao-ardatz ditu, erdialdekoa balkoiduna; beren balio eta hierarkia bakarrak harrizko janbek emandakoak dira.\nAtzealdeko fatxadan sarrera-ate txikia dago, erdian kokatuta, eta goiko solairuan hiru leiho-ardatz. Beste leiho bat dago behealdean, eskuineko ardatzean. Behealdeko ateak eta leihoak, biak ere ondo landuak, berriagoak ematen dute, beste era bateko harri batez egindakoak baitira.\nOlagibelek oreka lortu nahi izan zuen fatxaden osakeran, simetria oinarritzat hartuta. Fatxada soila da eta sarrera nabarmena. Sarrera da osagai nagusia, horma-konka batean sartuta dagoela, ia tenplu txiki baten antzera. Fatxada nagusikoa ez ezik, eraikin osoko elementu nagusia ere bada. Etxearen barruan ere ardatz nagusia sarrerakoa da.\nEraikinaren barrualdea hainbat aldiz berritu dute, azkenekoz 1990eko hamarkadaren amaiera aldean, eta horregatik ez da barruan geratzen ezer interesgarririk.\nLorategi aldean iturria dago, eta han San Prudentzioren eskultura. Iturriaren alboetan, harrizko eserleku bana, errektangularrak. Iturri aldea babestuz, alde batean eta bestean, pilastrak, muturrean piramide antzeko zutarri bana dutela; seguruenik ere, behinola harri-bola bana ere izango zuten buruan."}
{"id": "127167", "revid": "119347", "url": "https://eu.wikipedia.org/wiki?curid=127167", "title": "San Martin kaleko 1 zenbakidun etxea", "text": "San Martin kaleko 1 zenbakidun etxea Barrundiako eraikina da, Hermua auzoan hain zuzen ere.\n1994ko urriaren 21ean, Eusko Jaurlaritzak \"monumentu\" izendatu zuen, Sailkatutako Kultura Ondasuna.\nDeskribapena.\nEraikin soila, oinarriz, lau angelukoa eta, neurriz, handia. Beheko solairua, lehena eta teilatu azpikoa ditu. Teilatuak, bi aldetara jotzen du. Harri landu gabez eraikitako etxea da, nahiz eta ateleiho inguruetan harri landua ere baduen. Sarrera adintelatua du. Baserri giroko etxegintzaren adibide ederra dugu eraikin hau. Herriko baserri-arkitekturaren tipologiako eraikina eta mota horretan eredu ona da."}
{"id": "127169", "revid": "69477", "url": "https://eu.wikipedia.org/wiki?curid=127169", "title": "Gebaratarren jauregia", "text": ""}
{"id": "127170", "revid": "119347", "url": "https://eu.wikipedia.org/wiki?curid=127170", "title": "Burguko 19. zenbakia duen etxea", "text": "Burguko 19. zenbakia duen etxea Burguko eraikina da.\n1994ko azaroaren 4ean, Eusko Jaurlaritzak \"monumentu\" izendatu zuen, Sailkatutako Kultura Ondasuna.\nDeskribapena.\nBurguko ipar-ekialdean dagoen etxea, errepidetik gertu. Oinarri errektangularra du eta bi solairu, behekoa eta lehena. Fatxada nagusian, beheko solairua portikoduna da: harrizko zutabeak, fuste estriatu eta zutabeburu dorikodunak. Goiko aldea, adreiluz eta egurrez itxita dago. Teilatuak bi aldetara jotzen du eta, teilatugaina, fatxada nagusiarekin paraleloan. Teilatuko hegalen azpiak zuburuz teilatutak daude."}
{"id": "127172", "revid": "120962", "url": "https://eu.wikipedia.org/wiki?curid=127172", "title": "Nutrizio", "text": "Nutrizioa organismoek hazteko, funtzionamendu egokirako eta bizi-funtzioak mantentzeko beharrezko elikagai solidoak eta likidoak eskuratzeko prozesu biologikoa da. Era berean, elikagaien, osasunaren eta elikadura-piramidean oinarritutako dieta orekatu baten arteko orekaren azterketa da nutrizioa.\nNutrizioa organismoen (autotrofo zein heterotrofo) materia eta energia organismoan sartu eta bertan eraldatzean datza, funtsezko hiru prozesu gauzatu ahal izateko: barne-baldintzak mantentzea, garapena aurrera eramatea eta mugimendua ahalbidetzea, beti ere, organismoaren oreka homeostatikoa mantenduz maila molekular zein mikroskopikoan. \nProzesu mikroskopikoak absortzioarekin, digestioarekin, metabolismoarekin eta iraizketarekin erlazionatuta daude. Prozesu molekularrak, aldiz, entzimen, bitaminen, mineralen, aminoazidoen, glukosaren, garraiatzaile zein bitartekari kimikoen, hormonen eta bestelakoen arteko orekarekin dute zerikusia.\nZientziarekin duen lotura aztertuz, nutrizioak organismoan gertatzen diren prozesu biokimiko eta fisiologiko guztiak aztertzen ditu.\nNutrizio on bat elikagai aniztasuna kontsumitzea, elikagai zein edari jakin batzuen kontsumoa murriztea eta ingeritutako kaloria zein elikagai kantitatea kontrolatzean datza. Elikadura orekatuak arrisku kardiobaskularra murrizten laguntzen du, kolesterola eta presio arteriala zein pisua murrizten laguntzen duelako. \nKontrara, behar adina elikagai ez lortzeak, malnutrizioa eragiten du.\nHistoria.\nGizakiaren sorreratik gaur egunera arte, bizirauteko eta organismoaren mantenurako kontsumitu behar izan dituen elikagaiak aldatu dira denboran zehar. Horren arrazoiak, eskuragarritasunera, hurbiltasunera eta eskura zituen tresnetara egokitu behar izana dira.\nDuela 12.000 urte inguru \"Cavalli-Sforza\"-ren (1981) eta \"Trowell\"-en (1981) arabera, lehen nekazaritza-iraultza gertatu zen. Ondorioz, proteinen iturri finko bat eskuragarri zuten. Klimak eragin handia izan zuen uzta bilketen emaitzetan, horren aurka borrokatzea oso zaila baitzen. Ekoizpen urte onetan soberakinak biltegiratzea ere ez zen aukerarik eraginkorrena.\nGizakiak ehiztari eta uzta-biltzaile orojale gisa eboluzionatu du aurreko 250.000 urteetan zehar. Gizaki moderno goiztiarraren dieta klimaren eta kokalekuaren arabera aldatzen zen. Tropikoetako dieta landare-jatorriko elikagaietan oinarritzen zen, eta latitude altuetako dietak, aldiz, animalia-jatorriko produktuetan.\nNekazaritza duela 10.000 urte inguru garatu zen munduan zehar leku askotan, garia, arroza eta artoa bezalako zerealak landuz (ogia eta pasta bezalako oinarrizko elikagaiak zabaldu ziren). Horrez gain, nekazaritzak esnea eta esnekiak ere eman zituen, haragiaren eskuragarritasuna eta begetalen aniztasuna nabarmen handituz. Elikagaien garbitasunari garrantzia eman zitzaion biltegiratze masiboak ekarritako kutsadura kasuak agertu zirenean.\nData zehatzik ez dagoen arren, suaren aurkikuntzarekin batera, sukaldaritza (janari eta edarien prestaketa) edo kozinatzea jarduera erritualista gisa garatzen hasi zen, elikagaien eraginkortasunarekiko eta fidagarritasunarekiko kezka zirela eta. Gauzak horrela, errezeta eta prozedura zorrotzekiko atxikimendua beharrezkoak izan ziren elikagaien garbitasun eta iraunkortasuna bermatzeko.\nElikagaien eta nutrienteen azterketa zientifikoa iraultza kimikoan hasi zen, hain zuzen ere XVII. mendean. XVIII. eta XIX. mendeetako kimikariek elikadura-elementu eta elikadura-iturri desberdinekin esperimentuak egin zituzten teoriak garatzeko. Elikaduraren zientzia modernoa 1920ko hamarkadan hasi zen, banakako mikronutrienteak identifikatzen hasi zirenean. Kimikoki identifikatu zen lehen bitamina tiamina izan zen, 1926an, eta C bitamina eskorbutoaren aurkako babes gisa lehen aldiz 1932an aurkitu zuten. Bitaminek nutrizioan duten eginkizuna hurrengo hamarkadetan aztertu zen. Gizakientzako lehen elikadura-gomendioak \u201cDepresio Handia\u201d-ren eta Bigarren Mundu Gerraren garaian garatu ziren, elikadura-urritasunak eragindako gaixotasunek sortutako beldurraren ondorioz. Giza osasunean duen garrantzia dela eta, gaur egunera arte, nutrizioaren inguruko azterketa zientifikoak garrantzi handia eman dio giza elikadurari eta nekazaritzari, baita ekologiari ere.\nNutrizio motak.\nOrganismo autotrofoek beraien masa zelularra eta materia organikoa karbono dioxidotik (CO2) abiatuta sortzen dute, energia-iturri gisa argia edo substantzia kimikoak erabiliz.\nIzaki heterotrofoak autotrofoen menpe daude, izan ere, izaki autotrofoen eta hauek sortutako materiaren energia erabiltzen dutelako molekula organiko konplexuak sintetizatzeko. Izaki heterotrofoek, autotrofoek jandako molekulak hautsiz eskuratzen dute energia. Animalia haragijaleak ere izaki autotrofoen menpe daude hein batean, harrapakinetatik lortutako energia eta konposizio organikoa, hauek aurretik jandako izaki autotrofoetatik datorrelako.\nOrganismo autotrofoek eta heterotrofoek elkarren beharra dute existitu ahal izateko.\nNutrienteak.\nOrganismoak behar dituen sei mantenugai edo nutriente mota daude: karbohidratoak, proteinak, lipidoak, bitaminak, mineralak eta ura. Egunero sei mantenugai multzoak kontsumitzea garrantzitsua da, gorputz funtzio osasuntsua eraiki zein mantentzeko eta aldi berean osasun egoera ezin hobea bermatzeko.\nNutrienteak eguneko beharrizanak kontuan hartuta sailka daitezke, makronutrienteen gomendio dietetikoetan oinarrituta, hau da, eguneko ekarpenik handiena behar dugun mantenugaiak dira, hala nola, karbohidratoak, proteinak, lipidoak eta ura. Mikronutrienteak, aldiz, neurri txikiagoan behar ditugunak dira, esaterako, bitaminak eta mineralak.\nGure organismoan mantenugaiek betetzen dituzten funtzio nagusiak hauek dira: funtzio energetikoa (energia lortzea), funtzio egituratzailea (egiturak prestatzea) eta funtzio erregulatzailea (prozesu metabolikoak erregulatzea).\nElikaduran, organismo baten dieta, jaten dituen elikagaien batura da. Dieta osasungarri batek hobetu egiten du organismo baten osasun fisikoa eta mentala. Horretarako, nutrienteak, hau da, bitaminak, mineralak, proteinen aminoazidoak eta koipearen gantz-azidoak xurgatu behar dira. Dieta orekatua funtsezko eta ez-funtsezko nutriente guztien kantitate egokien batura da. Hala ere, adinaren, pisuaren, sexuaren, jarduera fisikoaren mailaren eta gehiagoren arabera alda daiteke.\nMantenugaien orekarik ezak, gehiegikeriaren edo eskasiaren ondoriozko osasun eskas batera eraman dezake, hain zuzen ere malnutriziora. Izan ere, nutrienteen gehiegikeriak edo eskasiak eragin zuzena du hormonen funtzioan. Gainera, hormonek neurri handi batean geneen espresioa arautzen dutenez, elikaduraren eta geneen arteko erlazioa adierazten dute, gure fenotipoan adieraziz. Behaketa askok erakutsi dute gainera, nutrizioak funtsezko papera betetzen duela hormonen jardueran zein funtzioan, eta beraz, osasunean.\nErlazionatutako gaixotasunak.\nOsasunaren Mundu Erakundearen (OME) arabera, gosea baino gehiago, gaur egungo arazoa mikronutrienteen eskasia da, hau da, bitamina eta mineralena. Mikronutriente hauek, organismoari hazkuntza bermatzeaz gain, bere bizi-funtzioak mantentzea ahalbidetzen baitute.\nHonen harira, elikadura desegokiaren ondorio diren gaixotasun ugari daude; elikadura gehiegikeriagatik, eskasiagatik edota kalitate txarragatik garatutakoak. Esaterako: anemia eta ateroesklerosia, minbizi mota batzuk, diabetes mellitusa, obesitatea, hipertentsio arteriala, desnutrizioa, abitaminosia, bozio endemikoa, bulimia edota anorexia nerbiosoak, bigorexia, etab. Gaixotasun hauez gain, heste meharrari eragiten dioten hainbat gaixotasunek nutrienteen xurgapen okerra eragin dezakete, besteak beste tratatu edota diagnostikatu gabeko zeliakia eta Crohnen gaixotasuna.\nNutrizioa prozesu fisiologiko bat da, nahi gabekoa eta inkontzientea, organismoan aurrera eramaten dena eta eguneroko eskakizunekin zuzenki erlazionatuta dagoena. Nutrizio egokia (dieta orekatua ariketa fisiko erregularrarekin uztartuta) osasun ezin hobea bermatzeko ezinbesteko elementua da.\nElikadura piramidea.\nDietari dagokionez parametro bat ezartzeko, kontsumitu beharreko elikagai nagusiak grafikoki irudikatzeko modu bat dago. Normalki, piramide baten bidez egiten da, nutrizio-piramide deritzona, nahiz eta bestelako eredu batzuk ere badauden.\nPiramidearen oinarrian, eremurik handienean, zerealak edo aleak (batez ere integralak) agertzen dira, gure dietaren oinarria osatzen dutenak. Piramidearen erdian, aldiz, begetalak eta frutak ageri dira, energia naturalagoa eta bigarren mailako efekturik gabekoa izaten laguntzen dutenak. Gure energiaren %50a baino gehiago karbohidratoetatik datorrela ziurtatzeko, talde honetan iradokitako zatiak kontsumitzea beharrezkoa da.\nPiramidearen erpinerantz hurbildu ahala, elikagai taldeak txikitzen doaz, talde horietan irudikatutako elikagai kopurua osasun egoki baterako behar dena baino txikiagoa baita. Azkenik, piramidearen erpinak elikagai talderik txikiena adierazten du, besteak beste, koipeak,olioak eta azukreak irudikatuz bertan, neurri txikiagoan kontsumitu behar baitira hauek.\nOso garrantzitsua da eredu hauek elikagaien baliokidetasun taulekin indartzea, horrela, kontsumitu beharreko elikagai talde bakoitzaren ikuspegi argiagoa izanik. Elikagaien pisua edo tamaina berdina izateak, ez du baliokidetasun harremanik erakusten. Izan ere, ekarpen energetiko berdina duten elikagaiak alderatuz gero, bolumenak oso desberdinak izan daitezkeelako.\nOreka energetikoa.\nOreka energetikoa, energia-kontsumoaren eta energia-gastuaren arteko erlazioa da.\nElikagai bat irensten dugunean energia lortzen dugu; egunean kontsumitzen dugun energia kopuru bera gastatzen dugunean, oreka bat lortuko dugu. Egunean kontsumitzen duguna baino energia kopuru txikiagoa gastatzen badugu, aldiz, oreka edo balantze positiboa lortuko dugu, eta azkenik, egunean kontsumitutakoa baino energia gehiago gastatzen badugu, balantze negatiboa lortuko dugu. Egoera fisiologiko batzuetan beharrezkoa da balantze positiboa edukitzea, adibidez, haurdunaldian, edoskitzaroan, haurtzaroan, nerabezaroan edo gaixotasun batengatik pisua nabarmen galtzerakoan. Kontrara, balantze negatiboa eragitea komeni da, osasungarriak ez diren pisu igoeratara irits daitekeenean."}
{"id": "127174", "revid": "109565", "url": "https://eu.wikipedia.org/wiki?curid=127174", "title": "Otazu jauregia", "text": "Otazu jauregia Arratzua-Ubarrundiako Zurbao herrian dagoen hiri-jauregia da.\n1994ko ekainaren 20an, Eusko Jaurlaritzak \"monumentu\" izendatu zuen, Sailkatutako Kultura Ondasuna.\nDeskribapena.\nEraikin soila, Otazuko \u00abEtxea\u00bb edo \u00abJauregia\u00bb izenez ezaguna. Zurbao herriaren ekialdean dago, Otxategi auzoan. Bi osagai nagusi bereiz daitezke: jauregiaren egitura bera eta honen atzeko aldeari atxikita dagoen galeria edo eguteradun pabilioia. Hau dena plazatxo batez inguratua eta harrizko harresitxo batez itxia.\nSarrera nagusiaren aurrean harresiak bola batzuk ditu adornu gisa, hegoaldean lorategia eta, ipar eta mendebaldean, baratza eta \u00abrain\u00bba. XVII. mendeko eraikina da eta, bere ezaugarri formalak eta neurriak kontuan hartuta, baserri inguruko jauregi barrokoaren tipologiari dagokio. Honela dago osatua: beheko solairua, lehena eta teilatu azpikoa.\nEtxegintzan erabilitako materialak honako hauexek dira: harri landu gabea, harri landua alde dotoreetan eta, adreilua, goiko partean. Oholak eta burdinak ere badute garrantzirik material osagarri gisa. Egurra, batez ere, teilatu hegalaren azpiko egitura barrokoan azaltzen zaigu eta, burdina, berriz, burdinsare, baranda eta iltzegintzan.\nArtearen ikuspuntutik interesgarrienak izan daitezkeen osagaiak sarrera nagusian eta pabiloiaren solanan aurki ditzakegu:"}
{"id": "127180", "revid": "1386463", "url": "https://eu.wikipedia.org/wiki?curid=127180", "title": "Eskuara", "text": ""}
{"id": "127181", "revid": "880", "url": "https://eu.wikipedia.org/wiki?curid=127181", "title": "Nutrizioa", "text": ""}
{"id": "127185", "revid": "119347", "url": "https://eu.wikipedia.org/wiki?curid=127185", "title": "Bonilla lantegi etxea", "text": "Bonilla Gasteizko lantegi bat zen. 1994ko azaroaren 4an, Eusko Jaurlaritzak lantegiaren eraikina \"monumentu\" izendatu zuen, Sailkatutako Kultura Ondasuna.\nDeskribapena.\n15. zenbakia. duen etxea edo \u00abBonilla\u00bb Lantegi etxea Gasteizko erdiko aldean dagoen etxebizitza eraikina, bertan altzari tailerra eta erakusketa duena.\nEraikin soila da eta beheko solairuaz gainera beste bi pisu ditu. Marmolezko harri lauz osatutako zokaloa du beheko aldean eta, gainerakoa, grisez eta zuriz dago. Beheko solairuan hiru sarrera eta lau leiho daude, denak karpanel arkodunak. Gainerako bi solairuek beste multzo bat osatzen dute, bestea baino txikiagoa. Bertan, bost leiho ardatz daude, hauek ere karpaneldunak. Alde banatan, begiratokiak, oso dekoratuak eta bolutaz eta girlandaz dotoretutako mentsula handiak oinarritzat dituztela. Erdiko ardatzetan, balkoiak. Lehen solairukoak bi mentsulatan oinarritutako erlaitz batez lotuak. Fatxada aldea beste erlaitz moderatu batez osatzen da goiko aldean."}
{"id": "127196", "revid": "81544", "url": "https://eu.wikipedia.org/wiki?curid=127196", "title": "Jauregia dorretxea (Donamaria)", "text": "Jauregia Donamariako dorretxea da, Nafarroa Garaiko Malerreka eskualdean dagoena. XV. mendean eraikia, eraitsia izan ondoren baserri bilakatu eta goialdean sabai handi bat eraiki zioten. Taulen Etxea izena ere hartzen du. Gaur egun zaharberritua dago eta Kultur Ondare izendatuta dago, udalerriaren sarrera bidean talaia xume baten gainean kokatzen da.\nEraikina.\nItxura ezohiko dorretxea da. Lau solairuz osatuta dago. Behealdetik erdialderaino (lehen eta bigarren solairuak) harlanduz eraikia dago, erdialdetik gorantz berriz egurrez (hirugarren eta laugarren solairuak). Inguruan erraz aurkitzen ziren materialak dira horiek.\nFuntsean 'gotikoa da, eta lau angeluko oinplanoa dauka. Lau isurialdeko teila-estaldura batek burutzen du eraikin osoa.\nBeheko solairuan defentsarako hainbat leiho saietera azaltzen dira horman, Erdi Aroko dorreetan hain ugari zirenak.\nJauregi hau interes kulturaleko ondasuna izendatu dute. Arkitektura zibilaren adibide onenetakoa da. Hau eta Arraiozko Jauregizarrea dorretxea ere Nafarroan gelditzen diren azkenetakoak dira."}
{"id": "127201", "revid": "105290", "url": "https://eu.wikipedia.org/wiki?curid=127201", "title": "Pikardiera", "text": "Pikardiera (\"Picard\") frantsesaren gertukoa den erromantze hizkuntza bat da. Frantziako bi eskualdetan -Nord-Pas-de-Calais eta Pikardian- mintzatzen da, eta baita Belgikako Valonia eskualdeko Tournai eta Mons distritoetan ere.\nPikardierak hainbat izendapen ditu. Pikardiako hiztunek, oro har, \"picard\" deitzen diote; Nord-Pas-de-Calaiseko dialektoek normalean chti edo chtimi izena dute; eta Valenciennes eta Lille hirietan rouchi. Halaber, patois izena ere erabiltzen da.\nZinema.\n2008ko \"Bienvenue chez les Ch'tis\" filman hizkuntza honetan maiz mintzatzen da."}
{"id": "127204", "revid": "880", "url": "https://eu.wikipedia.org/wiki?curid=127204", "title": "Picard", "text": ""}
{"id": "127205", "revid": "880", "url": "https://eu.wikipedia.org/wiki?curid=127205", "title": "Chti", "text": ""}
{"id": "127206", "revid": "880", "url": "https://eu.wikipedia.org/wiki?curid=127206", "title": "Chtimi", "text": ""}
{"id": "127207", "revid": "880", "url": "https://eu.wikipedia.org/wiki?curid=127207", "title": "Rouchi", "text": ""}
{"id": "127208", "revid": "880", "url": "https://eu.wikipedia.org/wiki?curid=127208", "title": "Linburgera", "text": ""}
{"id": "127211", "revid": "105290", "url": "https://eu.wikipedia.org/wiki?curid=127211", "title": "Poitevin", "text": "Poitevin (\"Poetevin\") Poitoun mintzatzen den hizkuntza bat da. Frantziako erregio hizkuntzetako bat da. O\u00efl hizkuntzetako bat bezala sailkatzen bada ere, Oc-eko hizkuntzen edo okzitanieraren eragin handia du. Poitevin hizkuntza, horrela, O\u00efl eta Oc hizkuntza taldeen arteko trantsiziozko hizkuntza da. Halaber, poitevin hizkuntzaren lurraldeko toponimo askoren jatorria Oc-eko hizkuntzetan dago."}
{"id": "127212", "revid": "880", "url": "https://eu.wikipedia.org/wiki?curid=127212", "title": "Poitevinera", "text": ""}
{"id": "127214", "revid": "105290", "url": "https://eu.wikipedia.org/wiki?curid=127214", "title": "Lorrenera", "text": "Lorrenera (\"lorrain\" Frantzian; \"gaumais\" Belgikan) Frantziako Lorrenan batez ere hitz egiten den erromantze hizkuntza bat da, O\u00efl hizkuntza taldekoa. Frantzian ez du inolako onarpen ofizialik; Belgikan, berriz, \"Valoniako erregio hizkuntza\"ren izaera du, \"gaumais\" izenarekin.\nLorrenar frankoniera eta limburgera germaniar hizkuntzen eragin handia du."}
{"id": "127215", "revid": "880", "url": "https://eu.wikipedia.org/wiki?curid=127215", "title": "Oil hizkuntzak", "text": ""}
{"id": "127216", "revid": "880", "url": "https://eu.wikipedia.org/wiki?curid=127216", "title": "Lorrain", "text": ""}
{"id": "127217", "revid": "69297", "url": "https://eu.wikipedia.org/wiki?curid=127217", "title": "Alexis Etxekopar", "text": "Alexis Etxekopar, Attuli ezizenez ere ezaguna (Barkoxe, 1924ko otsailaren 10a - \"ib.\", 2005eko abenduaren 27a), kanta egile zuberotarra izan zen.\nBiografia.\nEtxekopar Barkoxekoa zen eta Larraja auzoko Etxekopareberrian laborantzan aritzen zen lanbidez eta bertan bizi familiarekin.\nBigarren Mundu Gerran gaztea zela parte hartzea ere egokitu zitzaioan.\nLanak.\nXX. mendearen erdialdean Zuberoa mailan Etxahun-Iruriren parean agertzen zen kantak egiten. Berak egindako abestiak alaiak eta hunkigarriak dira; euskararen galtzeaz kezka erakusten dute eta zenbait antologiatan agertzen dira.\nHala ere, iruritarra ez bezala ez zuen maite plazan publikoaren aurrean aritzea. Horregatik bere ekoizpena ez da oso ezaguna eta baliteke gehiago txokoren batean agertzea. Davantek bere erreferentziazko antologian kanta hauek aukeratu zituen:\n\"Jin baledi\" kanta Jojo Bordagarai eta Ramuntxo Karrerek berari enkargatutakoa da, zioten estimuaren seinale. \"Jojo eta Ramuntxo\" izenpean argitaratu zuten \"Zure kanpoetara\" diskoan.\nBere bizitza zein obra ezezagunaren datu gehiago argitara eman dira 2010ean: Patrick Keheille herrikideak egindako \"Xahakoa\" bere omenezko pastorala taularatu du Barkoxek. \"Xahakoa\" kanta oso ezaguna da Euskal Herri osoan baina gutxik dakite egilea Attuli dela. Trajerian protagonistaren papera hiru lagunek egin dute: Jean-Pierre Luro, Jean-No\u00ebl Pinque eta Mathieu Uthurribordek."}
{"id": "127222", "revid": "1519", "url": "https://eu.wikipedia.org/wiki?curid=127222", "title": "Lazarraga dorrea", "text": "Lazarraga dorrea edo El Bolo baserria Barrundiako Larrea herrian dagoen baserria da, Lazarragatarren dorretxe izana.\n2002ko urriaren 29an, Eusko Jaurlaritzak kultura ondasun izendatu zuen, \"monumentu\" sailkapenarekin.\nEzaugarriak.\nBarrundia bailaran dago Larrea, Zalduondotik Ozaeta bidean, eta Urkilla mendilerroa zeharkatzen dituzten bide bi ditu Gipuzkoarantz, O\u00f1atitik eta Arantzazutik zehar.\nBide horiek babesteko eraiki zen Larrean Lazarraga etxea; O\u00f1atitik etorriak ziren, eta Gebaratarren kideak. Gebaratarrak O\u00f1atiko jauntxoak izan ziren lehenik, eta gero kondeak; Gebarako etxea eta gaztelua Arabako lautadan zegoenez, beren aldeko leinuek lautadatik O\u00f1atiko lurretara joateko biderik garrantzitsuenak hartuta zituzten.\nHerritik iparralderantz goazela, O\u00f1ati bidean dago Lazarraga dorrea. Errekasto baten ondoan dagoenez, etxea ekialdetik begiratuta, sendo agertzen zaigu, alde horretatik etxea babesteko lubakia baita erreka hori.\nHasiera batean, dorrea laukizuzena zen oinean, bederatzi metro luze, zazpi zabal; baina gero mendebalderantz handitu zuten. Ekialdetiko altxaera planoan, arku konopialeko bi leiho txiki nabarmentzen dira, biak ere harlandu bakar batez eginak eta ondo landutako harrien gainean oinarrituak.\nIparraldean leiho-hutsartea dago, metro bat eskas zabalean; arkua beheratua du eta goialdean bi punta ditu. Garai batean, ziur aski, bi leiho biki izan ziren, eta gero, gaur egun ikusten denez, erdiko mainela galdu zuten.\nDorrearen alde hori XV. mendearen bukaera aldekoa dela esan daiteke. Joan Perez Lazarragak, etxeko kronistak, ahoz aho zebiltzan kontakizunak jaso zituen, baina, seguru aski, egiatik gutxi izango dute kontakizunok. Haren arabera, Larreko dorrea Eneko Aritzak eraiki zuen IX. mendean. Zenbait gorabeheraren ondoren, dorrea Petri Perez de Lazarraga jaunak eta Teresa Berganzoskoa andreak erosi zuten; ondoren, gotortu eta berreraiki ere egin zuten.\nDorrea berreraikitzearekin batera, dorreari erantsitako jauregia ere, \"quitapechos\" izenekoa, berritu eta sendotu egin zuten.\nAlabaina, gaur eguneko etxebizitzak, jatorrizko dorreari itsatsia dagoenak, XVI. mendeko edo XVII. mendearen hasierako fatxada du, segur aski, hasiera bateko jauregiko hormarte baten gehigarritzat erantsia. Erantsitako zati horrek gorputz txiki bat du, dorreari itsatsitakoa, harlangaitzez egina. Eta bada beste gorputz bat ere, simetrikoki ezarria, dorrearen antzerako zabalera duena; beraz, dena batera hartuta, oinplanoak U itxura hartzen du. Halangaitzezko eranskin horrek arku konopialeko zenbait leiho ditu.\nHarlangaitzez egindako eranskin horren aurrean, beste gorputz bat jaso zuten, zurezko egiturazkoa, arrainaren hezurduraren itxurako adreilu mehez osatua, harrizko zutabezko atari arkupeduna duena. Alde horrek osatzen du fatxada nagusia; hegoaldera begira dago, eta hainbat irtenune eta sartune ditu. Kontraste handia nabari da: ekialdean dorrearen sendotasuna, harlangaitzez egina; eta mendebaldean galeriaren arintasuna, adreiluz egina.\nEstalkietan ere aldea nabaria da eraikinaren zatik batetik bestera: dorreak lau isuriko teilatua du, eta, beherago, jauregiaren teilatua dago, galeriakoari lotua.\nJauregiak bi solairu ditu fatxada nagusian, eta dorreak hiru.\nAtzealdeak \u2014iparraldeko fatxadak, alegia\u2014 eraikinaren beste ikuspegi bat ematen digu; dorreari erantsitako pabiloi zapal eta luzanga baten irudia dugu, hortik begiratuta. Alde horretan, jauregiari dagokion zatiak solairu bat besterik ez du.\nBarrualdean, garrantzizko osagai gutxi gelditzen dira; alabaina, aipatzekoa dugu eskaileran dagoen baranda. Arabako etxe-arkitekturaren adibide honetan, aipagarri eta bereizgarrienak bilbadurak eta fatxada nagusiko hutsartea dira; Caro Barojaren ustez, horiek ikusita, Kantabriako herri-arkitekturaren zenbait eredu datozkigu burura."}
{"id": "127224", "revid": "56334", "url": "https://eu.wikipedia.org/wiki?curid=127224", "title": "Sailkapen zientifiko (argipena)", "text": "Sailkapen zientifikoa hitzak ondorengo esanahiak eduki ditzake:"}
{"id": "127225", "revid": "201", "url": "https://eu.wikipedia.org/wiki?curid=127225", "title": "Errekazto", "text": ""}
{"id": "127226", "revid": "201", "url": "https://eu.wikipedia.org/wiki?curid=127226", "title": "Errekasto", "text": ""}
{"id": "127227", "revid": "119347", "url": "https://eu.wikipedia.org/wiki?curid=127227", "title": "Etxebarri baserria", "text": "Etxebarri Laudioko Larra auzoan dagoen baserria da.\n2002ko uztailaren 29an, Eusko Jaurlaritzak \"monumentu\" izendatu zuen, Sailkatutako Kultura Ondasuna.\nEzaugarriak.\nKokapena eta azalpen orokorra.\nLarra edo San Bartolome auzoan dago eta nekazari aurrekari nabarmenak dituzten etxe talde bateko eraikina da. Taldeko etxe guztiek, orokorrean, Etxeberri izena hartzen dute; ondoren, 3. zenbakia azalduko dugu.\nEtxea Arra\u00f1o mendiaren iparraldeko mazelan dago, eta Nerbioi errekak zeharkatzen duen ibarreko behe aldea menperatzen du; Larra auzoa bi zatitan -goialdea eta behealdea-, utzi duen Laudioko saihesbidearen ibilbide berritik oso hurbil dago. Fatxada nagusia ekialdera edo eguzki begira dago.\nMazelan kokatutako eraikin isolatu honek angeluzuzenetako solairu trinkoa du: fatxada 16,70 metrokoa eta luzera 12,60 metrokoa. Altxaerari dagokionez, bi solairutan \u2013azpikoa eta lehenengoa- eta estalkipean banatua dago; azken hau, erdiko hormartean eta erabat zabalik agertzen da. Teilatua bi uretara eraikia da, eta fatxada nagusiarekiko elkarzuta den gailurra eta erdiko hormartean atzealdera zuzendua dagoen teilatu-faldoia (mirabustana) ditu. Fatxada nagusiko teilatuak jabaloiek eutsitako luzapen txikia du.\nAurrealdean, solairu nagusira sartzeko eskailera bikoitzak baserriak bizitza biko banaketa duela adierazten du. Horrek gogorarazten digu ere, nekazaritza ustiapena hobetzeko eta gehiago aprobetxatzeko banatu zela bi zatitan baserria.\nBaserria dagoen maldak atzeko eta alboko altxaera guztian hormatxoa edo nibelazio-zokaloa (zimentazio bista) egitea behartzen du, hormatxo horren gainean jasotzen dira itxitura-hormak. Itxitura-horma horiek ertzetako harlanduen antzeko harri handiagoekin eta erregularragoekin eginak dira. Fatxada nagusiko beheko solairua harrizkoa da; goiko solairuek, berriz, gai arinagoekin betetako egurrezko bilbadura kareztatua azaltzen dute. Etxebizitzaren lurzorutik, hau da, beheko eta erdiko solairuaren altuera ertainetik hasi eta teilatura iristen diren egurrezko hiru zutoin sendoek finkatzen dute fatxada nagusiaren erdiko hormartea.\nEtxebizitzetara sartzeko eskailera bikoitzak barandaudun eskailburuak ditu, eta hauetatik, hain zuzen ere, sartzen da barrura. Lau leihoek betetzen dituzte sarrera bakoitzaren alde banatan, solairu nagusian zabaldutako hutsarteak. Ganbara, guztiz zabalik, aurrean dago. Beheko solairura edo ikuiluetara bi ate xumetik joaten da. Gainerako altxaeratan, hau da albokoetan eta atzekoan, hutsarteen banaketa, tamaina eta egitea ausazkoa da, eta guztietan nabarmenena teilatuaren lerrotik oso hurbil daudela.\nEtxebizitza biek antzerako zatiketa edo banaketa dute: hasieran atariko gela dago, handik sukalderako eta korridore motz baterako sarrera dago, eta azken horretan, ganbarara iristeko eskailera, eta komunera eta geletara sartzeko ateak.\nBarneko egitura.\nEraikinak goitik-beherako elementuz osatutako egitura azaltzen du, egurrezko bi zutoinek hiru hormarte bereizten dituzte, aurreko eta atzeko fatxadarekiko elkarzutak dira, erdiko hormartea zabalagoa da eta bi azpizatitan banatzen dute erdiarekiko ezarritako bi zutoinek. Ekialdeko eta iparraldeko hormei lotutako zutoinak horma horien barruan daude. Gainerakoak harroinetan oinarrituak eta berriki zementuaz gogortuak, teilaturarte osoak dira. Zutoinak orekan banatuta egotea, atariak 3,50 eta 4 metroko argi-hutsarteak izatea ahalbideratzen du. Goitik-beherako eta zeharkako harriak egituraren korapiloetan estekatzeko, giltzadun aho-zirika sistema erabiltzen da. Korapiloen inguruan hainbat piezatan kontra koskak izateak hauen muntaia errazten du. Badira, alboko ahoan egiten diren mihiztaketa \"enara\" itxurakoak ere, aho-zirika sistema baino zaharragoak diren mihiztaketa teknikak, hain zuzen ere. Zenbait elementuk izandako itxuragaltzeak mota ezberdinetako pieza lagungarriak gehitzea ekarri du, batez ere egonkortasuna eta egituraren gogortasuna ziurtatzekoak.\nTeilatu-zurajean gapirioen eta petralen arteko lotura konpontzeko aterabidea edo sistema oso interesgarria da; gapirioetan josita dauden eta buru nabarmenak dituzten egurrezko iltzeak edo giltzak oraindik ere gorde egiten baitira. Hormarteak banatzen dituzten petralekin topa egiten dute buru horiek eta, horrela, gapirioak ez labaintzea eta egitura guztia gogortzea lortzen da. Gailurra egurrezko iltzeekin josita eta alboko ahoetan mihiztatzen diren jabaloiekin gogortzen da. Ganbarako solairuak opaitzurrarekin landutako eta burdinazko iltzeekin jositako egurrezko oholtza agerian du.\nTipologia eta kronologia.\nBaserri motari dagokionez eraikina fatxada laua duten baserri-multzokoa da: ataririk gabekoa, zutoin osoduna, etxebizitza bikoitzekoa, altxaeran gutxi garatua, fatxada nagusiarekiko elkarzuta den gailurra duena eta jabaloiak eutsitako hegalkinduna. Orokorrean XVII. mendeko bigarren zatikoa dela esan daiteke, baina, mende horretako lehenengo zatikoak izan daitezkeen eraikuntza- eta forma-xehetasunak ere agertzen dira. Hala ere, baditu eraikuntzaren aldetik berrikuntzak eta beranduagokoak diren material- eta piezakatze-ekarpenak ere."}
{"id": "127231", "revid": "14234", "url": "https://eu.wikipedia.org/wiki?curid=127231", "title": "Ainuiko", "text": ""}
{"id": "127233", "revid": "119347", "url": "https://eu.wikipedia.org/wiki?curid=127233", "title": "Iruaritz baserria", "text": "Iruaritz Amurrioko Lezama herrian dagoen baserria da. Egun nekazaritza turismoko etxea da.\n1996ko maiatzaren 2an, Eusko Jaurlaritzak \"monumentu\" izendatu zuen, Sailkatutako Kultura Ondasuna.\nEzaugarriak.\nEtxe bakarra da, Lezamako \"La Amargura\" auzoko tontortxo batean dagoena.\nXVII. mendeko lehenengo berrogeita hamar urteen barruan eraikitakoa da. Jatorrizko ezaugarri tipologikoei eusten die bai fatxada behinenean eta bai zurezko egitura-sisteman ere.\nOinplano angeluzuzena du baserriak eta hiru solairu. Bi isurialdeko estalkia du. Fatxa behinenarekiko perpendikularra da gailurra. Hegaldura handia duen teilatu hegalak jabaloiak ditu oinarritzat.\nFatxadarik behinenak ekialdera ematen du. Entramatuzko fabrika du eta etxearen hiru hormarteak mugatzen dituen poste osoak eta handiak. Zutiko ebakidura bertikaleko hormataletan zatitzen dira hiru hormarteok. Luzera, habe frontal sendoek adierazten dute altueren zatikuntza. Beheko solairuan harri-hormazkoa da entramatuaren itxiera; goiko solairuetan, ordea, adreilu trinkoa erabiltzen da.\nBaoak ez daude era erregularrean banatuta. Sarrera bi ditu beheko solairuan: batetik kortetara sar daiteke, eta bestetik etxebizitzara. Eskuineko hormartean balkoi-hegalkina dago; balkoi-karela erdialdean; eta beste hegalkin bat ganbarako solairuan.\nPetral-buruak eta gailurra boluta erdiekin apainduta daude. Jabaloi nagusian eta gapirio batzuetan irudi geometrikoak dituzte.\nHarlanduzko etxola erantsia du baserriak eskuinaldean."}
{"id": "127234", "revid": "71145", "url": "https://eu.wikipedia.org/wiki?curid=127234", "title": "San Rom\u00e1n de San Mill\u00e1n", "text": ""}
{"id": "127238", "revid": "119347", "url": "https://eu.wikipedia.org/wiki?curid=127238", "title": "Landako baserria", "text": "Landako Amurrioko Lezama herrian dagoen baserria da.\n1996ko uztailaren 17an, Eusko Jaurlaritzak \"monumentu\" izendatu zuen, Sailkatutako Kultura Ondasuna.\nEzaugarriak.\nLandako baserria Amurrioko Lezama auzoko mutur batean dagoen tontortxo batean dago kokatuta, Bilbotik Gaztelara joateko, Laudio, Amurrio eta Urdu\u00f1atik zehar pasatzen zen bidearekin bat egiten zuen Gasteizetik Amurriorako errepidearen ondoan.\nLandako baserria bi arrazoirengatik da interesgarria, bereziki, batetik eraiki zen garaiko berezko zenbait egitura-ezaugarri dituelako, XVI. mendeko bigarren erdikoak, alegia, eta bestetik, XVII. mendeko azken aldera baserri horiek bi familiako bihurtzeko nola aldatu ziren argiro erakusten duelako. Izan ere, garai horretan artoaren landaketa nagusitu zen, hain errentagarriak ez ziren beste zereal batzuen kaltetan, eta gizarte krisi sakon baten ondorioz, jendea baserrira itzuli zen, lurraren jabeei ustiaketak ahalik eta familia gehienei alokatzeko aukera emanez, horrela etekin gehiago ateratzeko.\nLandakok oinplanta laukizuzena du, zabalera baino sakonera handiagokoa, eta ekialde-hego-ekialdera begira dago. Estalkia hiru isurialdekoa da eta fatxada nagusian buruhorma egiten du, bi isurialde simetrikoduna. Atzeko fatxada osoa hirugarren isurialdeak hartzen du, zein XVII. mendetik aurrera Aiara bailaran hain arrunta zen \"mirubuztan\" delakoaren itxurakoa baita, baina exageratua. Hirugarren isurialde hori ez da jatorrizkoa, baserria familia biko bihurtu zutenean jarri baitzitzaion. Eraldaketa nagusia egin zenean alboko fatxadetan taxuz eta ondo eginda zabaldutako baoen gainean, beste batzuk zabaldu zaizkio, nahiko modu desegokian.\nGaur egun Landako baserriak oso-osorik gordetzen du egurrezko egitura, XVII. mendeko eraldaketaren ondoren geratu zen bezalaxe. Egitura hori bistan dago, birgaitu aurretik egindako zenbait desmuntaketari esker. Gainontzekoetan, bakarrik mantentzen dira alboko eta atzeko fatxadak, nagusian egurrezko egitura baino ez baita geratzen. Fatxada nagusian jatorrizko egituratik gelditzen diren arrastoei erreparatuz gero, baserriaren beheko solairuak harri-hormak zituela ikus dezakegu. Goiko solairuak, berriz, erdi txarrantxatutako egurrezko egitura bat du, oholekin. Baserria familia biko bihurtzeko lanen ondorioz, fatxada nagusiko armazoiaren banaketa areagotu egin zen eta fabrikaz bete zen, adreiluz ziur asko. Gainera, etxebizitza beheko solairutik lehenengora pasatu zen eta, horretarako, hainbat leiho zabaldu ziren egituran.\nBigarren etxebizitza egiterakoan bi eskailera simetriko jarri ziren, lehenengo solairura igotzeko, eta zeuden pieza bateko zutabeetakoren bat kendu egin zen. Baina horretaz gain, estalkia ere guztiz aldatu zen; izan ere, hirugarren isurialdea jarri zitzaion eta hormarte bakoitzean bitarteko karrerak jarri ziren, eraikuntza-soluziobidea dezente zailduz, era horretan gapirio motzagoak erabil bazitezkeen ere, karrerei euskarriren bat jarri behar baitzitzaien. Arazo horri erantzuteko era bakarra egurrezko zati txiki ugari erabiltzea izan zen (\"petit bois\"). Teknika hori ohiko bihurtu zen XVII. mendeko bukaeratik aurrera, XVI. mendeko teknikaren ezaugarri diren osoko pieza handiak alde batera utziz."}
{"id": "127240", "revid": "119347", "url": "https://eu.wikipedia.org/wiki?curid=127240", "title": "Salturri baserria", "text": "Salturri Aramaioko (Araba) Azkoaga elizatean dagoen baserria da.\n2001eko abenduaren 14an, Eusko Jaurlaritzak \"monumentu\" izendatu zuen, Sailkatutako Kultura Ondasuna.\nEzaugarriak.\nSalturri baserria Azkoagako auzoaren bigarrengo gunean kokatzen da, zeina San Joan Bataiatzailea parroki baserriaren inguruan sortutako etxaldetik jaitsieran aurkitzen den. Etxaldea gain batean kokatzen da, eta beste baserri guztiak malda handiko mendi-hegaletan sakabanaturik daude.\nZeharo nekazaria den ingurune honetan, Salturri baserriaren kokapena pribilegiatua da. Izan ere mendi-hegaleko lurzorurik interesgarrienetariko bat domeinatzen, tontor baten gainean kokatzen da.\nSalturri baserria bailarako baserrien artean zaharrenetarikoa da, horren adierazgarri suertatzen dira bai tipologia, bai eraikuntza eta egitura aldetik erabilitako baliabideak. Iturri guztien arabera XVI. mendean eraikitakoa da.\nOinplano laukizuzeneko eraikin isolatua da, eta behe solairua gehi beste bat eta teilatuaren azpian ganbara ditu. Teilatua bestalde isurialde bikoa eta egituraren norantza fatxada nagusiaren paraleloa da. Etxearen eskema orokorra hori delarik, barruan egurrezko egitura eta kanpoan harlangaitzez egindako perimetroko hormen bitartez eraikia da; azken hauek guztiz kareztatuak agertzen dia.\nFatxadak eraikitzeko harlangaitzez egindako hormak gehienbat erabiltzen badira ere, hau fatxada nagusiaren erdialdeko tartean egurrezko egitura portikodun baten bitartez ordezkatzen da, zeina barrualdera sartzen den. Egitura honen bitartez behe solairuan ateburudun aterpe handi bat sortzen da, eta elementu honetan baserriaren areto ezberdinetarako sarrera ezberdinak kokatzen dira. Egitura hau erdian kokatzen den egurrezko zati bakarreko zutabe batean sostengatzen da; hau berriz harroin baten gainean finkatzen da. Zutabe honek teilatuaren gailurra jasotzen du, eta aldi berean teilatu-hegal zabalaren zati bat, dendel baten bitartez.\nAterpearen eskuinaldeko partean, harlanduzko inposta batzuk atzeman daitezke. Garai batean fatxada nagusiko egitura hau ordezkatzen saiatu ziren, baina saiaketa ha bertan behera geratu zen. Horrela ba inposta hauek, bi arkudun egitura baten oinarri-pilastra osatzen zuten. Barruko egiturari erreparatuz gero, berrerabilitako elementu batzuk aurkitzen ditugu; beharbada elementu hauek aldez aurreko dolare batenak izan daitezke."}
{"id": "127241", "revid": "700", "url": "https://eu.wikipedia.org/wiki?curid=127241", "title": "Zozola baserria", "text": "Zozola Eibarko Ama\u00f1a auzoan dagoen baserria da. Baserria abiapuntu ezaguna da Urko mendira igotzeko.\n2000ko irailaren 7an, Eusko Jaurlaritzak \"monumentu\" izendatu zuen, Sailkatutako Kultura Ondasuna.\nEzaugarriak.\nJatorrizko eraikinaren oina 15x18 metroko laukizuzena zen eta bi solairu eta bi isurkiko teilatua zituen. Gaur egunean, hegoaldean gorputz garaiago bat agertzen zaigu, solairu bat gehiago eta lau isurkiko teilatua duena.\nHegoaldeko fatxada lau ardatzez antolatua dago, hauetan hiru solairuetako bao ezberdinak kokatzen direlarik. Hauen artean ukuiluaren atea agertzen da, honek behe solairuaren zati handiena hartzen duelarik. Fatxada honi itsatsia egurrezko teilatua duen eraikin ireki bat agertzen zaigu.\nEkialdeko fatxada erdiko ardatz baten inguruan antolatzen da. Honetan lehenengo solairuaren leiho handia kokatzen da, honen gainean hormakonka bat, barruan Santa Katalina Sienakoaren irudi gotiko bat kokatzen delarik. Hormakonka honen alboetan bi leiho karratu kokatzen dira simetrikoki. Gorputz honi itsatsia ogi labe zaharra agertzen da, hartxabalezko estalkiduna. Eta horren ondotik, etxearen atarian, giltzarridun atea topatzen dugu. Ate honetatik sartuta, etxebizitzara sartzen gara, horrek behe solairuaren zati bat eta hegoaldeko gorputzaren lehenengo solairua hartzen ditu, bigarrenak ganbara osatzen duelarik.\nIparraldean interesik gabeko etxearen handitze bat aurkitzen dugu. Bertako behe solairuan ogi labe berri bat kokatzen da. Iparraldetik, goiko partetik, lehen solairua ia osorik hartzen duen lastategira daraman sarrera aurkitzen da.\nAzkenik, mendebaldeko fatxada ia itsua agertzen zaigu. Bertan ukuiluaren bigarren sarrera bat kokatzen da eta bi kanoizulo eta dorre elementuaren ganbararen bi leiho agertzen dira."}
{"id": "127242", "revid": "119347", "url": "https://eu.wikipedia.org/wiki?curid=127242", "title": "Bitorianoko 17 zenbakia duen baserria", "text": "Bitorianoko 17 zenbakia duen baserria Zuiako Bitoriano herriko Beheko Auzoan dagoen baserria da.\n1996ko abenduaren 26an, Eusko Jaurlaritzak \"monumentu\" izendatu zuen, Sailkatutako Kultura Ondasuna.\nEzaugarriak.\nEtxe bakarra da, herriaren mendebaldean dagoena, Gillernara doan bidearen bazterrean.\nXVII. mendeko azken berrogeita hamar urteen barruan eraikitakoa da. Jatorrizko ezaugarri tipologikoei eusten die bai fatxada behinenean eta bai egurrezko egitura-sisteman ere.\nOinplano angeluzuzena du baserriak eta bi solairu. Idortegitxo bat du estalkipean. Bi isurialdeko estalkia du eta fatxada behinenarekiko perpendikularra da gailurra. Hegaldura handia duen teilatu hegalak jabaloi sendoak ditu oinarritzat.\nFatxadarik behinenak hegoaldera ematen du. Beheko solairuan harri-horma dago, inguruan harlanduak dituela. Sartzeko bi bao ditu baserriak:\nEzkerraldean leihoa du, leihoburua duena; harlandua du inguruan.\nAtzemandako lehenengo solairuak egurrezko eta adreiluzko fabrika du. Lau bao daude, baoburu eta guzti; lastotegirako atea da horietariko bat. Erdialdeko bi baoen gainean harrian landutako sareta bi daude, lore irudiak dituztenak.\nEzkerraldean etxola irekia du baserriak, biak daudela estalki berberaren pean."}
{"id": "127243", "revid": "114083", "url": "https://eu.wikipedia.org/wiki?curid=127243", "title": "Luiaondoko 52 zenbakia duen baserria", "text": "Luiaondoko 52 zenbakia duen baserria Aiarako Luiaondo herriko Goiko Auzoan dagoen baserria da.\n1997ko apirilaren 22an, Eusko Jaurlaritzak \"monumentu\" izendatu zuen, Sailkatutako Kultura Ondasuna.\nEzaugarriak.\nLuiaondoko Goiko Auzoko 52. zenbakiko baserria honako leku honetan dago: Arabako goi-lautadatik, Urdu\u00f1a eta Aiara ibarra zeharkatuz, Kantauriko itsasaldera zihoan errege-bidearen ertz-ertzean. Geroxeago bide hori Burgos-Bilbo errepide nazionala bihurtu zen. Aiara ibar estua, derrigorrezko pasabide da Urdu\u00f1atik Bilbora joateko eta Arabaren eta Bizkaiaren arteko mugan dago.\nBaserria interes handikoa da bi arrazoiengatik: batetik, XVII. mendetik aurrera errege-bidean zehar ugaritu ziren mandazaintzarako baserrietatik esanguratsuetariko bat izan zelako -Urdu\u00f1a eta Laudio arteko zatian bereziki, hortik at ez baitago horrelakorik-; eta bestetik, litekeena delako garai hori baino lehenagokoa izatea, eta errege-bideak inguruko ekonomian zeukan eragina zela eta, konponketa handi bat egin izatea fatxada nagusia aipatutako errege-bidearen aldera jartzeko. Horregatik aurki ditzakegu hego-ekialdera begira dagoen atzeko fatxadan, bi bao arku konopialean errematatuta; bestalde, ziur asko, XVI. mendearen lehenengo laurdena baino lehenago eraiki zituzten, ez badira beste alde batetik ekarritakoak, behintzat.\nBaserriak forma errektangeluarra (bi alboak aurrealdea baino luzeagoak dira) eta hiru pisuko altura (bi solairu eta ganbara) du. Estalkia bi isuritakoa da, gailurra ardatzean elkartuz dago fatxada nagusiarekiko eta jabaloi luzeek eusten diote teilategalari. Izan ere, errege-bideari so egiteko, ipar-mendebaldera jarri behar izan zuten fatxada nagusia eta, horregatik, haizea eta euria dela eta, taxuzko babesa prestatu behar izan zuten. Baserriaren egitura simetrikoa da, eta, aurreko fatxadak, zabalera osoan, lau hormarte ditu. Goitik behera harlangaitzaz eraikitako albo-hormarteek izkinetako silarrizko eskantzu bikoitzak dituzte; hormatarteek silarriez inguratutako bao bana dute erdian. Horrek guztiak trinkotasuna ematen dio baserriari. Aitzitik, baserriaren erdiko gorputza arinagoa da: batetik, beheko solairuan atari handia du eta, bestetik, egurrezko bilbaduraz eta adreiluzko betegarriz egindako erdiko bi hormarteen itxiturak ditu; hormarteen itxitura bi albo-hormarteen ondoan dago, pixka bat atzemanda. Hona hemen atariak zer duen: egurrezko habe frontal handia, era bikainean landua, eta erdian mainel-zutabe gisako toskanar estiloko zutabe konkortua, goiko aldean, berriz, baserriaren erdiko gorputzari batasuna ematen dion zabalera osoko balkoia du. Barruko egitura oso-osoa egurrezkoa da eta, dirudienez, fatxada nagusia eraiki zen garaikoa da. Gaur egungo atzeko fatxadan hainbat konponketa eta bao ikus daitezke, eta erdian ganbararen parean, itxitura pixka bat atzemana dagoen lekuan, balkoi txiki bat ere, ziur asko, beste garai batean, egurrezko oholez estalita egon zena."}
{"id": "127245", "revid": "1519", "url": "https://eu.wikipedia.org/wiki?curid=127245", "title": "Indianoaren etxetzarra", "text": "26. zenbakidun baserria edo \u00abIndianoaren etxetzarra\u00bb Aiarako Lanteno herriko De la Mota auzoan dagoen baserria da.\n1998ko uztailaren 17an, Eusko Jaurlaritzak \"monumentu\" izendatu zuen, Sailkatutako Kultura Ondasuna.\nEzaugarriak.\nEraikuntza hau tipologia ikuspegitik XVIII. mendeko bigarren erdialdeko garaiarekin lotzen da, aldi barrokoan nekazal etxebizitza alorrean egindako arkitekturarekin. Laukizuzeneko oina eta bolumen tinkoa, lau uretako estalkiz ornitua, harlangaitzez eginikoa da izkinea eta bano inguruak harlanduzkoak izanik. Altuerari dagokionean hiru oin eta estalkipea aurkezten ditu bere fatxada nagusia hegoalderantz bideratuz.\nBeheko, lehen solairu eta estalkipean hiru bano ardatz aurkezten ditu eta lau bigarren solairuan. Era honetako eraikin barrokoetan ohizko ezaugarriak jarraituz, fatxadaren konposaketa sarrerak, lehen solairuko balkoi eta ganbarako banoak osatutako erdiguneko ardatzak hartzen duen garrantzian oinarritzen da, garrantzi hau bigarren solairuko armarri ederrak agerian utziz. Elementuen kokapena simetrikoa da, fatxada nagusiaren kanpoaldeko ardatzetan sei bano berdin izanik oso erregularki finkatuta eta ganbararen kanpoaldeko bi leiho txikien lerrokadura berdinean, bigarren solairuan beste bi ardatz gehiagorekin armarriaren albo bietan kokatutako balkoi leihoak izanik hark erakutsitako simetria nabarieraziz eta eraikuntzaren konposaketa irudia osatuz.\nAlboko eta atzeko fatxadek hiru bano ardatzez osatutako konposaketa erakusten dute eta eraikuntza osoaren solairukako zatiketa agerian uzten duten platabandak daude."}
{"id": "127246", "revid": "71145", "url": "https://eu.wikipedia.org/wiki?curid=127246", "title": "San Roke kaleko 4. zenbakidun eraikina", "text": "San Roke kaleko 4. zenbakidun eraikina (lehen 12. zenbakia) Moredako eraikina da, Araban.\n1998ko irailaren 10ean, Eusko Jaurlaritzak \"monumentu\" izendatu zuen, Sailkatutako Kultura Ondasuna.\nDeskribapena.\nEraikuntza San Roke kalea eta Vianarantzko errepidearen artean dago, bi kaleen artean dagoen sestra desberdintasunera egokituz. San Roke kaletik eta Vianarantzko errepidetik sarrera izan arren, sarrera nagusia San Roke kaletik du.\nLaukizuzendun oineko tarteko etxe bat da, San Roke kalerantz behe solairuko altuerarekin eta Vianaranzko errepide aldera behe solairua eta bi gehiago. Fatxada nagusia, iparraldera ematen duena, bederatzi dobeladun eta klabean eskudetedun puntu erdiko arku batez antolatzen da; ezkerralderantz leiho edo bano batekin, arkuz landutako dintelaz eta sarreraren arkuaren gainean ganbarari dagokion leihotxo batez. Behealdeko kalera ematen duen fatxada dobeladun sarrera arku batez antolatzen da behe solairuan, goiko solairuetan aireztatze hutsunez eta bi balkoi-atez dagokien burdin landuzko balkoiarekin.\nFatxadak harlanduz eginak dira. Hegala egurrezko gapirioduna da, moduratutako eta landutako harrizko erlaizaren gainean egonik.\nDeskribapena XVI. mendeko berpizkundeko eraikin bati dagokio, San Roke kalean mantentzen direnetatik zaharrenetako bat. Egurrezko barne egitura du, hau kontserbazio egoera onean egonik. Bi sestra desberdinen arteko kokapenak irtenbide tekniko eta tipologiko bereziak hartu beharra izan du ondoriotzat barneko lurraren kontrako gune batzuen erabilera zerbitzu, nekazal biltegi, lurperatutako upelategi, eta abarretara bideratuz."}
{"id": "127250", "revid": "1519", "url": "https://eu.wikipedia.org/wiki?curid=127250", "title": "Curriculum (argipena)", "text": "Curriculum hitzak adiera ezberdinak ditu:"}
{"id": "127251", "revid": "109565", "url": "https://eu.wikipedia.org/wiki?curid=127251", "title": "San Joan baseliza (Bernedo)", "text": "San Joan Bernedoko ermita erromanikoa da, Markiz herrian kokatutakoa.\n2003ko, ekainaren 17an, Eusko Jaurlaritzak \"monumentu\" izendatu zuen, Sailkatutako Kultura Ondasuna.\nEzaugarriak.\nHerritik oso gertu eta ipar-ekialderantz, Arluzearako bidean, Gazteluko haitza dago, lurretik sortzen direla diruditen harri-kate zurien artean. Inguru horretan haitzulo eta zulo artifizial ugari daude.\nGazteluaren haitzaren ondoan, ermita erromaniko baten irudia ageri da: San Joan ermita, Arabako monumenturik ederrenetariko bat. Portadaren hegoaldean dagoen fatxadako inskripzioak ematen digu ermitaren eraikitze-dataren berri. Plaka horren arabera, ermita 1226. urtean eraiki zen.\nErmitaren aurrean, sarbiderako plataforma bat dago eta gurutze batzuk jarri dira bertan. Garai batean, gurutzeak herriaren eta ermitaren arteko bidean zehar zeuden banatuta.\nEraikinaren kanpoaldean ondo definitutako hiru atal antzematen dira. Atal nagusia harlanduz egina da kanpoaldetik, solairu laukizuzena du, bi isurialdeko teilatua, eta portada, hegoaldeko fatxadaren erdian.\nEkialdeko burualdean, absidea dago (aurrekoa baino baxuagoa); zirkuluerdi-formakoa da eta teilatu konikoa du. Bien artean, altueran zein zabaleran txikiagoa den zati bat dago: presbiterioaren luzapena da. Absideari atxikita, bi zutabe-erdi daude eta teilatu-hegaleraino iristen dira. Erlaitzak ez du apaingarririk eta teilatu-hodixkak oso xumeak dira. Erdi bidean, inposta xakeztatu bat dago eta hegoaldeko hormaren portadaraino iristen da.\nPortada zertxobait zorroztutako arkua da eta harroin gakodunak dituzten hiru zutabe pareren gainean altxatzen da. Kapitelak akanto-orriz apainduta daude eta giza aurpegiak dituzte hostaila artean. Hiru arkibolta ditu baketoi lodiz bananduak, eta horiek zenbait apaingarri dituzte: batak akanto-orriak, besteak bihurritutako zurtoinak, eta, azkenak, uztartutako txirikordak eta obaloak. Portadaren teilatuak erlaitz xakeztatua du eta teilatu-hodixka lauak.\nHegoaldeko leihoak portadaren eta presbiterioaren ondoan daude, eta akantozko kapitelak dituzte hiru zutabe pare exenturen gainean. Leihoak baketoidun arkiboltak dituzten erdi-puntuko arkuz osatuta daude. Aurrealdeko leihoaren erdiko arkibolta akanto-orriz apainduta dago. Absideko leihoak, oso antzekoa bada ere, bi zutabe pare ditu soilik.\nMendebaldean, berriz, bi leiho daude eta ezaugarri hauek dituzte: oso altuak dira, oso txaranbelduak, eta baketoietan oinarritzen dira. Baketoiek apaindutako inposta luze bat dute kapitel moduan, eta inposta lorez, giza buruz eta animaliaz apainduta dago.\nBarrualdean, nabe nagusia kanoi-gangaz estalita dago. Gangek hiru zati zorroztu dituzte. Burualdeko arku torala bi zutabe-erditan bermatzen da. Absideko ganga erlaitz lau batetik abiatzen da, eta bide erdian, beste bat dago xakeztatua.\nKanpotik ikusten diren leihoez gain, erdi-puntuko arku bikiak dituzten bi nitxo daude presbiterioko alde bakoitzean.\nEgun, elizaren barruko harria agerian dago, eta, ziur asko, Arabako Foru Aldundiak 1958an egin zuen zaharberritzearen emaitza izango da."}
{"id": "127253", "revid": "1545", "url": "https://eu.wikipedia.org/wiki?curid=127253", "title": "Erdi-puntuko arku", "text": ""}
{"id": "127254", "revid": "6327", "url": "https://eu.wikipedia.org/wiki?curid=127254", "title": "Guillaume Eppherre", "text": ""}
{"id": "127255", "revid": "688", "url": "https://eu.wikipedia.org/wiki?curid=127255", "title": "Lantenoko eskolak", "text": "Lantenoko eskolak Aiarako Lanteno auzoan dauden heziketarako eraikinak dira.\n2002ko, martxoaren 26an, Eusko Jaurlaritzak \"monumentu\" izendatu zuen, Sailkatutako Kultura Ondasuna.\nEzaugarriak.\nPlanta angeluzuzeneko hiru gorputzek (gorputz nagusia eta alboko bi atxikiak) osatzen dute eraikin exentu hau. Gorputz nagusia altuagoa da eta simetria-ardatza da multzoaren konposizioan. Eraikina 40 metro luze eta 15 metro zabal da.\nGorputz nagusia planta angeluzuzenekoa da, estuagoa eta altuagoa; erdisotoa, beheko solairua, bi solairu eta teilatu azpiko solairua ditu. Estalkiak teila zeramiko lauak ditu bi isurialdeetara, eta gailurra fatxada nagusiarekiko perpendikularra da, ekialderantz, eremuaren sarrerarantz orientatua.\nErdiko gorputzaren bi aldeetara, ortogonalean, bi eraikin daude, zabalagoak eta baxuagoak. Horien estalkiek teila zeramiko lauak dituzte, hiru isurialdetara. Alboko erakin horiek erdisotoa, beheko solairua, lehenengo solairua eta teilatu azpiko solairua dituzte. Multzoaren zerbitzu-hegalak dira eta bigarren maila batean azaltzen dira, erdiko gorputzaren fatxada nagusiarekiko. Alboko muturretan, luzapen txikien antzera, irtengune batzuk daude: dorre itsatsiak dira, arbelezko estalki piramidalak dituztenak, malda handia duten lau isurialdetara. Multzoaren behealdean erdisotoa dago, fatxada nagusian ageri dena.\nEskolaren fatxada nagusiak espazio ireki batera ematen du. Espazio hori sartzeko kalea baino gorago dago. Eremuaren eta basamentuaren artean kareharrizko basamentua dago, eta haren erdian sarrera ireki da. Sarrera nagusia aurrealdean dago, ekialdera orientatua, eta bi arrapalako bi eskailera ditu, erdiko gorputzaren bi aldeetara. Eskailerek zuzenean beheko solairura eramaten dute.\nEkialdeko fatxadaren gorputz nagusia 2 metro ateratzen da, pinoi edo hastial antzera; bi bao-ardatz ditu, eta, goialdean, erloju bat horman eta kanpaia gailurrean. Alboko gorputz simetrikoek bosna bao-ardatz dituzte, solairuen arteko bereizketa argia dela. Beheko solairuaren nagusitasuna nabarmenduta dago: oso bao altuak ageri dira, eta erdi-puntuko arkuak goialdean. Eskantzu eta forja guztiek, hurrenez hurren, hortz handiak eta inpostak dituzte nabarmentzeko. Eskola hareharrizko harlanduzko eskantzuekin luzituta dago, fatxada nagusian, erdisotora sartzeko baoetan eta arrapalen gailurrean; gainerako eskantzuak, berriz, zarpiatuta daude. Ordena soila da, eta erdiko gorputza nabarmentzen da. Gorputz horretatik sartzen da eraikinean, alboko gorputzak baino aurrerago jartzean sortu den alboko espaziotik, hain zuzen. Erdisotora sartzeko bi ate daude.\nMendebaldeko fatxadan, bigarren mailako sarrera dago behealdeko eraikinera sartzeko. Eskailerarik ez da ageri, lurraren malda dela-eta. Erdisotoa aireztatzeko, metro bat zabal den patio ingelesa dago, harlanduzko harrizkoa. Konposizioa oro har ekialdeko fatxadarena bezalakoa da, baina fatxada osoa laua da eta plano bakarrean dago.\nIparraldeko eta hegoaldeko zeharkako fatxadek konposizio berdina dute; alboko gorputzen zabalera nabarmentzen da, eta haiei atxikitzen zaizkie, erdialdean, lehen deskribatutako dorreak. Horiek 4 x 1,5 metrokoak dira, eta multzoaren izaera eklektiko eta zehaztugabea areagotzen dute. Gainerako fatxadek 2 ardatz dituzte dorrean, bao zorrotzak dituztenak, eta haren bi aldeetan bina ardatz gehiago, puntu-erdiko baoak dituztenak. Dorre itsatsien estalkien erpinean, erremate gisa, esfera eta oilar-itxurako haize-orratza ageri dira.\nEgitura arkupez osatua dago, barne hartzen dituen gorputz edilizioaren gailurraren norabidearen arabera jarrita. Arkupe gehienak egurrezkoak badira ere, erdiko gorputzaren behealdekoak burdinurtuzkoak dira. Eraikinaren egituran egurrezko zutabeak nabarmentzen dira, eta horietan eutsita haritz-egurrezko panelak daude.\nErdisotoan, erdiko gorputz edilizioan, atondo zabala dago. Hartara fatxada nagusian dauden bi ateetatik sartzen da, eta hortik zehar alboko gorputzetara. Hor, hain zuzen, erretiratuentzako lokala, buztingintza-tailerra eta esku-langintzako tailerra daude. Lehenengo solairura fatxada nagusiaren arrapala simetrikoetatik sartzen da. Bertan eskolak daude; erdiko gorputza jolaserako gunea da, eta alboko gorputzak mutilen eta nesken gelak, hurrenez hurren. Egun, pintura-ikastaroak egiten dira bertan. Dorretik solairu horren alde batera sartzen da, eta bertan etxebizitza bat dago, abandonatuta eta egoera txarrean. Solairu horretan, gainera, kontsultategi medikoa dago. Lehenengo solairuan, lau etxebizitza eta lokal bat daude. Bigarren solairua eta teilatu azpikoa ez dira erabiltzen, beren egoera txarra baita.\nMapak.\nNesken eta mutilen gelan 3 mapa zituen altzari bat zegoen, 1883an datatuak. Administrazio Batzarrak 2020an altzari hori zaharberritzeko eskatu zuen, Arabako Foru Aldundiak Toki Erakundeen ondasun historiko-artistikoak kontserbatzeko edo zaharberritzeko esku-hartzeetarako urtero deitzen dituen dirulaguntzen bidez. Zaharberritzea lan handia izan zen, mapak paper eta oihal erruloak baitziren, eta ez baitzen oso ondo ikusten haren edukia.\nAltzari bakoitzak hiru mapako erroilu jarraia du, bigarren mailako euskarri den oihal batean itsatsia eta euren artean josiak. Altzariek mapak gordetzen zituzten eta horretaz gain, ikusgai egoteko balio zuten. Aztertu beharreko gaiaren arabera, sistema baten bidez hiru mapetako bat ikusteko aukera ematen zuen. Goiko aldean finkatuta zegoen egurrezko barra batek mapak tenkatzen zituen, biribilkatzen edo askatzen beste bi barraren gainean \u2014 beheko aldean jarriak \u2014 biradera batez biratzen zenean. Erroilu bakoitzak Espainiako eta Portugalgo mapa bat, Europako bat, eta, zeruko eta mapamundiko kartografia bat ditu, eguzki-sistemaren edo planetarioaren irudiekin, ilargiaren faseekin, eklipseen teoriarekin, urtaroekin edo lur-geruzaren basotxo geologiko batekin."}
{"id": "127257", "revid": "119347", "url": "https://eu.wikipedia.org/wiki?curid=127257", "title": "Epherre", "text": "Epherre edo Eppherre pertsona batzuen deitura da:"}
{"id": "127261", "revid": "119347", "url": "https://eu.wikipedia.org/wiki?curid=127261", "title": "Herbosa", "text": "Herbosa Gaztela eta Leongo erkidego autonomoko Burgosko probintzian dagoen Valle de Valdebezana udalerriko herria da. Gaur egun 21 biztanle ditu.\nGeografia.\nUdalerriko hiriburua den Soncillo herrialdetik 11 kilometrotara kokatua dago. Sedanotik 44 kilometrotara eta Burgosetik, berriz, 84 kilometrotara. Herbosatik hurbil El Escudo mendatea aurkitzen da.\nKomunikazioak.\nBurgos-Arija autobus-linea herritik bertatik igarotzen da (BU-642 eskualde errepidean zehar).\nBeste garraiobidea Bilbo-La Roblako trenbidea da. Geltokia, alboko herrian, Arijan, kokatzen da.\nDemografia.\n1950eko erroldan, 243 biztanle zeuden, baina 2.006an 21era egin zuen behera.\nIngurunea.\n2007ko uztailatik, eta 5 urteko lana eta gero, \u201cTurbera Margarita\u201d birgaitua izan da, urmael sistema bat sortuz eta lurra urez bete izan da deskonposizio organikoa zailduz eta esfangoak sortuz (goroldio mota bat da, zeinen hondakin hilak zohikaztegiak sortzen dituen). Urmaelak 15.000 metro karratuko azalera du eta 2 metroko sakonera du gehienez. Gainera behin-behineko bi urmael sortzea lortu da.\nTurismoa.\nMomentuz herrian bertan ez dago ostaturik, baina inguruko herrietan hotelak, nekazal-etxeak edo kanpina ere badago. \u201cLa Turbera de Margarita\u201d delakoa urmael babestua oso interesgarria da, hara hegazti asko heltzen dira. Herritik 5 kilometrora, Arijan urtegia dago, non zenbait jarduera eta ekintza egin daitezke; arrantza, piraguismoa (eskola bat dago), eta orain modan jarri berri den kirol bat; skysurf-a.\n10 kilometrora, \u201cLas Pisas\u201d ur-jausiak eta \u201cPicarciano\u201d kobazuloak daude. Inguruan zenbait herri turistiko aurki ditzakegu, adibidez, Corconteko bainuetxea, Orbaneja del Castillo, Puentedey..."}
{"id": "127262", "revid": "11782", "url": "https://eu.wikipedia.org/wiki?curid=127262", "title": "Alexis Etchecopar", "text": ""}
{"id": "127263", "revid": "11782", "url": "https://eu.wikipedia.org/wiki?curid=127263", "title": "Attuli", "text": ""}
{"id": "127270", "revid": "77047", "url": "https://eu.wikipedia.org/wiki?curid=127270", "title": "Jauregia dorretxea (Irurita)", "text": "Jauregia dorretxea edo Dorretxeko Markesaren jauregia Iruritako dorretxea da, Nafarroa Garaiko Baztan udalerrian dagoena. Herrigunean dago, herria aldez-alde zeharkatzen duen errepidearen aldamenean.\nEzagutzen den lehen etxeko jauna Pedro P\u00e9rez de Irurita, Peroren semea, izan zen. Lehen erreferentzia idatzia 1436koa da baina baliteke ordurako jada dorrea edo antzeko eraikin bat eginda egotea. Beste noble batzuekin batera Vianako Printzeak Baztango kaparetasun unibertsala berritu zezala lortu zuen. Egungo jabea, Jos\u00e9 Mar\u00eda Hualde Ruiz de G\u00e1miz da, Casa Torreko XI. markesa."}
{"id": "127281", "revid": "336", "url": "https://eu.wikipedia.org/wiki?curid=127281", "title": "Bihotza (organoa)", "text": ""}
{"id": "127283", "revid": "13403", "url": "https://eu.wikipedia.org/wiki?curid=127283", "title": "Goienetxe jauregia", "text": "Goienetxe jauregia hau izan daiteke:"}
{"id": "127285", "revid": "119347", "url": "https://eu.wikipedia.org/wiki?curid=127285", "title": "Jauregizarrea (Irurita)", "text": "Jauregizarrea Iruritako dorretxea da, Nafarroa Garaiko Baztan udalerrian dagoena. Dorrea izena ere ematen zaio."}
{"id": "127286", "revid": "1982", "url": "https://eu.wikipedia.org/wiki?curid=127286", "title": "Jauregizarrea dorretxea", "text": ""}
{"id": "127294", "revid": "119347", "url": "https://eu.wikipedia.org/wiki?curid=127294", "title": "Xanpainera", "text": "Xanpainera (\"champaignat\") O\u00efl taldeko erromantze hizkuntza bat da.\nHizkuntzaren estatusari dagokionez, Frantziako erregio-hizkuntzetako bat da eta Valonian (Belgika) erregio-hizkuntza endogenoen dekretuan jasota dago. Alta, xanpainerak ez du idaztarau ofizial edo onarturik. Frantsesaren eragina dela eta, ia desagertua dago.\nHedapena.\nXanpainera Frantzian mintzatzen da nagusiki, Xanpainako eskualdean (Xanpaina-Ardena eskualde administratiboa), Givetetik (non valoiera mintzatzen den) Aisne (Pikardia), Sena eta Marne (\u00cele-de-France) eta Yonnera arte (Borgoina). Valoniako (Belgika) bost udalerritan ere hitz egiten da: Membre, Bohan, Bagimont, Pussemange eta Sugny (Vresse-sur-Semois kantonamenduaren hegoaldea, hain zuzen ere). Luxenburgoko hegoaldean ere hiztunak ditu.\nLiteratura.\nEgun idaztarau onartu eta bateraturik ez du; horrela, modu idatzian oso gutxi erabiltzen den hizkuntza da.\nXII. mendeko Chr\u00e9tien de Troyes idazlearen lanetan xanpaineraren eragina bada ere, xanpaineraz kontzienteki idatzitako lehen literatura XVI. mendekoa da. \"Le Bontemps de Carnaval de Chaumont\" obra 1660an berriz argitaratu zuten. Bertan, frantsesa erabiltzen da erregearen mezularien ahotan, eta xanpainera Xanpainako biztanleenean."}
{"id": "127295", "revid": "880", "url": "https://eu.wikipedia.org/wiki?curid=127295", "title": "Champenois", "text": ""}
{"id": "127384", "revid": "137486", "url": "https://eu.wikipedia.org/wiki?curid=127384", "title": "Dalmaziera", "text": "Dalmaziera hizkuntza erromantze hila da, Dalmaziako kostaldean (egungo Kroazia, Montenegro eta Albaniako iparraldea) mintzatzen zena. Dirudienez, dalmaziera italiera eta errumanieraren arteko hizkuntza zen eta venezieraren eta kroazieraren eragin handia jaso zuen.\nDalmazieraren azken hiztuna, Tuone Udaina, 1898an hil zen. Badirudi, hala ere, azken hiztun horrek ez zekiela oso ondo dalmazieraz egiten. Antza, garai hartan, gurasoek seme-alabei dalmaziera transmititzeari utzi eta kroaziera irakatsi zieten.\nDialektoak.\nHiru dialektotan banatzen zen:\nAlderaketa.\nGure Aita euskaraz eta hainbat erromantze hizkutzatan:"}
{"id": "127498", "revid": "119347", "url": "https://eu.wikipedia.org/wiki?curid=127498", "title": "Donbass", "text": "Donbass (ukraineraz: \u0414\u043e\u043d\u0435\u0446\u044c\u043a\u0438\u0439 \u0431\u0430\u0441\u0435\u0439\u043d, laburtua \u0414\u043e\u043d\u0431\u0430\u0441, translit. \"Donetskyi basein\" edo \"Donbas\"; errusieraz: \u0414\u043e\u043d\u0435\u0446\u043a\u0438\u0439 \u0431\u0430\u0441\u0441\u0435\u0439\u043d, laburtua \u0414\u043e\u043d\u0431\u0430\u0441\u0441, translit. \"Donetskiy bassein\" or \"Donbass\") Azov itsasoaren eta Donets ibaiaren arteko eskualde historiko, ekonomiko eta kulturala da, 25.000 km\u00b2 inguruko azalera duena. Oso ikatz hobiteri zabal eta joria da. Zatirik handiena, eta soziopolitikoki garrantzitsuena, Ukrainako ekialdean dago: Donetskeko oblastaren ipar eta erdialdean eta Luhanskeko oblastaren hegoaldean. Errusiar Donbassak, berriz, Rostoveko Oblastaren zati bat hartzen du. Muga hauetatik at, ikatz arroa Dnieper ibar aldera ere hedatzen da (Mendebaldeko Donbass, Dnipropetrovskeko oblastaren ekialdean)\nGeografia.\nDonbass aski eskualde zelaia da. Zatirik menditsuena erdialdea da, Donetsaldeko mendiek zeharkatua. Muino-sail honek 200-300 metroko altitudea du (gorena Mogila-Mechetnaya da, 367 m.). Hegoaldean Priazoveko lautada dago, Azov itsasoaren ertzean. Ipar-ekialdean Donets ibaiak inguratzen du eskualdea. Ikatz-meatzaritzak paisaia itxuraldatu du: ehunka hondakin-mendi daude, handienek 100 metroko altuera dutelarik.\nIbai nagusia Severski Donets da, Don ibaiaren adarra. Hegoaldeko ibaiak (Kalmius, Mius...) Azoven itsasoratzen dira.\nDonbassaren berezko landaredia, estepa alegia, gune babestuetan baino ez da kontserbatzen. Basoei dagokienez, oihangintzak eta Bigarren Mundu Gerrak azkarki kaltetu zituzten eta gaur egun azaleraren %5,9 hartzen dute.\nKlima.\nDonbass eskualdeak klima kontinentala du. Alde handia dago neguko eta udako tenperaturen artean. Urtarrileko batez besteko tenperatura -4\u00a0\u00b0C eta -7\u00a0\u00b0C artean izaten da. Uztaila da hilabeterik beroena, 21,8\u00a0\u00b0C - 22,3\u00a0\u00b0C batez besteko tenperaturarekin. Udan tenperatura maximoa 40\u00a0\u00b0C - 42\u00a0\u00b0C-ra iritsi daiteke. Nahiko prezipitazio txikia izaten da, 350 - 550 mm/urteko. Udaberria, uda bukaera eta udazkena oso idorrak dira.\nEkonomia.\nDonbasseko txernozem lurzoruak oso emankorrak dira. Nekazal produkzio nagusiak erremolatxa, ekilorea, patata, garagarra eta garia dira. Mineraletan arrunt aberatsa da: burdin harria, merkurioa, gatza eta, batez ere, harrikatza. Ikatz meategi handienak Shakhtyn (Rostoveko Oblasta), Krasnyi Luchen (Luhanskeko oblasta), Shakhtarsken eta Horlivkan (Donetskeko oblasta) daude. Industriagune nagusiak Donetskeko oblasteko Donetsk, Mariupol, Kramatorsk, Makiivka eta Yenakiieve, eta Luhanskeko oblasteko Alchevsk dira."}
{"id": "127589", "revid": "137486", "url": "https://eu.wikipedia.org/wiki?curid=127589", "title": "Prostatako minbizi", "text": "Prostata gizonezkoetan pelbisean kokatzen den guruin tubuloalbeolar exokrinoa da, gaztaina itxurakoa. Horrek hiru lobulu ditu: ezkerrekoa, eskuinekoa eta erdikoa. Prostatako minbizia, zehazki, azken lobulu horretan pairatzea ohikoena da. Beraz, esan bezala, gizonezkoen prostata izeneko guruinean garatzen den tumore mota da, anatomia patologikoaren arabera adenokartzinoma dena. Prostata hainbat zelula motek osatzen dute, baina minbizi-kasuen % 99an tumorea guruin-zeluletatik eratorria da.\n50 urtetik gorako pertsonengan agertu ohi da eta, gaur egun, herrialde garatuetan gizonezkoengan ikusten diren minbizi mota ohikoenen artean dugu; EAEn, adibidez, sarrien antzemandako hirugarrena da. Espainia mailan, 2018. urtean 31728 kasu berri eman ziren eta 6061 hildako eragin zituen.\nGaixotasun hau lehenengo aldiz 1853an deskribatu zuten, eta prostatako lehendabiziko ebakuntza 1904an egin zuten AEBetan.\nEragileak.\nMinbizi mota honen eragileak zehazki zeintzuk diren oraindik argi ez dagoen arren, gaixotasuna garatzeko aukerak areagotzen dituzten hainbat arrisku-faktore identifikatu dira:\nAdinak aurrera joan ahala, prostataren tamaina handitzen doa. Hau prozesu fisiologiko bat da, Hiperplasia Prostatiko Onbera izenez ezagutua, eta ez da prostatako minbizia garatzeko arrisku-faktore bat, baina odol-analisietan antigeno prostatiko espezifikoaren mailak igoarazi ditzake.\nZeinu eta sintomak.\nHasierako fasean askotan sintomarik ematen ez badu ere, ondoko asaldura lokalak ager daitezke:\nMinbizi aurreratua gorputzeko beste atal batzuetara zabal daiteke eta bertan lotutako sintomak eragitea, ohikoena hezurretako min lokala da, normalean pelbisean eta eskualde lunbarrean gertatzen dena. Bizkarrezur-muina estutuz gero, beheko gorputz-adarren eta pelbiseko erraien inerbazioan asaldurak ager daitezke. Beste sintoma posible batzuk: edemak, anemia, giltzurrun-gutxiegitasuna (minbizi oso aurreratuan).\nDiagnostikoa.\nArestian aipatutako sintomez gain, eta bereziki hauek agertzen ez direnean, miaketa fisikoak oso paper garrantzitsua dauka prostatako minbiziaren diagnosian. Bestalde, proba genetikoak egitea oso erabilgarria izan daiteke gaixotasuna aurrekariengandik heredatu daitekeelako. Gainera, diagnostiko zehatzago bat izateko proba gehiago egin daitezke; hala nola, ondeste-haztapena, markatzaile tumoralen neurketa, ekografiak edota erresonantzia magnetiko bidezko irudigintza. Honen ostean, gaixotasunari buruzko susmo txarrak handiak izanez gero biopsia egitea proba diagnostiko nagusia izango da. Azkenik, OTA (TAC), hezurretako gammagrafia eta IRM teknikarik ohikoenak dira metastasiak diagnostikatzeko.\nDiagnostiko goiztiarra.\nOndeste-ukipena.\nProba zaharra bezain erabilgarria da, prostataren tamaina eta lesio susmagarriak antzemateko oso lagungarria. Izan ere, prostata guruina zehazki ondestearen aurrealdean kokatzen denez, proba honen bidez prostatan minbizia dagoelaren seinale diren noduluak, eremu gogorrak edo irregulartasunak dauden ikus daiteke. Teknika erraza da: medikuak hatz erakuslea uzkitik sartzea eta prostata ukitzea besterik ez baita; baina, gaixoarentzat sarritan deserosoa eta batzuetan mingarria da.\nNahiz eta odoleko PSA proba bezain eraginkorra ez izan, guztiz beharrezkoa da hasierako aldian miaketa fisikoaren parte bezala.\nPSA neurketa odolean.\nProstatako antigeno espezifikoa (PSA) prostatan ekoiztutako substantzia proteikoa da eta honen funtzioa semen-koaguluaren disoluzioa egitea da. Proteina honen ekoizpena androgenoen agerpenaren eta prostataren tamainaren menpekoa da. PSA kantitate oso txikia semenetik odol-zirkulaziora igarotzen da eta hori da, zehazki, neurtzen dena diagnostikorako, pronostikorako eta prostatako minbiziaren jarraipenerako. Izan ere, gizonezko osasuntsuetan PSA mailak odolean oso baxuak dira (4 ng/mL ingurukoak) eta prostata-gaixotasunetan igo egiten dira.\nOdoleko PSA mailak probarik sentikorrena da prostatako minbiziaren diagnostiko goiztiarra egiteko. Honen arrazoia da kasuen % 65ean gutxi gorabehera markatzaile tumoral horren mailak igotzen direla.\nProba horiek urtero gauzatuz (50 urte baina gehiagoko gizonei) eta noizbait ezohiko emaitza lortuz, minbizia laster diagnostikatzeko aukera izango genuke. Hala ere, sintomek edo detekzio goiztiarreko frogen emaitzek prostatako minbizia izateko aukera azaltzen badute, benetan gaixotasuna agertzen den jakiteko bestelako probak egitea beharrezkoa da:\nBaltimoreko Johns Hopkins Unibertsitateko aurkikuntzarik berriena da. Proteina hau prostatako minbizia egiaztatutako kasuen % 90ean aurkitzen da (eta % 98 kasuetan, zeintzuetan minbizia prostatatik haratago hedatu zen). Aurretik azaldutako prostatako antigeno espezifikoarekin alderatuz, proba honek antzeko \u201cfaltsu negatibo\u201d kasuak azaltzen ditu. Hala ere, \u201cfaltsu positibo\u201d gutxi aurkezten ditu, % 97an asmatzen da-eta paziente batek prostatako minbizia ez duela.\nOndeste-ukipena positiboa edo PSA igoera agertzean egin beharreko probak dira, eta elkarrekin egin behar dira. Izan ere, ekografiaren bidez biopsia non eta nola egin behar den jakin ahal izango da.\nProstatako minbiziak eta prostatako ehun normalak soinu-uhin desberdinak islatzen ohi dituzte. Tumoreak ekografikoki detektatzerakoan irudi hipoekoikoen antzera agertzen dira, normalean prostataren periferian kokatuak. Hala ere, prostatako minbizi gehienak isoekoikoak dira eta ez dira ehun osasuntsutik bereizten. Horregatik, ekografia izango da biopsian erabiliko den orratza gidatuko duena eta prostatako eremu desberdinetan hainbat lagin hartzea ahalbidetuko duena.\nGaur egun, prozesua betetzeko anestesia eta aldez aurretiko prestakuntza (antibiotikoak eta ) beharrezkoak dira.\nBiopsia.\nOrratzarekin eginiko biopsia teknika erabiliena da prostatako minbizia diagnostikatzerako orduan. Ekografia transerrektala erabiltzen da orratza ondestean zehar gidatzeko eta prostatako leku espezifikoetan sartzeko. Ondestearen pareta zeharkatuz, zilindro itxura duen ehun lagin bat ateratzen da prostatatik (1 zm luze eta 2 mm zabal) eta analizatu egiten da laborategian mikroskopio bidez. Biopsiaren albo-ondorioak hematuria eta gernu-infekzioak izan daitezkeen arren, kasu ia guztietan diagnostiko zehatza eman ahal izaten du.\nNoduluen biopsia, leku susmagarrietan eta zoriz aukeratutako lekuetan egiten da, prostatako arazoak dituzten pazienteen erdiari bakarrik minbizia detektatzen dielarik. Biopsiak minbizia multifokala den edo ez jakitzeko ere balio du.\nBeraz, prostatako biopsia diagnostikoa egiaztatzeko ezinbestekoa da eta aurrez aipatutako probetan arazoak edo arazoen susmoak antzematean egiten da. Adibidez, ondeste-ukipenean noduluren bat aurkitzean, PSA igoera, irudi alterazio bat edo gernu-bideetako sintomak agertzean.\nPronostikoa.\nEragile pronostiko garrantzitsuak dira: gizonaren adina, osasun egoera orokorra, metastasien presentzia edo gabezia, tumorearen ezaugarri mikroskopikoak (Gleasonen eskalaren arabera 10 estadio edo maila daude larritasunari dagokionez) eta hasierako tratamenduarekiko erantzuna.\nTumore ohikoa da eta beraz hilkortasun-tasa orokorra altua da, baina fase aurreratuetan egon ezean biziraupen-tasa nahikoa garaia izan daiteke. Bestela, bizi-kalitatea oro har ona izaten dira tratatutako pazienteengan, beste tumore gaiztoago batzuekin konparatuz gero, baina gernu-inkontinentzia eta disfuntzio sexualak ez dira arraroak izaten.\nGleason-en eskala.\nLaginean minbizi zelulak aurkitzen badira, minbiziari gradu bat ezartzen zaio. Horretarako erabiltzen da, 1etik 5era neurtzen du jatorri desberdineko 2 zelula esanguratsuenen desberdintzapena, eta hauek batuz 2-10 bitarteko puntuazioa lortuz:\nGero eta puntuazio altuagoa izan diferentziazio txikiagoa izango da, horrenbestez egoera larriagoa eta pronostiko txarragoa.\nEstadifikazioa.\nEstadifikazioa deritzon prozesu honetan, minbiziari buruzko informazioa lortzen da proba diagnostiko desberdinak erabiliz minbiziaren egoera ikusteko. Tratamentu egokiena aukeratzeko eta pazientearen pronostikoa egiteko orduan, minbiziaren etapa faktore garrantzitsuena da. Minbizia duela baieztatzen bada, proba diagnostiko gehiago egin behar dira minbiziaren zabalera eta larritasuna ikusteko.\nOndeste-ukipenak, PSA eta Gleasonen puntuazioak minbiziaren hedapenaren inguruko informazio egokia jasotzea ahalbideratzen dute. Hala, ondeste-ukipenaren bidez jakin daiteke minbizia prostatako alde bakar batean edo bietan kokatzen den eta gorputzeko beste egituretara hedatzeko probabilitatea badagoen. Esaterako, ondeste-ukipen normala, PSA baxua eta Gleasonen puntuazioa baxua duten gizonek gehienetan ez dute beste probarik egin beharrik, minbizia prostatatik at zabaldu izanaren probabilitatea oso baxua delako.\nEsplorazio fisikoa ere garrantzitsua da estadifikazioan. Batzuetan ondeste-ukipenarekin bakarrik minbizia prostataren lobuluaren alde bakarrean edo bietan dagoen esan daiteke, baita glandula prostatikotik kanpo zabaltzeko probabilitatea duen edo ez. Inguruko gongoil linfatikoak palpatzen dira adenopatia metastasikoak bilatzeko asmoz.\nTratamendua.\nKirurgia (prostatektomia osoa edo partziala) tratamendu nagusia da, batzuetan inguruko gongoil linfatikoak ere kentzea eskatzen duena, tumorearen agresibitatearen arabera. Erradioterapia ere oso erabilgarria izan daiteke, eta beste aukera batzuen artean hormona-terapia, kimioterapia eta kriokirurgia ditugu.\nTratamenduak, oro har, minbiziaren eragilea den tumorea organismoko leku konkretu batetik kentzeko erabiltzen dira. Hauen artean kirurgia eta erradioterapia ditugu. Hasierako fasean dagoen prostatako minbizia duten gizonezkoen artean tokiko tratamenduek (tratamendu lokalak) eraginkortasun handia erakutsi dute minbizia guztiz desagertzerako orduan. Izan ere, gorputzeko beste ataletatik hedatu den prostatako minbizirako, metastasi bidez, bestelako tratamendu batzuk erabiltzen dira gaur egungo onkologian: \"tratamendu sistemikoak\".\nKirurgia.\nKirurgia baino lehen, medikuak pazientari zein kirurgia-motara men egitea erabakitzeko hainbat faktore hartu egiten ditu kontuan. Izan ere, ar gazteek oro har erabateko prostatektomia egitea erabakitzen dute beren bizitza sexualean eragin txikiagoa sortzen duelako.\nErradioterapia.\nMinbizi-zelulak erradiazio-izpiekin tratatzen dira eta, ondorioz, tumore edo tumoreak eliminatzeko aukera gehiago daude, zelula hauen metabolismoa zein mitosia inhibitzen saiatuz. Terapia hauen artean, honakoak sailkatzen ditugu nabarmenki:\nEpe laburrean burutzen den erradioterapia erradioterapia hipofrakzionatua edo maiztasun-altukoa deitzen da. Amerikako Onkologia Klinikoaren Erakundeak (AOKE) tratamendu mota hau honako pazienteei ematea:\no \u00a0 Prostatako minbizia izateko arrisku baxua duten gizonei, jarraipen onkologiko bat baino tratamendua hobesten dutelako.\no \u00a0 Prostatako minbizia izateko arrisku ertaina duten gizonei. Hauek, kanpoko erradioterapia jasoz, ezin izango dute pelbiseko gongoil linfatikoak kendu, minbiziaren ondorioz kaltetuak ikusten badira ere.\nDosi handitan emandako tratamendua oso bortitza da eta erradioterapia batek sor ditzaken albo-efektua eragin ditzakelako. Izan ere, efektiboa dela ikusi da.\nBrakiterapia beste tratamendu batzuekin konbinatzea gomendatzen dute onkologoek. Izan ere, AOKEk honako brakiterapia ereduak gomendatzen ditu:\no \u00a0 Dosi-txikiko brakiterapia prostatako minbizia izateko arrisku-baxua duten gizonezkoetan erabiltzea.\no \u00a0 Dosi-altuko brakiterapia prostatako minbizia izateko arrisku ertain zein handia duten gizonezkoetan erabiltzea, behin baino gehiagotan kanpoko erradioterapiarekin konbinatuz. Hau da, erradioterapia ez ezik brakiterapia ere erabiltzea tratamenduaren eraginkortasuna handitzeko.\nErradioterapiak hainbat albo-efektu sor ditzake tratamenduan zehar edo tratamendu-hornitze ostean: mikzio-gogo maizagoak, sexualitate-disfuntzionaltasunak, heste-funtzioen akatsak, beherakoak barne; hemorrajia errektalak eta, azkenik, nekea edo unadura.\nSexualitatearen eragozpenak saihesteko, gizonezkoek drogak, zakil-inplante zein injekzioak jaso ditzakete.\nFoku-terapia edo terapia fokala \nTerapia fokalak tratamendu ez inbaditzaileak dira, prostata tumore txikiak deusezteko erabiltzen direnak. Kasu honetan, tumorea soilik kenduko da, prostatako bestelako atal ez-kaltetuak tratatu barik. Tratamendu hauek beroa, hotza eta minbizia tratatzeko bestelako metodoetan oinarritzen dira, bereziki prostatako minbizia izateko arrisku baxua edo ertaina duten gizonezkoei zuzenduta daudenak. Gaur egun, foku-terapiak entsegu klinikoetan baino ez dira frogatzen.\nHoromona-terapia edo Terapia hormonala\nAndrogeno-terapia-ezabatzaile izenez ere deituta, hormona muskulinoen mailak jaisteko erabiltzen den terapia mota bat da. Androgenoak, izatez, gizonezkoen hormona propioak izango dira. Supresioaren eraginez, minbizi-zelulen hazte- zein ugaltze-prozesuak inhibitzen dituzte.\nAndrogenoek prostatako minbizi-zelulen hazkuntza eragiten dute. Gorputzeko androgeno nagusiak testosterona eta dihidrotestosterona dira. Hauen sorlekua barrabiletan dago, baina giltzurrungaineko guruinetan ere hormona androgenoen sintesia dago. Garrantzitsua da ulertzea terapia hormonalak beste tratamenduekin konbinatu gabe ezin duela minbizia sendatu, baina honen hedapen progresiboa prostatan zein gorputzeko beste tokietatik murrizten du; hau da, hedapena moteltzen du. Hortaz, beste tratamenduekin (kirurgia zein erradioterapia, alegia) konbinatuz minbizi-sendatze aukerak handituko dira.\nTerapia hormonalean ezagunena den droga LHRHren agonistak dira. Hormona Luteinizatzailearen Hormona Askatzaile edo Libratzailearen (LHRH) agonistek barrabiletan sintetizatzen den testosterona kopurua murrizten dute. Tratamendu honi kastrazio medikoa deritzo, orkiektomiaren tankeran androgenoen mailak murrizten dituelarik. Hona hemen gaur egun gehien erabiltzen diren farmakoak, gune azpikutaneoan ezartzen direnak:"}
{"id": "127590", "revid": "1962", "url": "https://eu.wikipedia.org/wiki?curid=127590", "title": "Prostata", "text": "Prostata (antzinako grezieraz: \u03c0\u03c1\u03bf\u03c3\u03c4\u03ac\u03c4\u03b7\u03c2, prostatstris, literalki \"aurrean dagoena\", \"Babeslea\", \"Zaindaria\")\nugaztun gehienen ugal-aparatu maskulinoaren organo glandular bat da, gaztaina forma duena. Ondestearen aurrean eta puxika edo gernu-maskuriaren azpian eta irteeran kokatzen da, nahiz eta honi itsatsita egon daitekeen. Organo honek maskuria sekundarioa bezala funtzionatzen du, eta presioa egiten du uretrak semena kanpora bota dezan; horrez gain, maskuriaren pasabidea ixteko ahalmena ere badu, koitoan zehar maskuriak bere edukia aska ez dezan.\nGuruin prostatikoak jariatzen dituen substantziak:\nGuruin prostatikoaren gainean eta alboetan semen-besikulak daude, semen-likido gehiena sortzen dutenak. Prostatak uretraren lehen zatia inguratzen du, nondik gernua eta semena igarotzen diren zakileraino.\nHormona maskulinoek guruin prostatikoa estimulatzen dute fetuaren garapenetik. Prostatak hazten jarraitzen du helduarora iritsi arte, eta bere tamaina mantentzen du hormona maskulinoak sortzen diren bitartean. Hormona maskulinoak desagertzen badira, guruin prostatikoa ezin da garatu eta haren tamaina murriztu egiten da, batzuetan ia desagertu arte.\nEgitura.\nProstata gizonaren ugaltze sistemako guruin bat da, 7 eta 16 gramo inguruko pisua hartzen ohi duena. Pelbis barrunbean kokatuta dago, zehazki maskuriaren alde kaudalean, eta uretraren atal prostatikoa inguratuz agertzen da, maskuriaren lepo eta perine aldeko zeharkako muskulu sakonaren artean. Forma oboideoa du, eta bertan sei aurpegi bereizten dira:\nProstatak, bere kanpo egitura estaliz, faszia bat du, faszia edo kapsula prostatikoa deiturikoa. Guruin honen barne egitura definitzeko guneak zein lobuluak erabiltzen dira, baina gehien erabiltzen dena \u201cgune\u201d terminoa da.\nBeraz, prostata hiru-lau gunetan banatzen da, baina hauek gehien bat ikuspuntu histologiko batetik desberdintzen dira, eta baita ultrasoinuen bidez lorturiko MRI irudien bitartez. Aipatutako guneak honakoak dira:\nBestalde, lobulutan banaketa egiten bada honelako hauek bereizten dira: atzeko lobulua (edo istmoa bezala ere ezagutua), eskuin zein ezkerreko alboko lobuluak, eta erdiguneko lobulua.\nProstataren baitan dauden giharrak honakoak dira:\nGuruinaren barruan bi muskulu agertzen dira, biak uretra prostatikoarekiko paraleloki kokatuak. Uretra erreferentziatzat hartuz, alde bentralean uretraren muskulu dilatatzailea dago, eta alde dortsalean, aldiz, muskulu eiakulatzailea.\nProstataren odoleztapena.\nProstatak odoleztapena jasotzen du beheko arteria besikaletik (barneko arteria iliakoaren adarra), barneko pudendo arteriatik eta erdiko ondeste arterietatik (hemorroidala, hau ere barneko arteria iliakoaren adarra). Hauek atzekoz-aurrerako ibilbidea osatzen dute, prostataren alde dortsaletik bentralera igaroz, apexera iritsi arte.\nBarneko besikula arteria, maskuri mailara heltzean, bi adarretan banatzen da. Alde batetik uretrarentzako adarkadura bat ematen du, zeinak uretra eta baita prostataren trantsizio gunea odoleztatzen dituen. Bestalde, prostataren kapsularentzako beste adar bat ematen du, eta honek guruinaren gainontzeko guneak odoleztatzen ditu bertan sartuz eta adartxoak emanez.\nProstataren zain itzulia.\nGuruinaren zain itzuliaz plexu prostatikoa izeneko zain-sarea arduratzen da. Plexu hau bitan banatua dago, azalekoa eta albokoa. Honek, nagusiki, prostataren alde bentrala inguratzen du, alde dortsalera ere zabalduz alboetatik.\nPlexuez gain, prostataren odola hartzeaz ere faszia prostatikoaren zaina arduratzen da (aurreko hiru hauek sortzen ditu alde dortsaleko zakileko zain sakonak, zeinak diafragma pelbikoa igaro ostean hirutan banatzen den).\nAzkenik, pudendo eta erdiko ondeste zainek gehien bat prostataren atzealdeko odola hartzen dute, eta baita besikula seminaletakoa.\nAipatutako sare hauen bitartez, odola beheko zain besikalean drainatzen dute, eta ostean, hau zain hipogastrikoan amaitzen da.\nLinfa drainatzea.\nProstataren inguruko linfa hiru gongoil nagusietan drainatzen da. Alde batetik, hodi deferente, besikula seminaleko zenbait hodi eta baita prostata atzeko azalaldeko atalaren linfa kanpoko nodo iliakoetan drainatzen da.\nBestetik, besikula seminaleko beste hodi batzuetako, hodi prostatikoetako eta prostataren aurrealdeko linfak barneko nodo iliakoan amaitzen dira.\nAzkenik, prostata barneko linfak nodo hersle eta azpileko nodo linfatikoetan drainatzen du.\nProstataren inerbazioa.\nInerbazio bai sinpatiko zein parasinpatikoa jasoko du.\nInerbazio sinpatikoari dagokionez, goiko plexu hipogastrikokoaren nerbio hipogastrikoek (T12-L2) eta beheko plexu hipogastrikoko nerbioek (gerri nerbiotik eratorriak) burutzen dute. Hauek, bereziki, esfinter prostatikoaren eta zuntz muskularren inerbazioaz arduratzen dira.\nInerbazio parasinpatikoari dagokionez, nerbio esplakniko sakro (S3-S4) eta azpileko nerbio esplaknikoen (S2-S4) bidez jasotzen du.\nZuntz hauek, esfinter ildaskatua (esfinter pasibo funtzioa betetzen du), prostataren barneko zuntzak eragiten dituzte parasinpatikoki. Aldi berean, epitelio prostatikoaren ekintza jariatzaileaz arduratzen dira.\nNerbio hauez gain, gainera, nerbio erektore edo azpileko esplaknikokoek (normalki S3-S4, eta ez horren ohikoa S1-S5) ere inerbatzen dute.\nProstataren garapen enbriologikoa.\nEnbrioi garapenean, hasiera batean, alde kaudalean alantoides izeneko gunea dago. 4. eta 7. asteetan zehar, alantoidesean banaketa bat ematen da eta bertatik sinu urogenitala eta uzki kanala sortzen dira, septo urorrektalak banatuak.\nSinu urogenitala ostera hirutan bereizten da: goialdean maskuria, erdian uretra eta atzealdea enbrioiaren sexu biologikoaren arabera aldakorra izaten da. \u00a0\nProstata guruina jatorri biko egitura da, batetik endodermikoa eta bestetik mesodermikoa baita. Atal endodermikoari dagokionez, hirugarren hilabete inguruan, uretratren atal prostatikoko zelulak hazi egiten dira mesenkima (mesodermoa) aldera hurbilduz. Gune honetatik sorturiko egiturak, endodermikoak direnez, prostatako guruin sektretorean diferentziatzen dira, eta esandako mesenkimatik, prostatako ehun konektibo eta muskulu lisoa\nBeraz, prostata bezalako guruin mistoa eratzen da, eta maskuria garatzen den heinean honen beheko aldean kokatzen da. Honen funtzio egokirako, androgenoen eta testosteronaren beharra izaten du. Nagusiki prostata erregulatzen duen hormona dihidrotestosterona da.\nEnbrioi garaian umekiaren aktibitate hormonalaz eta prostaglandinaren jariatzeaz arduratzen da eta, arestian aipatu bezala, adinarekin guruina handitzen da, helduarora arte.\nFuntzioa.\nProstatak ur prostatikoa ekoiztu eta jariatu egiten du uretrara hodi prostatikoen bitartez non barrabiletik eta besikula seminaletik datorren jariakinekin bat egiten du semena deritzogun likidoa sortuz. Semena ugal-aparatu maskulinoa dituzten pertsonek eiakulazioaren bidez jariatzen duten likidoa da. Honen sorkuntza barrabiletan hasten da eta hodi deferenteen bidea jarraituz, azkenik, eiakulazio hodietara ailegatzen da (prostataren mailan) eta uretrara jariatzen da eiakulazio prozesuaren bidez zakiletik ateratzeko.\nProstataren jariakina antigeno prostatiko espezifikoaz (PSA), fibrinogenoz, espermina, zink, magnesioa eta hainbat entzima proteolitikoz osatuta dago. Besikula seminaletik sortutako ur seminalarekin batera, eiakulazioaren ondorioz kanporatzen den jariakinaren zati likidoaren gehiengoa osatzen du (%25a). \u00a0Ur prostatikoa, semenaren higikortasuna eta bideragarritasuna bermatzen du baginaren azidotasuna neurri batean neutralizatuz.\nErekzioaren (edo zuta) ostean ematen den eiakulazioa nagusitasun sinpatikoa du. Honen eraginez, uretra prostatikotik aurrera dauden muskulu leunak uzkurtzen dira semena kanporatzeko. Aipatzekoak dira prozesu honetan parte hartzen duten prostataren aurrealdean eta atzealdean dauden bi esfinter.\nEsplorazioa.\nProstata guruinaren egoera esploratzeko hainbat prozedura ezberdin erabiltzen dira:\nPatologiak.\nProstatarekin erlazionaturiko patologia ohikoenak hurrengoak dira:\nSkeneren guruinak.\nSkeneren guruinak, \"Prostata femeninoa\" bezala ezagutzen dira; izan ere, Skeneren guruinak eta prostata maskulinoak antzera jarduten dute biek antigeno prostatiko espezifikoa (PSA), gizonezkoengan sortutako eiakulazio-proteina dena,\u00a0 eta fosfatasa azidoa jariatzen baitute.\nNahiz eta prostata maskulinoaren homologoa izan eta ehun enbriologiko berdinetik garatua egon, prostata maskulinoarekin erlazionatutako bere garapenaren hainbat alderdi oso ezezagunak dira."}
{"id": "127600", "revid": "119347", "url": "https://eu.wikipedia.org/wiki?curid=127600", "title": "Ddiddue Epherre", "text": "Ddiddue edo Gr\u00e9goire Epherre (Altz\u00fcr\u00fck\u00fc 1929ko urtarrilaren 22 - 1974ko urriaren 5a) euskaltzale eta elizgizon zuberotarra zen.\nBiografia.\nEuskararen munduan garrantzi handiagoa izan zuen Gilen Epherreren anaia gazteagoa zen; hamaika neba-arreba ziren.\nIkasketak lehen Mauleko \"Saint Fran\u00e7ois d'Assise\" ikastetxe katolikoan eta gero Baionako apaizgaitegian egin zituen.\nDdiddue, Gilen bezala apaiza zen; 1952ko ekainean apaiztu zen. Urte bereko irailean Baionako \"Saint Louis de Gonzague\" ikastetxerako izendatu zuten eta 1953ko abuztuan \"Institut Catholique de Toulouse\" deritzonerako Okzitaniako hiri horretan.\n1958an Zientzia arloan lizentziatua, Maulera itzuli eta arestian aipatu ikastetxean matematika irakasle aritu zen. Euskaltzain urgazlea zen eta mauletar gazteak euskalduntzen ibili zen, kanten bidez ere bai. Eskualtzaleen Biltzarra elkarteko presidente ordea ere izan zen.\nHorrekin loturik, Pettarrean dagoen ikastola bakarraren sorrera bultzatu zutenetakoa da; Soh\u00fctan kokatuta dagoen ikastola horrek \"Eperra\" du izena, deiturarekin bat egiten duena baina ahaztu gabe \"Eperra\" oso kanta popularra dela Zuberoan.\nMatematika, filosofia zein musikan jakintsua zen.\nEtxahun-Irurik kobla batzuk dedikatu zizkion eta bere aipua \"Orhi-ko txoriek\" koblan ere egin zuen.\nAnaia Gilen baino egun batzuk lehenago hil zen 1974an, bihotzeko gaitzak jota; 45 urte zituen.\nLanak.\nEuskaltzale sutsua zen eta damua izan zen nahiko gazterik hil izana, beste hainbat lan burutu gabe geratu zitzaizkiolako. Bere lanak oraindik bildu gabe daude. Astero Zuberoako berriak biltzen zituen \"Herria\" astekarian.\nDavantek bere erreferentziazko antologian \"J. D. J. Sallaberry eta Ziberoko ahaire zaharrak\" testua aukeratu zuen; \"Gure Herria\" aldizkarian argitaratu zen 1971ko ekainean eta Epherrek 1970eko urriaren 25ean emandako hitzaldi bat biltzen zuen. Jean Dominique Julien Salaberriren omenez Euskaltzaindiak Mauleko udaletxe zaharrean antolatutako bileraren karietara eman zuen eta beraz Salaberrik bildutako kanten kokapena egiten zuen."}
{"id": "127602", "revid": "6327", "url": "https://eu.wikipedia.org/wiki?curid=127602", "title": "Gr\u00e9goire Eppherre", "text": ""}
{"id": "127603", "revid": "6327", "url": "https://eu.wikipedia.org/wiki?curid=127603", "title": "Gregoire Eppherre", "text": ""}
{"id": "127604", "revid": "6327", "url": "https://eu.wikipedia.org/wiki?curid=127604", "title": "Gregoire Epherre", "text": ""}
{"id": "127605", "revid": "6327", "url": "https://eu.wikipedia.org/wiki?curid=127605", "title": "Gr\u00e9goire Epherre", "text": ""}
{"id": "127607", "revid": "201", "url": "https://eu.wikipedia.org/wiki?curid=127607", "title": "Ddiddue Eppherre", "text": ""}
{"id": "127608", "revid": "201", "url": "https://eu.wikipedia.org/wiki?curid=127608", "title": "Gilen Eppherre", "text": ""}
{"id": "127609", "revid": "201", "url": "https://eu.wikipedia.org/wiki?curid=127609", "title": "Eppherre", "text": ""}
{"id": "127610", "revid": "201", "url": "https://eu.wikipedia.org/wiki?curid=127610", "title": "Joha\u00f1e Eppherre", "text": ""}
{"id": "127611", "revid": "512", "url": "https://eu.wikipedia.org/wiki?curid=127611", "title": "Etxekopar (argipena)", "text": "Etxekopar pertsona eta leku batzuen izena da."}
{"id": "127614", "revid": "28807", "url": "https://eu.wikipedia.org/wiki?curid=127614", "title": "Almirante gorria", "text": ""}
{"id": "127615", "revid": "880", "url": "https://eu.wikipedia.org/wiki?curid=127615", "title": "Sedimentazioa", "text": ""}
{"id": "127623", "revid": "56983", "url": "https://eu.wikipedia.org/wiki?curid=127623", "title": "El 33", "text": "El 33 Kataluniako Televisi\u00f3 de Catalunya korporazio publikoaren bigarren kate nagusia da. Katea Canal 33 bezala izan zen bataiatua, baina 2001ean katea bi kate berritan banatu zen: El 33 eta K3 (egun Canal Super3-ek ordezkaten du).\nTelebista kate honetan gehienbat kirol, dokumental eta kultur programak emititzen dira."}
{"id": "127624", "revid": "56983", "url": "https://eu.wikipedia.org/wiki?curid=127624", "title": "Canal Super3", "text": "Canal Super3 Kataluniako Televisi\u00f3 de Catalunya korporazio publikoaren telebista kateetako bat da. K3 katearen ordezkoa da, 2009ko urrian ordezkatu baitzuen Canal Super3-k K3 katea.\nTelebista kate honetan umeentzako programak eta marrazki bizidunak emititzen dira."}
{"id": "127625", "revid": "119347", "url": "https://eu.wikipedia.org/wiki?curid=127625", "title": "Canal 300", "text": "Canal 300 Kataluniako Televisi\u00f3 de Catalunya korporazio publikoaren telebista kateetako bat izan zen. Katea 2005eko azaroaren sortu zen eta 2010eko irailean amaitu zituen bere emisioak. Gutxi gorabehera %2,1eko \"share\"-a izan zuen batez beste.\nTelebista kate hau monotematikoa izan zen, produkzio propioko pelikulak eta telesailak emititu ziren bakarrik. 2010ean 3XL kateak ordezkatu zuen."}
{"id": "127626", "revid": "56983", "url": "https://eu.wikipedia.org/wiki?curid=127626", "title": "3/24", "text": "3/24 Kataluniako Televisi\u00f3 de Catalunya korporazio publikoaren telebista kateetako bat da. Katea 2003ko irailean sortu zen.\nTelebista kate hau bere osotasunean informazio eta albistegi programak eskaintzen ditu. 2009ko urriaren 5etik aurrera araneraz emititzen du albistegi bat Katalunia osorako."}
{"id": "127637", "revid": "336", "url": "https://eu.wikipedia.org/wiki?curid=127637", "title": "Ernst Gombrich", "text": "Sir Ernst Hans Josef Gombrich (Viena, 1909ko martxoaren 30a - Londres, 2001eko azaroaren 3a) Austrian jaiotako arte-historialari bat izan zen, bere bizitza profesionalaren zatirik handiena Erresuma Batuan igaro zuena. Artearen kritikari eta artearen historiari buruzko liburu askoren egilea izan zen; besteak beste, \"The Story of Art\", izugarrizko zabalkundea eta ospea lortutako liburua, eta arte bisualen berri emateko sarrera-liburu ulergarrienetakotzat hartua.\nGombrich-en lehenbiziko liburua, eta ingelesez idatzi ez zuen bakarra, \"Eine kurze Weltgeschichte f\u00fcr junge Leser\" (\"Munduaren historia laburra irakurle gazteentzat\")izan zen, Alemanian 1936an argitaratua.\n\"The Story of Art\", lehenbizikoz 1950ean argitaratua eta gaur egun ingelesezko 16. edizioan dagoena, irakurle nerabeei zuzenduta zegoen, baina bere azalpenen argitasun eta ulergarritasunarengatik, artea eta bere historia ulertzeko bidean lehenengo urratsak eman nahi dituzten adin guztietako irakurleek erositako klasiko bat bihurtu da. Hogeita hamar hizkuntza baino gehiagotara itzulita dago. Aipagarria eta deigarria da jatorrizko ingelesean aukeraturiko hitza \"story\" dela, eta ez \"history\"; hala ere, beste hizkuntza batzuetara eginiko itzulpenetan \"historia\" hitza aukeratu izan da izenbururako.\nAutore honen beste argitalpen garrantzitsu batzuk honakoak dira: \"Art and Illusion\" (1960), zeina kritikoen ustez Gombrich-en lanik eragingarriena eta irismenik handienekoa baita; \"Meditations on a Hobby Horse\" (1963), \"The Image and the Eye\" (1981), \"Aby Warburg: An Intellectual Biography\" (1970), \"The Sense of Order\" (1979) eta \"The Preference for the Primitive\" (egilearen heriotzaren ondoren argitaratua, 2002an). Bere argitalpenen zerrenda osoa, \"E.H. Gombrich: A Bibliography\", Joseph Burney Trapp-ek argitaratu zuen, 2000n."}
{"id": "127640", "revid": "119347", "url": "https://eu.wikipedia.org/wiki?curid=127640", "title": "Azucarera Alavesa", "text": "Azucarera Alavesa Gasteizko Ehari-Gobeun dagoen azukre-fabrika zen, gaur egun bulego-eraikin gisa erabiltzen dena. Fausto I\u00f1iguez de Betolaza arkitektoak diseinatu zuen 1904an.\n2000ko ekainaren 27an, Eusko Jaurlaritzak \"monumentu\" izendatu zuen, Sailkatutako Kultura Ondasuna.\nDeskribapena.\nGasteizko azukre fabrika 1904. urtean ireki zen, urte bat beranduago Espainiako \u00abSociedad General Azucarera\u00bb osatuko zuelarik. Fabrika zaharrak 1966. urtera arte jarraitu zuen produkzioan, beronen berrikuntzarekin, egungo instalakuntza biltegi bezala jarri zelarik. Produkzio pabilioi desberdinetatik soilik pabilioi nagusia eta tximinia mantendu dira jarduera garrantzitsu honen osagai erakusle eta esanguratsuen moduan.\nBabestutako higiezina, produkzio konplexuaren eraikin nagusi bezala, erremolatxa pulpan eraldatzeko erabiltzen zen. Industria eraikinek berezko duten ekonomia eta funtzionaltasun betekizunei erantzunez, Manchesterko estetika gordetzen duen eraikina eraikitzen da, ageriko adreiluzko kanpoko hormekin, zeinetan arkiboltaz apaindutako leihateria zabalak eta tudor estiloko arkuz amaituak irekitzen baitira. Prisma itxurako bolumenak barne espazio bakar bati erantzuten dio, hau hiru hormartetan dagoelarik banatuta metalezko saretaz egindako zutabeen bitartez, estalkiaren Ponlanceau zertxak beren gain hartuz.\nTenplu gotikoen modura estilo historizista duen eraikina hiru nabe dituen oin basilikalean finkatzen da, kanpandorrea tximini biribilak ordezten duelarik. Bere fabrika izaeratik eratorritako muga bakarra material merkeago eta erabilgarriagoen erabilerak adierazten du, paramentuak ageriko adreiluz burutuz. Era berean argiteria era horrela konpontzen da, zentzu funtzional eta erlijiosoa nahastuz, beiradun zelosiazko lehiateria zabalen bidez, sarrera nagusian bere tenplu izaera nabarmenduz erdi puntuko tinpano bat kokatuz sarbide nagusiaren gainean.\nUrte berean eraikitako tximinia liraina nabe honen atzealdean kokatzen da. Adreiluzko erakusle ederra da, goiko errematea gailentzen delarik lombardiar erako arkuekin, honen funtzioa lurrun kalderetatik irtendako gasen ihesleku eta haizebide izatea zelarik.\n\u00abAzucarera Alavesa\u00bbren eraikina Autonomia Erkidegoko industria ondarearen erakuslerik onenetakoa dugu, bere antzinatasuna, bere balio ikonografikoa eta berezko bere arkitektura balioak kontutan hartuz.\nEraberritzea.\nGaur egun bulego-eraikin modernoa dugu azukre-fabrika ohia, 1999an guztiz eraberritu baitzuten, Mikel Garbizu arkitektoaren gidaritzapean."}
{"id": "127641", "revid": "119347", "url": "https://eu.wikipedia.org/wiki?curid=127641", "title": "Aurtola burdinola", "text": "Aurtola burdinola Aramaion dagoen burdinola da. Oleta elizatean dago kokaturik, herrigunetik hegoaldera.\n2001eko uztailaren 18an, Eusko Jaurlaritzak \"monumentu\" izendatu zuen, Sailkatutako Kultura Ondasuna.\nDeskribapena.\nAramaioko jaunak, Joan Alonso Mujikak, Aurtola burdinola eraiki zuen Goikolea burdinolaren ondoan (hori ere Aramaion dago), eta beste bi eraiki zituen Ibarran, guztiak ere XIV. mendeko azken herenean. Erdi Aroko burdinola zaharrak aldaketa asko izango zituen gaur egun ezagutzen dugun eraikina osatu arte. Egun dagoena XVIII. mendearen azken herenekoa da.\nEraikinak izan dituen aldaketak izanda ere, eta makineriako elementurik gordetzen ez bada ere, eraikinaren espazio-antolaera eta oinarrizko egiturak ia erabat aldatu gabe gordetzen dira, eta ondorioz, erraz ikus daiteke zein den burdinola osatzen duen elementu bakoitza. Elementuok ondokoak dira:"}
{"id": "127643", "revid": "119347", "url": "https://eu.wikipedia.org/wiki?curid=127643", "title": "Goya gasolindegia", "text": "Goya Gasteizen dagoen eraikin industriala da, gasolindegia hain zuzen ere. Jos\u00e9 Luis L\u00f3pez de Uralde arkitektoak diseinatu zuen 1935ean.\n1994ko azaroaren 22an, Eusko Jaurlaritzak \"monumentu\" izendatu zuen, Sailkatutako Kultura Ondasuna.\nDeskribapena.\nGasteizko Cadena Eleta kalean kokatutako eraikin isolatua da, Katedral Berriaren lorategien alboan. Eraikuntza arrazionalista da eta desarroilo horizontal handia du. Bere bi solairuak honela bereizten dira: behekoa irekia da, zutabeetan apeatuta, hormigoiz egindako sarrerako markesina handi bat duela. Goiko solairua itxia da eta metalezko mihiztadurak lotutako beirateak ditu. Eraikinaren perimetro osoa hartzen duen kalostraz errematatzen da eraikuntza hori."}
{"id": "127644", "revid": "119347", "url": "https://eu.wikipedia.org/wiki?curid=127644", "title": "Ollerieta baserriko labea", "text": "Ollerieta baserriko labea Legution dagoen eraikin industriala da, labea hain zuzen ere. Labea Euskal Buztingintza Museoan dago.\n1994ko urriaren 21ean, Eusko Jaurlaritzak \"monumentu\" izendatu zuen, Sailkatutako Kultura Ondasuna.\nDeskribapena.\nLegutioko Ollerieta auzoan dagoen zeramika labea da. Gorako kebidea du (tiro bertikala). Oinarri koadrangularra duen eraikin arkitektonikoa. Teilatu batek kanpoko aldeko hormak eta barneko zeramika ganbara babesten ditu. Harri langaitzez osatua dago, duela gutxi sendotua. Labeak bi hutsune ditu barneko aldean: beheko aldekoa, su egitekoa, eta gainekoa, buztina egosteko. Biak daude gaur egun zaharkituak, batez ere, bigarrena, adreiluzko kanpoegitura egoera txarrean baitago. Euskal Herrian zeramikagintzarekin zerikusirik duen eraikin bakanetako bat dugu Legutioko hau."}
{"id": "127648", "revid": "81544", "url": "https://eu.wikipedia.org/wiki?curid=127648", "title": "Andre Mariaren Jasokundearen eliza (Santikurutze Kanpezu)", "text": "Andre Maria eliza Kanpezuko Santikurutze Kanpezu herrian dagoen eraikin erromanikoa da.\n2003ko, martxoaren 5ean, Eusko Jaurlaritzak kultura ondasun izendatu zuen, \"monumentu\" sailkapenarekin.\nEzaugarriak.\nKanpezu, aspaldidanik, Arabako biztanleriaren gune garrantzitsuenetako bat da. Herrian erromatarrak egon zirela adierazten duten datuak daude. XII. mendean arma-plaza garrantzitsua izan zen eta foruetan eta pribilegioetan aipatzen da.\nHirigune historikoaren erdian, hegal erdian, Gure Andre Mariaren eliza dago, Andre Mariaren Jasokundea izenez ere deitua.\nHirigune historikoaren egitura Erdi Aroan sortutako herrien ohikoa da: txantelketa nabarmena du, etxadiak kurba-mailen norabidean daude lerrokatuta eta antzinako harresiaren trazatuaren aztarnak daude.\nEtxebizitzen eta elizaren artean dagoen distantzia oso txikia da, eta sakristia dagoen aldean etxadietara atxikirik ere egon da. Tenplura sartzeko eta kaleen arteko mailen aldea berdintzeko, eskailerak daude, eta egungo atariaren parean kokatutako plataformaraino igotzen dira.\nBitxia bada ere, eta ohiz kanpokoa, ataria iparraldean kokatuta dago. Ziurrenik, horregatik egongo da mendebaldean ataririk gabeko beste portada bat, eta hortik sartuz gero elizaren atzealdetik sartuko gara.\nElizako multzo horren kanpoko bolumetria nabe nagusiak, dorreak, sakristiak eta atariak osatzen dute.\nFabrika nagusiak, XIV. mendekoa, areto-oina du, nabean lau kapera ditu eta presbiterioan hiru. Burualdea poligonala da, bost aldekoa, abanikoan dagoen gurutze-gangak estaltzen du eta landare motiboz apaindutako kapitelak dituen zutabe erditan oinarritzen da.\nNabea gurutze-gangak estaltzen du. Hori zutabe faszikulatutan oinarrituta dago, batzuk marrazkirik gabeak dira eta besteak landareen, animalien edo gizakien motiboz apainduta daude. Zehar-nerbioak gizakien eta landareen motiboz apaindutako mentsuletan oinarrituta daude.\nKoruaren gainean dagoen ganga geroago eraikitakoa da, eta honela apainduta dago: kurbatutako gurutzaduraz, giltzarrietan errosetez, kapitelez eta elementu geometrikoz. Ziurrenik XVI. mendean eraikitakoa da.\nKorua, Pizkundea garaikoa da, eta oso apaindutako pilastretan oinarritutako beheratutako arku handia du. Mendebaldeko portadan antzeko motiboak daude. Hala eta guztiz ere, arkuen bazter-zokoak apaindura plateresko aurreratua dute, eta adakeraz, espiralez eta grutesko handiz apainduta daude. XVI. mendekoa da. Micaela Portillaren arabera, Domingo Gebararen lana da. Behe-koruko ganga gurutzatua da eta giltzarrietan izar eta lore handiko formak ditu. Koruko aulkiteria ederra nabarmendu beharra dago nahitaez, XVIII. mende amaieran zizelkatutakoa. Hamahiru eserleku ditu eta horietan Salbatzailearen eta apostoluen irudiak azaltzen dira. Paisaiak, arrokaiako apaindura eta irudi fantastikoak ere azaltzen dira.\nKaperak ez dira oso ezberdinak elkarren artean, eta diagonalean dauden gurutze-gangek estaltzen dituzte guztiak. Horiek landareen eta gizakien aurpegien motiboz apaindutako mentsuletan oinarrituta daude.\nIparraldean dauden kaperen goiko aldeek triforio txiki bat osatzen dute, eta hori absideraino iristen da.\nKanpoaldeak ezaugarri gotiko arkaikoak ditu, eta erromanikoaren eragin nabarmena. Deigarria da hegoaldeko fatxada, non eraikuntza-aldi desberdinak bereizten baitira.\nLehenengo aldian argiagoa da erromanikoaren eragina. Aldi horretakoak dira absidea eta hegaleko kaperak, harburuen eta erlaitzen altuerara iritsi arte.\nBurualdeko horma-bularrek bi isurialdeko teilatuak dituzte eta poligonalean laprandura handiko leihate oso zorrotzak ditu. Horma-bularren eta leihateen gainean apaindu gabeko harburuak dituen erlaitz bat dago. Hori fabrikaren hainbat lekutan ikus daiteke, han-hemenka.\nBigarren aldiko ezaugarria diagonalean dagoen horma-bularra da. Bat dator korua eraiki aurretik elizak zuen luzerarekin.\nHirugarren aldia koruaren zatiari dagokiona da. Aldi horrekin edo aurreko batekin bat etorriz, edo baita aldi independente batekin ere, inguruko harresiaren altuera handitu egin zela nabarmentzen da, eta horri esker egurrezko zinbriak koka daitezke ganga ukitu gabe.\nPortada garrantzitsuena mendebaldean dago eta XVI. mende hasierako gotiko aurreratukoa da. Alfizean kokatutako bola-ilara duen ogiba-arkua du eta pinakuluetan amaitutako pilastrek eusten diote. Arkua sei pare baketoi oso finez osatuta dago, eta landare-motiboetan apaindutako kapitelak ditu. Azkeneko baketoiak arku konopiala du buruan. Tinpanoak Ehorzketa Santuaren motiboak azaltzen ditu erliebean.\nIparraldeko portada, atariaren barnean dago, eta estilo berekoa da, nahiz eta zertxobait sinpleagoa izan. Tinpanoa Pietatearen motiboz apainduta dago.\nSakristiak estilo neoklasikoa du, eta gurutze grekoko oinplanoa eta petxina gaineko kupula du. Nabarmentzekoa da XVIII. mendeko kutxa-multzoa. Horrek aretoaren hiru aldeak hartzen ditu.\nDorrea, XVII. mendekoa harlanduz egina dago eta trinkoa da kanpai-gorputzera iritsi bitartean. Hor puntu erdiko lau bao ditu, eta gorputz koniko txikiaz koroatutako kupulan amaitzen da.\nErretaula nagusia, XVII. mende amaierakoa edo XVIII. mende hasierakoa, azpi-atalak, gorputzak eta buruak osatzen dute; eta urre-koloreko eta oso apaindutako lau zutabe salomondarrek hiru kaletan banatzen dute. Gorputz nagusiak Jasokunde Birjinaren irudia eta San Petri eta San Pauloren eskulturak ditu.\nErretaula nagusiaz gain, badaude azpimarragarriak diren beste batzuk, hegaleko kaperetan. Horien aldamenean, gotiko aurreratuko hilobi bat dago. Hilobian zakurra oinetan duen pertsonaia jantzia eta Santa Kurutzeren armarria azaltzen dira; elementu horiek gangaren ardatzean ere ageri dira."}
{"id": "127653", "revid": "58701", "url": "https://eu.wikipedia.org/wiki?curid=127653", "title": "Andre Mariaren Jasokundearen eliza (Elvillar)", "text": "Andre Mariaren Jasokundearen eliza Elvillarko (Arabako hegoaldea) eraikin erlijioso nagusia da.\n2003ko, martxoaren 4an, Eusko Jaurlaritzak kultura ondasun izendatu zuen, \"monumentu\" sailkapenarekin.\nEzaugarriak.\nElvillar Guardiaren menpeko gunea izan zen 1667 arte, orduan jaso baitzuen hiribildu titulua. Hala ere, XVI. mendean bizi izan zuen oparotasun handieneko garaia. Errege-Erregina Katolikoek eskualdera ekarri zuten bakeak lurren emankortasuna aprobetxatzea ahalbidetu zuen eta biztanleen bizi-maila hobetzea, denak ere lursail txikien jabe libreak zirela.\nGaztelua defentsarako izan zen ordura arte, baina ordurako beharrezkoa ez zenez, elizaren hormen zati bihurtu zen. Gaur egun ere, portada nagusian ikusi daitezke haren arrastoak. Lanak abside aldetik hasi ziren XVI. mendeko lehendabiziko urteetan. Erretaula ikusgarri bat eskatu ondoren, tenplua zabaltzeko beharra ikusi zuten, eta defentsa-gunea okupatu eta dorrea eraiki zuten. Mendearen amaieran, lanak ia bukatuta zeuden, portikoa izan ezik.\nMonumentua Andre Maria plazan dago. Portikoa iparraldera begira dago. Multzoak bost atal ongi bereiziak ditu: nabe nagusia, portikoa, dorrea, sakristia, eta portikora eta nabe nagusira atxikitako etxebizitza.\nNabea oso altua da eta areto-solairua du. Hala eta guztiz ere, kontrahormak gutxi nabarmentzen dira kanpoaldetik, eta gehienbat barnean ageri dira. Horma-errefortzuen segidak eta presbiterioko hertsiguneak nabeak kapera eta gurutzadura dituela iradokitzen du, baina itxura besterik ez da.\nBurualdeak bost alde ditu eta aspaldi galdu zuen ganga. Duela gutxi zaharberritu du Arabako Foru Aldundiak. Egitura metaliko tubularrez eta urre-koloreko xafla zulatuz berreraiki dute, eta ezin hobeki berreskuratzen da ganga zaharra. Erretaularen atzean dauden paramentuek arku konopial beheratuak dituzte apaingarri gisa.\nHurrengo ataletako albo-hormek Erdi Aroko aztarnak dituzte, gotorleku zaharrarenak agian. Bigarren zatian kapera txiki bat osatzen da. Nabeko gurutze-gangak izardunak dira, eta azken zatian, korua estaltzen duenean, korapilatu egiten dira.\nKorua beheratutako arku batek eta ganga izardun batek osatzen dute. Bertara joateko igoera dorrearen lehen zatian eraikita dago eta elementu hauek ditu: itzelezko eskailera, harrizko eskudela duena; harlanduzko ganga obala, eta sarbiderako goiko eta beheko ateak, pilastraz eta frontoiz apainduta. Koruko aulkiteria oso xumea da.\nKoruaren azpian, eskuinetara, bataiarria dago zutabe ildaskatu baten gainean, eta XVII. mendeko panel apaingarriak ditu. Ezkerretara, gotorleku zaharraren errefortzuen artean hondeatuta, beste kapera bat dago.\nBarruko kontrahormetara itsatsita, forja-laneko bi pulpitu daude eta neoklasikoko ahots-gordetzaileak dituzte.\nSakristia berriak hiru atal ditu eta XVIII. mendeko ganga lunetaduna. Haren ondoan sakristia zaharra dago, edo sakristia izan zenaren zati bat, kanoi-gangaz egina.\nDorreak bi atal ditu. Beheko atala oso altua da, eta ertzetan pilastrak ditu laukizuzenez eta obaloz apainduta. Leihoak ere baditu, frontoiz eta pilastraz apainduta. Dorrearen erdialdean leiho laukizuzen xumeak daude. Azken atala, kanpaiena, oktogonala da eta errematerako kapitel horzduna du.\nPortikoa itxia da, lau isurialdeko teilatua du eta oinplano laukizuzena. Barrualdea harriz apaindutako gangarekin egin zen eta argiztapenerako hiru begiekin. Barne-portada erdi-puntuko arkua da eta aingeru bat du giltzarrian. Dekorazioa ondorengo elementuekin osatzen da: orridun kapitelak dituzten kolomak, erlaitz irtena eta hiru horma-hobi, Jasokundea, Roke Deuna eta San Joan Nepomucenoren irudiekin.\nErretaula nagusia Errioxako aipagarrienetakoa da. XVI. mendean egin zen eta XVII.ean urreztatu. Erretaulak azpi-atal horizontala, bi atal eta atiko bat ditu, eta, hiru kale eta lau kale-artetan zatituta dago. Azpi-atal horizontalean eta atikoan pasioko pasarteak irudikatzen dira. Bi ataletan Kristoren jaiotza, haurtzaroa eta bizitzako pasarteak aipatzen dira. Gaur egun sakristian dagoen Kristoren irudia da ikusgarriena, jatorrian erretaulari amaiera ematen bazion ere. Hura egin zuten artisten artean Guiot de Beaugrant eta Andres Araozkoa ageri dira.\nGurutzaduraren bi kontrahormen gainean San Joanen eta Arrosarioko Ama Birjinaren omenezko erretaulak jarri ziren. Horietatik lehena harrizkoa da."}
{"id": "127660", "revid": "1519", "url": "https://eu.wikipedia.org/wiki?curid=127660", "title": "Jacques-Yves Cousteau", "text": "Jacques-Yves Cousteau (Saint-Andr\u00e9-de-Cubzac, Gironda, 1910eko ekainaren 11 \u2013 Paris, 1997ko ekainaren 25a) itsasgizon, militar, esploratzaile, ekologista, dokumentalgile, zientzialari, argazkilari eta ikerlari frantziarra izan zen.\nIbilbidea.\nUretako birika asmatu zuen, ur azpian aire-tuturik gabe arnastu ahal izateko; tresna horren bidez, ozeanoa aztertu zuen, eta haren sekretuak azaleratu zituen. Philippe Tailliez eta Fr\u00e9d\u00e9ric Dumasekin batera, ikerketa-unitate bat antolatu zuen, eta urpakaritzari buruzko lan asko egin zituen.\nBatez ere itsasoak eta uretan bizi diren animaliak aztertu zituen, eta horretarako \"Calypso\" izeneko itsasontzia erabili zuen ia 50 urtez (1950-1996). Itsas ingurunea kutsaduratik babestu zuen, eta liburu eta dokumental asko argitaratu zituen, zeinetan ezagunena \"The Undersea World of Jacques Cousteau\" telesailean izenekoa izan zen\".\" \nJendeak ezagutzen zuen \"le Commandant Cousteau\" edo \"Captain Cousteau\" izenekin. Baina bere irudi publikoa kontrastean zegoen bere jarrerarekin, hil ondorengo argipen biografikoek ikusarazi dutenez. Calypso ontzian egindako dokumentaletan, parte-hartze zuzena izan zuen Simone Melchior emazteak, baina kameren aurrean ez zen sekula agertu. Harekiko infildetasunak ere ugariak izan ziren Jacquesen bizitan. \nAcad\u00e9mie fran\u00e7aise hizkuntza erakundearen kidea izan zen."}
{"id": "127662", "revid": "9304987", "url": "https://eu.wikipedia.org/wiki?curid=127662", "title": "Zacarias Moussaoui", "text": "Zacarias Moussaoui (Donibane Lohizune, 1968ko maiatzaren 30a -) 2001eko irailaren 11ko atentatuetan parte hartu zuelakoan kondenatuta dagoen pertsona bat da. Lapurdin jaioa, gehienbat \"franko-marokoar\" agertu da hedabideetan. Egun Florence (Kolorado, AEB) hiriko kartzela batean dago bizitza osorako zigorra betetzen.\nBiografia.\nLehen urteak.\nA\u00efcha el Wafi bere amak 14 urte zuenean ezagutu zuen Omar Moussaoui aita, Marokoko Fezekoa. Bertsio bi jasotzen dira: ama beraren arabera ezkontzen behartu zuten, izeko-osabek eta amamak hori ukatzen dute.\nAmak 20 urterekin bi alaba zituen jada, Nadia eta Jamila. Aitak lan egiteko aukera izan eta Baionan kokatu zen familia. 1967an Abd Samad jaio zen eta 1968an Zacarias, hau Donibane Lohizunen.\nHiru urte beranduago gurasoak banatu ziren. Aitarekiko harremana momentuz galduta, 1971ko uda Dordoinan (Okzitania) eman zuten eta irailean M\u00fclhausenera (Alsazia) joan ziren, non bere amak lana topatu zuen. Ia berehala lau seme-alabak umezurztegi batean utzi zituen. Denbora bat pasatu eta gero amak seme-alabak berreskuratu zituen eta egoera latzean bazen ere (adibidez Nadiak 12 urterekin etxeko lan askoren ardura hartu zuen, Burzweiler auzo gatazkatsuan bizi ziren eta Ipar Afrikakoen artean giro ona bazegoen ere, beste zenbait auzokideren jazarpen arrazista jasan behar izan zuten) aurrera ateratzea lortu zuten.\n1974an Maroko familiaren jatorrizko herria ezagutu zuen estrainekoz bost urte zituela. Hurrengo urteetan segituko dute M\u00fclhausenen eta eskubaloian izugarrizko zaletasun eta iaiotasuna garatu zituen. Hori dela eta amak beste norabait lekualdatzeko eskaera egin zuenean Zacarias kontra atera zen, kirolen inguruko ikasketak egin nahi zituelako. Kasurik egin ez eta Narbonara (Okzitania) jo zuen familiak; bertan ere Rasimbaud auzo arazodunean bizi izan ziren eta beste gaztetxo batzuekin batera lapurretan ibili zen; hala ere ikasketak ez zituen utzi, nahiz eta eskubaloiaren ingurukoa bazterrean geratu.\nAuzoz aldatu eta 15 urterekin adin bereko Fanny neskatoa ezagutu zuen. Bere anaia hurkoa den Abd Samadek aipatzen du hamar urteko maitasun istorioa izan zutela, neskaren guraso arrazisten kontrakoa bazen ere. Hori umezurztegiaren, amarekiko harreman txarren eta lekualdatzearen esperientziei zitzaien.\nAmak ez zien arabieraz egiten eta seme-alabek eskatuta ere ez zien ia ezer erakutsi ezta transmititu ere arabiar kultura edota erlijio musulmanari buruz; auzokide askorekin konparatuta ez ziren marokoar jatorrikoen moduan bizi izaten. Anaiak dio meskita batera 25 urterekin joan zela lehen aldiz Montpelhi\u00e8rren baina Zacariasen kasuan Ingalaterran zapaldu zuela bat beranduago lehen aldiz.\nAldaketa.\nBatxilerra amaitu eta Perpiny\u00e0ra (Katalunia) joan zen ingeniaritza mekaniko eta elektrikoa ikastera; Fanny ere bertara joan zen. Urtebetea ikasketa nahiz lanari buruz argilunekin pasatzen zen bitartean, Golkoko Gerraren inguruko ika-mikak hasi ziren unibertsitateko ikasleen artean, amerikar eta bonbardaketen aldekoak alde batetik eta arabiar zibilen aldekoak bestetik. Frantziak tropak bidali izana ere eztabaidagai bihurtu zen. Anaiaren arabera segur aski une honetan erabaki zuen Zacariasek \"beltzetakoa\" zela eta ez \"zurietakoa\". Giro horretan pentsamendu politiko-islamiko tinkoa zuen talde batekin hala moduzko harremanak izan zituen.\nIngelesa hobetu nahi eta Fannyren iritziaren kontra (baina anaiak ondo ikusten zuen, eragin berri honengandik aldentzearren) Ingalaterrara joan zen. Hasiera gogorren ostean bere lekua bilatzen hasi zen. \"South Bank University\" delakoan sartu zen, geroago Nazioarteko Merkataritza master bat egin nahian. Hala ere bisitaldietan familiari ematen zien bere Erresuma Batuarekiko ikuspegia jatorri desberdineko pertsonak ez zirela nahasten (auzo banatuak) eta azaleko tolerantzia baino ez zegoela. Bisitaldi hauetan ez zuen erlijioan interes berezirik erakusten eta oraindik 1994an anaiak aipatzen du ez zela meskitara joaten. Fannyrekiko harremanaren amaieraren garaiak ere izan ziren.\n1994tik aurrera zenbait gairi buruzko (emakumeek lan egiteaz kasurako) bere jarrera aldatuz joan zen Abd Samad anaiak dioenaren arabera eta honek 1995ean galdu zuen kontaktua berarekin 2001eko irailaren 11ko atentatuak direla eta argazki batean ikusi arte. Jamila arrebaren eta beste testigantza batzuen arabera wahhabismoan inspirazioa izan zezaketen komentarioak entzun zitzaizkion; bai Marokora egindako bisitaldian izaniko portaerak bai Jamilari erakutsitako itxurak (bizarra) bide horretatik apuntatzen zuten.\nHorren eta ikerketen arabera Londresen garatu zuen muturreko talde islamista batzuekiko harremana eta 1995ean bertan egin ei zuen Afganistanerako lehen bidaia.\n1997an Frantzian, Erresuma Batuan eta Marokon kokatzen dute; azken honetatik bota egin zuten. Ekialde Hurbilera ere joan zen eta informazio zerbitzu sekretu frantsesek Txetxenian ere kokatzen badute ere bere abokatuek hori ukatzen dute.\n1998 eta 1999an Afganistango Al Kaidako eremuetan lokalizatu zuten eta bertan Khalid Sheikh Mohammed ustez irailaren 11ko atentatuetako bultzatzaile nagusia ezagutu zuen.\n2000n Malaysian egon zen hegazkinen pilotajean hasi nahian baina bere jarrera pertsonalagatik bertako Jamaa Islamiyak New Yorken kontra prestatzen ari ziren atentatuetarako baztertu zuen. Hala ere bere pasaporte frantsesak mugak zeharkatzeko erraztasuna eskaintzen ziola eta 2001eko otsailaren 23an Chicagora heldu zen diru kopuru handi batekin eta geroago Oklahoma Hirian instalatu zen; bere ingurumarian egin zituen pilotaje ikastaroak, geroago Minnesotan eta Alemaniako Hamburg eta D\u00fcsseldorfen segitu zituenak. Ramzi Bin al-Shibh Al Kaidako kide yemendarrak bidalitako dirua erabili zuen horretarako.\n2001eko abuztuaren 13an Minneapolis inguruko Eagan hiriko \"Pan Am International Flight Academy\"n izena eman zuen Boeing 747 baten hegalaldiaren simulatzaile bati buruzko ikastaroa segitzeko. Berehala instruktoreek susmoak izan zituzten eta abuztuaren 16an atxilotu zuten; dokumentazio faltsua zuenez immigrazio legeen kontrako delitu batengatik kartzelatu zuten.\nEpaiketa.\nEpaiketaren aurrekoak.\nAtentatuen egunean kartzelan bazegoen ere 2001eko abenduaren 11n \"aktiboki esku hartzeaz\" akusatu zuten. Sei akusazio egin zitzaizkion, horietako lau hiltzera kondenatzeko arriskua dutenak AEBetako legediaren arabera.\n2002ko urtarrilaren 2an Alexandriako (Virginia) epaitegi federalaren aurrean deklaratzeari uko egin zion. Ekainaren 13an epaileak Moussaouiri bere burua defenditzeko baimena eman zion eta uztailaren 18an erruduna eta Al Kaidako kidea zela deklaratu zuen. Baina uztailaren 25ean iritziz aldatu eta \"ez erruduntzat\" jo zuen bere burua.\nAl Kaidako buruzagi kartzeleratu batzuek esan zutenez Moussaoui ekintza horien prestaketatik baztertu zuten arraroegia zelako eta akaso Europan edo Ekialde Hurbilean burutzekoa izango zen ekintzaren batean esku har lezakeela pentsatzen zutela. Defentsaren arabera ez zegoen zuzenean atentatuetan inplikatuta.\nEpaiketan tirabira ugari egon ziren botere judizialaren eta \"segurtasun nazionalaren\" arduradunen artean; Mousaouik zenbait dokumentu sekreturako sarbide izatea eskatu zuen, baita Guantanamoko Badiako kartzelan zeuden Al Kaidako kide batzuek deklaratzea ere. Segurtasun nazionalaren izenean ukatuak izango direnez, Brinkema epaileak 2003ko urriaren 2an fiskalei heriotza zigorra eskatzea galarazi zien.\nGuztion harridurarako 2005eko apirilaren 22an Moussaouik jarrera berriz aldatu eta kargu guztietan erruduna zela deklaratu zuen. Hala ere New Yorkeko erasoetan parte hartu ez zuela zioen, bere kabuz Etxe Zuriaren kontrako bat prestatzen ari omen zelako. Horrek beste behin heriotza zigorra jasotzeko arriskutan jarri zuen.\n2006ko urtarrilaren 24an bere abokatuek akusatua eskizofrenikoa zela frogatu nahi zutela adierazi zuten. Bere historia familiarrak horretan zerikusi handia du beraien arabera. Epailea bera, Moussaouiren ateraldien aurrean antzeko ideia bat eraikitzen ari zen; hurrengo egunean gobernuari atentatuak gertatu baino lehen zerbitzu sekretuek mehatxu honen aurrean zuten informazio osoaren gaineko dokumentu guztiak defentsari emateko agindu zuen.\nUrtarrilaren 31n A\u00efcha el-Wafi bere amak adierazi zuen Montpelhi\u00e8rren bere aburuz semea \"ahuntz-burua\" zela.\nGarapena eta kondena.\n2006ko otsailaren 6an Alexandriako epaitegi federalaren aurrean hasi zen epaiketa bera. Argazki eta marrazki oro egitea debekatu zuten. Lehen egunean lau aldiz bota zuten aretotik.\nMartxoaren 27an berak eta Richard Reidek 2001eko irailaren 11rako Etxe Zuriaren kontra hegazkin bat puskatzeko plana zutela esan zuen. Aldiz, bien arteko inolako loturarik ezin izan zen demostratu eta Moussaouik berak beste behin esandakoaren kontrakoa zen.\n2006ko maiatzaren 3an epaitegiko kideek adierazi zuten ez zutela aho batez defendatu heriotza zigorra akusatuarentzat. Hurrengo egunean Leonie Brinkema epaileak bizitza osorako zigorra jasotzen zuela jakinarazi zuen. Antza denez 12 bozketatik bakar batek salbatu zuen heriotzatik.\nGeorge W. Bush AEBetako presidenteak ez zuen inolako komentariorik egin kondena honen aurrean.\nEpaiketaren ostean.\n2006ko maiatzaren 6an Moussaouik idazki batean epaileari aurretik esandako guztia gezurra zela berriro esan zion. Oraingoan Mohammed Atta kamikazeetako batzuen burua ezagutzen zuela ukatu zuen, baita atentatuez bazekiela ere; beste epaiketa bat eskatu zuen, ezezkoa jasoz.\nMaiatzaren 13tik Florence (Kolorado) hiriko segurtasun handiko kartzela batean dago. Inolako kontakturik ez du beste presoekin eta egunaren 24 orduetatik 23 bere ziegan eman behar ditu. Ez du inolako bisitarik jasotzeko eskubiderik.\nAbokatu frantses batek, bere amaren aginduz eskatu du kondena Frantziako kartzela batean betetzeko. Oso zaila dirudi eskaera horrek baiezkoa jasotzea.\n2006ko maiatzaren amaieran Osama Bin Ladenek mezu batean 2001eko irailaren 11ko atentatuetan parte hartu ez zuela adierazi zuen."}
{"id": "127680", "revid": "880", "url": "https://eu.wikipedia.org/wiki?curid=127680", "title": "Getxo R.T.", "text": ""}
{"id": "127682", "revid": "119347", "url": "https://eu.wikipedia.org/wiki?curid=127682", "title": "Urtsua (jauregia)", "text": "Urtsua dorretxe gotikoa da, Arizkungo Ordoki auzoan dagoena, Nafarroa Garaian. Lamiarrieta jauregitik eta Bozate auzotik hurbil dago.\nEraikina.\nErdi Aroko dorrea da, prisma formakoa, harlandu handi eta erregularrez erakia XIV-XV. mendeetako eredu gotikoei jarraiki. Beheko aldean, zirkuluerdi formako ate txiki bat dauka, ziriharriz hornitua. XVI. mende hasieran dorrea handitu zuten, harlanduxka irregularrak erabiliz; fatxadaren zati horretan leiho biki gotiko bat du. Hegoaldeko hormari atxikia, gorputz modernoago bat dauka, zurezko bilbadura eta terraza bat dituena.\nHistoria.\nUrtsua Nafarroako nobleziaren sortetxerik zaharrenetako bat da. Urtsuatar franko aritu ziren Nafarroako errege-erreginen zerbitzuan, XIV. mendearen hasieratik bederen, eta sariztatuak izan ziren horregatik. 1339an, esate baterako, Luzaideko dorreko gazteluzaina zen I\u00f1igo I\u00f1igez Urtsua. Urtsuako lurretan kokatu ziren Erdi Aroan agotak, Bozaten zehazki. Urtsuako jaun feudalak agoten \u00abdefendatzaile\u00bb eta \u00abesplotatzaile\u00bb izan zen, agotak bertan egotea defendatzen zuten arren, denek beraientzat lan egin behar zutelako.\nUrtsuatarrak beaumontarrak ziren, Vianako printzearen aldekoak 1451-1464 bitarteko Nafarroako Gerra Zibilean. Era berean, Fernando II.a Aragoikoaren laguntzaile izan ziren Nafarroako konkistan, eta horren ordaina jaso zuten XVI. mende hasieran. Hala ere, leinuko kide batzuek Antonio Borboikoari eman zioten laguntza.\nPedro Urtsua (1520-1561) da sendiko kiderik ezagunena. Ameriketan barrena ibili zen, Granadako Erresuma Berrian hiriak sortzen, indioak kalitzen eta urre bila, Ines Atienza andregaiaren eta O\u00f1atiko Lope Agirreren konpainian. Lope Agirreren aginduz eraila izan zen. Werner Herzog alemaniar zinemagileak \"Aguirre, der Zorn Gottes\" film erraldoian irudikatu zituen biak, herioari burlaz, Mara\u00f1\u00f3n ibaia jaisten.\n\"Urtsua\" balada.\nEra honetan jaso zuen Resurreccion Maria Azkuek \"Euskalerriaren Yakintza\" lanean \"Urtsuak zazpi leio ...\" balada:\n&lt;poem&gt;\n\"Urtsuak zazpi leio,\"\n\"zazpiak lerro lerro,\"\n\"Lantainako alaba\"\n\"Urtsuan defuntu dago.\"\n\"Urtsuan defuntua\"\n\"Santa Anan kausitua,\"\n\"adios erran gabe\"\n\"etxetik partitua.\"\n\"-Zazpi errota berri,\"\n\"zortzi jauregi xuri,\"\n\"orien guzien gatik\"\n\"nik ez Urtsura nahi.\"\n\"-Goiti zazu burua,\"\n\"ene arreba Juana.\"\n\"-Eztezaket goratu,\"\n\"anai Batista yauna.\"\n\"-Izorra omen zara,\"\n\"ene arreba Juana.\"\n\"-Zertan ezautzen nauzu,\"\n\"nere anaia yauna?\"\n\"-Zaldi zelarekin\"\n\"zuretzat yarria da.\"\n\"- Nik iten dudan aurra\"\n\"zure besokoa izain da.\"\n&lt;/poem&gt;\nBertsoen aurretik, gertaeraren berri eman zuen:&lt;br&gt;\n\"\"Nafarroan, Baztango ibarrean, Arizkungo lurrean, Urtsu edo Urtsua deritzaion jauregi zahar bat zen. Orain ere bere harresiak zutik daude. Izen handikoa zen aldi batez Nafarroan. Hango jaun bat Nafarroako erregeren inguruko izan zen. Bertze bat Frantziako emazteki batekin ezkondu zen. Anaia apeza zuen emazteki honek eta, Nafarroara handiki batekin ezkontzera zetorrela eta, agur egitera agertu zitzaion. Apezak, arreba haur egiteko zela igarrita, gurasoen jauregian eduki nahi zuen. Arrebak anaia apezari, isileraztearren, ezpata bat agindu zion. Ezkontzerakoan emaztegaiak ehunka ekarri zituen zikiroak, urrezko uztaiez horniturik. Urtsura iritsi zenean, etxekoandre zaharra, ohitura zenez, atarira jaitsi zen eta erraingaia besarkatu zuen. Ezkondu ziren, eta berehala ezagutu zuen senarrak emaztea nola zegoen, eta etxeko mutil bati erran zion zaldia ermitaren ondoan gerta zezala, ferrak aintzinekoa gibelera zituela. Lotarako zeudela, senarrak emazteari erran zion:&lt;br&gt;\n\"- Eztun ikusi behar etxeko ermita, zerbait errezatzeko ere?\"&lt;br&gt;\n\"- Nahi baduk, goazen ermitara.\"&lt;br&gt;\n\"Jaitsi ziren, eta xixtako batez senarrak emaztea hil zuen eta, berehala zaldigaineraturik, lauringoan Frantziara ihes egin zuen\".\""}
{"id": "127684", "revid": "10891", "url": "https://eu.wikipedia.org/wiki?curid=127684", "title": "Josep Cun\u00ed", "text": "Josep Cun\u00ed i Llaudet (Tiana, 1953ko urriaren 4a) bere ibilbide osoan nagusiki telebista aurkezle eta irrati esatari gisan jardun duen kazetari katalana da.\nBiografia.\nBere ibilbide profesionala irratian hasi zuen, Bartzelonako Radio Juventud, Radio Tarrasa eta Radio Barcelona (Cadena SER). 1984an sortu berria zen Catalunya R\u00e0dio irratian sartu zen, han programazio arduradun nagusia izango delarik. 1995an jaio berria zen COMR\u00e0dio irratira igarotzen da. Honetan lau urteetan zehar goizetako \"Els matins amb Josep Cun\u00ed\" (\"Goizak Josep Cun\u00edrekin\") irratsaioa aurkeztu zuen.\n2000 urteko udan bere irratsaio eta lantaldearekin batera sortu berria zen Ona Catalana irratira iragan zen, bertan hiru urtez jardun zuelarik.\nTelebistari dagokionez TV3 katean hainbat saio aurkeztu izan ditu, horien artean \"L'Aventura quotidiana\" (Eguneroko abentura), \"Coses que passen\" (Gertatzen diren gauzak) edota \"Els matins\" (Goizak), gaur egun berak zuzendu eta aurkezten duen saioa.\nBere ibilbidea bost aldiz Premio Ondas sariarekin saritu izan da."}
{"id": "127685", "revid": "6327", "url": "https://eu.wikipedia.org/wiki?curid=127685", "title": "Judeo-espainiera", "text": ""}
{"id": "127692", "revid": "1340", "url": "https://eu.wikipedia.org/wiki?curid=127692", "title": "Luis Mar\u00eda Retolaza", "text": ""}
{"id": "127693", "revid": "119347", "url": "https://eu.wikipedia.org/wiki?curid=127693", "title": "Mixel Epherre", "text": "Mixel Epherre (Altz\u00fcr\u00fck\u00fc 1932ko ekainaren 12a - \"ib.\", 1999ko maiatzaren 12a) euskaltzale eta abertzale zuberotarra zen.\nBiografia.\nEuskararen munduan garrantzi handiagoa izan zuen Gilen Epherre euskaltzain osoaren anaiarik gazteena zen; hamaika neba-arreba ziren eta Ddiddue ere euskaltzain urgazlea izan zen.\nPolitikoki Enbata mugimendu abertzalea sortu zuten zazpi lagunetakoa (1963) da. Davantek aipatzen du Mixel izan zela mugimendu horretara erakarri zuena. Kide gehienen eboluzioa ezkerreko ideia abertzaleetan kokatu bazen ere, Epherre eta Mixel Lab\u00e9gueriek \"zentrorantz\" jo zuten; \u00fcrr\u00fcstoitarraren arabera beti abertzale eta guztiz euskaltzale mantendu zen.\nLanak.\nOso bertsozalea zen. Idazten sotila zen bai zubereraz bai behe-nafarreraz.\nArtikulu mordoa (bildu gabe daudenak) idatzi zuen zenbait kazetatan:\nDavantek bere erreferentziazko antologian Urdatxeko \"Hartza\" kanta jaso zuen; Mixel Epherrek berreskuratu zuen 1981eko ekainaren 28an, Joan Batista Artxu idazleari eginiko omenaldian; Joha\u00f1e anaia nagusiarekin kantatu zuen, eta Euskaltzaindiaren \"Euskera\" aldizkariko 2. aldiko XXVI. zenbakian argitaratu zen."}
{"id": "127697", "revid": "109565", "url": "https://eu.wikipedia.org/wiki?curid=127697", "title": "Andre Mariaren Jasokundearen eliza (Gasteiz)", "text": "Andre Mariaren Jasokundearen eliza Gasteizko Lasarte herrian dagoen eraikin erlijiosoa da. 2003ko, urtarrilaren 28an, Eusko Jaurlaritzak kultura ondasun izendatu zuen, \"monumentu\" sailkapenarekin.\nEzaugarriak.\nLasarte herri txikia izanagatik ere, garrantzi historikoa izan zuen. 1286an, Antso Ausartak Gasteizi eman zion. Hiribilduaren jurisdikzioko kapareak \"Insigne y Noble Junta de Caballeros Hijosdalgo de Lorriaga\"n batu ziren eta jurisdikzio bereko gizon onek, berriz, Lasarten egoitza zuen \"Junta de Francos Infanzones\" osatu zuten. Era berean, XVI. mendeko parrokia-liburuek egoera ekonomiko ona islatzen dute.\nJasokundearen Ama Birjinaren eliza eraikin exentua da, eta bertan, atalez atal, hainbat eraikin-zati ikus daitezke: nabe nagusia, oso altua; dorrea, aurrekoaren oinetan; sakristia, eta eskailera exentua iparraldean; eta eliz ataria eta etxebizitza hegoaldean.\nEraikin nagusia gotiko aurreratukoa da eta gurutze-gangez osatuta dago. XIX. mendean, hormak indartu ziren eta erlaitz dentikulatu sendo bat eraiki zen kapitel konposatuak dituzten pilastren gainean\nOinplanoa areto-tenplukoa da eta abside poligonala du, eta horren ondorioz, presbiterioko ganga izartua bihurtzen da. Giltzarriek \u2013XVI. mendekoak\u2013 Andre Mariaren Jasokundea islatzen dute. Mende berekoak dira bost puntako izarra duen absidearen begiak eta hegoaldeko hormako beste bi begi.\nBi leihate erromaniko ditu goialdean eta XII. mendeko azken urteetakoak edo XIII. mendeko lehendabiziko urteetakoak izan daitezkeela uste da. Horrek oraingo tenplu gotikoa baino lehen beste tenplu erromaniko bat bazela adierazten du. Hegoaldera begira dagoenak erdi-puntuko arku bat du, eta horrek akantoz eta adar okerrez jantzitako hiru arkibolta ditu. Zutabeek fuste lisoa dute eta kapiteletan daramatzaten apaindurak akantozkoak edo kardulatz-orri gurikoak dira. Ondoko leihateak, berriz, hamabi apostoluen irudiak daramatza. Janbak orri horzdunez eta korapiloz apainduta daude.\nPortada arku zorrotz batez egina dago eta erromaniko berantiarrari dagokio. Hiru arkibolta baketoidun ditu eta korapilodun bat. Arkuaren kanpoaldeak lorezko apaindurak ditu esfera erdien gainean. XIII. mendekoa izan daiteke.\nEliz atariko beheko solairuak arku zorrotz bat du, laua eta dobelduna. Eliz atariaren gainean, apaizen etxebizitza edo kofradiakideen batzar-gela izan zitekeena dago. Alboetan beste zenbait gela daude arku zorrotzezko leihoez argiztatuta.\nSakristia ere kanpotik antzematen den atala da. Sakristiaren gurutze-gangatik arku tertzeleteak luzatzen dira eta lore geometrikoz moldeztatutako idulkien gainean jasota daude. XVI. mende amaieran edo XVII. mende hasieran egindako obra da.\nDorrea, defentsarako kanpandorrea dirudien atal zakarra da. Kanpoaldetik du sarbidea, gezi-leihoz inguratutako eskailera kiribil baten bidez, hain zuzen ere. Kanpaien multzoak zortzi bao zorrotz ditu. Azken tarte horren gainean ganga bat egon zitekeen, haren abiamenak antzematen baitira alboetan.\nElizari itsatsita dago hilerria. Sarrera duen horma bat besterik ez da, Arabako herri txikietan gertatu ohi zen bezala."}
{"id": "127701", "revid": "119347", "url": "https://eu.wikipedia.org/wiki?curid=127701", "title": "Andre Mariaren Jasokundearen eliza (Urizaharra)", "text": "Andre Mariaren Jasokundearen eliza Urizaharreko (Araba) eraikin erlijiosoa da.\n2002ko, uztailaren 10ean, Eusko Jaurlaritzak kultura ondasun izendatu zuen, \"monumentu\" sailkapenarekin.\nEzaugarriak.\nOinplano errektangeluarreko tenplua da. Luzeran lau zatitan banatutako nabeak oinei atxikitako absiderik gabeko dorrea du eta aldamenetan bost kapera: hiru hegoaldeko alboan eta bi iparraldekoan. Bolumenik garrantzitsuena angeluzuzeneko prisma da, nabea alegia; horri kaperak eta arkupeak gehitzen zaizkio, eta horrela aldamenetan, luzeratara, garaiera txikiagoa duen beste gorputz bat eratzen da. Aipagarriak dira elizaren alboetako arkupeak eta kaperak, horien aurrean osatu baitira herriko plaza biak.\nJasokundearen elizak inguru garbi batera begira du fatxada nagusia, eta harresiaren hegoaldeko atetik elizarako kalea baino gorago dago. Hegoaldeko fatxadak bi alde ezberdin ditu; elizaren horma bera eta sarrerako arkupearen bolumena hiru kaperekin batera. Hegoaldeko arkupea da elizaren sarrera, dorrearen ondoan dago mendebaldeko alboan eta harlanduzko bi arku handi ditu: bata, erdi-puntukoa da eta bestea, duen zabalera handiagatik, pixka bat zapalagoa. Arkupeak elizaren atari zaharrenerako sarbidea du, eta bertan, apaingarri aberatseko arkiboltako arku puntadun bat ageri da: lehen arkua, hosto estilizatuduna; bigarrena eta hirugarrena giza-irudidunak, batzuk musika-tresnak jotzen (emakume batek lautea, gizon batek adarra eta beste batek txirula bikoitza); eta laugarren arkua, hosto multzo oso naturalistekin, eta giltzarrian, giza irudiak ageri dira zaldipetik. Arku-gainak hostotza artean pertsonaiak nabarmentzen ditu. Tinpanoa laua da eta bi erlaitzetan oinarritua dago: begiralearen ezkerrekoak fraideen irudiak eta hegaldun pertsonaia bat ditu; eskuinekoak, alegiazko izaki bat, hiru buruduna eta lehoi arrapaladuna. Aske dauden zortzi zutarrik eta habe arteko eta ategaietako ziriek eusten diote arkuari. Kapiteletan, hostotza artean, gizaki eta animalia irudiak daude. Arkupean txurunbeldutako hutsartea dago, hiru gingileko eta zutarri txikiko markoa duen leiho batekin. Gainerako fatxada erlaitzetik gertu dauden xaflen eta orejeten bidez inguratutako leiho dinteldunek eta kaperako habe karratuek margoztatuko hiru hormatalek osatzen dute. Fatxadaren bigarren planoa nabea ixten duen horma da, barreneko zatiak markatzen dituzten garaiera ezberdineko kontrahormak ditu, eta, lehen eta bigarren zatiko horman sartutako harrizko txakur batzuek gainean duten erlaitzari eusten diote. Hirugarren zatian idi-begi bat dago, eta, lehenengo zatian eta burualdean, berriz, oso arku zapaleko leihoak. Lehen zatiko leihoak bi zatitan banatzen du txakurren gaineko erlaitza.\nIparraldeko fatxadak dorretik hurbil dagoen eta neurri txikiagokoa den beste arkupe bat du, erdi-puntuko bi arkuduna eta apainketa ugariagokoa, eta erdizirkularra den eskailera batetik du sarbidea. Arkupean, hegoaldeko atearekin ardatz berdinean erabiltzen ez den beste ate bat dago, fuste leuneko bi zutarri erdirekin, zintzilikatutako girlandadun kapitel jonikoekin eta koskadun erlaitzarekin. Fatxada honetan alboko bi kapera besterik ez daude, bigarren eta hirugarren zatietan. Fatxada nabaria da horma hutsa delako, hirugarren zatiko kaperan dagoen leiho txiki bat ezik ez baitago hutsarterik. Iparraldeko fatxadak nabea ixten duen hormako erlaitz erromanikoaren aztarnak errepikatzen ditu.\nHorman ezarritako antzinako erlaitz horrek harburuak ditu, eta hauek begi handiko eta aurpegiera nabarmeneko animalien buruak dituzte. Perla kordaz apaindua dagoen erlaitz gotiko bat nabeko hormaren gainaldea hartzen du.\nEkialdeko fatxada nabearen luzapena da, horma itsu eta laua, eta aldarea gordetzen du. Horma horren kanpoko aldearen eta etxe baten artean kantoi estu bat dago. Elizak dituen bi garaierak islatzen ditu fatxadak: nabearena eta kaperena. Nabearen angeluetan kontrahormak daude. Mendebaldeko fatxadaren ezaugarri dira hegoaldeko arkupe alderantz duen dorrea eta, dorrearen eta elizaren oinen arteko angeluan dagoen lokala. Dorrea liraina da, oin laukiduna, harlanduzkoa eta hiru zatikoa. Kanpai tokiak erdi-puntuko lau arku ditu; kupula oboide batek eta linterna zilindriko batek azkena ematen diote. Dekorazio xumekoa da, erlaitz arruntak eta angeluetan harrizko lau flamero ditu. Beheko bi zatiak, bata bestearengandik koska batek bereziak, arruntak dira, orejetadun plakekin inguratutako leiho txikiak dituzte eta barruan hareharrizko eskailera zilindrikoa.\nBarruari dagokionez, tenpluak luzetara hiru zatitan banatutako nabe bakarra eta burualde zuzena dauzka, guztiak espazio lineal bakarra osatzen duela; garaiera txikiago duten kaperak batzen zaizkie erdiko zatietan. Lau zatiak ezberdinak dira; oinetakoa da luzeena eta hirugarren zatia motzena. Nabearen ganga gurutzeriakoa da, nerbio zuzenekin osatua eta nerbioak zabaltzen diren eremua nolakoa den, haren arabera, lau puntako izarrak eratzen dituzte. Gurutzeriaren giltzarriak oso soilak dira; aipatzeko modukoak bigarren eta hirugarren zatietako erdiko giltzarriak, San Andresen irudia eta koroatutako beste irudi bat besterik ez dira. Kaperek ia erdi puntuko arku irregularrak dituzte, formari dagokionean ezberdintasun nabarmenak azaltzen dituzte eta beren artean ez daude komunikatuta. Lehen zatian daude tenplurako sarbidea eta koroa.\nArku eskartzanoa, loroi eta triglifo modurako mentsulaz apaindutako frisoa eta koskadun erlaitza ditu koroak; halaber, iparraldeko alboan, bi mentsulen gainean balkoia dauka. Bigarren zatian, hegoaldeko horman eta kaperaren gainean, konoaren tronko erdiko forma duen hutsartea dago. Aldarearen aldean Errenazimenduko erretaula zoragarri bat dago, kaperek ere erretaula barrokoak eta neoklasikoak dituzte.\nAkaberetarako erabilitako materialei dagokienez, gangen aparailua entokatuta dago; barruko harri-hormak, aldiz, ez daude entokatuta, erregularrak dira eta zati batean mutxardadura erakusten du eta azaleraren zati handi batean pikatu latza; mortero grisezko junturak nabarmenak bezain baldarrak dira. Oso toki bakanetan lehengo enluzitu kromatikoen aztarnak ikus daitezke. Zorua neurri txikiko egurrezko parketaz estalita dago, lau mailak jasotako aldarean izan ezik, marmol berdea erabili baita han; koruko zorua teila-koloreko zeramikazkoa da. Estalkia zeramika kurbatuko teilazkoa da eta kanpoko hormak harlanduzkoak nabearen goialdeko hormaren zatia izan ezik, entonkatuta baitago."}
{"id": "127706", "revid": "119347", "url": "https://eu.wikipedia.org/wiki?curid=127706", "title": "Vilvestre", "text": "Vilvestre Salamancako probintzian (Gaztela eta Leon, Espainia) dagoen udalerria da. Probintziaren hiriburu den Salamancatik 96 kilometrora dago.\n2009an 512 biztanle zituen, horietatik 257 gizonak eta 255 emakumeak ziren."}
{"id": "127708", "revid": "105290", "url": "https://eu.wikipedia.org/wiki?curid=127708", "title": "TvG2", "text": "tvG2, 2009ko irailera arte G2, Galiziako Corporaci\u00f3n de Radio-Televisi\u00f3n de Galicia korporazio publikoaren bigarren telebista katea da. Katea 2009ko udan sortu zen. Hasieran batean \"G2\" izena jarri zitzaion kateari.\nAstean zehar umeentzako programazioa eta programa kulturalak eskaintzen ditu eta asteburuetan kirolak."}
{"id": "127709", "revid": "102995", "url": "https://eu.wikipedia.org/wiki?curid=127709", "title": "Erromeria", "text": "Erromeria ermita, eliza, santutegi jakin batera egiten den jai giroko erromesaldia da, bereziki Espainia, Portugal eta Latinoamerikan ospatzen dena, maiz folklore elementu nabarmenekin. Horrela, Euskal Herriko erromerietan, gehienetan landako herri eta auzo txikietan eta mendi inguruetan ospatzen direnak, ospakizun erlijosoaz gainera ohikoak dira euskal dantzak, trikiti musika eta bertsolariak, baina beste kasu batzuetan zentzu erlijioso sendoa atxikitzen da. Hitzak Erromara joaten ziren erromes terminoan du jatorri."}
{"id": "127711", "revid": "105290", "url": "https://eu.wikipedia.org/wiki?curid=127711", "title": "Canal Sur", "text": "Canal Sur Televisi\u00f3n Andaluziako Radio y Televisi\u00f3n de Andaluc\u00eda korporazio publikoaren telebista kate nagusia da. Katea 1989eko otsailean sortu zen, Andaluziako Autonomia Estatutua onartu ondoren.\nAndaluziako erkidegoko kate nagusia da eta kateak ikuslego handia du. Gaur egun bi erkidegoko kate daude Andaluzia: Canal Sur eta Canal Sur 2. Andaluziatik kanpo Gibraltar, Algarve, Ceuta, Melilla eta gertueneko probintzietan ikusgai dago."}
{"id": "127713", "revid": "15795", "url": "https://eu.wikipedia.org/wiki?curid=127713", "title": "Andalucia-Cajasur", "text": ""}
{"id": "127715", "revid": "71145", "url": "https://eu.wikipedia.org/wiki?curid=127715", "title": "Haitzeko Andre Mariaren eliza", "text": "Haitzeko Andre Mariaren eliza Urizaharreko Faidu herrian dagoen eraikin erlijiosoa da.\n2003ko, uztailaren 1ean, Eusko Jaurlaritzak kultura ondasun izendatu zuen, \"monumentu\" sailkapenarekin.\nEzaugarriak.\nUrizaharretik pixka bat aldenduta, hegoaldera joanda eta haitzen inguruan, dago Haitzeko Andre Mariaren eliza. Bertaraino joateko bide bat dago, eta bidearen amaieran, eskailera eta plataforma bat, elizako atearen aurrean hain zuzen ere.\nHaitz baten zuloak aprobetxatuz haitzari itsatsita egindako eraikina da, eta hortik datorkio izena. Bi zati ditu: haitzari atxikitako atondoa eta bertan zulatutako tenplua. Ermitako kanpandorre txikia haitzaren gainean eraiki zen.\nAipatutako atondoa harri-hormaz egindako eraikina da eta horma-bular sendoak ditu kanpoaldera. Sarrera arku bikoitzekoa da eta ez du inolako apaingarririk. Portadaren alboan leihate gotiko bat dago, arku bikoitzekoa, maineladuna eta oso primitiboa. Goiko solairuak lau leiho ditu alde handienean eta beste bat aurrealdean.\nBeheratutako bi arkuk bereizten dituzte portikoa eta haitzean zulatuta dagoen nabea. Erretaula harrizkoa da, zuria eta XVIII. mende amaierakoa. Erretaularen erdian Haitzeko Andre Mariaren irudia dago: \"Andre Maria\" tankerakoa da, eta gotikoa izanagatik ere, erromanikoaren eragin nabaria du, eta XIII. edo XIV. mendean egindakoa da.\nKorua lau harmailaren gainean dago \u2013nabea baino zertxobait gorago, beraz\u2013, eta nabearekin elkartzeko pasabide bat eta bi leihate ditu; biak ere haitzean zulatuta.\nBarneko horman bi bao daude, bi-biak harrian zulatuta. Horietako bat bataiategia da: monolito-harri bat du, oso zakarra eta antzinakoa, eta bataiarri moduan erabiltzen dena. Besteak hilobiak ditu lurzoruan.\nErmitaren arkupetik bigarren solairura igotzen da. Lehen aipatutako atondoaren gainean eraikita dago eta erromesek eta kofradiakideek batzargela bat eta aterpea izan zezaten eraiki zen.\nBigarren solairu horretatik, beste zenbait baotara joaten da, segur aski, monje-eremutarren gelak izango zirenetara. Solairu horretan, labar-tenplua izan zenaren arrastoak ageri dira: zirkulu-erdi formako absidea zuen, haitzean zulatutako kanoi-ganga, hilobia lurzoruan eta gorriz pintatutako arbola bat horman.\nTeilatuaren gainean antzinako inskripzioak dituen bao bat dago."}
{"id": "127719", "revid": "119347", "url": "https://eu.wikipedia.org/wiki?curid=127719", "title": "San Andres eliza (Eltziego)", "text": "San Andres eliza Eltziegoko eraikin erlijiosoa da.\n2003ko martxoaren 11an, Eusko Jaurlaritzak kultura ondasun izendatu zuen, \"monumentu\" sailkapenarekin.\nEzaugarriak.\nEltziego Arabako Errioxako mugan dago, Errioxako probintziatik eta Logro\u00f1o hiriburutik oso hurbil.\nNafarroako Erresumakoa izan zen 1461 arte, ondoren Gaztelakoa. 1583an, Filipe II.ak hiribildu izendatu zuen, eta Biasterirekiko emantzipazioa lortu zuen (ordura arte haren menpe egon zen).\nEliza ibaitik oso gertu dagoen ezponda handi batean dago. Burualdean dagoen maila-alde handiak itxura sendoa ematen dio, ia hogeita hamar metroko harresi handiak baititu, guztiak harlanduzkoak.\nEraikinak ohiz kanpoko kokalekua du: udalerriaren ekialdean dago, plaza nagusitik eta udaletxetik urrun. D. Francisco Manuel Navarrete Ladr\u00f3n de Guevara plazan dago eta hortik sartzen da elizara.\nEraikinak aurrekari gotikoak dituen arren, homogeneotasun- eta trinkotasun-itxura ematen du.\nHiru elementu bereizi nabarmentzen dira: nabe nagusiko fabrika, dorreak eta sakristia-multzoa.\nBolumen nagusia mendebalde-ekialdera begira dago. Ekialdean, burualdean, hormara erdi atxikitako bi obelisko txiki eta finkatzeko pilastrak baino ez daude. Ezkerraldean errefortzuko horma-bularra dago eta horri esker lortzen du elizak duen altuera handia.\nPortada dorreen gainean kokatutako erdi-puntuko atari handi baten barnean dago. Sinplea da, arku beheratuen bidez lotutako moldurak eta mainel zuzena ditu. Sarrerako baoen inguruan puntu erdiko arku molduratu bat dago. Ateen eta arkuen multzoaren gainean lauki formako moldura batek inguratutako arrosa-leiho bat dago.\nAtariko arku handia euskarritzat hartuz, zazpi arku beheratutako galeria bat osatzen da, eta harrizko balaustrada itsu batek babesten du.\nDorreak, erabat irregularrak eta desberdinak, atariaren bi aldeetan kokatuta daude. Biak ia erabat itsuak dira goiko ataletara iritsi arte. Eskuinekoa, kanpai-gorputzaren inguruan balaustra-balkoi korritu batetik gora, txikitzen hasten da. Amaierako kapitela piramide-formakoa eta harrizkoa, erlaitzez, gargola sinplez eta koskadun pinakuluz apainduta dago. Ezkerrekoa sinpleagoa da, ez du kanpai-gorputzik, eta kapitel bakarra du, eta bertan kanpai bakarra dago.\nSakristiak, kanpoko aldetik, bi atal berezitu bailiran ikusten dira eta hirugarren atal batek batzen ditu. Atal horretan burdin saredun balkoi bat nabarmentzen da. Horietatik oso hurbil, eskuineko dorrearen abioak ia estalita, kapitulu-aretoa dago: bolumen txiki bat, apaindutako balkoi bat duena, XVIII. mendekoa.\nElizaren oinplanoa gurutze latindarrekoa da, baina gurutzadura txikia du. Nabea, hiru zatikoa, berrogei metro luze eta hamasei metro zabal da. Gurutzadurako besoak areto nagusia baino bost metro gehiago soilik luzatzen dira.\nTenpluaren jatorria gotikoa izango zen, baina bi alditan berritu zuten. Lehenengo bi aldiek beren izaerari eusten diote, nahiz eta zutabeak aldatuta dituen eta egun estilo klasikoagoa duten. Hirugarren zatia gehiago aldatu zen, erlaitz klasikoak zituzten pilastrak sartuz. Gangak lokarri ondulatuko izar formakoak dira, eta pinturaz estalita daude, gurutzaduran batik bat.\nGurutzadura da guztietan errenazentistena, eta pilastra handien gainean kokatutako puntu erdiko parpain-arkuak ditu.\nAldareko ganga erdia harrigarria da eraikita dagoen moduagatik, guztiz ildaskatua da, urre-koloreko harrian egindakoa da eta guztiz apainduta dago lurreraino. Inguratu egiten zaituen oskolaren efektua sorrarazten du.\nSakristietara gurutzaduratik sartzen da, lauki formako erdiko moduluaren bidez. Modulu horrek zaharraren eta berriaren arteko banatzaile-eginkizuna du. Areto horretan marmol gorri eta beltzeko ponte bat dago. Sakristia berria, XVIII. mendekoa, korintoar kapitel-pilastrek apaindutako espazioa da. Pilastren artean lau armairu eta tiradera-altzariak daude. Armairuen gainean ebanjelioko irudiak dituen horma-hobi bat dago. Justo Antonio Olagibelek zuzendu zituen lanak. Sakristia zaharrera zuzenean sartzen da presbiteriotik, frontoidun ate baten bidez. Lau petxina dituen harrizko kupula bat du.\nKorua, platereskoa, sarrerako atearen gainean dago, giltzarrietan irudiak dituen izarreztatutako ganga batean oinarrituta. Bertako aulkiteria xumea da eta organo bat du.\nBehe-koruaren aldamenean bataiategia dago. Horren sarrerako janbak plateresko estiloko haurrez eta gruteskoz apainduta daude. Bibliako inskripzio bat duen burdin sare bat du. 1554an egin zen.\nEraikuntzak zenbait erretaula ditu. Handiena barrokoaren hasierako garaikoa da. Gurutzadurako erretaulak, handienaren garaikoak dira, eta estilo aldetik bikiak dira. Lehenengo zatikoak rococo estilokoak dira, zutabe ildaskatuak, obaloak eta aingeruak dituzte. Bigarren zatian beste bi erretaula daude, egun oso aldatuak.\nBi pulpituak forjatuak dira, eta urre-koloreko txapaz apainduta daude. Bata eta bestea berrogei urteko aldearekin egin ziren arren, oso antzekoak dira.\nGurutzaduran, mihisean egindako bi margolan handi daude, eta gai biblikoak irudikatzen dituzte. Rococo estilokoak dira, sinadurarik gabeak. Jos\u00e9 de Bex\u00e9sek egindakoak direla esan ohi da."}
{"id": "127722", "revid": "119347", "url": "https://eu.wikipedia.org/wiki?curid=127722", "title": "San Eztebe eliza (Erriberabeitia)", "text": "San Eztebe eliza Erriberabeitiako Quintanilla de la Ribera herrian dagoen eraikin erlijiosoa da.\n2004ko urtarrilaren 22an, Eusko Jaurlaritzak kultura ondasun izendatu zuen, \"monumentu\" sailkapenarekin.\nEzaugarriak.\nEraikuntza-fase desberdinak ageri ditu. Zatirik nagusiena XVI. mendekoa da, gotikoa, eta gainerakoa XVII. mendekoa, errenazentista eta barrokoa.\nEraikin exentua da, oinplano angeluzuzenekoa eta ekialde-mendebalde orientaziokoa. Nabe bakarra du, eta burualde oktogonala kontrahormen artean. Hainbat elementu ditu gorputz nagusiari itsatsita: kanpandorrea burualde-inguruan; bi kapera aldarearen alde banatan; bataiarria albo batean eta sakristia berria burualde-inguruan. Harlangaitz-horma ilaratuak ditu eta toki batzuetan harlanduzkoa eta silarria (izkinetan, erlaitzetan, kontrahormetan eta portadan).\nSarrera hegoaldetik du, bi kontrahormen artean dagoen portada plateresko handi batetik. Bi gorputz ditu eta, erremate gisa, frontoi triangeluar bat, erdi-puntuko arku bat egiten duen argiztapen-bao batek apurtzen duena. Lehenengo gorputzean sarrera dago: erroska molduratudun erdi-puntuko arku handi bat, alboetan bina koloma ildaskatu eta aingerudun kapitel jonikoak dituena. Horien gainean bermatzen da taulamendua, aingeru hegaldunez apaindutako frisoa duena. Bigarren gorputza askoz baxuagoa da eta bestearen antzera dago ordenatuta, kolomatxo bikoitzekin.\nNabe nagusiak hiru zati ditu: lehenengoak, motzenak, koruaren espazioa hartzen du, erdikoak sarrerarena eta hirugarrenak aldarearen zati bat. Azken hori burualdearen aurrean dago. Espazio etengabe hori guztia estaltzeko \u2013burualdea barne\u2013, nerbiodun hainbat ganga daude jarraian. Oso nerbiodura konplexua dute, hamazazpi giltzarridun izarrak osatzen dituena. Galga guztiak dira harrizkoak, bai nerbioak bai betegarria. Emandako irtenbideak kalitate artistiko eta tekniko handikoak dira eta giltzarriek eta eusteko mentsulek apaingarri ederrak dituzte.\nEra berean estaltzen dira alboetako kaperak ere, zazpi giltzarridun galgekin. Txikiagoak dira, baina exekuzio-maila berbera dute. Hegoaldeko kaperaren ondoan, horren eta burualdeko lehenengo kontrahormaren artean, oinplano trapezoidaleko espazio txiki bat dago, hutsala itxuraz, baina, harrigarriro, nerbiodun galga oso konplexua duena hain toki txikia izateko.\nDorrearen azpian sakristia zaharra dago. Bi sarbide ditu, bata aldaretik eta bestea alboetako kaperetako batetik. Nerbiodun ertz-galga batek estaltzen du, eta mentsulak eta erdiko giltzarria motibo geometriko edo begetalekin daude dekoratuta. Dorreak oinplano ia lauangeluarra du. Kanpaien gorputza inposta batek bereizten du. Kanpaiak erdi-puntuko arkua egiten duten baoetan daude eta, erremate gisa, erlaitz bat dago."}
{"id": "127724", "revid": "119347", "url": "https://eu.wikipedia.org/wiki?curid=127724", "title": "San Martin eliza (Bernedo)", "text": "San Martin eliza Bernedoko Arluzea herrian dagoen eraikin erlijiosoa da.\n2004ko martxoaren 1ean, Eusko Jaurlaritzak kultura ondasun izendatu zuen, \"monumentu\" sailkapenarekin.\nEzaugarriak.\nArluzeko San Martin Eliza da, gaur egun, hurrenez hurreneko eskuartzeren emaitza, handitzeko eta behar berrietara egokitzeko. Egitura konplexua du, eta tenpluaren etapa ezberdinak gainjartzen dira. Etapa horiek denbora tarte luzea betetzen dute. Lehenengo zatia XIII. mendekoa izan zitekeen eta beranduko estilo erromanikoko osagai nabarmenak ditu. Hurrengo mendeetan, XVIII. mendeko hasiera arte, hain zuzen ere, hainbat elementu gaineratu zitzaizkien aipatutako horiei: elementu gotikoak, errenazentistak eta barrokoak. Eraikinaren zatirik handiena erromaniko-gotikoa da.\nEliza arroka biziaren gainean eraiki zen eta gorputz nagusiaz gain, hau da, nabeaz gain, hainbat elementu ditu hegoaldeko eta ekialdeko hormetara itsatsita. Hegoaldean elizpea eta dorrea daude, eta ekialdean, XIII. mendeko tenplu zaharraren absidean, sakristia. Hormetan silarria, silarrixka eta harlangaitza ditu, obraren fase desberdinen erakusgarri.\nTenpluak oinplano laukizuzena du, hiru zatiko nabe bakarra eta abside oktogonala. Alde bat antzinako tenplu erromanikoaren egituren hondakinen gainean eraiki zen. Nabea estaltzeko, apaindurarik gabeko giltzarriak dituzten hiru izar-ganga daude, XVI. mendearen bigarren zatikoa. Ganga horiek dentikulu edo arroseta geometrikoko apaindura xumea duten mentsulen gainean bermatzen dira. Beste ganga nerbiodun batek aldarea estaltzen du oktogono erdi bat osatuz. Korua XVI. mendekoa izan daiteke eta arku eskartzano bakar bat du, moldura gotikodun janbak eta harroinak dituzten pilastretan bermatua. Elizak bi portada ditu, biak hegoaldeko alboan: zaharra eta gaur egun erabiltzen dena. Lehenengoa kanpotik hormatuta dago, baina barrutik agerian; bere euskarri eta arkiboltekin eta landare eta animalia motiboekin, bataiategia da gaur egun; besteak, berriz, elizpera ematen du eta baketoidun hiru arkibolta dituen erdi-puntuko arku bat da.\nEkialdeko muturrean, gaur egungo presbiterioaren atzean sakristia dago, tenplu aurre-gotikoa zaharraren abside zuzena zena. Aldi berean, elementu honek mantentzen ditu garai erromanikoko egiturak eta berrerabilitako apaingarriak. Mentsula soiletan oinarritutako parpain-arkua duen kanoi zorrotzeko gangaren bi atalek estaltzen dute. Bi leiho ditu, gaur egun itsutuak, bata albo batean eta bestea burualdean. Azken hori leiho handi bat da, mainela apurtuta daukana. Bi arkibolta ditu, zorrotz samarrak, dekoratutako lau zutabetxo lirainen gainean. Hegoaldekoak ere hainbat osagarri ditu: sei zutabe exentu, landare, animalia eta motibo geometrikoekin apainduak, eta kanpoko arkibolta (hirugarrena) eta barlasaia, biak iltzez apainduak.\nHegoaldeko alboan, luzera osoan, elizpe erromaniko bat dago itsatsita. Silarriz egindako erdi-puntuko zortzi arku ditu; horietako lau hormatuta eta beste bat zorrotz samarra. Arkuen artean, kanpoko aldetik, kontrahormak daude, harburu erromanikoak dituztenak: maskaroiak eta munstro-irudiak. Itsututako arkuen barruko aldean, berriz, inposta eta bermapuntuetan, giza-aurpegiak eta landare-motiboak daude.\nHego-mendebaldeko ertzean dorrea dago. Eraikuntzaren etapen artean azkenetarikoa da. Hiru gorputz ditu. Goikoa ezkilategia da, eta erdi-puntuko baoak ditu. Gaur egun xapitel moderno bat du, erremate gisa."}
{"id": "127725", "revid": "92184", "url": "https://eu.wikipedia.org/wiki?curid=127725", "title": "El Pobaleko burdinola", "text": "El Pobaleko burdinola Muskizko El Pobal auzoan dagoen burdinola da. Salazartarrek XVI. mendean j eraiki zuten. Hurrengo urteetan, eraikina aldatu eta handitu egin zuten, ekoizpen-behar handiagoei aurre egiteko. XVIII. mendean bizi izan zuen burdinolak bere momenturik gorenena. Ordukoak dira aldaketarik nabarmenenak: presa, ubidea eta tunel hidraulikoa. 2004a geroztik Museo bilakatu da. 2004ko martxoaren 16an, Eusko Jaurlaritzak \"monumentu\" izendatu zuen, Sailkatutako Kultura Ondasuna.\nDeskribapena.\nEl Pobaleko burdinola Barbadun ibaiaren bihurgune txiki batean dago, Muskizko udalerrian, Sopuertara doan errepidearen ondoan. Bizkaiko aurreindustriako multzorik adierazgarrienetako bat da, bere hormetan industria tradizionalaren sorrera, goreneko uneak eta gainbehera islatzen dira.\nXVI. mendeko aztarna bakarrak lantegiaren zimenduak, zerbitzuko atetila zorrotz txiki bat eta gaur egun lurperatuta dagoen galdaketa-labe erdi-zirkularra dira. XVII. mendearen amaieran eta XVIII. mendearen hasieran, goitik behera zaharberritu zuten burdinola. Garai horri dagokio, beraz, gaur egun kontserbatzen den higiezinaren zati handi baten eraikuntza-planteamendua: lantegia, aireztatze-aretoa, tunel hidraulikoa eta urandela. XIX. mendearen erdialdean, bestalde, siderurgia tradizionalak gainbehera egin zuen eta, horrenbestez, ahuldu egin zen El Pobaleko burdinola. Prozesu horren ondorioz, burdinolaren elementuetako asko eraldatu egin ziren; izatez, eraikina iparraldetik zabaldu zen, eta zati batean sutegi-tailer eta biltegi bihurtu zen.\nBurdinola.\nBurdinola - sutegia, multzoaren elementu nagusia da, bere dimentsioengatik zein bere instalazioengatik. Gaur egun oinplano angelu zuzena du, baina bolumetrikoki bi atal ditu, eta atal horiek bi isurkiko estalkiak dituzte altuera desberdinetan.\nLehen atala.\nLehen atalak altuera txikiagoa du eta ezkerraldean dago. Burdinola dagoen lantegiari dagokio. XVIII. mendeko erdi-puntuko arku dobelatu batetik sartzen da bertara, sarreraren eskuinaldean XVI. mendeko atetila txiki bat dago. Barruan eta ezkerraldean, XVIII. mendeko mailua, ingudea eta galdaketarako labea daude, baita burdinola abian jartzen duen azpiegitura osoa ere: ardatz eragileak, energia transmititzeko gurpilak, mazoa, olaren mekanismoa eusten duten egiturak, XIX. mendearen erdialdeko burdinazko bi pistoi \u2013sutegi-hauspo tradizionalak ordezkatu zituztenak\u2013, ur-erorketa erregulatzeko gailuak eta abar. Mekanismo horiek guztiak itxierako hegoaldeko hormatik hurbil kokatzen dira. Horma honen bestaldean tunel hidraulikoa dago, eta horman erdi-puntuko bi arku eta bao txiki bat daude, multzoaren funtzionamenduaren hozte-sistema gisa. Areto horretan bertan, baina eskuinaldean, gela txiki bat dago, eta bertatik kontrolatzen zen lantegiaren produktibitatea eta bertan egiten zen kontabilitatea XVIII. mendean.\nBigarren atala.\nBigarren atalak altuera handiagoa du, eta bertako zorua burdinolako zorua baino zertxobait gorago dago. Pabilioi horrek trabeska mozten diren bi horma ditu, eta, horrela, lau areto sortzen dira barruan. Horma nagusia luzetarako suhesi bat da, eta estalkiaren gainetik kanpoaldera irteten da. Eraikina sutegirako, ikaztegirako eta biltegirako erabiltzen zen. Beren artean komunikaziorik ez duten oinplano koadroko bi areto eransten zaizkio burdinolaren atalari, eta bertara arrapala bidez heltzen da. Lehen aretoak sarrerako fatxadara jotzen du, zaharragoa da eta sutegia dago bertan. Bestalde, zurezko bi palankaren laguntzarekin eskuz eragiten diren larruzko bi hauspo, adreilu erregogorrez eraikitako sutegi nagusia \u2013lau su dituena\u2013, ingudeak eta erreminta osagarri ugari ere dago bertan. Zuzenean komunikatzen da burdinolarekin bi baoren bitartez: ate bat eta leiho bat. Areto honek oso aireztatuta egon behar zuenez gero, estalkiko oholak nolabaiteko irekigunea zuen. Gaur egun, burdinolarako sarreratik hurbil luzetarako leiho bat du, eta beste bat horma bitartekoan. Bigarren aretoa ikaztegia da, eta arrapala bidezko pasabide bakar batez lotzen da burdinolarekin. Ikaztegia erdi-soto gisa egin zuten, eta hiru bao ditu, hiruak hormatal berean. Bao horietatik barrena sartzen zuten ikaztegira ikatza. Altuera erdiko zurezko itxituren bidez banatuta dago, ikatza, egurra edo minerala biltegiratzeko erabiltzen ziren kutxen gisa. Beste bi aretoak amaitutako materialak biltegiratzeko erabiltzen ziren, eta XIX. mendean egin zen zabaltzearen emaitza dira. Gaur egun espazio horiek erakusketagune dira.\nDorrea.\nDorrea, hasiera batean olagizonaren etxearen jatorrizko gunea zen. Eraikinak eraldaketak izan ditu denborarekin, XVIII. mendean zabaldu egin zen eta bolumen handiko baserri bihurtu zen; estalki beraren pean etxebizitza, ukuiluak eta errota zeuden. XX. mendearen amaieran egin ziren azken berritze-lanetan bolumen handi hori desagertu zen. Gaur egun, oinplano koadroa eta bi altuera dituen eraikina da. Fatxada nagusiak erdi-puntuko arku bidezko sarrera bat eta gezileiho bat du, eta lehen oinean bao koadro bat du, Quadraren armarria ateburuan, sarreraren gainean, eta leiho-ate lau bat. Iparraldeko fatxadak bi gezileiho ditu behe-oinean, eta lehen oinean bi bao leihoburudun, bata txikia eta bestea leiho-ate gisa. Mendebaldeko fatxadak beste bi gezileiho ditu behe-oinean, eta lehen oinean karelik gabeko bao bat. Hegoaldeko fatxada, aldiz, guztiz itsua da. Eraikina harri-hormakoa da, eta harlanduzko bukaerak ditu bao nagusietan. Barrualdea guztiz aldatu da, eta ez du interesik, behe-oineko zurezko egitura izan ezik.\nErrota.\nErrota, dorrearen atzealdeko angelu baten ondoan dago, ubidearen alboan, eta burdinolatik metro gutxira; burdinolarekin partekatzen du azpiegitura hidrauliko gehiena: presa eta ubidea. Gaur egun, harlangaitzez armatutako eraikin exentu txiki bat da, bi isurkiko estalkia du, eta bertarako sarrerak ateburua du. Bi harri, toberak, besoa eta abar dituen ehotze-bankua du. Bertara patio batetik sartzen da, eta patio hori aurreko baserrian integratuta zegoen espazio estali bat zen. Dorrearen hegoaldeko hormaren eta errotaren ekialdearen artean barruti angeluzuzen bat sortzen da, horma zaharrez mugatua eta estalkirik gabea, ukuiluak zeuden bertan. Aldeetako batean hiru barruti txiki daude, itxuraz bertan gordetzen ziren abereak.\nLabeak.\nOgia egiteko bi labeak, duela gutxi berrituak. Adreiluzko laranja-erdiko ganga dute eta su trinko baten gainean daude, harlangaitzezko estalpe batean. Oinplano angeluzuzena dute, aldeetako bat irekia, eta bi isurkiko estalkia. Ukuiluaren eta dorrearen fatxada nagusiaren parean daude bi labeak.\nAzpiegitura hidarulikoa.\nAzpiegitura hidraulikoa, burdinolak eta errotak partekatzen dute, hein handi batean, azpiegitura hidraulikoa. Ondoko elementuek osatzen dute:"}
{"id": "127726", "revid": "109565", "url": "https://eu.wikipedia.org/wiki?curid=127726", "title": "San Martin Tourskoaren eliza (Iruraiz-Gauna)", "text": "San Martin Tourskoaren eliza Iruraiz-Gaunako Gazeo herrian dagoen eraikin erlijiosoa da.\n1995eko maiatzaren 23an, Eusko Jaurlaritzak \"kultura ondasun\" izendatu zuen, \"monumentu\" sailkapenarekin.\nEzaugarriak.\nXIII. mendeko eliza honek planta errektangularra du. Bi zatik osatzen dute absidea, bata errektangularra da eta bestea semizirkularra. Interes handiko hormapinturak ditu presbiterioan eta bai ertaroko beste elementu arkitektoniko batzuk ere: nolabaiteko puntadun arkua du portada, arkibolta eta baketoi eta guzti, abside semizirkularra, hutsuneak, horno ganga eta kaneak."}
{"id": "127730", "revid": "512", "url": "https://eu.wikipedia.org/wiki?curid=127730", "title": "San Migel Goiaingeruaren eliza (Gasteiz)", "text": "San Migel eliza edo Done Mikel goiaingeruaren eliza Gasteizko eraikin erlijiosoa da.\n1995eko azaroaren 14an, Eusko Jaurlaritzak \"kultura ondasun\" izendatu zuen tenplua, \"monumentu\" sailkapenarekin. 2000ko abenduaren 19an, Eusko Jaurlaritzak \"monumentu\" izendatu zuen erretaula nagusia.\nEzaugarriak.\nSan Migel eliza Gasteizko Alde Zaharraren hegoaldean dago eta bere fatxada nagusiak Andre Maria Zuriaren plazaren aldera ematen du, beste alde batek Aihotz plazara.\nElizaren oina laukizuzen formakoa da eta launa tramotako hiru nabe desberdin ditu, zortzi aldeko burualdea dauka, eta absidearen aldeetan bi kapera. Ezkerraldeko paretan hiru kapera eta bi solairutako lokal bat daude. Eskuinaldekoan, berriz, lau kapera, ate nagusia eta arkupea eta sakristia. Hastialean elizara sartzeko beste ate bat dagoela ikus daiteke \u00abPuerta del Solar\u00bb izenekoa. Done Mikel goiaingeruaren elizaren eraikuntza hainbat garaitakoa da. Zatirik zaharrena gotikoa da (XIV. mendeko bukaera eta XV. mendeko hasierakoa). Zati horretatik, lehenengo tarteko bermeak eta ate nagusi moztua gelditzen dira. \u00abEuskal gotikoa\u00bb izeneko estilotik (XV. mendea) habe biribilak, koilare-kapitelak, gangak eta \u00abPuerta del Solar\u00bb izenekoa gelditzen dira. Platereskoak dira, XVI. mendeko hasierakoak, korua, arkupea eta kapera nagusian dagoen arkosolioa. XVI. mendeko erdialdekoa, Pizkunde garaikoa beraz, kapera nagusia. Mende horren bukaeran dorrea eraiki zen, besteak beste.\nGaur egungo arkupea lehen zegoenaren gainean egina dago. Arkupe horretara Gasteizko Zaindari den Andre Maria Zuriaren plazara begira dauden bi arku handitatik sartzen da. Andre Maria Zuriaren irudia arkupearen kanpoko aldean dago jarrita, bertara sartzeko bi arku horien artean.\nErretaula nagusia.\nGregorio Fernandezek XVII. mendean egindako erretaula polikromatua da maisu honen egindako lanetatik Euskadin kontserbaturiko obrarik garrantzitsuena.\nErretaula nagusian agertzen diren irudiak, irizpide barrokoak kontuan izanik, oso adierazkor eta naturalak dira. Polikromia, ia-ia, erretaularen garai berekoa da. Kontrarreformako arauak betetzen ditu: haragi-koloreak mateak dira eta estofatuek ehunaren itxura dute. Araban mantendu den eta oso-osorik Gregorio Fernandezena den lan bakarra da. Penintsulako iparraldean erretaula-egileen arteko punta-puntako eskultorea izan zen Fernandez. Erretaula XVII. mendearen lehenengo erdian (1624-1636) egin zuen. Igaroaldiko erretaula klasizista da. Predela eta hiru gorputz ditu. Goiko gorputzek zokalo historiatua daukate. Azpiko solairuek bost kale dituzte eta goikoak hiru. Kutxak laukizuzenak dira. Erdiko kaleetan mukuluak dituzte eta erliebeak muturretako alboetako kaleetan. Alboetako kalearteetan eta lehen gorputzeko erdiko kalean nitxoak dituzte, erdi-puntuko arkuarekin. Predelan eta goiko zokaloetan erliebez egindako pasarteak ikus daitezke. Pasarte horiek apaindurarako erliebeak dituzten lauki laukizuzenaren barruan daude. Aipaturiko irudi horiek erretaularen muturretako alboetan dauden zutabeen basamentuen gainean daude. Lehenengo bi gorputzetan, kaleak bereizteko enbor ildaskatuak dituzten korintoar zutabeak erabili dira. Goiko gorputzean ordena konposatua duten zutabeak jarri dituzte. Frisoak landare-motiboez eta erlaitzak figura dentikulatuez apaindu dituzte. Alboko kutxetan, kalearteetan, badira girlandaz apainduriko txartelak. Alboetako kaleetan, karteladun aingerukoteez apaindu dituzte txartelak. Kale nagusiaren gainean, bigarren gorputzean, santu nagusiaren kutxak frontoi ebakiaz egindako errematea dauka. Hortxe Espiritu Santuaren irudia dago eta bere aldamenean, kasetoiaren alboetan, bi aingeru ikus daitezke. Goiko pisuaren errematearen alboetan aletoiak badira eta erdian frontoi kurbatu ebakia. Frontoian, apaingarri, figura etzanak daude ikusgai. Errematean frontoi triangeluarra dago eta, alboetako zutabeen gainean, eskulturak daude.\nAzpiko predeleko tronaduretan, ezkerrean \"Deikundea\" eta \"Errege magoen jaurespena\" erliebeak ikus daitezke. Eskuinean \"Andre Mariaren aurkezpena\" eta \"Ikustaldia\". Lehenengo gorputzean, nitxo kurbatuaren azpian, Sorkunde Garbia dago. Haren azpian dagoen idulkian aingeruen buru batzuk ikus daitezke eta idulkiaren alboetan gorputz osoko bi aingerukote daude. Alboetako nitxoetan San Petri eta San Paulo daude. Alboetan, muturretan, Jaiotzaren eta Erdainkuntzaren erliebeak daude. Bigarren gorputzaren zokaloan ebanjelariak, jesarrita, eta mendebaldeko lau eliz irakasleak ikus daitezke. Bigarren gorputzean erretaularen santu nagusia dago eta bere alboetan San Sebastian eta San Filipe apostolua. Tronaduretan, Gargamo mendian goiaingeruaren agerraldiaren pasarteko bi irudi ikus daitezke. Azken gorputzaren predelan bertute kardinalak ikus daitezke eta pisuan \"Kalbarioa\". Haren ondoko hormakonketan San Joan Bataiatzailea eta Santiago Txikia daude. Erremateko eskulturak San Gabriel eta San Rafaelenak dira eta frontoian Aita Betikoaren figura dago."}
{"id": "127731", "revid": "109565", "url": "https://eu.wikipedia.org/wiki?curid=127731", "title": "Andre Mariaren Jasokundearen eliza (Iruraiz-Gauna)", "text": "Andre Mariaren Jasokundearen eliza Iruraiz-Gaunako Alaitza herrian dagoen eraikin erlijiosoa da.\n1994ko uztailaren 26an, Eusko Jaurlaritzak kultura ondasun izendatu zuen, \"monumentu\" sailkapenarekin.\nEzaugarriak.\nElizaren egiturarik gehiena erromanikoa da, XIII. mendekoa. Planta errektangularra du eta presbiterioa zati karratu batek eta abside semizirkularrak osatzen dute. Geroago, beste nabe bat erantsi zitzaion. Ertaroko elementu arkitektonikoak gordetzen dira bertan: puntadun arkua duten bi portada arkibolta eta baketoi eta guzti, abside semizirkularra, kaneak, horno eta kainoi-gangak arku fajonekin.\nXIV. mendeko horma-margo bitxiak dauzka absidearen sabaian. Bertan, gerlariak, peregrinoak eta animaliak ageri dira. Adituak ez dira ados jarri haien esanahiari dagokionean, baina litekeena da erlijioarekin erlazioren bat edukitzea.\nGenero sinbolismoa.\nIsabel Mell\u00e9n historialariaren iritziz, genero berdintasunari begiratuta, Alaitza elizako margoetan erditzen ari den emakumearen trataerak erakusten du historia erregistroetan egin den emakumeareen ezkutaketa: emakumearen irudia beste edozein gauza balitz bezala identifikatu da bere presentziaren azalpena saihesteko. \nElizaren ezkerreko paretan marraztuta dagoen pertsonaia buruz behera ikusten badugu jaiotzen ari den umearen aurpegia ere ikusteaz gain, garaiko emakumeek janzten zuten bezalako burugainekoa du eta jaiotzen ari den umearen azpian konketa bat du, erditzeetan ohiko tresna zena. \u00a0\nHala ere, \u201cLas pinturas del templo de Alaiza\u201d artikuluan pertsonaia hau deabrua balitz bezala identifikatzen da. Eta \u201cGaceo y Alaiza, pinturas murales g\u00f3ticas\u201d liburuan, are gehiago, zakila erakusten duen exhibizionista balitz bezala."}
{"id": "127732", "revid": "119347", "url": "https://eu.wikipedia.org/wiki?curid=127732", "title": "Andre Mariaren Jasokundearen eliza (Tuesta)", "text": "Andre Mariaren Jasokundearen eliza Gaubeako Tuesta herrian dagoen eraikin erlijiosoa da. 2002ko ekainaren 4an, Eusko Jaurlaritzak kultura ondasun izendatu zuen, \"monumentu\" sailkapenarekin.\nEzaugarriak.\nTuestako herria muino txiki batean dago kokatuta eta batez ere bere ekialdeko hegalean nabarmentzen zaio muino gainean eraikitako eraikinek izaten duten itxura berezia. Muinoaren hegal horretako mailen erreboltekiko paralelo doa Atiagarako bidea.\nEkialdeko hegalaren gorengo aldean dago Eliza eta plazarekin batera goragune bat eratzen du. Nabearen orientazioa eki-mendebaldekoa da, sarrerako portada hegoaldean dago sasoi eta inguru horretako eliza gehienen antzera.\nBidearen eta plazaren artean dagoen desnibela harrizko horma altu samar batek mugatzen du.\nTenpluak 29 metroko nabe bakarra du, portada hegal batean, dekagono erdi baten bost hegalekin osatutako abside poligonala, alboetako kapera bi eta hiru gela itxi.\nBurualdeak bost hormatal ditu eta horietako bakoitzean kontrahorma sendotan jarritako puntu erdiko arkudurak dituen leihate eder bana du. Arkuduren abiaburuan zutabe txiki bat ateratzen da gora, gaina hartzen kapitel bat duen teilatu-hegalaren altueraraino.\nNabeak lau tarte ditu eta ojiba-gangaz egindako estalkia. Bai ojiben zainak bai arku forneroak zutabe atxikien gainean edo pilare euskarrien ukondoetan sartuta daudenen gainean bermatuta daude.\nNabe bakarraren gainean jarri ziren alboetako kaperak. Kaperok garai desberdinetakoak dira eta batzuk itxi egin ziren eta sakristia edo hamarrenak jasotzeko gela bihurtu. Hegoaldean bi kapera daude erantsita, bata lehen tartean eta bestea bigarrenean, eta iparraldean beste bi eta bosgarren areto handiago bat, eliztarrek \"la Troj\" deitzen diotena; areto horren sarrera iparraldeko hirugarren tartean dago.\nSantiagoren Kapera, iparraldetik lehena dena, gotikoaren azken aldian eraiki zen. Egun sakristia zaharra deitzen zaio eta ate bat tarteko dela itxita dago.\nSan Petri, San Paulo, San Joan Bataiatzailea eta San Joan Ebanjelista apostoluen Kapera iparraldeko bigarrena da.\nSakristia, lehen Jaunaren Antzaldaketaren kapera izandakoa, hegoaldetik lehena da eta errenazimentuko elementuak mantentzen dituelarik, barroko hasiberriaren estiloa du.\nHegoaldeko bigarren tartean dagoen kaperan erretaula nagusi zaharra dago.\nBosgarren elementua, iparraldeko hirugarren kapera, \"la troj\" izeneko aretoa da, hamarrenak batzen ziren aretoa. Areto honek duen berezitasuna zera da, sarrera duela bai elizaren barrutik bai kanpotik, eta ondorioz, pentsa daiteke eliza izateaz gain kontzeju ere izango zela. Harlangaitzaren itxuraren eta oro har diren akaberen arabera, badirudi oraintsu samar egindako eranskina dela.\nKanpotik nabeak, elizpearen inguruan, harburu aurre-gotikoak ditu. Iparraldeko fatxadan Betolatzako elizatik ekarritako bi harburu daude eta hirugarren bat, agidanez, elizarena izango zena.\nElizaren portada hegoaldean dago, arku nahiko zorroztua du eta asko apaindutako zazpi arkibolta hamalau zutabe bakartuen gainean jarrita eta horrenbeste janba, bakoitza bere kapitelarekin.\nLehenengo bi arkiboltak motibo geometrikoz, zerra-hortzez eta festoneatuz apainduta daude, hirugarrena aingeru musikariak dituen arkiboltaz, laugarrena eguneroko bizimoduko lanbide eta zereginen imajinaz, bosgarrena lauhankako munstroz, seigarrena tartekatutako gai historikoen eta landare gaien imajinaz eta zazpigarrena nekazaritzako eta artzaintzako bizimoduetako eszenez apainduta.\nIkusleen eskuinaldeko kapitelek infernuko eszenak dituzte, bi irudi borrokan, San Martin txiroari emateko kapa zatitzen, hegaztiak, harpiak eta grifo bati erasotzen ari den zentauro bat.\nEzkerraldeko kapitelek gizakien aurpegiak dituzten lehoiak dituzte, borroka- eta besarka-eszenak, zigorkatzeak eta San Migel dragoiaren aurka borrokan.\nPortadaren gainean friso bat dago, XIV. mendekotzat jo izan dena eta Erregeen gurtzea eta Jasokundea gaitzat duten eskultura bakartuz osatuta dagoena.\nNabearen oinean dago kanpai-horma. Beheko aldea XIII. mendekoa da eta altuera osoaren bi heren hartzen ditu, bi arku itsu zorrotz ditu eta horien gainean bao zorrotz txiki bi. Goiko errematea XVI. mendekoa da.\nErlojuaren dorrea XVI. mendekoa da (1567) eta hegoaldean kokatua dago kanpai-hormaren ondoan.\nXVIII. mendearen azken-azken urteetan eraikitako elizpeak portada babesten du eta ospakizunetan atrio modura erabiltzen da.\nElizaren azken tartean leiho erromaniko bi daude eta ez dira eraikinarenak, izan ere, 1960ko hamarkadan Betolatzako elizatik ekarri baitziren.\nEstalkia 1972. urtean berritu zen. Trenkada txikien bidez handitutako harrizko gangen gainean jarritako oholezko taula bat da eta bertan daude jarrita teilak. Estalkia orduko sasoian eraikitzen zen moduan eginda dago nahiz eta pixka bat modu garatuagoan izan."}
{"id": "127742", "revid": "105290", "url": "https://eu.wikipedia.org/wiki?curid=127742", "title": "Telemadrid", "text": "Telemadrid Madrilgo Erkidegoko Ente P\u00fablico Radio Televisi\u00f3n Madrid korporazio publikoaren telebista kate nagusia da. Katea 1989eko maiatzean jarri zen martxan.\nFORTAra afiliatuta dago, kate autonomiko gehienak bezalaxe. Telebista honen kudeaketa esklusiboa Madrilgo Erkidegoak du, hasieran ente publiko baten bitartez. Korporazioak beste bi kate ditu: Telemadrid Sat eta LaOtra. Irratiari dagokionez, Onda Madrid da erkidegoko irrati kate publikoa."}
{"id": "127743", "revid": "1340", "url": "https://eu.wikipedia.org/wiki?curid=127743", "title": "Canal Sur Televisi\u00f3n", "text": ""}
{"id": "127744", "revid": "1645821", "url": "https://eu.wikipedia.org/wiki?curid=127744", "title": "Canal 9", "text": ""}
{"id": "127745", "revid": "9470091", "url": "https://eu.wikipedia.org/wiki?curid=127745", "title": "Paul de la Cuesta", "text": "Paul de la Cuesta (Donostia, 1988ko azaroaren 28a -) euskal eskiatzailea da.\nIbilbidea.\nGazte mailan, Italiako Bardonecchia herrian, munduko txapelduna jaitsieran eta txapeldunordea supererraldoian izan zen.\nEHUko odontologia ikaslea, 2009ko urriaren 25an Austriako S\u00f6lden herrian Munduko Kopan debutatu zuen erraldoiko proban. Emaitzarik onena, 2009ko azaroaren 29an Lake Louiseko supererraldoi proban lortu zuen, 49.a izanik.\nEspainiako Txapelketetan bost aldiz lortu du podiuma, 2005ean erraoldoi eta supererraldoi probetan txapelduna izanik. Bitan izan da Munduko Txapelketetan, 2007 eta 2009an hain zuzen ere.\n2010ean lehendabizikoz Olinpiar Jokoetan parte hartu zuen, lau probatan gainera: jaitsieran, super-erraldoian, eslalom erraldoian eta konbinatuan. Bertan parte hartu zuen euskal herritar bakarrenetakoa izan zen Camille de Faucompret eta Xavier de Le Ruerekin batera.\nPalmaresa.\nOlinpiar Jokoak.\nHona hemen Olinpiar Jokoetan izandako emaitzak:\nMunduko Txapelketa.\nHona hemen Munduko Txapelketetan izandako emaitzak:"}
{"id": "127746", "revid": "56334", "url": "https://eu.wikipedia.org/wiki?curid=127746", "title": "Paolo Ruffini", "text": "Paolo Ruffini (Valentano, Aita Santuen Lurraldea, 1765eko irailaren 22a - Modena, Modena eta Reggioko dukerria, 1822ko maiatzaren 10a), matematikaria, filosofoa eta medikua izan zen. Bere izena daraman erregela asmatu zuen, polinomioak zatitzeko; eta frogatu zuen lau (normalean 3) baino maila handiagoko ekuazioak ezin direla errotzaileen bidez ebatzi.\nBizitza.\nPaolo Ruffini 1765eko irailaren 22an jaio zen, Valentanon.\nAita, Basilio Ruffini, medikua zen Valentanon. Umetan erlijio karrerara zuzenduta zegoela zirudien. Bere familia Reggiora joan zen bizitzera, Modenako dukerrian, egungo Italia iparraldean, eta Paolo Modenako Unibertsitatean sartu zen 1783an matematika, medikuntza, filosofia eta literatura ikastera.\nBere irakasleen artean Luigi Fantini geometria irakatsi zion eta Paolo Cassiano kalkulua irakatsi zion. 1787an, Cassiano kontseilari hautatu zuten, unibertsitatea utzi behar izan zuen. Horrela eman zuen Cassianok analisiaren oinarriei buruzko ikastaroa Ruffinik 1787-88 ikasturtean oraindik ikasle zela. Azkenean, 1788ko ekainaren 9an, Ruffini filosofian, medikuntzan eta kirurgian lizentziatu zen. Handik gutxira matematiketan lizentziatu zen.\n1788ko urriaren 15ean, analisiaren oinarrien irakasle izendatu zuten. Geroago, Fantinik, geometria irakatsi zionak, pixkanaka ikusmena galdu zuen eta kargua utzi behar izan zuen. Ruffini 1791. urtean aukeratu zuten Matematikako Elementuen irakasle. Hala ere, Ruffini ez zen matematikaria soilik. Halaber, 1791. urtean Modenan medikuntza praktikatzeko lizentzia lortu zuen.\nFrantziako Iraultzaren ondoren, gerra garaia zen. 1795 hasieran Frantziak garaipen guztiak lortzen zituen fronte guztietan. Italia iparraldean frantziar tropek austro-sardiniar posizioak mehatxatu zituzten. 1796ko martxoan Napoleon Bonapartek hartu zuen kanpainaren agintea. Soldadu horiek garaitu eta Turinera abiatu zen. Sardiniako erregeak armistizioa eskatu zuen eta ondorioz Niza eta Savoia Frantziara atxiki zituzten. Bonapartek austriarren aurkako gerra jarraitu zuen eta Milan okupatu zuen baina Mantuan eduki zuten. Parmako eta Modenako dukeekin armistizioak sinatu zituen. Orduan Modena okupatu zuen eta, nahi zuen aurka, Ruffini aurkitu zen gorabehera politiko horren guztiaren erdian.\nPaolo Ruffini Ruffini metodo deritzonaren aurkitzaile gisa ezagutzen da, edozein polinomio x-a binomioaren bidez banatzetik ateratzen den polinomioaren koefizienteak aurkitzeko aukera ematen duena. Hala ere, hori ez zen matematikaren garapenean egin zuen ekarpenik handiena. 1805 inguruan bosgarren eta goi mailako ekuazio aljebraikoen ebazpen orokorraren ezintasunaren froga egin zuen, nahiz eta Niels Henrik Abel matematikari norvegiarrak zuzenduko zituen zenbait zehaztasun ez egin.\nMatematikari egindako ekarpenak.\n1809an, Ruffiniren erregela asmatu zuen. Matematikan, Ruffiniren erregela polinomio bat \"x-r\" erako binomio batez zatitzea egiten duen algoritmo bat da. Polinomio baten erroak kalkulatzeko erabil daiteke.\nLagrange eta beste garaiko matematikari batzuekin liskar ugari izan zituen eta Niels Henrik Abel matematikari norvegiarrak zuzendu zuen berak hasitako lan hura, baina gaurko matematikak ezin du bere izena ahaztu: Permutazio-finituaren sistematika ikertu zuen, gero Galoisek garaturako taldeen teoriari aurre hartu zion, elementu baten ordenaren, konjugazioaren, taldeen permutazioaren deskonposizio ziklikoaren eta primitiboen ideiak barneratu zituen; pentagono baten ertzen mugaketa, 234 zirkunferentziaren bitartez (1823), ekuazioen oinarriaren kalkulu hurbilduaren erregela aurkitu eta formulatu zuen (1814), Abel-Ruffiniren Teorema, Ca\u00edn-Ruffiniren Teorema..."}
{"id": "127747", "revid": "105290", "url": "https://eu.wikipedia.org/wiki?curid=127747", "title": "TPA", "text": "Televisi\u00f3n del Principado de Asturias edo TPA Asturiasko Printzerriko Radiotelevisi\u00f3n del Principado de Asturias korporazio publikoaren telebista kate nagusia da. Katea 2005eko abenduan jarri zen martxan."}
{"id": "127748", "revid": "1340", "url": "https://eu.wikipedia.org/wiki?curid=127748", "title": "Televisi\u00f3n del Principado de Asturias", "text": ""}
{"id": "127749", "revid": "15795", "url": "https://eu.wikipedia.org/wiki?curid=127749", "title": "CyL7", "text": ""}
{"id": "127752", "revid": "105290", "url": "https://eu.wikipedia.org/wiki?curid=127752", "title": "Canal Sur 2", "text": "Canal Sur 2 Andaluziako Radio y Televisi\u00f3n de Andaluc\u00eda korporazio publikoaren bigarren kate nagusia da. Katea \"Canal 2 Andaluc\u00eda\" bezala izan zen bataiatua, baina 2002ko ekainaren 8an hamargarren urteurrena ospazeko izena aldatu zioten eta itxura berria eman zioten kateari.\nKate honen sorrerarekin Canal Suren programazioa desdoblatu egin zen, lehenengo katea eduki orokorrekin hornituz eta bigarrena, ume eta gazteentzako programazioan zentratuz."}
{"id": "127754", "revid": "8456268", "url": "https://eu.wikipedia.org/wiki?curid=127754", "title": "Hostoiraunkor", "text": "Hostoiraunkorrak, hosto-iraunkorrak edo betiberdeak urte osoan hostoak berde irauten eta galtzen ez dituzten zuhaitz eta zuhaixkak dira.\nWelwitschiaren hostoak dira egiazki iraunkorrak diren bakarrak. Gainerako landareen hostoek gehienez ere 30 urte irauten dute (\"Pinus longaeva\" zuhaitzean), eta landare tropikaletan hilabete batzuk bizi dira."}
{"id": "127755", "revid": "6327", "url": "https://eu.wikipedia.org/wiki?curid=127755", "title": "Betiberde", "text": ""}
{"id": "127756", "revid": "6327", "url": "https://eu.wikipedia.org/wiki?curid=127756", "title": "Hosto iraunkorrak", "text": ""}
{"id": "127760", "revid": "1519", "url": "https://eu.wikipedia.org/wiki?curid=127760", "title": "Andre Mariaren Jasokundearen eliza (Ordizia)", "text": "Andre Mariaren Jasokundearen eliza Ordizian (Goierri, Gipuzkoa) dagoen eliza barroko bat da. Herriko Alde Zaharrean dago, Santa Maria kalean. Eraikina XIII. mende amaieran edo XIV. mende hasieran egin zuten. Eliza Euskal Herriko barnealdeko Donejakue bideko ondarearen parte kontsideratzen da.\nEraikina.\nAntzinako eraikin haren hondakinak, baina, egungo dorre barrokoaren oinarrian baino ez dira geratzen, 1511n izandako sute baten ondorioz. Egungo eliza XVI. mendean egin zuten, eta nabe bakarra eta abside oktogonala ditu.\nKanpoaldean tenplura sartzeko ataria nabarmentzen da, ebanjelioaren alderdia hartzen duena, fundiziozko zutabe bidez sostengatua. Bertan daude jatorrizko sarrera eta gaurkoa: arku karpanela ojibazko karpanelekin. Kanpandorrea XVIII. mendekoa da eta Martin de Carreraren planoak jarraituz eraiki zen. Elizaren burualdeari atxikia dago apaizetxea, epistolako horma hartuz.\n1516rako ordularia elizak bazuen, baina 1753an beste bat jarri behar izan zuten haren lekuan. 1887an ataria estali zen, gaur egun duen itxura jasoz.\nBarrualdea.\nBarruan, aldare nagusian dagoen erretaula barrokoa da elementurik azpimarragarriena. Bartolome Corderok egin zuen XVII. mendean. XIV. mendeko Andre Maria eseriaren irudi bat (gotikoa) ere ikus daiteke. Horrez gain, hainbat kapera eta apaindutako erretaula ugari daude.\nSantiago Matamoros Donejakueren irudikapen bat ere badu elizak erliebe bikain batean."}
{"id": "127762", "revid": "1519", "url": "https://eu.wikipedia.org/wiki?curid=127762", "title": "San Paulo Harresiz Kanpokoa", "text": "San Paulo Harresiz Kanpokoa (; ) Erromako lau basilika nagusietako bat da, San Joan Laterangoa, San Petri Vatikanokoa eta Santa Maria Nagusiarekin batera. Francesco Monterisi artzapezpikua da basilika honetako artzapeza, 2009an izendatua.\nArkitektura.\nBasilikaren barnealdea 131,66 metro luze da, 65 metro zabal eta 29,70 garai, Montofarnoko granitozko 80 koloma monolitikorekin. Bost nabe ditu.\nAtaria Calderinik eraiki zuen 1928an, eta 70 metro luze da. Fatxadako pronaosak Bavenoko granito arrosazko 10 koloma monolitiko ditu, ilara bikoitzekoa alboetan eta hirukoitzekoa Tiber aldean, guztira 146.\nArtzapezak.\n2005eko maiatzaren 31n, Benedikto XVI.aren aginduari jarraiki, basilika artzapez kardinal baten kontrolpean ipini zuen, beste hiru basilika nagusien antzera. Lehen artzapez kardinala Andrea Cordero Lanza di Montezemolo izan zen.\nSan Pauloren hilobia industen.\nBasilika Paulo Tartsokoaren hilobiaren gainean eraiki zela uste da. Atxikia duen beneditarren monetarioko kronikaren arabera, sute osteko berreraikuntzan haitzurdinezko sarkofago handi bat aurkitu zen, zurezko bi ohol zituena. Bertan \"Paulo Apostolo Mart(yri)\" idazkuna agertzen omen zen. Hala ere, garai hartan aurkitutako beste sarkofagoekin ez bezala, indusketako agirietan ez zen aitatu.\n2006ko abenduaren 6an, aurkikuntza bat iragarri zen: aldarearen atzean Vatikanoko arkeologoek sarkofago bat aurkitu zuten, apostoluaren hondakinak eduki ahal izan zituena. Oraindik ez da sarkofagoa ireki, ezta bere lekutik atera, eta alboko bi alde estuak baino ezin dira ikusi.\nKonstantinoren basilikako absidea markatzen duen adreiluzko kurba bat sarkofagoaren mendebaldean aurkitu zen, jatorrizko basilikak sarrera ekialdean zuela frogatuz."}
{"id": "127763", "revid": "105290", "url": "https://eu.wikipedia.org/wiki?curid=127763", "title": "Aka-Bo", "text": "Aka-Bo edo Bo andamaniera taldeko desagertutako hizkuntza bat da, iparraldeko taldekoa. Ipar Andaman eta Ipar Uharri Uhartean hitz egiten zen, Andaman uharteetan, India. Hizkuntzalari batzuen arabera, neolitikotik hitz egin zitekeen bertan eta munduko hizkuntza zaharrenen artean kokatzen zen. Uste denez, hizkuntza Afrikan sortu zen.\nBo hitz egiten zuen azpen pertsona, Boa Sr, 2010eko urtarrilaren 26a hil zen. Bere gurasoak hil zirenetik hizkuntza horretan jarduteko gai zen pertsona bakarra izan zen 30-40 urtetan zehar. 2009ko azaroan desagertu zen Aka-Kora hizkuntzaren senidea zen eta Anvita Abbi irakasle eta hizkuntzalariak 2.500 hitzezko hiztegi bat sortzea lortu zuen."}
{"id": "127764", "revid": "59723", "url": "https://eu.wikipedia.org/wiki?curid=127764", "title": "Aka-Kora", "text": "Aka-Kora Andamaniera taldeko hizkuntza hila da, Iparraldeko taldekoa. Ipar Andamanen eta Smith uhartean hitz egiten zen. 2009ko azaroan, Boro izeneko azken hiztuna hil zen."}
{"id": "127768", "revid": "119347", "url": "https://eu.wikipedia.org/wiki?curid=127768", "title": "Solape\u00f1a errota", "text": "Solape\u00f1a errota Gaubeako Corro herrian dagoen errota da, Omecillo ibaian kokatuta. Egun nekazal-turismo etxea da.\n2002ko martxoaren 22an, Eusko Jaurlaritzak \"monumentu\" izendatu zuen, Sailkatutako Kultura Ondasuna.\nDeskribapena.\nSolape\u00f1ako errota presa bidezko errota hidraulikoa da eta ditugun lehenengo aipamenak XIX. mendekoak dira. Honako osagai hauek osatzen dute:\nErrotaren osagaiak.\nEraikina bien tarteko mehelina duten eraikitako gorputz bik osatzen dute. Gorputzek oin karratua eta angeluzuzena dute, bata, 10x12 metrokoa eta, bestea, 7x18 metrokoa.\nSarrera nagusia bertaratzeko bidearen alboan dago hego-ekialdera begira eta bai etxebizitzara bai ehotzeko gelara sartzeko atarira heldu aurretik, horrelako gune aske bat du.\nBeheko solairuan eraikinaren erdi-erdian eta eraikitako gorputz bien lotura egiten ehotzeko gela dago, bai biltegira bai etxebizitzaren eskaileren tokira komunikatzen dena. Antepara eraikinean sartzen da eraikitako gorputz bien bolumenean tokia eginez eta bere zati bat etxebizitzaren azpian kokaturik dago.\nErrotak hareharrizko harlanduz egindako eskantzuak ditu nahiz eta ondo ikusi ezin fatxadak duten entokadura dela medio. Eraikinak ez du ez apaingarririk ez dekoraziorik. Egitura egurrezkoa da eta karga-hormak ditu baina antepararen gaineko horma askoz ere meheagoa da.\nErrotaren barru aldean ehotzeko gela da banaketarik ez duen gune bakarra eta bertan errotarrien aurrealdeko pasilloa dago sarrerako ate bien erdi parean (ataritik eta biltegitik) eta azalerarik gehien hartzen duen tokia, hau da, harri pare biak dauden tokia. Ehotzeko gelak leiho bat du eta bertatik antepara ikusten da, gainera, eraikinaren mehelin-hormaren ondotik airean kokatutako ubide batek zeharkatzen du.\nMakineriaren osagaiak:"}
{"id": "127770", "revid": "119347", "url": "https://eu.wikipedia.org/wiki?curid=127770", "title": "Opera-Cinema Vesa", "text": "\u00abOpera-Cinema Vesa\u00bb Gasteizen dagoen eraikina da.\n1999ko otsailaren 15ean, Eusko Jaurlaritzak \"monumentu\" izendatu zuen, Sailkatutako Kultura Ondasuna.\nDeskribapena.\n\u00abOpera-Cinema Vesa\u00bb eraikuntza Gasteizko XIX. mendeko Zabalgunean kokaturik dago, San Prudentzio eta Foruak kaleen artean, bi kale hauetan fatxada duelarik. Hasiera batean, ikuskizunetarako eraiki zen, geroago, aitzitik, errentagarritasun eza zela eta, erabateko barne eraldaketa jaso zuen eraikinak, bulegoak zein lokal komertzialak kokatzeko.\nBaloratzeko elementu gisa, hasierako eraikinetik fatxadak eta atariko patioa gelditzen dira. Fatxada nagusiak (San Prudentzio kalea) hutsune banaketa eta bata bestearen menpeko gorputzez eratutako egitura du, erdiko eta simetrikoa den eskema baten arabera marraztua. Aipatu fatxada Antzoki Nagusiari loturik agertzen da erlaiza berarekin, beste aldea, berriz etxebizitza eraikuntza batean kokatzen delarik, erlaizaren altuera zertxobait aldatuz. Foruen kaleko fatxadak gune lau eta hutsune bertikal handidun eskema simetrikoa aurkezten du baita ere, fatxada nagusiarekiko nahitako xumetasun handiagoa agertuz. Atariko patioak barne banaketa eta eraikuntzaren erdiguneari dagozkion funtzioak betetzen ditu.\nSan Prudentzio kaleranzko fatxada, altuera bereko bi eraikinen artean kokatzen da, behe solairua eta bi gehiagorekin, hegalean eta tarteko erlaizetan jarraipena emanaz. Adreiluz eraikia, erdian gorputz bat erakusten du eta beste bi alboetan, erdikoa nabarmenduz bere monumentaltasunagatik neurrietan eta behe eta lehen solairuak hartzen dituen nitxal semizirkular bat aurkeztuz. Arkuaren intradosa kasetoiz dekoratua dago, bertan uhel formako kartelak inskribatuz.\nErdiko gorputza horizontalki banatzen da behe solairuan dinteldun hiru hutsune geldituz toskaniar zutabez bananduta, erdiko zutabeak parekatuak izanik. Beraien gainean taulamendu bat kokatzen da maskor formadun eta egurra eta lehiateriko itxurazko kisuduraz hornitutako labe ganga bati emanaz aurrerapena. Erlaizaz banantzen da nitxoa goiko solairutik, zeina erdi puntuko arkuz jositako galeria batez inguraturik baitago toskaniar zutabetxoen gainean sostengaturik, hauen klabeak mensulatxoz hornituta daudelarik eta petrilean hormigoizko balaustrada egonik fatxada horizontalki jarraituz.\nAlboetako gorputzek, bertikaltasun joera dutelarik, lehen deskribatutako erdikoarekin asko alderatzen dira. Beraietan hesia ilaratan dago, behe solairuan dobeladun arku eskartzonatu sarrera bat irekiz. Alboko gorputzetan goiko solairu eta behekoen arteko jarraipen bertikala ematen da ingurapenei esker. Lehen solairuetan hegaldutako balkoi bat gailentzen da, hutsunea erdi puntuko arku bat duelarik eta klabean mensuloi bat. Balkoiaren zorua baita ere hornitutako mentsulatan sostengatzen da eta petrila balaustradaduna da, harrizkoa izanik hau. Hutsuneak pilaretza lauz zeharkatzen dira, hauek goiko taulamendua sostengatzen dutelarik, zeina kurbadun eta zatitua dagoen frontoi batean amaitzen baita, bere barnean mensula handi bat jartzeagatik begi obaldun batean pitxar batekin, non amaitzen baitira alboetako gorputz hauek.\nFatxada hau erlaiza batekin amaitzen da. Hornidura elementuak nahiko interesgarriak dira. Gai errenazentista eta manieristak berregiten dituzten elementu historizistak dira.\nForuen kalera ematen duen fatxada hiru elementu bertikalez dago osatua behe solairuko sarrera hutsunea mugatzen duen inpostaren gainean. Erdiko gorputza albokoetatik gailendu egiten da bai altueran eta baita fatxadako planoarekiko ere, alboetan hornidura gaiez josia egonik: beheko solairuko sarreraren gaineko inposta osatzen duen hegalduran kokaturiko pitxar batzuk. Paramentuak lauak dira, arku moduan amaitzen diren hutsune bertikal handi batzuekin, multzoaren bertikaltasun itxura handitzeen laguntzen dutelarik.\nErdiko patioak antolaketa zirkularra du goiko solairuko perimetroan balkoi batekin eta argiztapen zenitala aurkeztuz. Hemendik sartzen da higiezinaren beste gela guztietara eta, gainera, eraikinaren bi sarrerak lotzen ditu.\nDeskribatutako elementuen alboetako hormateak haien barne hartzen dira beren egiturazko eta eraikuntza izaerako osagai direla kontutan hartuz."}
{"id": "127771", "revid": "119347", "url": "https://eu.wikipedia.org/wiki?curid=127771", "title": "Atxa jauregia", "text": "Atxa jauregia Aiarako Arespalditza auzoan dagoen jauregia da.\n2001eko urriaren 2an, Eusko Jaurlaritzak \"monumentu\" izendatu zuen, Sailkatutako Kultura Ondasuna.\nDeskribapena.\nPortadako frontoi zatituan dagoen inskripzioan erakusten duen legez, Jauregia 1639an sortua dugu eta ondoren, 1823an, eraberritu eta gaur egun duen itxura eman zioten D\u00e1maso Antonio Atxa Zerrajeria jaunak eta Mar\u00eda de los Dolores Zerrajeria Mendieta andreak.\nFinka eraikin multzo batez eta lorategia urbanizatzen duten elementuez osatuta dago eta horien artean Atxa jauregia da, atxikita duen kaperarekin batera, eraikin nagusia. Eraikin multzo horren osagarri dira ukuiluak, kotxerak eta zerbitzarien gelak, eta zuhaitzez apaindutako lorategia osatzen duten honako elementu hauek: harrizko iturri bi, harlauzazko bide bat eta igerilekua.\nFinkak sarrera nagusi bi ditu, biak ere inguratzen dituen harlangaitzezko horman zabaldutakoak: bietako bata, oinezkoen sarrera da eta C-6210 bidearen ondoan dago, berori zen biztanleria-gunetik jauregirako sarrera zuzena eta bestea, ibilgailuentzako sarrera, finkaren hegoaldera etxearen ondoan, bestea baino zabalagoa, eta ezker- eskuinera defentsarako kanoizuloak dituzten murruak, euren goiburuan almena piramidalak dituztenak; sarrera honek burdin forjatuzko ate bikoitza du.\nJauregiaren oinplanoaren oinarrizko osagarria errektangeluarra da, 29,50x14 metrokoa gutxi gorabehera eta bi bolumen ditu. Lehen bolumenean, ekialdeko hegaleko dorrea dago, ibilgailuentzako sarreraren ondoan dagoena eta lehen solairua eta beste hiru altuera dituena eta, bigarrenean, errektangeluaren gainontzeko zatia: behe solairua, lehena eta bigarren solairuaren mendebaldeko erdia. Jauregiari atxikia kapera dago eta bertara heltzeko lehen solairuan dagoen pasadizo batetik joan beharra dago.\nJauregiak honako banaketa hau du: beheko solairuan daude hegoaldera ematen duen etxearen zatian kokatzen dira gelarik publikoenak eta iparraldera zerbitzuarenak. Lehen, bigarren eta hirugarren solairuetan (bakarrik dorreak du hirugarren solairua) gela pribatuak daude, bai logelak bai egongelak.\nBeheko solairuan bi sarrera nagusi ditu eta batak zein besteak harrizko iturri bana dituzte aurrez aurre. Hegoaldeko sarrerak zutabe zentratua duen ataripea du eta zorua harlauza errektangeluarrez egina; mendebaldeko sarrerak bi zutabe apaingarri ditu lehen solairuko balkoiari eusten diotenak. Mendebaldeko sarreratik aurrera eginda harrera-toki batera heltzen gara eta hortik abiatzen da eskailera bat; eskailera hori bitan banatzen da, bigarren eskailera-trailuan aurrez aurre begira jartzen dira eskailerok bigarren solairura arte. Dorrean zehar gutxiago erabiltzen den beste eskailera bat dago. Aipatutako sarrerak jauregiaren hegoaldean kokatuta dauden egoitza nagusienetarako sarbide dira, hau da, erabilera ezberdinetako gelak eta dorrearen azpiko liburutegia. Gela horiek zuzenean lotzen dira hegoaldeko eta ekialdeko espazioekin, hots, lorategiaz gozatzeko atondutako espazioekin. Beheko solairuko gune nagusi horretatik mendebaldera ere jo daiteke, kaperara.\nKapera hori lurzoruaren azalerara egokitzen da eta korua eta aldarearen ostean kokatzen den sakristia txiki bat ditu. Jauregiaren lehen solairutik kaperaren korura heltzen da. Sakristiaren eta aldarearen artean murru bat dago eta murru horretan kokatzen da puntu erdiko baoa duen ezpataina.\nBeheko solairuaren iparraldeko zatian kokatzen dira zerbitzuaren gelak, besteak beste, sukaldeak eta despentsa, logelak eta zerbitzuaren jangela. Hegoaldeko egongelaren eta iparraldeko gelen arteko komunikazioa bien tartean dagoen patio estu baten bidez egiten da bakarrik, eta ondo ezberdinduz zerbitzua ematen dutenen eta zerbitzua jasotzen dutenen arteko espazioak. Zerbitzu-gune horrek sarrera zuzena du iparraldetik. Finkaren zaintzailearen etxean kokatzen dira ukuiluak eta kotxerak, holako zerbitzu-atari bat osatzen.\nGanga elkargurutzatuz estalitako eskailera nagusitik gora eginez, lehen solairura heltzen gara, hor, saloi haundi batzuk eta jangela eta etxeko logela nagusiak daude. Solairu honetatik pasabide estu batetik zehar joanda ondoan duen kaperaren korura joan daiteke zuzenean.\nAzkenik, bigarren solairuan logela gehiago daude, mendebalde aldeko zatian kokaturik daudenak.\nAltxaerak ardatz bertikalez osatzen dira; ardatz horiek, jeneralean, alineatu egiten dituzte beheko solairuko leiho luzatuak lehen solairuko burdinezko barandiladun abalkonatuekin. Eskema jeneral honen baitan zenbait elementu berezi azaltzen dira. Horietakoa dugu portada. Portadak beheko solairuan tamaina handikoak diren dintel eta janbak dituen atea du eta ondoan zubateak ditu; fuste zatitua duten zutabe toskanar berezi horiek eusten diote goiko balkoiari. Lehen solairuko balkoi horretara ateratzeko ate batetik joan behar da ate hori dintelatua da eta frontoi kurbatu zatitu batek errematatzen du; frontoi horretan dago kokatuta Atxatarren armarria.\nHegoaldeko altxaeran ere badira zenbait aldaera fatxaden osaeraren eskema jeneralari dagokionez. Lehen solairuan atzeraemangune sakona dago hegoaldera ematen duen ataundi bat egiteko egina, pilare exentu batek bi baotan banatzen du ataundia. Lehen solairuan egindako atzeraemangunea txikiagoa da eta bertan balkoi korritua burdin forjatuzko barandilarekin itxia kokatzen da. Azkenik, bigarren solairu edo ganbaran galeria akristalatua bailitzan egindako bao errektangeluarren ilara bat dago, teilatu-hegalak estalia.\nJauregia morteroz estalitako harlangaitzezko murruz egina dago eta altuera horizontalean banatuta dago harlanduzko inposten bidez. Baoak ere harlanduz azpatuta daude oso beheratutako arkoz; ez ordea, hegoalde eta ekialdeko fatxadetako elementu bereziak. Estalkia zurezko egiturazkoa da eta teila erromatarrez estalita dago eta eraikin guztiari jira egiten dion teilatu-hegal txiki batek errematatzen du. Zoruak harlauzuz estalita daude beheko solairuan eta egurrez gainontzeko solairuetan.\nKanpoko espazioak. Portada nagusiaren aurrez aurre, ekialdean, harrizko harmailadi batetik jaitsita, lorategi hostotsuaren txoko txiki batera heltzen gara. Txoko hori banku korritu batek mugatzen du eta erdian harrizko iturri eder bat du frontoi kurbatu batek errematatzen duena, pila esferikoa duena eta bere antzinatasuna jasotzen duen inskripzio bat duena (1855eko irailaren 1a). Lorategian diren eta interesa duten beste elementu batzuk dira oinezkoen sarrerarako harlauzuzko bidea eta harlangaitzezko murruaren ondoan dagoen urmaela.\nBukatzeko, hegoaldeko fatxadaren ataundiaren aurrean atsedenerako eta aisiarako toki bat dago urmael karratu txiki bat duena eta baxera semiesferikoaren forma duen harrizko iturria. Iturriaren eta ataundiaren lerroan espazioa mugatzen duen harlangaitzezko horman armarri bat dago. Horma horrek, ekialdera duen zatian, kubo zilindriko bat osatzen du eta bertan gezileihoak daude eginda eta banku korritu bat dago harrizko mahai biribil baten jiran."}
{"id": "127772", "revid": "119347", "url": "https://eu.wikipedia.org/wiki?curid=127772", "title": "Allande Agergarai", "text": "Allande Agergarai-Bordaxar (Muskildi, Zuberoa, 1943) idazlea da. Sortu dituen pastoralengatik da ezaguna.\nBizitza.\nMuskildiko Bordaxar etxekoa, ezizen hori ere erabili izan du.\nFraidea da eta lanbidez irakasle lanetan aritu da, Lurdan (Bigorra, Okzitania) lehen eta Donibane Lohizunen gero.\nEgun Ziburun bizi da.\nLanak.\nOlerki batzuk tarteka-marteka idatzi baditu ere, pastoralak idazten erakutsi du trebetasuna. Ezustea izan zen Etxahun-Iruri eta Junes Casenave izen handikoen ostean Agergaraik 1985ean pastoral ederra idaztea. Bi hauek eginak ditu:\nHerri-antzerki mota honi buruzko ikerketa-lan batzuk ere egin ditu, batez ere frantsesez. Zuberoakoen historiaz gain Baretos ibar auzokide biarnesean egindakoez ere idatzi du. Lan aipagarria Tolosa Okzitaniako unibertsitatean aurkeztu zuen tesia, \"\u00c9tude compar\u00e9e de Ximena, Pastorale de Pierre Borda\u00e7arre dit Etxahun Iruri avec d' autres \u0153uvres de la Litt\u00e9rature fran\u00e7aise\" izenburua zuena.\nOsasun arazoak direla medio gutxi idazten zuela zirudienean, 2008an gai honetaz erreferentziazko lantzat jo daitekeen hau argitaratu zuen: \"Cent ans de pastorales en Soule eta dans les Pyr\u00e9n\u00e9es, 1901-2000\", 2008ko uztailekoa. Ziburun kokatuta dagoen Jakintza elkartearen eskutik.\nDavantek bere antologian Oihenarti dedikatutako pastoraleko zati bat eta Sabin Aranaren gainekoaz \"Azken khantoria\" jasotzen ditu zubereraren grafia zaharrean, Agergaraik hautu grafiko hori egin duelako gehienetan."}
{"id": "127773", "revid": "119347", "url": "https://eu.wikipedia.org/wiki?curid=127773", "title": "Augustin jauregia", "text": "Augustin jauregia Gasteizen dagoen jauregia da, egun Arabako Arte Ederretako Museoaren egoitza da.\n2003ko maiatzaren 20an, Eusko Jaurlaritzak \"monumentu\" izendatu zuen, Sailkatutako Kultura Ondasuna.\nDeskribapena.\nGasteizko erdi-erditik ibilbide-sail batek Armentiako elizaraino egiten du, kale eta landa arteko batzearen bila. Eta bila ibiltze horren ondorioz, horra hor, etxe familiabakarrekoak, villak, hotel koxkor eta landa-etxeak, XX. mende hasieran jasoak ibilbide horien bazterretan.\nInguru horretan, Frai Francisco ibilbidean, jaso zuen etxea Ricardo de Augustinek, 1912an. Egitasmoa Julian Apraiz eta Javier Luke arkitektoek idatzi zuten. Horiexek diseinatu zuten Gasteizko katedral berria eta horiexek berritu zuten Burgoskoa.\nEgitasmoak joera historiazale garbia zuen. Mende hasiera hartako azturen haritik, bertako baloreei gorazarre egin nahi izan zieten, baina geometriaren argitasuna eta bolumenen garbitasuna bazterrean utzi gabe. Begira jarrita, zehaztasunen definizio arrandiak erakarriko du gure begirada, eta obra konplexu baten itzala geratuko zaigu gogoan, konplexua, baina, beste alde batetik, marra sinple eta eskematikokoa.\nEraikina ia kubikoa da bolumenez, sarrera nagusi moduko beste atal bat dauka erantsita, eta beste bat, askoz txikiagoa, lorategira ateratzeko.\nAtal nagusiak tarteko soto bat eta hiru solairu ditu. Solairuak banatzeko, moldura handi batzuk daude, perimetro osoan, altueren erakusgarri. Tarteko sotoko kanporako leihoak binakako arkuak dira, oso molduratuak. Beheko solairuak, berriz, hainbat balkoi du, kanpora zabaltzeko. Dintela arkitrabatua dute, mentsula gainean jarria. Lehen solairukoak konplexuagoak dira, eta frontoi okerrak dituzte gainean. Azkeneko solairuak binakako leihoak ditu berriz ere.\nEta eraikin kubikoaren gandorrean, balaustrada bat, nabarmenagoa alde banatara eta izkinetan. Erpin gotikoak dakartza gogora balaustrada horrek, pinakuloak eta guzti, baina, hori bai, XX. mendeko erara ulertuak.\nSarrera nagusiko eranskina aurreko behebarru bat besterik ez da beheko solairuan, harrizko hiru arku handiz eraikia. Goiko solairua galeria bat da, eta, hor, harrizko pilastren artean, leiho handiak ageri dira nabarmen.\nAte-leihoak ardatzez bertikalean daude antolaturik, aldaketa txiki batzuk izan arren. Erritmo-aldaketa horiei esker, nagusiarazi nahi diren areto edo elementuak nabarmentzen dira. Mendebaldeko fatxadan, esate baterako, zirkulu erdiko eskailera ondratu bat dugu, lorategira irteteko. Ekialdekoan, berriz, bada leiho altu-altu bat, etxeko kaperarako egina.\nOina oso sinplea eta eskematikoa da, lauki soil bat. Lauki horren ardatz nagusian, eskailera bat sarreraren aurka. Goiko solairuan, laukiaren erdialdea bi solairutan zabalik dago, forja eta egurrezko balkoi bat erabilita, oso landua gainera. Bi altuera horiek luzernario batek argitzen ditu, eta argia beirate batetik datorkio.\nBeste gela guztiak erdiguneko horren inguruan daude antolaturik.\nApainketarik handienak bigarren garaiera horretan daude: eskailera, hainbat egur motako zoruak, erdi parerainoko zokaloak, sabaiak konposizio geometrikoz apaindurik, eskaiolazko moldura polikromatuak eta abar.\nBeheko eta lehenengo solairuetako gainerako egur-lana ere primerakoa da. Deigarriak dira ateak, janbak, zokaloak. Geletako zoru guztiak ezberdinak dira baina irizpide bakar bati jarraituz eginak, eta hainbat koloretako egurrez egindako forma geometrikoak osatzen dituzte.\nBeheko solairuan, garaieraz bitan banaturik, kapera zegoen, egurrez goitik behera apaindurik. Aulkiak dira gauzarik nabarmenena, hormen beheko aldean.\nEta sail guztiaren buelta osoan, hesi ederra, forjaz eta harrizko pilastraz egina eta bina burdin langa handi eta pabilioi dituela, ondoko sailekiko mugagarri.\nArabako Foru Aldundiak eraikina 1941ean erosi eta Arte Ederretako Museorako egokitu zuen. Geroago beste pabilioi bat eraiki zuten museoa zabaltze aldera. Jesus Guinea jaunak idatzi eta zuzendu zuen egitasmoa.\nAtzetik beste eraikin bat erantsi zioten, erakin nagusira eskailera aldean bakarrik loturik. Eraikin berria ez da zaharrarekin ezertarako nahasten, bien artean tarte bat geratzen da-eta. Bi solairu ditu, eta, lehenengo hormartean, erlaitzen lerroek beren horretan diraute, baina gero galdu egiten dira.\nFatxadaren akabera jauregikoaren antzeko harriz dago eginda.\nDiseinuz neutroa dela, landare eta arbola artean dagoela, eta, azkenean, eranskina ondo oharkabean geratzen da.\nGerora, museoa behin baino gehiagotan berritu izan dute, baina eraikina bera ondo zainduta beti, eta, horregatik, hartarako edo honetarako egokitu izanagatik ere, erakinak bere lehengo hartan dirau.\nDuela gutxi, ondoko lur-saila gehitu diote, eta etxe familiabakarreko bat zereginez museora bildu. Villa Sofiako lur-saila ere erantsi zioten. Eraikin hori ere \u2013ez hain interesgarria- historiazalea, eta Julio Salazarrek egin zuen egitasmoa, mende hasieran. Mila gau eta bat gehiago ditu gogoan, adreiluak, azulejoak, harria eta antzeko materialak erabiliz. Minarete, arku peraltatu, leiho gotiko eta halakoei itxura ematen saiatzen da.\n2000. urtean jada, museorako sarbideak egokitzeko beharra gertatu zen, bai kontrola dela-eta, bai mugitzeko arazoak dituztenei bidea errazteko beharra dela-eta. Lehengo eraikinera sartzeko, bederatzi edo hamar eskaloi igotzeko beharra zegoen.\nBeste behin ere handiagotu dute eraikina, hartarako beharrezko lanak eginda, baina jatorrizko etxeari ezer jan gabe. Pabilioi txiki bat egin zuten, sarbiderako, egurrezkoa eta kristalezkoa, bere soilean egina, solairu bakarrekoa eta aldi baterako itxuraz nolabait, eta ezin, bada, eraikin nagusiarekin alderatu.\nInguru guztira sartzeko bide nagusia denez pabiloi hori, ikusteko moduan egon behar du. Horregatik, jauregi ondoan jarri zuten, pixka bat atzerago, lotuta daudela ezkutatzeko moduan, eta, hala, Jes\u00fas Guineak diseinatu zuen diafragma hiru guneetako komunikazio-zentro modura erabiliko dute berriz ere. Egitasmo hori Jos\u00e9 Luis Cat\u00f3n probintziako arkitektuak diseinatu zuen."}
{"id": "127774", "revid": "119347", "url": "https://eu.wikipedia.org/wiki?curid=127774", "title": "Otalora-Gebara jauregia", "text": "Otalora-Gebara jauregia Arratzua-Ubarrundiako Zurbao herrian dagoen jauregia da.\n1994ko urriaren 21ean, Eusko Jaurlaritzak \"monumentu\" izendatu zuen, Sailkatutako Kultura Ondasuna.\nDeskribapena.\nEraikin soila, Zurbao herrian dago, \u00aberdiko auzoa\u00bb deritzonaren iparraldean. Baserri inguruko etxegintzan, jauntxoentzako arkitekturan aurki daitekeen ezaugarri bikaina dugu XVII. mendeko eraikin hau.\nLehendabiziko barrokoaldiko baserri-jauregi gaztelarraren ereduari jarraitzen dio, bertan \u00abHerrero\u00bbren ondoko garaiko soiltasuna nabari dela. Jauregia egitura nagusi batez osatua dago. Bere oinarria errektangeluarra da eta modu honetara eratuta dago: beheko solairua, lehen solairua eta teilatu azpiko ganbara, azken honek kanpoko alderako leihorik ez duela. Alde banatan, dorre bana, pisu batekoak eta, beraz, egitura nagusia materialak: paretetan, harlangaitza eta, ateleiho inguruetan, izkinetan, inpostetan eta erlaitzean, harri landua. Zurez egindako lan ederrak ikus daitezke atean eta balkoietako barandetan, baita burdinazkoak ere balkoietako barandetan. Teilak arabiar motakoak dira.\nAurreko aldea da interesgarriena eta, bertan, oreka ezin hobea dago leihotarako hutsuneen banaketan. Banoak ardatzen bidez antolaturik daude: hiru egitura nagusian. eta, bana, dorretan. Egitura nagusiaren erdiko ardatza era honetara dago antolatuta: dinteldun atea, dintela erlaitz estu batez babestuta dagoela eta, ateburua eta atezangoak, molduraz dekoratuak; Otalora-Gebaratarren armarria, buruko. kasketaz tinbratua eta lanbrekinez eta kardinaz dekoratua. Ardatz honen inguruan daude antolaturik gainerakoak, simetria erabat gordeaz, kanporantz ateratako balkoiak solairu nagusian eta antepetxatuak dorreen goiko solairuan. Atzeko aldeak sartaldera jotzen du eta etxeari atxikitako beste eraikin bat du. Bertan, ate dintelatua eta tamaina ezberdinetako leihoak ditugu. Iparraldera jotzen duen aldea da itxiena eta, Hegoaldekoa, berriz, ordenatuagoa da.\nBarruko aldean, ateondo zabala du beheko solairuan eta saloi handi bat solairu nagusian. Kanpoko aldean, sarrera nagusiaren aurrean harresian dago harri biribilez dekoratua. Harresiaren sarrera puntu erdiko arkua dugu, hau ere, harribolaz edertua."}
{"id": "127775", "revid": "1545", "url": "https://eu.wikipedia.org/wiki?curid=127775", "title": "Otazu jauretxea", "text": ""}
{"id": "127776", "revid": "1830", "url": "https://eu.wikipedia.org/wiki?curid=127776", "title": "Hamaika Telebista", "text": "Hamaika Telebista euskarazko telebista-kateetako bat da. Egoitzak Bilbo, Donostian, Gasteizen eta Iru\u00f1ean ditu, eta batik bat Euskal Herriko gaurkotasuna lantzen du. Telebista-kate handiekin konparatuta aurrekontua askoz txikiagoa duenez Hamaikak bere espazioa bilatzen du telebista-eredu gazte, bizi, hiriko eta parte hartzailea egiten. 2006an sortu zen, euskarazko komunikabideak hedatzeko helburuarekin. Kable bidez eta modu digitalean ikus daiteke, baita antena bidez edo Android eta iOS sistemetako gailu eramangarrietan ere. Orokorrean, ikuspegi ezkertiarretik lantzen dute informazioa, ezaugarri hauek lortu nahi ditu: euskalduna eta euskaltzalea, gertukoa eta Euskal Herrikoa, baterakoia eta zabala, independentea, parte hartzailea, aurrerakoia eta berritzailea. Edukiak lizentzia librearekin zabaltzen ditu (CreativeCommons-Aitortu-PartekatuBerdin, CC-BY-SA).\nBeren webgunean azaltzen dutenez, Tokiko Telebista Digitalen lizentziak lortu eta eskualde bakoitzean euskarazko telebista bat bermatzea du helburu nagusi. Horregatik, Euskarazko Toki Telebisten Sarea osatu du lehendik martxan zeuden telebistekin elkarlanean.\nIldoa.\nIldo editorialaren ezaugarri nagusiena euskalduna izatea da. Hiritarra, modernoa eta teknologia berrietan aurreratua izatea da beraien adierazgarri. Hori dela eta, telebistako programa guztietan hitz egiten da euskaraz, eta normalean gonbidatu edo elkarrizketatuei dagokienez, genero parekidetasuna mantentzen ahalegintzen dira. Kazetari gehienak emakumeak dira. Baina, azken batean, Euskal Herrikoa, euskalduna eta berritzailea izatea izango lirateke bere hiru ezaugarri nagusiak.\nProgramazioa.\nHamaikaren historian zehar mota askotako saioak ekoitzi eta igorri ditu. Saio garrantzitsuenak edo hedapen handiena izan zutenak zerrendatuko dira. Programazioan, albistegia da pisu handiena hartzen duen saioetako bat Hamaika Telebistan.\nAlbistegiak.\n\"Gurean gaur\" eta Gakoak dira eguneroko albistegiak. Be\u00f1at Zarrabeitia, Ekhine Atorrasagasti eta Oihan Larra\u00f1aga izan dira aurkezleetako batzuk, baita Irati Elizalde, Jon Gomez, Naroa Iturri, Irati Sarasua, Nekane Zinkunegi eta Nagore Uriarte ere. Batik bat, euskal politika eta gizarteari ematen diote garrantzia, baina baita kultura, teknologia edota jai eta elkarretaratezei ere. Bestalde, \"Nafarroa Gaur\" albistegia Iru\u00f1etik egiten dute Iosu Ganuza da aurkezlea.\nEztabaidak.\nAktualitateko gaiei errepasoa egiten diote Ekhi\u00f1e Atorrasagasti eta Naroa Iturrik \"Kolpez kolpe\" programan alboko sofan jezartzen diren gonbidatuekin.\nPrograma bereziak.\nPrograma bereziak pantailaratu ohi dituzte urtean zehar antolatzen diren ekitaldi kultural edo jai-girokoen inguruan; adibidez, Durangoko azoka, hiriburuetako aste nagusiak edo Donostiako zinemaldiari buruz (\"Zurriolako butaka).\"\nEgitura.\nHamaika Telebistaren egitura enpresa ezberdinek osatzen dute. Sei enpresa daude sortu zen unetik oinarrian: Araba Ikusentzunezkoak, S.A. (Laudio eta Gasteizeko barrutietarako); Arno Ikusentzunezkoak S.L. (Eibarren); Donostialdea Ikusentzunezkoak S.A. (Donostian); Oarsoaldea-Bidasoa Ikusentzunezkoak S.L. (Irunen); Urkiola Ikusentzunezkoak S.L. (Durangon); eta Bilbo Handia Ikusentzunezkoak S.A.k (Bilbon, Barakaldon, Getxon eta Mungian).\nEnpresa bakoitzak independenteki funtzionatzen badu ere Hamaika Telebista Hedatze Taldea SAren baitan biltzen dira enpresa guztiak. Hamaika Telebista Hedatze Taldeak Sozietate Anonimo gisa funtzionatzen du baina, fundazio handiago batek barnebiltzen du hedabidea. Fundazio horren helburu nagusia ikus-entzunezko piezak euskaraz egiteak dakarren gainkarga ekonomikoa arintzea da.\nFundazioaren barnean, hasieratik gaurdainoko sustatzaileak honakoak dira:\nEgitura hori osatzeaz gain, Euskal Herrian emititzen ari ziren euskarazko tokiko telebistekin harremanetan jarri zen eta elkarlanean aritzeko Sare hitzarmena sinatu zuten.\nHamaika Telebista Hedatzeko Taldearen zuzendari nagusia I\u00f1aki Uria idazle eta kazetaria da. Bazkide bakoitzeko ordezkari bat dago administrazio-kontseiluan. Honela osatzen da: I\u00f1aki Alzaga (CMN) lehendakari, Joanmari Larrarte (EKT) lehendakariorde eta Gorka Altuna (EKHE) idazkari.\nNegozio eredua.\nHamaika Telebistako eduki guztiak doakoak dira. Webgunea nahiz telebista libreki ikus daitezke, eta sortzen dituen edukiak lizentzia librearekin zabaltzen ditu (CreativeCommons-Aitortu-PartekatuBerdin, CC-BY-SA).\nHamaika Telebista diruz lagundu nahi duen orok babesle izateko aukera dauka. Urtean diru kopuru bat emateko konpromisoa eskatzen da, eta horren truke onura batzuk jasotzen ditu babesleak (norbanakoa zein eragilea izan daiteke), Hamaika Telebistako plataforma desberdinetan bere burua iragartzea ahalbidetzen diona. Ematen den diru kopuruaren arabera lau aukera daude: babesle estrategikoa, babeslea, laguntzailea eta laguna. Babesle hauek Hamaika Telebistako fundazioaren parte bilakatuko lirateke.\nEuskarazko ikus-entzunezko medio bakarra izanik, Eusko Jaurlaritzako diru-laguntzak jasotzen ditu, publizitate instituzionala edukitzeaz gain. Tokiko telebistek jasotzen duten diru laguntzaren zati bat ere Hamaika Telebistari bideratzen zaio eta interneten jarduteagatik ere beste laguntza bat jasotzen du."}
{"id": "127777", "revid": "6327", "url": "https://eu.wikipedia.org/wiki?curid=127777", "title": "Kemi-Tornioko Unibertsitatea", "text": ""}
{"id": "127785", "revid": "98220", "url": "https://eu.wikipedia.org/wiki?curid=127785", "title": "Ouessant", "text": "Ouessant uhartea (, , ) Bretainiako Finistere departamentua edo Bro Leon eskualde historikoaren parte da.\nGeografia.\nBretainiako kostaldetik 20 kilometro mendebalderantz dagoen uhartea eta eta hainbat uharte txikiagok inguratzen dute, Keller eta Kadoran uharteek besteak beste. Itsaso Zeltikoa eta Bizkaiko Golkoaren arteko mugan kokaturik dago.\n8 kilometro luze eta 3 kilometro zabal dituen harkaitza da, guztira 15 km2-ko azalera duena.\nOuessant, Mol\u00e8ne eta Sein uharteak Armorika Eskualdeko Parke Naturalaren barnean sartzen dira. Horretaz aparte 1988an UNESCOk Biosfera Erreserba izendatu zituen.\nHistoria.\nItsasoari loturiko historia izan du uharteak eta jarduera ekonomiko nagusia arrantza izan da.\nBigarren Mundu Gerran alemaniar naziek radar bat instalatu zuten bertan eta aliatuek eraso egin eta suntsitu egin zuten.\n1978ko urriaren 16an \"Amoco Cadiz\" petroliountziak istripua izan zuen eta eragindako marea beltzak hondamendi ekologiko handia eragin zuen.\nKultura.\n2007an Eskoziar liburu jaialdia ospatu zen uhartean eta ordutik aurrera harreman sendoak eratu dira eskoziarrekin, uharteak bere tartan diseinu berezia sortzerainokoak.\nFauna.\nUhartearen isolamenduak hainbat animalia berezi sortarazi ditu. Aipagarriena Ouessanteko ardia da, buztan motzeko ardi mota bat, erromatarren garaian Europa guztian hedatua zegoena, baina gaur egun uharte isolatu bakanetan mantzentzen dena.\nErle ilun endemikoa ere badago. Pestizida eta parasitoekiko erresistentzia handia du eta Frantzia mendebaldean sartzeko ahleginetan dabiltza."}
{"id": "127787", "revid": "6950", "url": "https://eu.wikipedia.org/wiki?curid=127787", "title": "Salazar jauregia (Erriberabeitia)", "text": "Salazar jauregia Erriberabeitiako Manzanos herrian dagoen jauregia da.\n2002ko ekainaren 25ean, Eusko Jaurlaritzak \"monumentu\" izendatu zuen, Sailkatutako Kultura Ondasuna.\nDeskribapena.\nBaserri-jauregi barroko hau XVII. mendekoa da. Entokatu gabeko harrizko hormak ditu tamaina handiko junturekin; apaindura gutxi ditu eta harlanduzko lana baoen inguruan, ertzeetan eta inpostetan. Sarrera nagusia erdiko zutabe baten gainean dagoen bi arkutako atari edo portalea da, lehen harrera egiteko gunea. Oin angeluzuzeneko eraikina da, hiru isurialdeko estalkia du, teila arabiarrezkoa. Bi solairu ditu: behekoa eta lehena.\nFatxada nagusia ekialdeari begira, Narros Markesaren parkearen aurrean dago, San Joan Bataiatzailearen elizaren ondoan; horregatik azpimarragarria da, alde horretatik nabarmenagoa baita. Beheko solairuan, eskuinaldera zertxobait mugituta, bi arku eskartzano beheratutako portale bat dago; erdian hareharrizko zutabe sendo bat du eta muturretan bi pilastra. Horiek idulki molduradunak dituzte. Bi arkuen dobelek beheko aldea dute fatxadaren hormataletik irtenda. Hareharrizko inposta horizontalak daude eta forjaketaren lerroak markatzen dituzte, bai beheko eta lehen solairuaren artean zein erlaitzaren parean. Inposta bi arku eskartzanoetara iristen denean bukatzen da. Portalearen ezkerraldean jatorrizkoak ez diren bi leiho daude eta eskuinaldean jatorrizko leiho bakarra; azken hori txikiagoa da beste biak baino, eta irtengunea du inguruaren harlanduzko lanean. Lehen solairuan, ardatz bana eratzen, hiru bao dinteldu daude, balkoi beherekoak. Erdiko ardatzaren balkoia atariaren zutabeari dagokio bertikalean, eta albokoak beheko solairuko leihoei; gaur egun, ezkerreko leihoaren ordez bi leiho daude, kolore desberdineko harriz inguratuta. Belarri-itxurako plakek markoetako inguruak nabarmentzen dituzte. Atariaren ezkerreko pilastraren bertikalaren gainean, lehen solairuan, armarri eder bat dago; eta behetik hori eta goitik molduradun erlaitzez bukatuta dago. Armarria kuarteldua da eta lehen eta hirugarren kuarteletan Salazartarren eta Montoiatarren armak agertzen dira, hurrenez hurren. Bigarren kuartelean lis lore-formako gurutze huts bat dago, apezpikuen dignitate-kapeluaz eta kordoiez inguratuta. Laugarren kuartelean bi pertz gringoldu daude, bertikalean jarrita, San Andresen zortzi gurutzez orlatuta. Armak kasket batez eta lanbrekinez tinbratuta daude.\nHegoaldeko fatxadak gainjarritako egurrezko bi atari ditu ezaugarri. Atariek fatxadaren bi heren betetzen dituen etxe-egutera osatzen dute. Egitura egurrezkoa da, eta solairu bakoitzeko sei bao dinteldu ditu: bost aurrealdean eta seigarrena alboan, fatxada nagusiaren maila berean. Lehen solairuaren euskarriak altuagoak dira eta sabaiaren habeak eta estalkiaren zuburuak hartzen dituzte. Hiru dira arkupearen azpian dagoen horman irekitako hutsarteak: bi leiho eta ukuiluen sarbide den atea. Bi balkoi-hutsartetatik sar daiteke eguterara etxe-barrutik. Fatxadaren hirugarren tartea, ezkerrekoa, hormatal harresitua da eta leiho bakarra du lehen solairuan. Leiho horrek markoa nabarmendua du leihozangoetan eta leihoburuan, eta leiho-hegiak moldurak ditu. Beheko solairuan, ukuilua argitzeko, bi hutsarte txarenbeldu txiki daude. Hutsarte horiek inposta horizontala dute leihoburu gisa, eta ezkerrekoak bere itxura etzana galdu du, tamaina handitzeko obraren ondorioz.\nAtzeko fatxada mendebaldeari begira eta bide sekundario baten gainean dago, eta harresitua da gehienbat. Jatorrizko beheko solairuak ez zuen hutsarterik, baina gaur egun bi leiho ditu: egurra kargatzeko tokiak. Lehen solairuak bost bao ditu. Txikiena hormatuta dago. Alboko leihoek inguruak nabarmenduta dituzte euren lau alboetan, guztiz erdikoak ez diren baoak, berriz, balkoi behereak dira. Iparraldeko fatxada harrizko horma da, eta ezin da kanpotik bereizi aurrealde osoan zehar eraikinak dituen eranskinengatik. Hormak hainbat hutsarte ditu jauregi-etxea eranskinekin elkartzeko.\nPortaleak oin angeluzuzena du, eta sabaia, egurrezko habexkez egina, altuera txikiko pilastra baten gainean dagoen gatzariak eta portaleko zutabeak osatutako bi tarteen artean dago. Aurrealdean etxearen sarbide nagusia dago; sarbidea dinteldua da. Horren markoak irtengune laua du eta ateko albateak burdinazko iltze-multzo bat. Neurri txikiagoko ate bat portaleko eskuinaldeko horman dagoen gelaren sarbidea da.\nBeheko solairua oin angeluzuzeneko erdiko atondo edo ezkaratz zabal baten inguruan antolatzen da. Bertara, portaletik sartzen da. Ezkaratzean eskailera-gune nagusia dago. Eskailera bi tartekoa da eta eskailburua du, exentua da eta eskuairan antolatuta dago. Mailak eta baranda harrizkoak dira. Portalearenaren luzapena den gatzariak atondoa korritzen du. Gatzaria toskanar zutabe baten gainean dago eskaileren ondoan, eta zutabe-erdi baten gainean atondoaren eta portalearen arteko horman. Bi euskarri horiek armarria dute: Salazartarren izarrak. Ataria zenbait gelatarako da: ezkerraldean, sukaldea eta egongela; eskuinaldean, bainu-gelak eta biltegia; eta mendebalde osoa betetzen, ukuilua. Lehen solairuak gela nobleak eta egongela ditu fatxada nagusiari begira. Sukalde zaharra hegoaldeko alboan dago, eta irteera du etxe-eguterara. Zeramika zaharreko zoladurak marrazki desberdinak egiten dituzte gelen arabera. Hormak adreiluzko uztaiak dira eta egurrezko gapirioen arteko tarteak kare-mortairuz beteta daude."}
{"id": "127789", "revid": "13403", "url": "https://eu.wikipedia.org/wiki?curid=127789", "title": "Y Barri", "text": ""}
{"id": "127790", "revid": "1340", "url": "https://eu.wikipedia.org/wiki?curid=127790", "title": "Caerfyrddin", "text": ""}
{"id": "127791", "revid": "1340", "url": "https://eu.wikipedia.org/wiki?curid=127791", "title": "Caergybi", "text": ""}
{"id": "127792", "revid": "1340", "url": "https://eu.wikipedia.org/wiki?curid=127792", "title": "Dinbych", "text": ""}
{"id": "127793", "revid": "1340", "url": "https://eu.wikipedia.org/wiki?curid=127793", "title": "Rhuthun", "text": ""}
{"id": "127794", "revid": "119347", "url": "https://eu.wikipedia.org/wiki?curid=127794", "title": "Zurbao jauregia", "text": "Zurbao jauregia edo Zurbaotarren jauregia Arratzua-Ubarrundiako Zurbao herrian dagoen jauregia da.\n2003ko uztailaren 1ean, Eusko Jaurlaritzak \"monumentu\" izendatu zuen, Sailkatutako Kultura Ondasuna.\nDeskribapena.\nGasteizko ekialdean dago Zurbao, Arabako hiriburutik kilometro gutxitara.\nHerria eguerdira orientatutako aldapa leuneko hegal batean dago eta hainbat auzotan banatuta. Eraikuntza banatuta dago baina nabarmena da landa-izaera.\nHerrian paseoan ibiliz gero, txukun eraikitako hainbat etxe ikus daitezke, XVII. eta XVIII. mendeetakoak. Horietako bat Otazu etxea da, Basterrako dorrearen gainean eraikitako jauregia; besteak, hauek dira: Zurbaotarren jauregia, Otalora-Gebara jauregia (aurrekoaren oso antzekoa), Ortiz de Zarate etxea, eta garrantzia gutxiagoko beste batzuk.\nIparreko muturrean, punturik gorenean, eliza dago. Elizaren parean Zurbao jauregia dago kokatuta; Zurbaotarren jauregia izenez ere ezaguna da. Eraikinaren kokapenak, fatxada nagusia elizaren parean edukitzearren iparrera duela, adierazten du, hein batean, nolako garrantzia duen.\nHirigintzaren aldetik, eraikina birbaloratu egiten da elizarekin lotuta dagoelako. Hiri-ingurune bat sortzen du elizarekin, nahiz eta banatutako landa-gunean egon.\nHasiera batean jauregia eraikin exentua izan zen, oin errektangularrekoa; baina denborarekin eraikin berriak erantsi zizkioten. Badirudi Pedro Ruiz de Erentxun batxilerrak eraiki zuela, 1621 aldera, eta obrak egin ahal izateko, Elgeako Pedro Eginoa eta Juan Eginoaren zerbitzuak kontratatu zirela. Geroago Uriartetarren jabetzakoa izatera pasa zen.\nGorputz nagusiko bolumenen banaketa, jatorrizkoa, bi oin eta estalki-artearen ikuspegiari dagokio; lau isurialdeko faldoiak ditu eta iparreko altxaerako ertzetan bi dorre karratu daude. Dorrearen zabaleraren neurria ekialdeko eta mendebaldeko altxaeren erdia da, eta altuera gorputz nagusikoaren oin bat gehiagokoa da gutxi gorabehera.\nHarlangaitzeko fabrika kalitate ertainekoa da; ertzetan harlanduak dauzka eta baoak eta inpostak dauzkan markoak. Dorreetako lehenengo oinak moldurazko markoa dauka eta bigarrenak estalki-errematea. Gorputz nagusiak interes eta lan handiko egurrezko harburuez egindako estalki-errematea dauka.\nSarreran dobelako harlanduzko arku bat dago, eta gainean, Isabel Ortiz de Zurbanoren armarri handi bat. Beraz, etxea baino beranduago eraikitakoa da arkua.\nFatxada nagusiko lehenengo oineko baoak forjazko karelak dauzkaten balkoiak dira. Bost bao-ardatz nagusi daude; erdian, aipatutako sarrerako ateak ordezkatzen du ardatz hori, beheko oinean, eta armarriak, lehenengo oinean. Moduluaren estalki-arteak argiztatzeko lau bao txiki dauzka.\nAtzeko fatxada sinpleagoa da, adreiluz eraikia lehenengo oinetik gora. Baoen antolaketa ez da fatxada nagusian bezain zehatza. Zutabeen gain eraikitako terraza bat dauka; geroago egindako aldaketaren bat dela dirudi.\nEranskinak harlangaitzekoak dira eta ez dira, inola ere, itsusgarriak. Ekialdeko eranskina eskola izan zen, Zurbaotarrek 1920 inguruan sortutako eskola. Mendebaldeko eranskinak lastategi baten ohiko bolumetria dauka. Gaur egun etxebizitzetarako egokituta dago.\nEranskin horietaz gain, multzoaren xede nagusia jauregia eta bertako bi dorre deigarriak dira.\nBeheko oinaren barrualdeak ez du aparteko interesik, egoitzak ez baitziren sarrerako behebarruaren zabalkuntza baizik. Lehenengo oinera hiru ataleko eskailera batetik igotzen da; harrizko eskailera-mailez eta balustradaz osatzen da. Hirugarren atalean bitan zatitzen da; batetik gorputz nagusira joaten da, eta bestetik, eranskinetara. Estalki-artea gaur egun areto gisa ipinita dagoen espazio handi bat da."}
{"id": "127795", "revid": "1545", "url": "https://eu.wikipedia.org/wiki?curid=127795", "title": "Zurbano jauregia", "text": ""}
{"id": "127796", "revid": "105290", "url": "https://eu.wikipedia.org/wiki?curid=127796", "title": "Bakoitzak berea. I", "text": "Bakoitzak berea. I Fernando Artola \"Bordari\"-k 1982an idatzitako narrazio-liburua da, hitz-lauzko lanez ornituta dagoena. Ondorengo sailetan banatua dago: Urratsak, Kukuxo, Ipui eskutada, Kontu Ondarak, Itzaldiak, Odolaren mintzoa, Chalbador hil da, Bertsolarien inguruan, Ezpel xumeak eta Bakarrizketa."}
{"id": "127798", "revid": "512", "url": "https://eu.wikipedia.org/wiki?curid=127798", "title": "Zanbrana-Herran jauregia", "text": "Zanbrana-Herran jauregia A\u00f1anako Gesaltza A\u00f1ana herrian dagoen jauregia da. 2008ko martxoaren 11an, Eusko Jaurlaritzak \"monumentu\" izendatu zuen, Sailkatutako Kultura Ondasuna.\nKokapena.\nZambrana-Herran sendiaren jauregiaren etxe nagusia Gesaltza A\u00f1anan dago, Carrera kalearen 14. zenbakian. Etxe horrek, San Juan kaleko etxeak eta bi horiek Cantarranasekoarekin eta Perruchicokoarekin lotzen dituzten pasabideek mugatzen dute jauregiko orubea. Ipar-ekialdean, zabalgune handi bat zegoen, azokako plaza zaharrari zegokiona.\nEzaugarriak.\nXVII. mendeko jauregi bikaina da da, eta haren trazadura kultua (herrian dauden bizitegirako eraikinen artean, soilik Ozpinastarren jauregiak parekatzen duena) erraz nabarmentzen da inguruko eraikinen aldean, konposizioaren kalitateagatik.\nHistoria.\nJauregia 1695. urtean hasi zen eraikitzen, Pedro Zanbranak aginduta. Jauregiaren trazatua Phelipe del Castilloren lana izan zen, eta hainbat lagunen artean exekutatu zuten: Mathias Castillo, Matheo del Rio, Juan Garcia Blanco, Santiago Lasekada eta Pelayo Labin.\nDeskribapena.\nEraikin nagusiak kubo-formako bolumena du eta lau isurialdeko estalkia. Estalki horren gailurrean, berez, linterna txiki bat zegoen erdian, baina, egun, txapitula zabar bat dago. Hormak harlangaitzezkoak dira, eta kareorea erabiltzen da junturak estaltzeko, izkina, inposta, hegalaren azpiko erlaitz eta bao-inguruetan izan ezik, silarriak piezaz pieza jarrita daude-eta. Kalitate ertaineko hareharriz egin zen eraikina, eta esan daiteke, petrografia-analisirik egin ez den arren, kareharri hori, ziur asko, herrian bertan edo, jauregia egiteko kontratuak adierazten duen moduan, Bergondako harrobian lortu zela.\nJauregiaren lau aldeek, oinarrian, egitura bera dut: hiru solairu, bi zerrenda leunez eta taulamenduz errematatuak. Taulamendua, obra egiteko betebeharra finkatzeko eskriturak adierazten duen moduan \"arkitrabe, friso eta erlaitzez osatua da, ordena toskanarrari jarraiki\". Horren gainean bermatzen dira hegal handiaren harburuak, oso landuak uso-bularrez, sokadun eta oinarridun kiribildura bikoitzez, listelez eta goletaz. Izkinetan, emakume-aurpegi ederrak jarri dira laugarren dozelaren ordez.\nBaoak lerroan jarrita daude eraikinaren fatxada-alde guztietan (aldaketa txiki batzuk ditu, halere, hego-mendebaldeko fatxadan), hiru ardatz bertikaletan kokatuak. Erdiko ardatzeko lehen eta bigarren solairuko leihoak gainerakoak baino zertxobait altuagoak dira (alboetako leihoen inguru-eremuaren amaieratik abiatzen da leihoburua), eta behe-solairuan, berriz, ate handi bat dago erdian, leiho txiki eta altuak dituelarik bi aldeetan. Solairu horretako albo-leihoak gainerakoak baino pixka bat txikiagoak dira, baina goiko solairuetako proportzio eta ardatz berdinak dituzte. Ate nagusi handia izan ezik, bao guztiak daude belarridun zinta lau etengabeko marko batez inguratuak, eta, behe solairuan izan ezik, arku zuzen batez amaituak. Behe-solairuan, pieza bakarreko karga-habez amaitzen dira. Leihoek bi leiho-orri dituzte, gaztelar paneldunak, eta bigarren solairuan bi leiho txiki daude goiko aldean, mainel batez bereiziak. Bolutez eta landare-motiboz apaindutako mentsula sendoak ere ikus ditzakegu, erlaitz horizontalaren gainean, eta azken horrek faszia lauak eta laugarren bozelak konbinatzen ditu, ziur asko, intxaurrondo-egur margotuan. Konposizio-aldaera txikiak dituzte horietako batzuek. Egongela nagusikoek kurbadun moldurak eta kapera-formako erremateak dituzte, eta jauregia eraiki ondorengo garairen batekoak izan daitezke.\nOin nagusian nabarmentzekoak dira hegada eginez irteten diren balkoiak (ez da halakorik hego-mendebaldeko fatxadan), eta, bereziki, bigarrena, horma-gainarekin berdinduak baititu barandak. Bederatzi dira guztira, burdinazko plataforma batez eginak, eta forjatuzko kartelak dituzte oinarrian. Hiru fatxadetan, ardatz nagusikoek sei kartela dituzte eta alboetako ardatzekoek lau. Ipar-ekialdeko fatxadan, salbuespenez, modu irregularrean jarritako lau kartela daude sei behar luketen lekuan; ziur asko, gerora gertatutako galeraren edo egindako konponketaren baten ondorioz. Mentsulek \"S\" formako barrote sendoak dituzte, kusku bikoitz itxiak osatuz eta ertzetan bolutak dituztela. Forjatuzko barandek zilindro-formako balaustre lauak dituzte, ertzetan izan ezik; han, landare-motiboak dituzte. Barroteen apaindura osatzeko, bost eraztun ikusten dira, kokapen erregularra dutela. Txapa kurbatuz eta molduraz eginda dago esku-anda, eta metalezko bolak ditu ertzetan. Barandaren beheko aldean, txapazko hegal bat ikus daiteke zulatua, hura lorez eta laukizuzen txikiz apaintzeko.\nIpar-mendebaldeko fatxadak Carrera kalera ematen du, eta apaingarri gehiago ditu. Behe-solairuko ate handiak moldura bikoitza du inguruan, eta garai batean ipar-ekialdean izan zen atearen antzeko neurriak izan ditzake. Barruko atea laua da, eta mailaz maila jarritako bi anerek inguratzen dute baoa. Kanpokoak bozela eta eskozia ditu, eta belarriak nabarmentzen ditu ertzetan. Intxaurrondo-egurrekoa da atea, panel laukizuzenak eta karratuak diru ilaraka, eta ate-orri txikiagoak erdian, finkoarekiko zentratuta. Zanbrana sendiaren bi armarri daude, oso landuak, nobleen armarriak jartzeko balkoiaren alde banatan.\nIpar-ekialdeko fatxadak alde bat du aurrekoarekiko: atea, egun itxita dago eta leiho bat jarri da ordez. Ate hori, gainerako baoek bezala, belarridun anere sinple bat du markotzat. Fatxada horretan ez dago armarririk. Horiek horrela, neurri-proportzioak, konposizioa, apaindurak (arotzeriak, hegalak eta forjatuzko barandak barne) igual-igualak dira, baoen erdiko ardatza gainerako fatxadetan baino zertxobait ezkerrerago izan arren. Behe-solairuko bao txiki eta altuak gainerako fatxadetakoak baino txikiagoak dira fatxada horretan.\nHego-ekialdeko fatxada aurreko biak bezalakoa da dimentsioei eta trazadurari dagokionez, nahiz eta atetzarra, aurrekoetan ez bezala, goiko leihoen neurriekin bat etorri. Hala, ipar-ekialdeko fatxadan gertatzen den moduan, baoak inguratzen dituzten markoak anere sinplez eginak daude, eta ez da armarririk ageri. Bigarren solairuan, bi leiho txiki ageri dira erdiko baoaren alde bietan. Leiho horiek ez daude behekoen lerro berean, eta, ziur asko, gerora egindakoak izango dira. Gerora egindakoa da, halaber, oin nagusiko ezkerreko balkoian izan zen begiratokiaren maila-gaina.\nIpar-ekialdeko fatxadaren trazatua eta apaindura berdinak ditu hego-mendebaldeko fatxadak. Fatxada horren egiturari jarraituz, alde batera mugitua du erdiko ardatza (eskuinalderantz, hain zuzen), baina baditu, konposizioaren aldetik, zenbait aldaketa. Baratzera daraman ateak, hego-ekialdeko fatxadakoaren eskemari jarraituz, goiko leihoen zabalera bera du, baina ez du leihotxo alturik alde banatan. Ez du balkonerarik ezkerreko ardatzean, 12. zenbakiko alboko eraikinarekin bat egiten duen eremuan (ikusteko moduan daude garai batean mehelina izandakoaren hormaren gainean teilatuaren eta luzituen aztarnak, bigarren inpostaraino). Balkoneraren ordez, bao txiki bat dago lehen solairuan, baina bao hori ez dago ardatz horizontal simetrikoaren parean, zertxobait beherago baizik, eta, gainera, ardatz bertikalean ere nabarmen egiten du ezkerrerantz. Hala ere, albokoen eta goikoen moduan, zinta batez inguratua dago eta belarriak ditu. Apaindurei dagokienez, ez dira ageri oin nagusiko forjatuzko balkoi irtenak, ezta goiko solairuan ere. Erdiko baoko arotzeriak ere mainela eta erlaitza ditu goiko aldean, baina gainerako baoek ez dute horrelakorik. Fatxada horretan, hegadan jarria dago garbigela latz bat.\nBarruko egiturak hiru hormarte ditu, paralelo jarriak fatxada nagusiarekiko, urrutien dagoena zertxobait estuagoa da. Halaber, beste hiru hormarte perpendikular ditu. Erdiko ardatzekoa beste biak baino zabalagoa da, egongela nagusia eta ataria osatzen baititu. Azken hori ezkaratz zabal bat da, eta harri txiki lauez egindako zorua du, motibo geometrikoak eginez eta bi kolore-tonu nahastuz. Alboetan, bi gelara joateko pasabideak daude. Aurrean, bi bao daude irekita: eskuinekoa barne-leiho bat da, forjatuzko burdin hesia duena, eta ezkerrekoa, berriz, erdiko eremura daraman atea; hau da, hiru ataleko eskailera dotorera. Eskailerako abiaburu-mailak harriz moldatuak daude, eta, lehen solairutik aurrera, zeramikazko lauzez estalita ageri dira. Forjatuzko baranda dotorea du eskailerak, bost apaindura-ataleko balaustreak baititu, kopa bikoitzeko forma hartuz; gainera, burdinazko esku-bandak eta urre-koloreko bolak ikus daitezke ertzetan. Zokalo margotu bat dago eskaileraren ibilbide osoan (XIX. mendean egindako dekorazio erantsi bat izan daiteke). Eskailerak hutsune bat uzten du erdian, eta sabaiko adreiluzko ganga trenkatu luzangak erdian duen idi-begitik datorkio argia. Ganga lau petxinatan bermatzen da, troxez markatutako eta erlaitz bikoitzeko arkuen gainean. Tarte bakarreko eskailera zuzen bat abiatzen da solairuarteko eskailera-burutik, eta zerbitzu-geletara darama. Eskailera hori sukaldean amaitzen da. Sukaldeak fabrikazko suburua du, eta haren gainean egurrezko armairu bat du, etxeko animalien kaiolatzat erabiltzeko. Komunikazio bertikalen kutxarako sarbide-ateak behatxulo bat du, bestaldekoak ikusteko. Nabarmentzekoa da egongelak horma-pintura sinpleak dituela, XIX. mendearen amaieran egindakoak izan daitezkeenak. Irudi horiek motibo geometrikoak eta paisaiak adierazten dituzte. Egitura orokorra jatorrizkoa dela dirudi, aldaketa nabarmenik jasan gabekoa. Hala ere, egun, eraikineko estalkia aurri-egoeran dago zati batean, eta badira hamar urte kalte handiak eta hezetasun-orbanak sortzen ari direla.\nEraikinak, ipar-ekialdeko fatxadan, 12 zenbakiko etxea du erantsita, baina ez du hormarik partekatzen harekin. Jauregiaren hormetan ageri diren horma-zuloei erreparatuta, esan daiteke etxe horrek behe-solairua, lehen solairua eta, ziur asko, ganbara bat izango zuela bi isurialdeko teilatupean; hala ere, gaur eraitsita daude denak. Etxearen oina laukizuzena zen.\nGarai bateko harlangaitzezko bi fatxada ikus daitezke oraindik, juntak kareorez elkartuta dituztela, eta atzekoaren zati bat ere ikus daiteke. Carrera kalera ematen duen fatxadak hiru ardatz bertikal eta apaindurarik gabeko hiru bao txiki ditu. Erdiko ardatzak atetzar bat du behe-solairuaren erdialdean (auzo duen Ozpinastarren jauregikoaren antzeko forma du), eta goiko aldean zerrenda lauko erlaitz batez amaitzen da, hegala bertan bermatzeko. Hego-mendebalderantz eginda, aurrekoak baino atal txiki eta estuago bat du, eta bertan irekitzen da arku bikoitz bat (pasabide baten kanpo- eta barne-horman), Cantarranas eta Carrera kaleak lotzeko. Atal horrek ere bi solairu ditu; goikoak hegadan du atzeko aldea, zati batean egurrezko egitura du, xoborrez betea eta berdindua dago, eta egurrezko zutoin batean bermatzen da. Kale nagusira ematen duen bao txiki bat du lehen atalean, eta atzeko aldera ematen duen beste bat. Egoera txarrean badago ere, oraindik ez da galdu bi isurialdeko estalkia, fatxadarekiko gailur paralelo bat duela.\nJauregiaren ekialdeko ertzari erantsita horma bat dago (ate bat irekitzen da bertan), eta isurialde bakarreko estalki-inklinazioa du, hego-ekialdeko fatxadaren lerroari jarraituz, eta, agian, haren perpendikularrari, hego-ekialderantz, itxia eta egun finkaren itxituraren parte dela.\nBaratzean ubide airoso bat eta hari dagokion iturria ikus daitezke. Iturria egoera txarrean dago gaur egun, baina garai batean bideratutako iturburu batek hornituko zuen urez."}
{"id": "127801", "revid": "512", "url": "https://eu.wikipedia.org/wiki?curid=127801", "title": "Gorosti", "text": "Gorostia (\"Ilex aquifolium\") zuhaixka edo zuhaitz txiki dioikoa da (ale batzuk arrak eta beste batzuk emeak dira), 10 m-rainokoa. Gorostia Europako hegoaldean eta ekialdean, Afrikako iparraldean eta Asiako hego-mendebaldean zabaltzen da. Iberiar penintsulan ugaria da ipar-erdian eta eskasa hegoaldean.\nZuhaitz hau dioikoa da, hau da, ale eme eta arrak daude eta soilik emeek dituzte fruitu gorri karakteristikoak. Emeen gehiegizko ustiatzearen ondorioz, hala ere, gaur egun gorostia babesturiko zuhaitza da. Euskal Herriko toponimian eragin handia izan du (Gorostitza, Gorostiaga...).\nEtimologia.\nGorosti hitza agian garai batean hitz elkartua izan zela iradoki zuen Mitxelenak, -d(o)i atzizkia erraz antzeman zitekeela aipatu zuen. -doi/-toi/-di/-ti atzizkiak, behar bada, izenarekin bat egin zuen.\nEzaugarriak.\nZuhaixka edo zuhaitz txikia izaten da; 10 m-rainokoa eta oso adarkatua. Enborraren azala leuna eta grisaxka izaten da gaztetan, ondoren arre bihurtzen da. Aldiz, adarrak tente ditu bortizki eta kolore berde distiratsua dute.\nHostoak.\nHostoak, iraunkorrak eta oso koriazeoak dira, obatu eta luzanga-eliptiko bitartekoak, hortz zorrotzez hornituak dira, nahiz eta zenbaitetan ertza leuna izan. Edozein kasutan, ertza kartilaginosoa izaten da. Hosto sinple txandakatuak dira, ilegabeak. Linboa 5,5-12 x 2,5-6 cm-koa da, eliptikoa edo obatua eta mutur zorrotza du. 3-15 mm-ko pezioloa dute, ilerik gabea edo ile gutxi dituena. Hostoak berde ilunak dira gainaldetik eta oso distiratsuak. Azpialdea berriz, kolore nahiz distira aldetik motelagoa du.\nLoreak.\nGorostia landare dioikoa da, hau da, gorosti emeak eta arrak daude. Loreak, beraz, unisexualak dira, oso txikiak eta txuri edo arrosak. Lore aktinomorfoak dira, tetrameroak, eta galtzarbetan agertzen dira, infloreszentzia pilatuetan. Kalizak 4 sepalo ditu, 1 x 1-1,5 mm-koak, obatuak, pubeszenteak eta oinarritik lotuak. Korolak ere 4 petalo ditu, 4-5 x 2-3 mm-koak, zuriak, oblongo-obobatuak, glabroak eta oinarrian lotuak.\nAndrozeoa petaloekin txandakatzen diren estaminez eratuta dago eta korolaren oinarrian daude lotuta. Aldiz, lore emeek obario superoa dute, tetralokularra eta primordio seminal bakarra duena kabitateko.\nFruituak.\nFruitua drupa txiki bat da, kolore gorri bizikoa eta adar edo hostoen kolore eta distirarekin kontraste nabarmena sortzen duena. Tamainaz, 9-9,6 x 6,5-7 mm-koa da, globosoa eta glabroa. Heldutasunean 7-8 mm-ko haziak ditu.\nBanaketa.\nBanaketari dagokionez, ia Europa osoan zehar dago, Asiako alde gehienetan eta Afrikako Iparraldean ere bai. Euskal Herrian, hegoaldean eta Pirinioetako mendi gailurretan izan ezik, gainerakoan bananduta dago.\nEkologia.\nIa baso mota guztietan aurki daiteke, lur sakon eta freskoetan. Itzala behar du eta tenperatura epelak. Lur pixka bat azidoak behar ditu (pH 4,5-7,5) eta ez da hazten asko ongarritutako lurretan.\nFenologia.\nApiriletik ekainera bitartean loratzen da eta fruituak udazkenean heltzen dira, zeinak askotan hurrengo udaberrira arte zuhaitzean geratzen diren.\nErabilera.\nBere zura oso gogorra eta astuna izaten da, tornularitzan eta zurgintzan estimatua eta erabilia, nahiz eta lantzen zaila izan. Sendabelartzat ere erabili ohi da gorostia; toniko, sudorifiko eta sukarraren kontrako modura. Dituen substantziak taninoak eta gai mikatzak dira.\nGorostia eta kultura.\nGorostiaren adarrak, fruitu gorriekin batera, Eguberrietako apaingarri moduan erabiltzen dira Europako hainbat herrialdetan, besteak beste, Euskal Herrian.\nLandare hau urtearen amaieraren garaiko jai eta erritualetan erabili izan da antzinatik, eta gaur egun, Eguberriko kristau jaian erabiltzen da dekoratzeko. Erromatarren erabiltzen zuten Saturnoren jaietan (Saturnalian) eta galoek ere neguko solstizioren inguruko jaietan erabiltzen zutela jakina da.\nBaina horretaz gain, beste urtaro batzuetan eta beste erritual batzuetara lotuta erabili izan da.\nEspezieen arteko elkarrekintzak.\n\"Marasmius hudsonii\" eta \"Trochila ilicina\" onddoak, gorostiaren eroritako hosto hiletan hazten dira."}
{"id": "127802", "revid": "7398", "url": "https://eu.wikipedia.org/wiki?curid=127802", "title": "Ilex aquifolium", "text": ""}
{"id": "127803", "revid": "512", "url": "https://eu.wikipedia.org/wiki?curid=127803", "title": "Murga dorretxea", "text": "Murga dorretxea Aiarako Murga auzoan dagoen dorretxea da.\n2001eko irailaren 5ean, Eusko Jaurlaritzak \"monumentu\" izendatu zuen, Sailkatutako Kultura Ondasuna.\nDeskribapena.\nMurga dorre-jauregia Murgan dago, Aiara bailarako udalerria berau.\nAmurriotik Zuhatzarako bidea zenaren ondoan dago. Dorreak Izoria ibaia zeharkatzen duen zubia meneratzen du.\nBaso batetik igaro behar da bertara joateko; basoa igaro ondoren soilgune bat dago eta hor dago dorrea.\nJauregiak desitxuratu egin du hein batean dorrea. Izan ere, bere hiru hegaletatik inguratzen du eta eraikinak XVI. mendearen garai aurreratuko jauretxe itxura du.\nDorrea.\nDorrea ondo ikusten da iparraldetik, hortik bere altuera guztia ikusten baita; toki horretan ibaia foso bihurtu eta hurbil duen zubia ondo babestuta geratzen da. Beheko solairuak harlangaitzezkoak dira eta goiko solairua adreiluzkoa. Solairu horietan saeterak ditu eta seguruenera, beste altxatuek ere izango zituzten.\nTeilatua lau isurialdekoa da eta hegalki xumea du.\nIparraldeko bista horretan leihoak ageri dira, inolako irizpiderik gabe egindakoak, eta gaizki errematatuta daudenak. Itxura guztien arabera, aspaldi ez dela eginak dira, eraikina jauretxe izateari utzi eta baserri bihurtu zenean.\nGainontzeko fatxadetan bakarrik azken solairuak ikus daitezke, adreiluz eginak daude eta jauretxearen estalkiaren gainetik ateratzen dira. Hegaletan kubo zilindriko txiki batzuk ditu, garitoi modura molduratutako mentsula gainetan jarriak. Solairurik garaienean leiho txikiak ditu gotorlekuen almenak gogorazten dizkigutenak.\nAzken aurreko altueran tamaina askotako eta txarto samar egindako leihoak ageri dira. Solairu hori adreiluzko moldura estu baten bidez dago bai goragoko bai beheragoko solairuetatik banatuta.\nDorreoiak 13,60 x 9,50ko neurria du. Jauregiaren barruan bere ate nagusia dago, lehen solairuaren altueran dagoena eta zorroztutako arkua duena. Sarrerako harrizko eskailera du, aldapa handikoa. Atea zurezkoa da, aspaldikoa eta orri bikoa eta egurrezko tranga du. Galeriaren aldean beheko solairuaren parean beste ate bat ageri da gaur egun itxita dagoena eta itxuraz ate nagusiaren antza duena.\nDorrearen barruko egitura zurezkoa da eta eskailera ere zurezkoa da eta kontserbatu egin da.\nJauregia.\nJauregiak 25,80 x 15,80ko neurria du eta bere elementurik deigarriena duen errenazimentuko galeria da, bost arku ditu aurre aldera begira eta lau albo batera.\nLehen solairua adreiluzkoa da ekialdeko aldea kenduta. Alde hori harlangaitzezkoa da eta Murgatarren armak dituen errenazimentuko leihoa du. Solairuaren gainontzean aparteko interesik ez duten baoak daude, bai leihoak bai balkoiak, seguruenera harrez gero egindakoak. Altura honetan ageri dira dorreko familiaren noblezia-armarriak.\nItxura guztien arabera, ez baitago agiririk adieraziko dena babesteko, eraiki zen jauregiaren lehen zatia ekialdeko aldea izan zen eta ondoren edo batera galeria egin zen. Ondoren, agian XVIII. mendean, eraiki zen bere gainean beste solairu bat eta baita dorrearen gainean ere.\nEskuin aldeko aldeak sarrerako ate propioa du, barrutik apainduta dagoen erdi puntuko arkua duena eta bertara heltzeko galeriatik joan behar da.\nEstalpea.\nEskuin aldeko hegalari atxikita, harlangaitzezko hegalaren errenkari jarraituz, harlangaitzezko eta silarrixkako estalpe batzuk daude eta beste batzuk bloke eta txapazkoak. Bada hor puntu erdiko arku bat dobelaz egindakoa, zabal samarra eta horturako sarbidea dena. Lurra harlauzazkoa da, eta horregatik, pentsa daiteke patioa ixten zuen murru bat egongo zela kuboa eta aipatutako atea zituena.\nEstalpe hiladaren buruan aurrekoaren antzekoa den bigarren dorreoia dago.\nEstalpe horiek eraikin desegokiak dira eta eraikin-multzoa desitxuratzen dute bai duten eraikuntza-motagatik bai euren antolamenduagatik. Ez dira desegokiak beste elementu batzuk, besteak beste, atea eta dorreoiak."}
{"id": "127804", "revid": "96586", "url": "https://eu.wikipedia.org/wiki?curid=127804", "title": "Anna Freud", "text": "Anna Freud, (Viena, 1895eko abenduaren 3 - Londres, 1982ko urriaren 9), psikoanalista ospetsu bat izan zen, haur psikologiaren arloan egindako lanagatik ezaguna. Sigmund Freuden alaba zen."}
{"id": "127805", "revid": "1545", "url": "https://eu.wikipedia.org/wiki?curid=127805", "title": "Murgako dorre-jauregia", "text": ""}
{"id": "127806", "revid": "11782", "url": "https://eu.wikipedia.org/wiki?curid=127806", "title": "Allande Aguergaray", "text": ""}
{"id": "127807", "revid": "11782", "url": "https://eu.wikipedia.org/wiki?curid=127807", "title": "Arnaud Aguergaray", "text": ""}
{"id": "127808", "revid": "11782", "url": "https://eu.wikipedia.org/wiki?curid=127808", "title": "Bordaxar", "text": ""}
{"id": "127809", "revid": "11782", "url": "https://eu.wikipedia.org/wiki?curid=127809", "title": "Allande Bordaxar", "text": ""}
{"id": "127810", "revid": "11782", "url": "https://eu.wikipedia.org/wiki?curid=127810", "title": "Allande Agergarai-Bordaxar", "text": ""}
{"id": "127811", "revid": "119347", "url": "https://eu.wikipedia.org/wiki?curid=127811", "title": "Hurtado de Mendozatarren dorretxea", "text": "Hurtado de Mendozatarren dorretxea edo Martiodako dorrea Gasteizko Martioda herrian dagoen dorretxea da.\n2002ko urriaren 29an, Eusko Jaurlaritzak kultura ondasun izendatu zuen, \"monumentu\" sailkapenarekin.\nDeskribapena.\nMartioda muino baten gainean dago kokatuta, eta handik, XVI. mendean Badaiako mendilerrotik gertu igarotzen ziren bideak zain zitezkeen. Arratoko mendatearen aurrean egonik, balio estrategiko berezia zuen, huraxe baitzen Arabako lautadatik Zuiarako igarobide naturala eta haran horretatik Bizkaiko portuetarakoa.\nHerriaren iparraldeko ertzean Hurtado de Mendozatarren dorretxea dago. Herriguneak hegoaldetik du gaur egun sarbidea; gutxika-gutxika igoz doa dorretxeraino bertaraino, eta handik aurrera, iparralderantz, lurzoruak behera egiten du bat-batean, harresiarena eginez.\nKokaleku aparteko horri esker, muinoaren gailurrean, itxura oso indartsua ematen du dorretxeak. Dorretxearen ondoan, beheraxeago, eliza dago, kanpandorrerik gabe, seguruenik zein ikusgarriago dorretxearen lehian ez sartzeagatik. Dorretxeko jaunak izan ziren elizaren jabe.\nDorretxeak oin angeluzuzena du, oinaren alde bat bestea halako bi, ia-ia. Hasieran dorretxe hutsa izan zen, beste ezer gabe. Ertzak harri-hormaz eta harlanduzkoz daude eraikita. Hogei bat metro garai da, alderik txikiena halako bi, eta horrexegatik, inguruan jauregirik izan ez balu, ezin lirainagoa izango zen. Gaur egun lau solairu ditu, baina jatorrizko forjatuaren kotak ez datoz bat gaurkoekin, Erdi Aroko hutsarteen garaieretan ikus daitekeenez.\nJatorrizko hutsarteak gotikoak dira, eta horien artean fatxada nagusian ageri dena nabarmendu behar da, arku zorrotzekoa, metro eta erdi garai. Alboetako fatxada biek ere hutsarte gotikoak dituzte, estaliak, antzeko ezaugarrietakoak, baina txikiagoak. Hutsarte horiek direla-eta, dorretxea XIII. mendearen amaieran eraiki zela jo daiteke.\nHorman gezileihoak ageri dira, hormaren inguru guztian banatuta, baita kanpoaldean zegoen eskailera baten hondarrak ere, dorretxearen lehenengo solairura igotzeko zen eskailera batenak, hain zuzen, garai hartan horrelako eraikuntzetan ohi zenez. Sartzeko atea arku zorrotzekoa da, 2,40 metro garai eta 1,20 metro zabal, eta dorretxearen erdialdean dago.\nErtzean harresia zeukan lubanarro batek inguratzen zuen Erdi Aroko dorretxea, hiru aldetatik. Laugarren aldea muinoaren ezponda zen, eta han ez zuen lubanarrorik behar. Badago lekukotza bat, 1694 urtekoa, eta haren arabera lubanarroak zubi altxagarria eta kateak zeuzkan, sakona zen eta ondo ebakia. Gaur egun, hegoaldeko aldean beste inon ez da gelditzen lubanarroaren aztarnarik; 4,20 metro zabal da, eta igarotzeko zubi bat ere iritsi zaigu ordutik, baina ez da jatorrizko zubi altxagarria. Haren gainean, gaztelura sartzeko atea defendatzen zuen matakanaren bi ukondo ageri dira. Ate hori harrizko arku batekin dago eraikia. Harresiaren gainerako hutsarteak gezileihoak dira, 0,55 metroko luzerakoak.\nHurtado de Mendozatarrak ez ziren luzaroan bizi izan dorretxean. Badakigu XVI. mendean Gasteizen bizi zirela, eta alkateak arduratzen zirela dorretxeaz. Bestalde, 1527an, Hurtadotarren menpeko ziren jaurerrietako espetxetzat erabiltzen zen dorretxea. XVII. mendean hondamendian zegoen, teilatuak hondatuta eta harresiaren kontra etxeak eraikita zeuzkala.\nVillafuerteko konde eta Miravaleko markes Joaqu\u00edn Mar\u00eda Hurtado de Mendoza jaunak, XVIII. mendean, bizi berria eman zien Martiodari eta hango dorretxeari. Dorretxearen inguruan jauregia jaso zuen, eta XVIII. mendekoen tankerako etxebizitza eraiki.\nJauregiaren egikera eman zionez gero, leihoak egin zituen, eta forjatuen garaiera guztiak aldatu. Dorretxearen eraikin nagusian egin ziren leiho berriek harrizko zango handiak dituzte.\nIrekiena den hegoaldeko fatxadan hutsarteen artean simetria zaintzeko ahalegina ikusten da. Jauregi-eraikinetatik gora zazpi leiho txiki egin ziren. Leihorik txikiena gorenean dago, goialdeko almenen ondoan, eta isurkia dauka, moldura nabarmenduna. Gainerako hutsarteak homogeneoki daude banatuta.\nSartaldeko eta sortaldeko hormek erdialdean baino ez dauzkate irekidurak, ardatz baten moduan antolatuta. Iparraldekoak ez dauka irekidurarik, goialdeko jatorrizko gezileihoak izan ezik.\nJauregi berriaren eraikina zokaloa bailitzan atxikitzen zaio dorretxeari. Jauregiaren hutsarteen artean ez dago hierarkiarik. Eranskinik garrantzitsuenak sortaldetik eta sartaldetik egin zitzaizkion; hegoaldea sarbidearen babes moduan gelditu zen, eta iparraldea hegal biak lotzeko pasabide moduan. Beheko solairua eta beste solairu bat, hori da eranskinen garaiera.\nHegoaldean, dorretxearen jatorrizko sarrera babestuz, kanporantz irteten den osagai bat da nabarmentzekoa; atea eta bi leiho hartzen ditu bere baitan, baina matakan handi bat dirudi. Bada beste ate bat ere, fatxada horretan bertan, sortalderantz begira; txapaz estalia dago, eta idazkun hau dauka: \"ME YZO JOSE DE LEIZA. A\u00d1O 1799\".\nBadago eranskin gehiago, sartalderantz begira, beste patio karratu baten inguruan. Eranskin horiek, nekazaritzarako egin zirela dirudi, jauregiarentzako baino."}
{"id": "127812", "revid": "6327", "url": "https://eu.wikipedia.org/wiki?curid=127812", "title": "Hurtado de Mendoza dorrea", "text": ""}
{"id": "127813", "revid": "6327", "url": "https://eu.wikipedia.org/wiki?curid=127813", "title": "Martiodako dorrea", "text": ""}
{"id": "127814", "revid": "119347", "url": "https://eu.wikipedia.org/wiki?curid=127814", "title": "Orgaz dorrea", "text": "Orgaz dorrea Lantar\u00f3ngo Fontecha herrian (Araba) dagoen dorretxea da. 2002ko uztailaren 2an, Eusko Jaurlaritzak kultura ondasun izendatu zuen, \"monumentu\" sailkapenarekin.\nDeskribapena.\nOrgaz Dorrea, Fontechako hiribilduan dago. Fontecha Arabako Lurralde Historikoaren mendebaldean dago eta Lantarongo udalerrikoa da.\nDorrea herriaren hegoaldean dago Miranda Ebroko bidea hirira sartzen den inguruan, hiriaren erdiko gunetik oso hurbil.\nKondestable dorrearen antzera, toki ezin aproposagoan kokatuta dago, Akitaniatik Astorgara doan erromatar galtzadatik hurbil, eta baita honako hauetatik ere: Deobriga mansioa, Cabriana, Komunioi eta Leci\u00f1ana del Camino gune erromanizatuak eta aztarna eta toponimo latinoak dituzten beste paraje batzuk.\nHorrez gain, Fontecha gatzaren merkataritzaren giltzarri zen, funtsezko gunea baitzen Gesaltzatik Gaztelara eta Bizkaira eramaten zen gatzarentzat.\nEraikinaren lehen erabilera militarra izan zen eta gerorantz etxebizitza bihurtu zen.\nDorreak eta jauregiak osatzen duten multzoa XV. mendearen azken aldean edo XVI.aren hasieran eraikitakoa izango zen, hori pentsatzeko bidea ematen baitute, duen galeriak, portadako elementuek eta duen Mendozatarren eta Guzmandarren heraldikak.\nDuen harlandua bikaina da eta horri esker kontserbatu da gaur arte. Gaztelako dorreen eragin nabarmena erakusten du, Gaubean Gaztelak izan zuen eraginaren ondorio eta baita Hurtado de Mendozatarren gainontzeko jauntzen eraginez ere, Gaztelan jabetza handiak izan baitzituzten.\nKanpo aldea.\nBi bolumen nabarmentzen dira: dorrea, erabat exentu dagoena, eta jauregia ia-ia dorrearen hegal bati erantsita dagoena. Multzoak harresia izan zuen, jauregiarekin berarekin bat egiten zuena, baina XX. mendearen hasieran eraitsi egin zuten eta bakarrik iparraldeko zati bat mantendu da zutik.\nMultzoa aldats behera dagoen gune batean kokatuta dago, dorrea gunerik garaienean dago eta jauregia aldatsak beherantz egiten duen gunean. Kokapen hori dela-eta, ondasunaren altxaera garaiagoa da.\nDorrea.\nDorreoia jatorrizko multzoaren erdian kokatua dago eta gainontzeko eraikinen gainetik gailentzen da. Oin errektangeluarra dauka 17,20 x 13,45 metrokoa, altuera 25 metrotik gorakoa eta hormak 2 metroko lodierakoak.\nBehe solairu oso garaia zuen eta tarteko altuera bi, eta horiez gain, almenen parean beste altuera bat izango zuen.\nHormaren goi-buruan kurbadura hirukoitzeko modiloiez eutsitako hegalkia du. Modiloiak ordenan eta izkinak ondo moldatuz jarrita daude. Horren ondorioz ateratzen den perfila almena itxurakoa da.\nFatxadak Kondestable dorrearen antzerako itxura dute: erdi inguruan kokatutako leiho bizkiak hegaletan gezileihoak dituztelarik, bai alboetako hegaletan bai azpiko aldean. Leihoak barruko aldera irekitzen dira eta bankuak dituzte albo banatan.\nArabako dorreen ezaugarri dira arku lobulatuz errematatutako gezileihoak eta baita puntu erdiko arkuz errematatutakoak. Arku lobulatuzko bi daude ekialdeko fatxadan eta bat hegoaldekoan. Ekialdeko fatxadaren behe solairuan puntu erdiko arkuzko bi daude.\nDorrearen fatxada nagusiak jauregiaren aldera ematen zuen, mendebaldera, tartean patio txiki bat zelarik. Fatxada nagusian zegoen sarbide zen atea. Arku zorroztu handi samar bat zuen, eta lehen solairuaren parean zegoenez gero, arku baten bitartez egindako eskailera bat behar zen bertara iristeko. Sarrera defendatzen bi gezileiho daude laprandura handia dutenak. Beheren dagoen gunean ere bazen sarrerako atea ondo landua, bere arku eta gezileihoekin.\nDorrearen barruan ez dago ezer baina egurrezko bermapuntuen arabera eta Anuncibay jaunak (eraikinean azken bizi izan zenak) Micaela Portilla andreari esandakoarengatik, badirudi dorreak beheko solairuan erdiko euskarria zuela. Euskarri horretan egurrezko zutabe bat oinarritzen zen eta horrek habe nagusi bati eusten zion alde batetik bestera jarrita zegoena eta albo bietako hormetan bukatzen zena. Ikusten diren bi forjatuek habeen eta gapirioen ordena 90.\u00ba biratuta dituzte.\nJauregia.\nOin errektangeluarra du. Fatxada luzeek eta nagusiak 27,30 metro dituzte eta fatxada laburrak 13,50 metro. Atze aldeko fatxadaren eta dorrearen artean patio estu bat dago.\nJauregia aldatsean kokaturik dagoenez gero, bertara sartzeko solairua dorrearen behe solairua baino solairu bat baxuagoa da. Sarrera horretan atari zabal bat zegoen, zalditegiak eta gela akzesorioak.\nPortada arraba baten barruan kokatutako arku konopial batek apaintzen du; arkuari zutabe gotiko erdiek eusten diote eta horiek basamentu garaietan jarrita daude eta pinakuluz errematatuak. Arkuaren gainean armarri bi daude, Hurtado de Mendozatarrena eta Guzmandarrena.\nJauregiaren fatxada nagusiak bederatzi gezileiho-leiho zabal ditu guztira, eta zabaltasun horrek XV. mendearen azken aldea edo XVI. mendearen hasiera aldekoak direla erakusten du. Baditu erdi aroko beste leiho batzuk ere, harrez gero aldatu eta bao errektangeluar bihurtu izan direnak. Aipatu beharrekoak dira bi leiho zatituak, harri bakar bat landuz egindakoak eta arku lobulatu irekia dutenak eta hiru armarri landu. Bada beste bao bat ere arku bikoitza duena goiko solairuan, eta beherengo solairuan kanoi-zulo bat dago su-armetarakoa eta beraz, garaiari erreparatuz gero, besteak baino berandukoagoa dena.\nJauregiaren iparraldeko fatxadak bao handi bat du, puntu erdiko arkuduna, egun estalita dagoena eta \"Castillos de Espa\u00f1a\" (1943) izeneko liburuan dagoen grabatu baten arabera zortzi metroko altuerako atea izan zena. Izan daiteke hori izatea inguruan zen ur-hobiaren gainetik pasatzeko zubi altxagarria beheratzen zen atea.\nFatxada honek leiho bikia du, sarrerako arkuaren gainean kokatuta baina pixka bat alde batera jarrita daudena eta kanoi-zulo bat. Fatxada nagusiaren antzera honek ere baoak ditu antzina kadalso bati eusteko erabiliko zirenak.\nFatxada horretan bertan sarrerako ate bat dago, jira guztian gezi-leiho hirukoitzezko ilara bat duena. Gune hau eta ekialdeko altxaerarako buelta dira azken aldian obra gehien pairatu dutenak, hala nola, bigarren solairua eta estalkia. Badirudi altueran izan duen igoera XX. mendekoa dela.\nHegoaldeko fatxadan bakarrik jauregiaren fatxada-zatia dago zutik, eta ez du eraikinak baino interes gehiagorik. Beste fatxaden antzera gezileihoz eta leiho bikoitzez defendatua dago.\nJauregiaren hegoaldeko altxaerak, dorrearen eta bere artean zegoen patiora ematen zuenak, arkeriazko galeria bat eduki behar izan zuen baina apenas ezer kontserbatu den.\nUr-hobia.\nEz da askorik geratzen, baina, fatxada nagusian antzeman daiteke zatiren bat.\nBarruko aldea.\nEz dago ezer, bakarrik, aipatutako habeei eta gapirioei eusteko modiloiak."}
{"id": "127816", "revid": "119347", "url": "https://eu.wikipedia.org/wiki?curid=127816", "title": "Kondestablearen dorrea", "text": "Kondestablearen dorrea Lantar\u00f3ngo Fontecha herrian dagoen dorretxea da. 2002ko urriaren 1ean, Eusko Jaurlaritzak kultura ondasun izendatu zuen, \"monumentu\" sailkapenarekin.\nDeskribapena.\nFontetxa Fontechako hiribilduan dago. Fontecha Arabako Lurralde Historikoaren mendebaldean dago eta Lantarongo udalerrikoa da.\nDorrea herriaren ipar-mendebaldean dago, herriaren hirigunetik oso hurbil etxebizitza batzuen atze aldean den gune lau batean.\nOrgaz dorrearen antzera, toki ezin aproposagoan kokatua dago, Akitaniatik Astorgara doan erromatar galtzadatik hurbil, eta baita honako hauetatik ere: Deobriga mansioa, Cabriana, Komunioi eta Leci\u00f1ana del Camino gune erromanizatuak eta aztarna eta toponimo latinoak dituzten beste paraje batzuk.\nHorrez gain, Fontecha gatzaren merkataritzaren giltzarri zen, funtsezko gunea baitzen Gesaltzatik Gaztelara eta Bizkaira eramaten zen gatzarentzat.\nHerria XI. mendean bazela gauza jakina da izan ere, Alfontso VI.ak Miranda Ebroko hiribilduari 1095ean emandako forua eman baitzion. Alfontso VII.ak forua zabaldu egin zuen 1137an.\nDorrearen lehen jaun-andreak Solorzanotarrak izan ziren. Harrezkero, ezkontza bidez dorrea Velascotarrena bihurtu zen eta horiek Gaztelako Kondestableak zirenez gero, dorreak euron izena hartu eta \"Kondestablearen Dorre\" bezala geratu zen.\nEraikinaren lehen erabilera, ia ziurtasun osoz, militarra izan zen. Hori pentsatzeko bidea ematen dute, batetik, eraikinak bao gutxi izatea eta, bestetik, defentsarako elementu asko izatea, garitonak, kadalsoak eta gezileihoak.\nDorrea osatzen duten elementuen arabera badirudi XIV. mendean edo XV.ean eraiki zela.\nKalitate oneko hareharrizko harlanduz egina dago. Oina karratua du, gutxi gorabehera 12 metrokoa. 20 metrotik gorako altuera du. Ez du harresirik agerian, eduki zuela dirudien arren.\nKanpo aldea.\nDorrea almenek koroatzen dute eta garitonak ditu lau hegaletan. Garitonak ertz bakoitzean zeharka ipinitako hiru modiloiren gainean jarrita daude. Modiloi hauek goitik behera tamainaz txikitzen doaz.\nHegoaldeko fatxadan dago sarrera nagusia, lehen solairuan. Bertara joateko eskailera bikoitza zuen, eta horrek bere gainean matakan eta garitoi bana zuen.\nAte nagusiak dobelak ditu eta bere punturik garaienean armarri arraildua du: lis-loreak eta hiru igitai eta Solorzanotarren armak. Atearen ondoan atea defendatzeko zeharkako gezileihoa du.\nSarrerako ateak bere aldean sortzen duen bariazioa kenduta, lau altxaerak antzekoak dira euren artean, erdian kokatutako leiho bikiak gezi-leihoz babestuak. Dorreak behe solairua du, altuera handiko bi solairu eta almenen maila.\nEkialdeko fatxadaren beheko solairuan bao bat dago, argi eta garbi ondasuna eraiki zenekoa barik harrezkerokoagoa eta gaizki egina, izan ere, egurrez dinteldua dago eta bera egiteko altxaera horretako beheko solairuko gezileiho bat apurtu baitzen.\nAltxaera berean jarraituz, zatitutako leihoak, apaingarriak ditu mainelean, hain zuzen ere, Errege Katolikoen garaian oso tipikoak ziren bola itxurako elementu batzuk.\nEstalkiari buruz grabatu batean jasotakoaren arabera dakigu, lau isurialde zituela.\nBarruko aldea.\nEz dago ezer, bakarrik, aipatutako habeei eta gapirioei eusteko modiloiak. Itxura guztien arabera, habe nagusi bat zegoen horma batetik besterainokoa jabaloiak zituena eta gapirioak habe nagusi honen perpendikularrak ziren. Solairueta bakoitzean habea 90.\u00ba jiratzen zen aurreko solairuarekiko.\nLeihoak zabalera handiago dute barruko alderantz eta harrizko bankuak dituzte."}
{"id": "127817", "revid": "1545", "url": "https://eu.wikipedia.org/wiki?curid=127817", "title": "Kondestable dorrea", "text": ""}
{"id": "127818", "revid": "336", "url": "https://eu.wikipedia.org/wiki?curid=127818", "title": "Aracilum", "text": "Aracilum edo Aracaeli Antzinako Erromaren garaian baskoien lurraldean izan zen herrixka izan zen. Kokapenaren inguruan eztabaida handia egon da, baina litekeena da Araciel izatea, gaur egungo Corellatik gertu.\nKokapenaren inguruko eztabaida.\nAracilum edo Aracaeli non egon zen eztabaida handia izan da. Egile askok Uharte-Arakilen kokatu dute, ez soilik izenak antza duelako, baizik eta lekua Antoninoren Ibilbidean moduan agertu zelako., Asturica Augusta eta Burdigala artean (hau da, Astorga eta Bordele artean) bazen \"Mansio Aracaeli\" izeneko leku bat, Alantonera iritsi aurretik (Atondo). Hala ere, azken ikerketetan arabera, bide garrantzitsu honetan Uharte-Arakilen zegoena ez zen herri edo hiri bat, baizik eta \"Mansio\" sinple bat.\nBeranduago, Merobaudesek bagaudak garaitu zituenean aipatzen den \"Aracellinatorum frangit insolentiam Bacaudarum\" horretako \"Aracellinatorum\" ez da Uharte Arakil, kokapena ez delako zuzena. Ziurrenik, Araciel izango litzateke, gaur egungo Corellatik gertu."}
{"id": "127819", "revid": "71145", "url": "https://eu.wikipedia.org/wiki?curid=127819", "title": "Ab Asturica Burdigalam", "text": "Ab Asturica Burdigalam, Astorga-Bordele galtzada edo 34. galtzada (\"iter XXXIV\") Astorga eta Bordele batzen zituen erromatarren galtzada da .\nIbilbidea.\nErromatar funtzionarioek bidaiarientzat gida moduan egiten zituzten itinerario edo ibilbideetan agertzen zen, tartean Antoninorenean, Ravenakoan edo Peutingeriar taulan.\nAstorga eta Bordele batzeko egungo Espainiako Le\u00f3n, Palentzia eta Burgosko probintzietatik, Euskal Herriko Araba, Nafarroa Garaia eta Nafarroa Beherea herrialdeetatik eta Frantziako Akitania eskualdetik pasa zen.\nAntoninoren Ibilbidearen arabera kokaleku eta gune hauek zeharkatzen zituen:\nHistoria.\nHistorialari batzuen ustez, V. mendean Iberiar penintsulan sartu ziren herri barbaroek (sueboak eta alanoak) galtzada hau zeharkatu zuten. Era berean, 456an Teodoriko II.ak zuzendutako bisigodoek ere ibilbide hau hartu zuten. Beste batzuek, berriz, Kataluniatik sartu zirela uste da.\nMende batzuk geroago Karlomagnok ibilbide hau erabili zuen Iru\u00f1ea erasotzeko. Erdi Aroan Done Jakue bideak ordezkatu zuen, nahiz eta tarte batzuetan bide ezberdinak izan.\n1808 eta 1814 artean Napoleonek Iberiar penintsula inbaditu zuenean, euskal tarteak erabili zituen eta zenbait urtez \"Napoleonen ibilbidea\" izenaz ezagutu zen."}
{"id": "127820", "revid": "71145", "url": "https://eu.wikipedia.org/wiki?curid=127820", "title": "Durruma Donemiliaga", "text": ""}
{"id": "127821", "revid": "1310", "url": "https://eu.wikipedia.org/wiki?curid=127821", "title": "Iter XXXIV", "text": ""}
{"id": "127823", "revid": "11782", "url": "https://eu.wikipedia.org/wiki?curid=127823", "title": "Sud-Ouest", "text": ""}
{"id": "127824", "revid": "1340", "url": "https://eu.wikipedia.org/wiki?curid=127824", "title": "Kemi-Tornioko Zientzia-Aplikatuen Unibertsitatea", "text": ""}
{"id": "127831", "revid": "96065", "url": "https://eu.wikipedia.org/wiki?curid=127831", "title": "Espezia", "text": "Espeziak, berez, landare aromatikoen atalak dira, edo landare desberdinekin eginiko nahasketak eta, orokorki, parte gogorrak (haziak, azalak, baiak) baizik ez diren arren, askotan belarrak ere halakotzat jotzen dira, lehortutakoan. Latinetik etorri da hitza (\"species\": hasieran, \"itxura\"; geroago, \"ondasun\" edo \"merkantzia\", urrutikoak, bereziki). \nUrruti-urrutitik eta hamaika arrisku saihesturik ekarritako botika eta \"erdi magiako\" produktua zenez, Antzinatean (orain lau-bost mila urte, Asia osoan) eta Erdi Aroan (Europa hegoaldean) bai gizakiarentzat, bai gizarteentzat ere, balio eta kostu handieneko produktu komertzialetako bat izan zen, jana ez usteltzeko tresna zirelako, batetik, eta gaitzak sendatzeko bidea, bestetik. Tiro, Damasko, Antiokia, Babilonia, Alexandria, Genova, Venezia eta beste hainbatek espeziari zor diote ospea, espezia-merkatuei, merkatu beltza barne. Era berean, espeziak ekartzeko bide laburragoak bilatzeari esker etorri ziren aurkikuntzak: Amerika, bestelako espeziak, etc. Urre gorriak baino prezio handiagoa izan zuten espezia batzuek (kardamomoak, azafraiak, muskatuak, piperbeltzak) ezagutzen hasi zirenetik garraio azkarra eta hotz industriala indartu arte, honek janari freskoa kontsumitzea ahalbidetu zuelako, hein handi batean, osasunaren mesedetan.\nLandarezko produktu hau, beti landarezkoa, osorik zein hauts bihurtuta, elikagaiei eransten zaie kopuru txiki-txikitan, dela gaitzetatik (lizunak) babesteko, dela elikagaiak bestela janzteko, hauen tankera, testura, kolore, usain edota zaporea aldarazteko, jangarri luzaro kontserbatu ahal izateko, elikagai berriak lortzeko, etc. \nEspeziek ez ohi digute nutrizio-ekarpenik egiten. Askotan, apetituan duten eragina izaten da garrantzitsuena. Jakia aromaz edo zaporez dotoretzeko ahalmen handikoak izaki, elikagaiari ami\u00f1i bat jartzea nahikoa izaten da gustua zuzentzeko, kolorea alaitzeko, tekoa ezabatzeko, etab.; dosi handitan hartuz gero, oso litekeena da espezietako asko toxiko gertatzea organismoari, are hilgarria ere. Espezia askok organismoak xurgatu ezinezko konposatuak dituztenez, zuzenean ezeztatzen dira. Beste batzuk digestio-entzimek suntsitzen dituzte. \nDefinizioak.\nLurringarriak, ongailuak eta belar aromatikoak.\nEspezia terminoa aski lausoa denez, hiztegi gehienek \u201cjakiak ontzeko erabiltzen den landare jatorriko substantzia aromatiko\u201d gisa azaltzen dute. Definizio honek nolabaiteko nahasmena sortzen du aromaren, ongailuaren edo belar aromatikoaren nozioen artean. Frantziar sukaldaritzak honela ditu sailkatuak:\nBereizketa horiek, hala ere, sotil eta aldakorrak dira usadio eta autore batetik bestera. Landare bera ere era ezberdinetan kontsidera daiteke, erabiltzen diren zatien eta erabiltzen den moduaren arabera. Esaterako, martorri-, mihilu- edo azenario-haziak espeziak dira, eta beren hostoak edo sustraiak, berriz, belar aromatikoak edo, areago, barazkiak. Pipermina barazkia edo ongailua izango da, fresko kontsumituz gero, eta espezia, lehortu eta hauts bihurturik. Ziapea espezia bat da, eta bere haziekin egiten den prestakina, berriz, \u201cziape\u201d \u00a0ere deitzen dena, ongailua. Piperbeltza, espezia nagusia, ongailutzat har daiteke, platera mahaian dagoenean ezartzen zaielako jakiei, hauek ontzeko xedez.\nSailkapenak.\nLandare motak.\nEspezia-landareak beren forma, arkitektura, ohitura edo hazkuntzaren (\"habitus\") arabera antolatu daitezke, adibidez:\nLandare atalak.\nLandarearen zeinahi atal erabil daiteke espeziatzat, hara:\nBelar aromatikoak.\nDefinizio batzuek, baztertu egiten dituzte hostoak (perrexila, albaka, estragoia, tipulina, etab.), zurtoinak edo erraboilak (tipula, baratxuria, tipulatxa, etab.) bakarrik erabilgarriak dituzten landareak eta belar aromatikotzat hartzen dira.\nEspezia ezagunak gurean.\nEuskal Herrian espezia hauek dira hein batean edo bestean ezagunak:\nKontsumoa.\nAdituek aholkatzen dutenez:\na) espeziak gordinik erosi eta etxean, behar denean, prestatzea komeni da;\nb) gutxi erosi behar da aldi bakoitzean; ez da komeni urtebetetik aurrera gordetzea;\nc) hermetikoki itxitako ontzi opakuetan edukitzea da aproposena; \nd) zaharmindurik daudenean, onena zakarrontzira botatzea\ne) tamainaz jarri behar dira, tentuz, zaporea ematea erraza bai, baina kentzea ez baita posible;\nf) jaki berean espezia indartsuak erabiltzekotan arreta handiz aritzea, horiek jakia ezkuta ez dezaten;\ng) oreka lortu behar da: jakia espeziatua dagoela atzeman behar da, baina zapore nagusia zein den, ez;\nh) errezeta biz edo hamarrez biderkatzean, espeziak ez dira proportzio berean erantsi behar, hobe da proba-saioetan eskas geratzea;\ni) espezia berriak erantsi behar direnean, jakiaren parte bat apartatu, espeziak honi erantsi, itxaron tartetxo batez, zaporea erabat garatu dadin eta horren arabera jardutea komeni da.\nErabilerak sukaldaritzan.\nEspeziek barietatea eta zaporea ematen diete oinarrizko elikagaiei, eta apetitua \"kitzikatu\" egiten dute. Kantitate txikietan erabiliak, ez dute dietan eraginik, nutrizio ikuspegitik. Hona, horietako batzuen bereizgarriak:\nNazioarteko sailkapena.\nMaila globalean informazioaren koherentzia eta konparatzeko egokitasuna sustatzeko, Elikadura eta Nekazaritzarako Nazio Batuen Erakundeak (FAO) elikagaien sailkapen-sistema bat ezarri du, nazioartean onartutako definizioetan oin harturik. Bederatzi espezia-kategoria azaltzen ditu bertan: \nEspezien historia laburra.\nErabiltzen hasi zirenetik (orain 6.000 urte inguru), espeziak produktu garestien eta baliotsuenetakoak izan ziren, bai norbanakoaren ekonomian, bai gizarteen ekonomian ere, antzina-antzinatik balio handia izan baitute ongailu, sendagai eta lurringai gisa ez ezik, haietako batzuek jakien kontserbagarri ziren aldetik ere. Hartzidura eta usteltze prozesuen ondorioz, janak hotz biltegiratu ezinik, zapore desatseginak hartzen zituzten elikagaiak jangarri gordetzeko bete izan duten papera berealdikoa da. Horregatik, herrialde epelagoetan gehiago erabiltzen ziren eta, oro har, herrialde hotzetan baino formula biziagoetan.\nEspezien merkataritzaren historia da espezien historia, harexek pizten duelako gai honen inguruko interesa. Ondasun urria zenez, ez zuenak zuenari erauzteko ahaleginak egin behar izaten zizkion; honek, berriz, bere burua defendatu eta, berebiziko ondasunari heltzeko, arerioa tartetik kendu behar: horrela etorri ziren merkatuak eta merkatu beltzak, negozio itzelak, traizioak, konkistak, birkonkistak, atzerako konkistak eta ondorioak. Historia, hitz batez.\nEzagun dugun munduko partean, Ekialderako bidea bilatu zuten aurrenak egiptoarrak izan ziren. Espezietako asko Biblian aipatzen ziren ondasun preziatutzat: liturgia erlijiosoetan erabiltzen ziren (intsentsua, mirra), faraoi eta erregeei opari edo, gerra galduz gero, zigor gisa ematen zizkieten. Greziako erlijioak zuen jainko gorena Zeus zen. Eta Zeusen tronoa azafraiz egina zegoen.\nFeniziarrak izan ziren estreinako espezia-merkatua antolatu zutenak, Tiron. Haraxe biltzen ziren mundu ezaguneko merkatariak, salerosketak egitera. Eta hantxe gorpuztu zen Espezien Bide ezaguna, Persiar Golkoraino iristen zena.\nFeniziarrek espezia merkatuaren monopolioa izan zuten beraiek bakarrik zekitelako sekretua: espeziak nongoak ziren, zein lekutatik zetozen eta zein landaretatik har zitezkeen. Sekretua, ordea, eta monopolioa, Alexandro Handiaren eskuetara joan zen, feniziarren inperioa menpean hartuta.\nGrezia eta Erroma.\nEspezien erabilera nola bilakatu den aztertzeko iturri egokiak antzinako botanika-tratatuak dira: hauetan, landare askori buruz baliagarritzat jotzen ziren propietateak agertzen ziren. Horietako entzutetsuena, \"De materia medica\" izena badu ere, ezizena ezagunagoa izan zuen: \"Dioskorides\", I. mendekoa. Bertan, greziar eta erromatarrek espezia batzuek nola erabiltzen zituzten zehaztasun osoz jasotzen da. Tratatuan, greziarrek aurkitutakoa (jengibrea, piperra) edo biztanle gehienek landatzen zituztenak nabarmentzen dira: ziapea, mendaroa, martorria, ezkaia, anisa edo azafraia, adib. Horiez gain, sukaldean espeziak eta belarrak erabiltzeari buruzko datuak ematen ziren, adibidez, txarpoilez leku itxi hezeak lurrintzeko aholkuak.\nErromako inperioak Greziaren herentzia jaso zuen, adiera askotan. Itsas bide berri bati ekinik, Moluka uharteetaraino zihoazen Egiptotik, lapurren erasoa nozitzeko arriskua saihestu eta bidearen luzea biziki arinduta. Montzoi haizeez baliatuz, apirilean abiatzen ziren espezia merkatariak eta urrian itzultzen ziren, kontrako Montzoiak lagun, zakuak bete-bete eginik.\nHorrela hornitzen zuten Erroma bai sukaldaritzako espeziez (kanela, kuminoa, kurkuma, jengibre, piperbeltzez), bai kosmetikako produktuak osatzeko lurringaiez ere, Apicius-ek \"De re coquinaria\" obran jaso zuen bezala.\nZetaren Bide izana zen hura espeziak probintzietara garraiatzeko ere baliatu izan zen, Nilo ibaia zeharkatu eta Persian barrena sartuta, Himalaiara inguratuz. Itzulera egiteko bi bide ziren: bata Kaspio itsasoan barnakoa, bestea, Aral zeharkaturik, Itsaso Beltzeraino heltzen zena.\nErdi Aroa.\nArabiarrak ere nabarmendu ziren espezien ezagutzan eta erabileran. Erdi Aroan bildu zuten kultura handiak gastronomian ere aplikatu zen. Piperbeltz, alpinia, intxaur muskatu edo iltzean oinarritutako eltzekari arabiarrek Kalifen jauregi oparoez dugun ikuskera idilikoa finkatzen lagundu dute. Gurutzaden eta, beraz, kristautasunarekiko harreman handiagoaren ondorioz, eta Erdi Aroan bizi izaniko merkataritzaren loraldiari esker, espezia aurrerantzean ez zen izango pribilegiatuen gutizia, patrika guztientzat eskuragarri bihurtu baitzen: ordutik eta XIX. mendera arte ohiko gai izan ziren sukalde gehienetan. Garai hartan, elikagaiak kontserbatzeko, gatza ematea funtsezkoa bazen ere, piperra, jengibrea edo azafraia baliatzea ere ohikoa bilakatu zen, sentsazio gastronomiko berriak pizteko, besteak beste. Izan ere, ezagun ditugun estreinako saltsak Erdi Aroan sortu ziren.\nEspezia asko eta asko Ekialdetik zetozen: Asia zeharkaturik, Europaraino iristen ziren karabanetan. Kontinente honetan, merkataritza eta banaketa monopolioa batzuen eskumenekoa zen; italiarrena, bereziki.\nEspezien jasolekua urrunegi zegoenez, merkatarien helburua emaitza etxetik gertu lortzea izan zen, bidaia arriskutsu amaigabeak egin gabe. Adiera horretan, nabarmentzekoa da monasterioek eginiko ahalegina, beren baratze eta lorategietan ekin baitzioten landareak zaintzeari; hasieran, arrazoi terapeutiko hutsengatik baina, aurki, eskasiaren ondorioz hiri-merkatuak hornitzeko premiak ere eragin handia izan zuelako.\nNafarroan (eta Araban, nafar lurraldea zenez) arabiarrek espezia batzuk ere egokitu zituzten, birkonkistaren ostean kristauek lantzen jarraitu zutenak: kanela, kurkuma, piperbeltza, azafraia... hau da, gaur egun erabiltzen ditugun gehienak.\nGurutzaden hasieran (XI. mendean), arabiarrekiko merkataritzak oparotasuna ekarri zuen Mediterraneoko portuetara, Genoa eta Veneziara batik bat, artean Europako itsas ateak. Espezien salerosketa arabiarrentzat errentagarritasun handieneko negozioa zenez, merkataritza-lasterketari ekin zitzaion, zeinek bere merkatuaren monopolioa eta gainerako pribilegioak bermatzeko. Aipatu errepublika-hiri nagusi horietan eginiko artile, metal, zur eta ehungintzazko manufakturak trukatzen zituzten piperbeltza, kardamomoa, kanela, intxaur muskatua edota azafraiaz, besteak beste. Garai hartan italiar errepubliken loraldia, hein handi batean, espezien merkataritzari zor zitzaion.\nXIV. mendean, gehien landutako belar eta espezien artean zeuden kuminoa, mihilua, menda, salbia, martorria, baratxuria, aneta, mitxoleta baina Europan hobetsiak ziren iltzea, mazisa, azafraia, kardamomoa eta piperbeltza. Mende horretan espezia, oro har, diru gisa erabilia izan zen, Antzinatean gatza izana zen bezala. Elizak ere, zergak kobratzeko unean, balekotzat jotzen zituen espezia batzuk Europako leku askotan.\n da esatea espeziak erabiltzen zirela usteltzen ari zen haragiaren zaporea ezkutatzeko. Espezieak oso garestiak ziren, luxuzko produktu bat, eta beraz hori ordain zezaketenek haragi ona ere eros zezaketen. Garaiko dokumentuetan ez da aipatzen inongo unean espeziak haragiaren usain txarra ezkutatzeko erabiltzen zirenik.\nEuroparrak Ameriketan.\nKonstantinopla turkiarren esku erorita, Europa osoan espeziek hartua zuten garrantzi ekonomikoa zela eta, nabigazioan bilakaera handiena bildua zuten Aragoi, Portugal, Gaztela eta beste zenbait herrialde lasterketa bizian abiatu ziren, turkiar kontrolpean eta piratez josia zegoen Mediterraneoa saihestuko zuen itsasbide baten bila.\nPortugalek abantaila hartu zuen, XV. mendearen erdialdean Afrika inguratuz Indietara iristen saiatua zegoelako. Hasieran arrakastarik bildu ez bazuten ere, Afrika tropikalean espezia berriak aurkitu izanari esker, merkatari lusitaniarrak dirudun eta ahaltsu bihurtu ziren eta beste espedizio batzuk finantzatzeko aukera zabaldu zitzaien. Urte luzetan nabigatzen ibili ondoren, Kalkutara heldu (1498) eta, bertatik, merkataritzaren monopolioa Portugalera ekarri zuten. Horrek prezioen iraultza eragin zuen, veneziar eta genoarren ondasunak amildu egin ziren eta Lisboa Europako espezia merkataritzaren hiriburu ezarri zen.\nOrduan gertatu zen egundokoa: Amerikak aurkitu zituzten espezia-biltzaileek, Amerika zela jakin gabe. Kristobal Kolonek mendebaldetik abiatuta Indietarako itsasbidea egiteko finantzazioa Gaztelako erreginari eskatu eta, portugesen ohiko bidea baino askoz ere laburragoa (beraz, errentagarriagoa) izango zela sinestarazita, bideari ekin zioten. Ameriketara heldu ziren baina lurralde hura Indiak zirela sinetsita.\nAurkikuntzak, espezien Atlantikoko merkataritzaren monopolioa Gaztela eta Aragoiko erresumaren eskuetan uzteaz gainera, kontsumo handiko hainbat espeziari atea zabaldu zien, hala nola Jamaikako piperrari. Mexiko konkistaturik, banilla monopolioan sartzea ere lortu zuten konkistatzaile haiek. Ameriketara hainbat barazki eroan zituzten eta, agian aurkikuntzaren alderdi garrantzitsuena Europan ezagutu gabeko landareen (tomate, patata, arto, piper, tabako, indaba, etab.) haziak hemen landatzeko ekartzea izan bazen ere, Mundu Berriarekiko merkantziarik behinena espezia izan zen, espezia eta belar berriak nazioarteko sukaldaritzan txertatuko zirelako aurrerantzean: banilla, pipermina, piper arrosa eta piper mordoxka bat.\nAro Modernoan barna.\nXVI. mendean Europako gerrateek, Flandriakoak zehazkiago, eragin latza izan zuten espezien nazioarteko merkataritzan. Mende erdialderako, holandar marinelek ontziak maneiatzeko trebezia handia erakutsia zuten, eta horrek mundu zabaleko merkantziak batetik bestera garraiatzeko eskaera ugari ekarri zizkieten. 1602an Ekialdeko Indietako Herbeheretar Konpainia (EIHK) ezaguna sortu zen. Herbehereetako gobernu agentzia horrek merkataritza instituzionalizatu zuen, espainiar eta portugaldarren arteko arazo bide nagusia zen merkatarien arteko lehia suntsituz.\nXVII. mendean holandarren itsas eta lehorreko garapen militarrak jarraitu zuen. Truke sistema zaharkitua ezabatu eta prezioen taula sistematiko bat ezarri zen indarrean, arteko diru unibertsalean oinarrituta: zortziko errealean. Asia muturreko bazterretan, bertakoak holandarrekin aliatu ziren iberiarrak euren domeinuetatik kanporatzeko. Holandak Batavian (Javan) ezarri zuen bere egoitza komertzial eta kuartel militar nagusia, eta pixkanaka bere domeinua Sumatraraino hedatu zuten, iltze, piper, mazis eta intxaur muskatuz beteriko baso joriez gozatzeko. \nIndigenek ikusi zutenez aldatu zirenak jabeak bakarrik zirela, konfrontazio armatuak ez ziren eten; aitzitik, Europako merkatuetan prezio altuei eusteko ahaleginetan, holandarrek ekoizpen-soberakinak erre egiten zituzten eta, okerrago, EIHK konpainiaren menpe ez zeuden basoei su ematen zieten. Horregatik, bertakoak europar kolonoen aurka altxatu ziren, baina gauza bakar bat lortu zuten: holandarrek bertako populazio asko akabatzea.\nMerkataritza dezente hazia zen ordurako: praktikan, ez dago apenas desberdintasunik XVIII. mendetik gaur egun arte. Espeziak bilgarrian sartzeari esker, banaketa nabarmen handitu zen. Negozio oparo haren protagonistak konturatu ziren zenbat eta zapore barietate zabalagoa, orduan eta diru sarrera handiagoak. Zapore aukeraren gorakada hark sukaldaritzaren iraultza sortu zuen. XVIII. \u2013 XIX. mendeen artean lehen saltsa industrialak egiten hasi ziren, eta espeziek funtsezko zeregina izan zuten zapore jakin batzuk dotoretzeko eta produktuak lehiakideetatik bereizteko. Garai hartan, egun oraindik merkatuan dauden saltsa batzuen asmatzaile ezagutarazi ziren: Hellmans, Heinz, Harvey\u2026 eta Ed McIlhenny bankariak, inoizko saltsa ezagunena merkaturatu zuena: Tabasco.\nBerrikuntzak prezioak arrunt jaitsi eta, Aro Moderno osoan, espezien kontsumoa ohiko kontua bihurtu zen Europan. Areago, arabiarren eraginagatik agian, moda berri bati heldu zioten: postreetan espeziak erabiltzeari. Kontu jakina da XVI. mendean natillak kanelaz hartzen zirela eta bizkotxoei azafraia edo iltzeak gehitzen zitzaizkiela. Herbehereetako sukaldaritza nabarmendu zen bereziki gozogintza lan horietan.\nPiratak merkatari bihurtu zirenetik gaur arte.\nOzeano Atlantikoa eta Indiakoa piratez (beste potentzia batzuen merkataritza-ontziei erasoz etekina lortzeko) eta kortsarioez (gobernuek lagatako marka-gutunek bultzatuta) josiak zeuden. EIHK konpainiak pirateriaren kalteak jasanak zituen, batez ere kortsario ingelesen eskutik. Horrek ondorioztatu zuen Holandaren eta Ingalaterraren arteko aliantza haren bidez merkataritzaren banaketa adostu zen. Espainiar eta portugaldarren aurkako borrokan lankidetzaz aritzea ere hitzartu zuten. Baina, jasotako zatia ikusita, neerlandesak konturatu ziren ez zuela merezi ingelesentzat tropak eta ontziak mantentzea.\nGatazka haiek negozioan sartzeko erabili zituen Frantziak. Ingeles konboien aurkako sabotajeekin hasi ziren. XVIII. mendearen hasieran Maurizio uharteetan finkatu eta bertan zabaldu zituzten beren domeinuak; arerioek ez zuten egin jokaera haren kontra, han ez baitzegoen aparteko espezia-aberastasunik. Dena den, Maurizioko Botanikako ordezkari frantsesak Moluka uhartetik iltze, intxaur muskatu, piperbeltz eta azafrai haziak kontrabandoan inportatzeko aukera baliatu zuen. 1775 inguruan, frantsesek botanikaz zekitenari esker, espezien landaketak lortu, eta galiar espezien merkataritzari hasiera eman zitzaion. Horrek monopolioaren amaiera ekarri zuen XIX. mendean, eta prezioen beherakada progresibo eta gogorra eragin zuen Europa osoan: merkatariek izugarrizko dirutzak irabazteari utzi eta espeziak, azkenean, poltsiko guztien eskura egon ziren.\nEgun, munduan gehien kontsumitzen diren belar eta espeziak hauek dira: piperbeltza, piper hautsa, pipermina (Ameriketan, batez ere), kardamomoa, iltze belarra, mazisa, kasia, intxaur muskatua eta kanela. Prezioari dagokionez, garestienak azafraia, kardamomoa eta banilla dira, baina merkatuak gorabehera latzak ditu, espekulazioak eragin handia duelako bertan."}
{"id": "127834", "revid": "119347", "url": "https://eu.wikipedia.org/wiki?curid=127834", "title": "Perrexil", "text": "Perrexila (\"Petroselinum crispum\" edo \"Petroselinum hortense Hoffmann\") landare belarkara biurterokoa da, \"Apiaceae\" familiakoa. Hostoak eta sustraia jangarri ditu. Gurean, espezia eta sendabelarra da. Patatak edo legatza egiterakoan saltsa berdearen protagonista ezinbestekoa da perrexila. Hitza grezieratik (\"petroselinon\", harkaitzeko apioa) ekarri da, latinean barna. Hego-mendebaldeko Asiatik eta Afrika iparraldetik zabaldu zen mundu osora, erraz zabaldu, gainera, eskakizun urriko landarea baita, ikuspegi botanikotik: hezea eta epela izanez gero, aise bizkortu eta ugalduko da. Usain-zaporetsua guretzat, eta tuberkulu jangarrikoa Europa Erdialdeko jatunentzat: azenario edo txiribiaren antzekoa du sustraia, zuria, eta haragi eta arrainen lagungarri edo osagarri modura prestatzen da herrialde horietan.\nGreziarrek perrexil ugari jaten zuten alkohola edan aurretik, honela honen ondoriorik okerrenak arintzeko asmoz. Klima epeleko munduko lurralde gehienetan hazten bada ere, Kanada, AEB, Erresuma Batua, Belgika, Hungaria, Alemania eta Frantzia bezalako herrialdetan ugaria da. Euskal Herrian ere bai.\nAzalpena.\nBiurteroko belar-landarea bada ere, urtekorotzat ere landu daiteke. Hamaika zatitan puskaturik diruditen hostoek motots erako erroseta osatzen dute, 30 cm-ko garaiera hartzen duena, eta lore berde hori-beltz txikiz josiriko zurtoinak ditu, maiz 60 cm-tik gora doazenak.\nPerrexilaren berri duela hiru mila urte baino gehiago dugu eta, egun, munduko gastronomiako landare aromatiko ezagunenetako bat da.\n\"Petroselinum sativum tuberosum\" barietate handiak txiribiaren antzeko sustrai loditua du, eta horixe kontsumitzen da gordin edo kozinaturik. Barietate honen hostoak perrexil arruntarenak baino handi eta zimurtsuagoak dira, basa-espeziearen antzekoagoak.\nEtimologia.\nPetroselinum: latin berankorreko \"petrosilium\" generikoa, latin klasikotik (\"petroselinum\") iritsi zen eta hau grezierazko hitzetik (\"Petroselinon\"): \"harkaitzezko perrexila\"; \"petra\" = harkaitza, harria, eta \"selinon\" = apioa, perrexila baino lehenago. \"Crispum\", bere aldetik, \"ile kizkur\", latinez.\nHedapena.\nBaratze, lorategi, soro eta, batzuetan, bide bazter, horma, laboreetan\u2026 berez etortzen da Europa osoan eta Asiako eskualde batzuetan. Amerikako gune epel eta hezeetan ere egokitua dago.\nHistoria.\nGalenok, Pergamon eta Erroman mediku ziharduena, perrexila Mazedoniatik berariaz ekarrarazten zuen, horren hostoak zauriak sendatzeko egokiak zirelako. Iraganean, perrexilaren bertuteak sinesteko modukoak zirenez, hainbat gaixotasunen kontra erabiltzen zen, modu desberdinetan aplikaturik. Ongailua izateaz aparte, Hipokrates hasi eta Galeno arte, antzinateko terapeuta eta naturalistek xixa eginarazten eta hilekoa jariarazten zuen substantziatzat zuten perrexila.\nDioskorides, Neronen armadetako medikuak, urdaileko eta hesteetako gasen kontrakoa zela zioen eta soldaduei perrexil hostoak jatea gomendatzen zien, indarrak suspertzeko eta energia berreskuratzeko. Soldaduek, jakina, borroka aurretik kontsumitzen zuten, fede handiz kontsumitu ere.\nErromatarrek perrexila Mediterraneo aldetik Britainia Handira (Ingalaterrara) eraman zuten landarea; britaniarrek, eskarmentua izaki, landare honen bertuteak azaldu eta handik mundu osora zabaldu zituzten. Antzinako greziarrek perrexila (ereinotza baino lehenago) kirolari garaileak koroatzeko eta hildako senideen hilobiak apaintzeko ere erabiltzen zuten.\nJuduek biziki preziatua zutelarik, kristau merkatariak XIII. mendean hasi ziren opari ematen, juduen zekenkeria mespretxatzeko. Tradizio hori gaur arte iritsi da.\nSukaldaritzan.\nKizkurtua (apaingarri fina), Ipar Euskal Herrian, baleko; laua, oliotan egiten diren lau euskal funtsezko saltsetako baten ezinbesteko osagaia: \nSukaldaritzan, inoiz osorik bai (eltzekariak lurrindu edo jakiak apaintzeko, adibidez), baina labana, ganibet edo aizto zorrotzaz xehatuta kontsumitzen da gehienetan, gordinik, frijituta edo jakian integraturik, azken unean erantsita, propietateak gal ez ditzan. Hori bai, ebakitzean ez omen da komeni gehiegi saiatzea, bestela belar hezeen zukuaren pareko azpi-produktua aterako da.\nFresko eta lehorturik komertzializatzen da gurean, baina ontziratuta datorren erdi-hauts horrek ez omen du perrexil aromarik, ez zaporerik ere, adituen iritziz. Freskotan, ongailu (osorik, ehiza beratzeko, adibidez), apaingarri (adaxkatan) eta usain-zapore emaile modura (xehe-xehe ebakita, gordinik edo 2 minutuz frijituta) balia daiteke.\nLehenago eta aresti arte perrexila erregalatu izan da saltokietan, baina aspaldi honetan zernahik prezioa hartua duenez, arretaz zaintzea merezi du. Ekarritakoan, zain edo zurtoinak uretan sartzea komeni da, lore denekin ohi den bezala, unean bertan kontsumitzen ez dena; aldatu ura maiz eta utzi perrexila hor. \nNutrizioan.\nPerrexil mota guztietako hostoek bitamina eta mineral ugari-ugari dituzte eta horien onura jaso dezake gizakiak, baldin eta gordinik kontsumitzen baditu, egosteak bitamina-osagaien parte bat suntsitzen baitu. Perrexil freskoak K bitamina, C bitamina eta A bitamina dauzka.\nOso-oso erabilia da usain-belar gisa ia edozein janaritan (piperbeltza bezala). Baratxuriarekin ederki uztartzen da, berakatzaren indar biziegia hein batean neutralizatzen duelako. Tradizioz, konbinazio hori asko erabili izan da \u201cbaratxuritan\u201d formulan, arrain, itsaski eta berdura batzuk laguntzeko.\nSendagai.\n\"Petroselinum crispum\" batietateak diuresia areagotzen du Na+/K+-AT ponpa inhibituz. Giltzurrunetik igarotzen da, sodioa eta ura kanporatzea erraztuz, baina potasioaren birxurgapena eta areagotzea indartuz. Pubis eta umetoki aldeko odol zirkulazioa bizkortzen du eta onuragarria da giltzurrunentzat eta digestio aparatuarentzat, flatulentzia eta heste-minak arintzen dituelako. Historikoki, anemia, artritis eta minbiziari aurre egiteko erabili zen, eta espektoratzaile moduan, afrodisiako, tentsioa jaisteko, laxante eta ilearen hazkuntza suspertzeko ukenduan\u2026 efektu horietako gehienak, ordea, ez du inongo ikerketa zientifikok frogatu.\nPerrexila digestioa sustatzeko erabiltzen da, flatulentzia suntsitzen eta apetitua pizten laguntzen du, karminatibo ona baita. Izaera diuretikoari esker, gorputzeko likidoak kanporatzeko hartzen da, batez ere gorputzean ura atxikitzearekin lotutako obesitate, erreuma eta bihotzeko gaixotasunetan.\nKanpo\u00a0 aldetik, begietako narritadurak arintzeko tanta gisa baliatzen da, baita infusioetan lasaigarri gisa eta halitosiari aurre egiteko ere.\nAplikazioak.\nOsasunaren mesederako, perrexila kasu hauetan erabiltzen da:\nHerri erabilerak.\nPerrexila era askotan erabiltzen da:\nToxikotasuna eta eragin kaltegarriak.\nKaltegabetzat hartutako beste landare batzuk bezala, perrexila pittin bat toxikoa da, asko kontsumitzen denean. Apiolak, kantitate handian, nerbio-sistemari eragiten dio; horrela, hematuria, hipergluzemia eta muskulu-paralisia eragin ditzake. Horrez gain, miristizina narkotikoa da berez eta agente haluzinogeno gisa jokatzen du. Apigeninak, azkenik, nerbio-sistema zentralean eragin lasaigarria du.\nHaurdun dauden emakumeek ez dute perrexil gehiegi kontsumitu behar: elikagaiekin hartu ohi den tamainan segurua da, baina kantitate handiegiak kontsumitzeak efektu uterotonikoak izan ditzake.[20]\nHazkuntza.\nLeku eguzkitsu batean eta trinkoegia ez den ia edozein lurretan etorriko da perrexila, hazi bidez. Hazia ernetzea, hala ere, ez da kontu erraza: hiru, lau edo sei aste ere egon daiteke ernetu gabe. Atzerapen honen errudunak haziaren kanpoko oskolean dauden furanokumarina izeneko konposatu kimikoak izan omen daitezke. Baliteke, era berean, konposatu horiek beste hazi batzuen ernetzea galaraztea ere, perrexilari inguruko landareekin lehiatzeko aukera emanez. Nolanahi ere, landareak berak nozitu ditzake bere furanokumarinen eragin kaltegarria. Haziak gau batean beratzeak ernetze-aldia murrizten du.\nLorontzietan haz daiteke, eta horrela hosto fresko eta samurrak edukiko ditu sukaldariak jakien ongailu osasuntsua. Beharrezkoak moztuta, landarea ureztatu besterik ez du behar, hazkuntza begetatiboa sustatzeko.\nBi urtekoa da. Urte batean zaina loditu eta hurrengoan lorea eman eta haziak ekarriko ditu. Martxotik hasi eta irail amaiera arte ereiten da. Mainatia da, erein eta hilabete inguru behar du azaltzeko. Haziak dituen osagai babesle batzuek zaildu egiten dute hozitzea.\nKultibarrak.\nKultibarra, gizakiak lantzen duen baratzezaintza edo lorezaintzako teknikaren baten bidez sortutako landare-barietatea da, populazio naturaletan ageri ohi ez dena. \nLaborantzan, perrexila hainbat kultibar multzotan banatzen da, azken erabilerarekin lotuta dagoen landarearen itxuraren arabera. Horiek, sarri, barietate botanikotzat hartzen diren arren, gizakiak landutako hautapenak dira, beren jatorria ez da botaniko hutsa.\nHosto-perrexila.\nBelar gisa kontsumitzen diren bi perrexil-multzo nagusiak dira frantsesa edo hosto kizkurra (\"P. crispum Crispum\") eta, italiarra edo hosto laua (\"P. crispum Neapolitanum\") Bi horietatik, Neapolitanum multzoak naturak berez ematen duen landarearekin antza handiagoa du. Baratzezain batzuek hosto lauko perrexila nahiago dute, lantzen errazago delako, euria zein eguzkia hobeki pairatzen duelako eta, zapore indartsuagoa omen dutelako (alderdi hau eztabaidan den arren). Perrexil hosto kizkurra nahiago dute beste batzuek, antolamenduan agertzen duen itxura apaingarriagoa delako. \nSustrai-perrexila.\nBeste perrexila mota bat tuberkulu gisa hazten da: Hanburgoko perrexila (\"P. crispum Radicosum,\" edo \"P. crispum var. tuberosum\"). Perrexil mota honek, hostoetarako hazten direnek baino askoz sustrai lodiagoak egiten ditu. Britainia Handian inoiz edo behin bakarrik erabiltzen den arren, erro-perrexila ohikoa da Europako erdialdeko eta ekialdeko sukaldaritzan. Bertan, gordinik hartzen da entsaladan nahiz aperitibo gisa (azenarioa bezala) edo, bestela, zopa eta eltzekarietan.\nPerrexilaren sustraia txiribia edo pastinakaren antzekoa bada ere, honakoa \"Apiaceae\" familiako ahaide hurbilenetako bat duelarik, bere zaporea arras ezberdina da.\nGordetzea.\nPerrexilak etileno gutxi ekoizten du eta, gainera, fitohormona horren aurrean sentikortasun handia agertzen du: horregatik ez da komeni produktua etileno-ekoizpen handiko fruitu klimaterikoak dauden toki berean mantentzea. Biltegiratze-baldintza hoberenak hauek dira: 0 \u00b0C-ko tenperatura, % 95 \u2013 100eko hezetasun erlatiboa. Horrelako egoeran, uzta ostean, hilabetetik bi hilabeteko bizitza baliagarria du; etxeko hozkailuan, berriz, fruitu klimaterikoetatik gertu eta 4 eta 8 \u00b0C bitarteko tenperaturan, kontserbazio-denbora aste batzuetara murrizten da orokorrean.\nLuze kontserbatzeko, ebaki xehe, bildu estu-estu filmetan, zilindroak osatuz, eta gorde izozkailuan. Behar izan ahala, erauzi bilgarria eta kendu xerrak barratxo horri: era honetan, hobeki kalkula daiteke zenbat behar den. Lehortzeko, erauzi hostoak bakarrik eta antolatu zabal-zabal paper baten gainean, toki lehor eta ilunean. Hezetasuna galdutakoan, gorde paperezko xorroan. Honelakoa baliatzeko unean, beratu hosto horiek ur epelean ordu erdi bat eta hortik aurrera jardun landare freskoarekin bezala.\nEdozein plateretan egoki dator eta asko bikain gozatzen ditu. Esaterako arrain zopa, minestrone zopa, barazki krema, edozein barazki plater, entsaladak, pasta eta arroz entsalada, tortillak, txahalkia, oilaskoa, arrainak edo itsaskiak. Eta, nola ez, ezinbestekoa da saltsa berdeak prestatzeko. "}
{"id": "127835", "revid": "7398", "url": "https://eu.wikipedia.org/wiki?curid=127835", "title": "Petroselinum crispum", "text": ""}
{"id": "127836", "revid": "7398", "url": "https://eu.wikipedia.org/wiki?curid=127836", "title": "Petroselinum hortense", "text": ""}
{"id": "127840", "revid": "75584", "url": "https://eu.wikipedia.org/wiki?curid=127840", "title": "Albaka", "text": "Albaka edo basilikoa (\"Ocimum basilicum\") landare loredunen espezie botaniko bat da, espezia eta sendabelarra. Bere hosto handi eta leunak luze baina zabalagoak dira eta landareak 60 cm-rainoko altuera gara dezake. \nBere izen zientifikoak errege-munduari erreferentzia egiten dion grezierako basilikon hitzean du jatorria, greziar eta erromatarrek zioten miresmenaren zeinu.\nAlbaka hobeki hazten da klima beroetan, nahiz eta bero larregiek kalte egin.\nSukaldean.\nPasta plater ezberdinekin, zopa askotan, pisto, tomate, kalabazin, entsalada, tortilla, arrautza irabiatu, arroz, txahalki, oilasko, arkume, arrain, maionesa, olio, gazta fresko eta beste hainbat jakirekin bikain dator.\nBesteak beste, baratxuri, gazta parmesano, pinoi eta oliba olioarekin egiten den pestoa, Italiako saltsa ezaguna, egiteko ezinbestekoa da. Baita margarita pizza osatzeko ere.\nCaprese tomate eta mozzarella gaztarekin prestatzen den entsaladan ere erabiltzen da."}
{"id": "127842", "revid": "1491", "url": "https://eu.wikipedia.org/wiki?curid=127842", "title": "Azafrai", "text": "Azafraia (\"Crocus sativus\") iridazeoen familiako landare belarkara da, hosto estuak eta lore morexkak ditu. Jatorriz ekialdekoa da, baina antzinatik landatu da Europan. Landare honetatik ateratzen da \"azafrai\" izeneko espezia, sukaldaritzan oso aintzat hartua. Landatuta, more koloreko lorearen 2,5 - 3,5 cm-ko hiru estigma gorriak hautatu, erauzi eta deshidratatuz erdiesten da. Espeziarik garestiena da, bera ekoizteko egin behar den lanagatik ez ezik, elikagaiei berdingabeko zaporea eta hori kolore bizia emateko duen gaitasun paregabeagatik ere. Grezian edo inguruetan landu zen, seguruenik, Brontze Aroan. Gero, K.a. 500 urte baino lehen iritsi zen Kaxmirra. Erdi Aroan arabiarrek Hispaniara eta Gurutzatuek Frantzia eta Ingalaterrara eraman zuten. Izena arabierazko hitzetik dator eta harizpi esan nahi du. Gaur egun, ekoizle eta esportatzaile nagusiak Iran eta Espainia dira. Euskal Herrian arrozki, arrain-zopa (\"ttoro\"a) eta postre batzuk moldatzen dira azafraiz. Kontsumitzaileak, dendan, 5 \u2013 10 euro ordaindu beharko ditu gramoko. \nEzaugarriak.\nAzafraiak zapore mingotsa eta sarale edo belar onduaren antzeko usaina du, \"pirokrozinak\" eta \"safranalek\" emana. Karotenoide bat ere badu, \"krozina\", janaria kolore hori-urrekaraz dotoretzen duena. Estigma luze gorriak, txigortzean, zapore mingotsa hartu eta aroma bizia harrotzen dute. Ezaugarri horiek direla eta, azafraia oso ongailu preziatua da mundu osoko sukaldaritzako espezialitate asko prestatzeko ez ezik, beste aplikazio batzuetarako ere: medikuntza, kosmetika, edariak, lurringintza\u2026 \nKilogramo bat azafrai puru lortzeko 250.000 azafrai lore behar dira. 2010ean azafraiaren prezioa kiloko, Espainian, hiru mila euro inguru zebilen; 2016 urtean, bost mila euron, eta 2020an zortzi mila euroraino joan zen. \nKolorea.\nKolore bizia espeziaren pisuaren % 10 osatzen duten pigmentu karotenoideek ematen diote. Ugariena, \"krozina\", ogitarteko molekular bat da, liposoluble izan litekeena, baina dauzkan azukreei esker hidrosolublea da: horregatik azafraiaren estraktua ur, alkohol edo esne beroan atera daiteke eta ondo funtzionatzen du arrozerako eta gantzik gabeko beste elikagai batzuetarako agente koloratzaile gisa. \nZaporea.\nMikaztasun nabarmena eta belar onduaren usain sakona ditu ezaugarri, batez ere \"pirokropina\" izeneko azukrearen eta hidrokarburoaren konbinazioari zor zaiona; honek, estigma freskoen pisuaren % 4 ere har dezake eta, ziurrenik, intsektuen eta beste animalia batzuen aurkako defentsa da. Konbinazioa, berez, mikatza da: estigmak lehortu eta zelula-egiturak haustean, berotasun lehorrak eta entzima jakin batek lan eragiten dute, \"safranala\" askatuz. Estigmak aterata, beraz, mingostasuna arindu eta aroma harrotzen da. \nEtimologia.\n\"Azafrai\" hitzak antzeko bilakaera izan du hizkuntza askotxotan: arabieraz (\"za`fr\u0101n\"), ingelesez (\"saffron\"), frantsesez (\"safran\"), espainieraz (\"azafr\u00e1n\") italieraz (\"zafferano\"), katalanez (\"safr\u00e0\") eta grekoz (\"zafora\") ez ezik, baita Europatik kanpoko beste hizkuntza batzuetan ere. Hasierako \u201ca\u201d hori determinatzailea da \u00a0 Iturri gehienak bat datoz hitza \"az-za'fran\" edo \"za\u2019far\u0101n\" (hori kolorea) arabieratik datorrela pentsatzean, adiera hori baitu. Hitz hau iberiar penintsulan zehar hedatuko zen eta, bertatik, Europa osora eta beste herrialde batzuetara, zuzenean edo latin berantiarreko \"safranum\" formaren arabera. Beste iritzi batzuetan, azafraiaren presentzia Irango goi-ordokian egiten zen hazkuntzan oinarriturik, \"safranum\" persiar \"zaferan\"-etik letorke, hots: \"zar\" \"urrea\", eta \"par\" \"luma\" edo \"estigmak\". \nHistoria.\nAzafraia europar espezia bat da, \"Crocus sativus\" (\"sativus\", gizakiak hazitakoa, naturatik at) eta bere arbaso \"Crocus cartwrightianus\" haren sehaska Grezia delako. Gerora, Mediterraneo osora hedatuko zen, Erromatar Inperioaren aurretik gertatu ziren inbasioekin batera. \nAzafrai hazkuntzak, betidanik, Eurasiako zerrenda zabal batean hedatu izan dira, hasi Mediterraneo Itsasotik Kaxmirreraino hego-mendebaldean eta Txinaraino, ipar-ekialdean. Munduan azafrai gehien ekoizten duten herrialdeak dira Iran, India, Grezia, Afganistan, Maroko eta Espainia. Oraindik orain espezia honen hazkuntza Zeelanda Berrira, Australiara eta Kaliforniara hedatu da. Eremu horretatik kanpoko kontinente guztiek ere, Antartikak izan ezik, azafraia ekoizten dute. \nNolanahi ere, oso litekeena da azafraia estreinakoz Kaxmirren hazi izana: kultura, kontinente eta zibilizazio askotan agertzen delarik, giza kulturan eta ohituretan 5.000 urteko historia du, gutxienez. Txinan azafraiaren propietate sendagarriak aipatu ziren K.a. 2700 urtean. Eta K.a. 1550 urtean idatzitako medikuntzako papiro egiptoarretan azaltzen diren 500 substantzietako bat da. Orain dela 1.300 urteko erreferentzia botaniko asiriar batean dago. Plinio Zaharrak bere propietate terapeutiko asko aipatzen ditu, etab. Hortik aurrera, erlijio-erritu eta zeremonietan, medikuntzan, gastronomian eta beste askotan erabiltzeari buruzko aipamenak ugariak eta era guztietakoak dira. \nEgiptologoen ikerlanek diotenez, azafraia antzinako Egipton asko erabiltzen zen. \"Salomonen Kantuetan,\" landare-erresumako produkturik goretsienetako bat \"Karkom\" izenekoa omen zen. Baliteke Indiatik etorritako hitz hori, \"Krokos\" grezierazkoa eta \"Crocum\" izen latindarra elkarrekin lotuak izatea. \nLiteratura grekoan eta erromatarrean usu aipatzen da eta, obra horietan azafraiaz esaten denak, espeziaren koloreak eta usainak antzinate klasikoko luxuzko bizimoduan bete zuten eginkizun garrantzitsua erakusten du. Sarritan erabili da tindu edo koloratzailetzat: jai-soinekoak azafraiaz tindatzen ziren, ospakizunak egiten ziren aretoen zoruan estigmak zabaltzen ziren, kuxinak azafraiz betetzen ziren... \nAzafraiaren behin betiko identifikazioa K.a. 1700-1600 urte bitartekoa da. Minosen Knossoseko jauregian, Kretan. Bestetik, K.a. 1.500 urteko fresko batean, azafraia biltzen ari den neska gaztea agertzen da; orain dela gutxi aurkitu dute freskoa Akrotirin, Santorini edo Tera uhartean. Minosen, lore osoa xehatuz biltzen da azafraia, baina Terako neskek estigmak bakarrik birrintzen dituzte. \nEgipton, K.a. 1000 urte inguruan, azafraia momientzako hil-jantzietan baliatu bide zen: horiz koloratzen ziren emakumezkoak eta gorriz, gizonezkoak. Antzinako Grezian garrantzi handiko koloragarria zen eta Erroman, berriz, ezkontzako arropa margotzeko erabiltzen zen. Areago, garai batean, erromatarrek ilea tindatzeko ere erabili zuten. \nGreziarrek lurrin sentsualtzat hartua zuten. Atenasko atari, patio eta antzokietan eta Erromako bainuetan barreiatu ohi zuten. Neronek Erroman sarrera arranditsua egin zuenean, kaleak azafraiz dotoretuak zituzten. Geroago, azafraia aipatu zen Biblian, Iliadan eta, K.a. V. Mendean, Kashonini erregistroan. K. a. IV. mendean. K. a. Laborantza-eremu nagusia Corycos zen Zilizian, Turkiako Mediterraneoko kostaldean.\nEspezia honek garrantzi handia izan du betidanik ia-ia mundu osoko merkataritzan, eta oraindik ere biziki preziatua da: prezio handieneko hiru espezietako bat da. Erdi Aroan Herrialde Katalan guztietan lantzen zen espezia bakarra zen. Horta de Sant Joaneko azafrai katalana nazioartean ospetsua zen bere kalitateagatik, eta Mediterraneoko salmenta-zentro garrantzitsuenetako bat zen Behe Erdi Aroan eta Aro Modernoan.\nBeste merkataritza-gune bat Venezia zen. \"Ufficio dello Zafferanoko\" hartako kideak ziren langile bereziak, armaturik zihoazenak, azafrai merkatarien ikuskapenaz eta espezia faltsutu ez zedin arduratzen ziren. \nIngalaterran azafraia urrian negoziatzen zen. Dirudienez, poltsa betetzeko tentazioak gaindituak zituen merkatari batzuen eskrupuluak eta, hortaz, azafraiaren aizuntze edo faltsutzea ezaguna zen, ez dago jakiterik nola: zaldiki hariekin, tipula-azalarekin edo klarion zati koloreztatuekin. Nolanahi ere, zigor latzak aplikatzen zitzaizkien gaizkileei. \nMitologia.\nGreziar mitologiak ikusten du azafraiak jainkozko jatorria duela: disko jaurtiketa batean, Hermesen adiskide zen Krokosi bekokian zauri hilgarria egin zioten Olinpoko jainkoan. Gaztearen odola lurrera isuri eta, gerora, azafrai lorearen odolezko estigma gorri gisara gorpuztu zen. Zeusek, greziar mitologiako jainko gorenak, azafraizko tronua zeukan. Erromatar literaturan, Ovidiok, maitasunaren indarrez azafrai lore bihurtu zen Smilax gazteaz maiteminduta zegoen Crocus haurra aipatzen du. \nHazkuntza.\n\"Crocus sativus\" oparo dator Mediterraneoko sastraketako eta antzeko klimetan; hor, udako brisa lehor beroak lur erdi idorren eta are idorren gainetik dabiltza. Landareak negu gogorrak jasan ditzake, eta arazorik gabe bizirik iraun neguko tenperatura normalean -10 \u00baC-tara jaisten den lekuetan; areago, hostoek elurpean tarte laburrak eman ditzakete. Era berean, giro hezean hazten ez bada, Kaxmirren bezala (urtean 1.000 eta 1.500 mm arteko prezipitazioak izaten baitira), azafraiari ura eman behar zaio. \nPrezipitazioen maiztasuna ere funtsezko elementua da: udaberriko euri oparoak eta, ondoren, uda lehor samarrak, mesedegarriak ditu. Loratu aurreko prezipitazioek azafraiaren ekoizkinak areagotzen dituzte; hala ere, loraldian eguraldi hotz edo euritsuak nozitzeak izurri eta gaixotasunen erakarle dira, ekoizpenaren kaltean. Klima heze eta bero jarraikor batek kalte egiten dio emaitzari. \nAldaketa genetiko minimoa erakusten du azafraiak, munduko alde batetik bestera, hots, azafrai guztiak ez dira berdinak, kolorean eta zaporean aldeak daude, batez ere landatzen den lekuak, landareak, lurrak, tenperaturak eta eurien urtarokotasunak aginduta. Eta biltzeko moduagatik ere desberdinak dira zapore eta usainak. \nEtekinik onenak eguzkira begira (hegoalderantz, ipar hemisferioan) dauden landaketek lortzen dituzte, argitasunaren mesedeak biltzen dituztelako. Itzalean, aldiz, ez dator gustura. Ipar hemisferioan, landaketa ekainean egiten da eskuarki, kormoak 7 eta 15 cm arteko sakoneran lurperatuz. Klima aintzat harturik, sakonera eta espazioa, landarearen etekinetan eragin kritikoa dute. \nAzafraiak nahiago ditu buztin-karezko dentsitate apaleko lur hauskor, solte, ongi ureztatu eta drainatuak, bai eta materia organiko ugariz hornitutakoak ere. \nHorrela, sakonen landatutako kormoek kalitate handiagoko azafraia ematen dute, kimu eta hari kormo gutxiago sortzen dituzten arren. Hori jakinda, ekoizle italiarrek ondorioztatu dute 15 zentimetroko sakonerak eta 2 eta 3 cm arteko tarteak estigmen errendimendua sustatzen dutela, eta 8 eta 10 cm arteko sakonerek lore eta kormoen ekoizpena optimizatzen dutela. \nOhantze altxatuak drainatze ona sustatzeko erabili izan dira, tradizioz. Historikoki, hektarea bakoitzeko 20 - 30 tona ongarri organiko gehituz aberasten ziren lurrak. Ondoren, beste eragiketarik gabe, kormoak landatzen ziren. \nUdan zehar lozorro aldia eginik, kormoek hosto estuak luzatzen dituzte eta udazkenaren hasieran ernetzen dira pixkanaka. Bien bitartean, landarea loratzen hasiko da. Loreen uzta azkar-azkar egin behar da: egunsentian lorea zabaldu baina, berehala, loreak azkar desagertuko dira egun argiz. Azafraia aste bat edo bitan loratzen da.\nKultibarrak.\nKultibarra: \u201cGizakiak, baratzezaintza- edo lorezaintza-tekniken bidez, lantzen duen landare-barietatea, populazio naturaletan ageri ohi ez dena.\u201d Mundu zabalean badira azafrai-kultibar batzuk eta Europan, zehazki, gutxienez hiru \u00a0andui daude, irizpide morfologikoetan oinarrituta, honela bereizten direnak:\nGaitz eta izurriak.\nAzafraia eraso diezaiokete izurrite askok (ugaztunak, intsektuak, akaroak, harrak, moluskuak) eta agente infekziosoek (onddoak, bakterioak, birusak). Izurrite horien protagonistak ohi dira lursagu, basurde, alanbre-har, bare eta barraskiloak, besteak beste. Onddo bidezko gaitz ohikoak: usteldura grisa (\"Botrytis\" generoko onddoek eraginikoa), lizun berdea \"(Penicillium\"), sustraiaren usteldura (\"Pythium\"), purpura usteldura (\"Rhizoctonia\"), kotoi-usteldura (\"Athelia\") eta usteldura lehorra (\"Stromatinia\"). \nBaina azafraiaren benetako etsaiak karraskariak dira. Satorrek (laborantzari kalterik erasan gabe) eginiko galeriak lursaguek ustiatzen dituzte, kormoak irentsiz. Uzta oso bat suntsitu dezakete karraskari hauek, asetzen ez diren jatunak dira. Era berean, prebentzioz jardutea ere zaila da, edo ez\u00a0 da eraginkorra. Erasorik ez izateko, egokiena da azafrai-alorra baratzetik urrun ipintzea, honek erasoak nozitzen baditu. Horiek ez ezik, sailaren inguruan goldatzea izaten da egokiena, lur-jiratze horrek era guztietako galeriak suntsitzen dituelako. Azkenik, azafrai-sailaren inguruan erraboildun uxagarriak (nartzisoak, adibidez), landatzea komeniko litzateke, izurritearen etorrera geldiarazteko. \nSailkapena.\nKalitatean oin harturik sailkatzen da azafraia, krozinaren (kolorea), pikrorozinaren (zaporea) eta safranalen (lurrina) kontzentrazioa zehazteko; laborategian neurketa fotometrikoen bidez finkatzen da hori. Herrialde batzuek azafraiaren kalitate-estandar propioak dituzte, hala nola Iranek edo Frantziak. Espezia honen sailkapena mundu osoan estandarizatzeko, Normalizazioaren Nazioarteko Erakundeak azafraiaren hainbat kategoria estandar ezarri ditu, ISO 3632 arauaren arabera sailkatuta. Kolorearen intentsitatearen arabera, lau mota enpiriko ezartzea proposatu du: IV (kalitate apala), III, II eta I (kalitate gorena). \nUhin-luzera jakin batean xurgapen handi batek krozinaren kontzentrazio handia eskatzen du eta, beraz, kolore bizia. Datu horiek mundu osoko laborategi batzuetan neurtzen dira. Lortuko diren emaitzak aintzat jota, bere xurgapenaren arabera sailkatuko da azafraia: IV. klaserako 80tik beherako balioa eta I. klaserako, 190etik gorakoa. Munduko laginik onenak 250eko xurgapena lortu zuen. Merkatuko prezioak, proba horietan lortutako puntuazioekin batera doaz. \nEkoizle, merkatari eta kontsumitzaile askok, ordea, ez dituzte emaitza zientifiko horiek onartzen. Nahiago dute metodo orokorrago bat, azafraia bere osotasunean, zaporean, usainean, usainean baloratuko duena, enologiako adituen artean ohikoak direnen antzekoetan. \nAzafraia, merkantzia.\nMerkataritza.\nErdi Aroan, azafraiaren merkataritza herri eta hirietako merkatariek egiten zuten: beraiek egiten zituzten salerosketak urtero ekoizpen-eskualdeetako azoka eta ferietan, herriz herriko merkatuetan eta hirietatik gertuagoko espezia-dendetan. Dendak antzinako gremio-auzoetan bildurik egoten ziren, kaleak bataiatuz: Zapategia, Sokagintza, Upelgileak, etab. \nGozagarri, perfume, tindatzaile eta botikatzat erabili izan da espezia hau. Nekazariek ekoitzitako azafrai gehiena sukaldaritzan erabili izan da eta, oraindik ere, hala erabiltzen da. Osasun ikuspuntutik, azafraia gaitz mordo bat sendatzeko baliatu zen: baztanga, izurri bubonikoa, indigestioa, etab. Gaur egun, hainbat saiakuntza klinikok erakutsi dute azafraiak agente antioxidatzaile eta minbiziaren aurkako eragile gisa duen potentziala. Bestetik, erlijio edo hierarkia adierako ehunak eta bestelako objektu batzuk koloreztatzeko ere erabili izan da mundu osoan. \nEkoizpena.\nMunduko ekoizpenaren gehiena, 300 tona urtean Iranek egiten du. Estatu horixe da munduko esportatzaile handiena, urtean ia 100 tona saltzen baititu kanpora, batez ere Arabiar Emirerri Batuetara eta Espainiara. 2013ko azterlan baten arabera, Espainiako ekoizpena etengabe jaisten ari da: 35,5 tonatik (1986) tona bakar batera (2003) 200 hektareako, urteko kontsumoa 20 Tm izanik. Marokon, 2008 eta 2019 artean, laborantza-eremua hirukoiztu egin zen, ekoizpena 4,3 aldiz handitu zelarik. Europan, eskualde gutxi batzuek bakarrik ustiatzen dute azafraia, errentagarriagoa baitzaie gutxieneko soldatak dituzten herrialdeetatik inportatzea. \nEstigmak sailkatu ondoren, azkar-azkar lehortu behar dira, deskonposizioak edo lizunak emaitza hondatu ez dezan. Horretarako, ohiko metodoaren arabera, ikatz- edo egur-labe irekietan ipiniko diren sare meheko arranparrilletan antolatu behar dira estigmak lehenik; hor, 30 - 35 \u00b0 C bitarteko tenperaturak izango dituzte 10-12 orduz. \nEspezia horrela lehorturik, ahal dela, beirazko ontzi hermetikoan jarriko da, azafraiari kolorea eta zaporea ematen dizkioten molekulak erraz eraldatzen dituztelako argiak eta beroak; beraz, espezia baliotsu hori hozkailuan edo armairu freskoan gordetzea komeni da, ongi itxitako ontzi ilun batean, baina izoztu gabe, inola ere. Azafraia, horrela, bi eta bost urte bitarte gorde ahal izango da, espezialistek diotenez. \nFaltsutzeak.\nAzafraia, iruzurrezko ekintza gehien jasaten dituen produktuetako bat. Valentziako Unibertsitateak eta Pragako (Txekiar Errepublika) Kimika eta Teknologia Unibertsitateak 2016an egindako ikerketa baten arabera, 44 laginetatik 26 Espainiako \"azafrai espainol\" gisa etiketatuak izan ziren, baina Espainian ez ziren ez landuak, ez prozesatuak izan. Dirudienez, Iranetik edo Marokotik iritsi ziren, eta bertako azafraia Espainian sartu eta bertakoa balitz bezala etiketatu da. \nKalitatea kontrolatzeko eta estandarizatzeko ahaleginak gorabehera, azafraiaren historia lausotzen dute gaur egun ere bere horretan dirauten faltsifikazio askok, kategoria merkeenetan batik bat. Lehen aldiz aipatzen Erdi Aroko Europan, \u201cSafranskou\u201d kodeak agindutakoa betetzeko, faltsifikazioen errudunak exekutatu egiten ziren.\nAizuntze-metodo ohikoenak, gutxi-asko, azafraiari substantzia arrotz bat gehitzean dautza, hala nola erremolatxa, granada-zuntzak, gorriz tindatutako zeta-zuntzak edo azafraiaren lorezil hori hits eta usaingabeak. Hala ere, azafrai hautsa da aizuntze gehien nozitzen dituen produktua, denetik gehitzen zaiolako: kurkuma (\"Curcuma longa\"), piperrautsa, \u201csasi-azafraia\u201d (\"Carthamus tinctorius),\" saflorra, azafraia xehatzeko erabiltzen diren beste hauts batzuk... Kurkumari, azafraiarekin duen berdintasun bakarra laranjaz koloratzeko ahalmena izaki, azafrai indiarra edo txiroaren azafraia ere esaten zaio; \u00a0hori anekdota da, baina \u201cazafrai pei\u201d (\u201cbertoko azafraia\u201d, kreoleraz) edo \u201cazafrai\u201d soilik deitzen zaionean, iruzurra dago, eroslea engainatzeko asmoa. \nBeste iruzur bat, kategoria desberdinetako azafraiak nahasirik saltzea da. Horrela, Kaxmirren ekoitzitako kalitate handiko azafraia Irango azafraiarekin nahastuta maiz saltzen da, Kaxmirreko produktu gisa. \nKalitatea. Erosteko jarraibide batzuk.\nKolore gorrimin distiratsua duten estigmak aukeratzea, pittin bat hezeak eta malguak. Hobe baztertzea adreiluaren pareko \"hari\" gorriak eta ontziaren hondoan geratu diren hari mutur hautsiak: lore zaharrekoak diren seinale, adinaren ondoriozko lehortasun anormala adierazten dutelako. Zahartutako lagin horiek ekaina aldera ikusten dira (uzta-aroa puri-purian), aurreko denboraldiko stocka amaitzen ari denean, oraingoa merkaturatu aurretik. Ekoizten eta merkaturatzen dutenek azafraiaren uzta-urtea adierazi behar dute, edo aurreko eta ondoko urteak: 2020ko uzta berantiarra \"2020/2022\" adieraziko litzateke. \nAzafraiak sei propietate gastronomiko ditu: koloratzaile eta lurringarri izateaz gainera, oraindik ere oso ezagunak ez diren lau propietate ditu: antioxidatzailea, indartzailea eta energia-harmonizatzailea da. Horri esker, espezia hau janari gehien-gehienetan egokia da, giza elikaduraren espektro osoa hartzen baitu. Bestetik, sukaldaritzan era askotako efektuak dituenez, espezia honen erabilera batzuetan zail eta konplexu bihurtzen da.\nErabilerak.\nMendebaldean, txikizkako prezioa kilogramoko 1.550 euro ingurukoa bada ere, kontsumitzaileak 5 gramo ordaindu beharko du gramoko. Prezio bizia, ordea, erabili beharreko kantitate txikiekin konpentsatzen da: gramo gutxi batzuk osasun aplikazioetarako, eta estigmaren bat laguneko, sukaldaritzan. \nGastronomian.\nEskuarki kantitate txikitan erabiltzen da karbohidratoa oinarri duten jakietan: arrozak, pastak, patatak, tortillak, baita eskabetxe, krema, pure eta zopa batzuetan ere. Esneari ezohiko kolore eta lurrin bereziak ematen dizkio. Horretarako, aski da hari gutxi batzuk jartzea plater edo anoako; baxoerdi bat likido beroan izpi batzuk diluituz errehidratatzea komeniko da jakiari gehitu aurretik, zaporea eta kolorea behar bezala ateratzeko. Pigmentu nagusia uretan disolbagarria da, baina ateratze-likidoan alkohol edo koiperen bat sartuz gero, beste karotenoide liposolugarri batzuk ere disolbatuko dira. \nAzafraia gozogintzan edo edari alkoholdunen prestaketan ere erabiltzen da: \u00a0chartreuse, gin, izarra edo strega, adibidez, azafraian oinarritzen dira kolore- eta zapore-sortak iradokitzeko. Suitzan, hainbat prestakizunetan erabiltzen bada ere, ezagunena cuchaule izenekoa da, azafraiz egindako brioche bat, udazkeneko Benichongo jaialdirako berariaz egiten dena. Suedian, urte amaieran, Santa Luzia ospatzeko opil tipikoen (lussekatt, saffransbullar edo luzibularra) orean erabiltzen da. Bressen, \"Clon\" markako gazta azafraiaz lurrinduta dago, etab. \nMedikuntzan.\nAntzinako persiar eta egiptoarrentzat ere azafraia afrodisiakoa zen, intoxikazioen kontrako antidotoa, digestioaren estimulatzailea eta disenteria eta elgorriarentzako suspergarria. Europan, \"sinaduren teoriaren\" jarraitzaileek azafraiaren kolore horia ikteriziaren aurkako propietate sendagarrien seinaletzat hartu zuten. \nAzafraia sendabelar gisa erabilia izan da bere ezaugarri karminatibo (garbitu eta hondakinak kanporatzen dituena, hesteetako gasak, batik bat) eta emenagogoengatik (pelbiseko eta umetokiko odol-fluxua estimulatzen dutenak), besteak beste. Erdi Aroko Europa zaharrean azafraia erabiltzen zen arnas infekzioak eta gaixotasunak tratatzeko, hala nola eztula, erreuma, hotzeria, eskarlatina, baztanga, minbiziak, hipoxia, asma, etab. \nEra berean, zenbait tratamendutan ere aplikatzen zen, adibidez, odoleko afekzioetan, insomnioan, paralisian, bihotzeko gaixotasunetan, hesteetako gasen kontra, indigestio eta bihotzerrean, hezuerian, dismenorrean, amenorrean eta begietako hainbat gaitzetan. \nAzafraiak tumore gaiztoetan dituen ondorio farmakologikoak \"in vitro\" eta \"in vivo\" eginiko azterketetan frogatu dira. Azafraiak, peritoneoan sarkomak dituzten saguen bizitza luzatzen du, S-180 laginak zehazkiago, Daltonen linfomaren aszitia (DLA) eta Ehrlichen kartzinomaren aszitia (EAC). Ikertzaileek propietate hau aurkitu zuten gorputz masa kilo bakoitzeko azafrai-estraktuen 200 mg ahotik saguei eman zitzaienean. Emaitzek erakusten dutenez, tumorea daukaten saguen bizitza % 111, % 83,5 eta % 112,5 hazi da, hurrenez hurren, lekuko laginekiko. Era berean, ikertzaileek azafrai estraktuak zitotoxikoak direla aurkitu dute tumore-zelulen zenbait leinutarako, hala nola \"in vitro\" landutako DLA, EAC, P38B eta S-180. Horrenbestez, hainbat minbizi plegutan, azafraiak propietate interesgarriak erakutsi ditu tratamendu alternatibo berri gisa.\nMinbiziaren aurkako propietateez gainera, antioxidatzailea da azafraia, hots, erradikal askeak neutralizatzen ditu. Azafraiaren estraktu metanolikoek, bereziki, DPPH erradikalak (UICPAren nomenklatura: 1,1-difenyl-2-picrylhidaziloa) proportzio handian neutralizatzen dituzte. Horren arrazoia bistan da: azafraiaren agente aktiboak diren safranalek eta krozinak protoiak eman dizkiote DPPHri. Propietate horiek azafraiari etorkizun oparoa aurreikusten diote industria farmazeutiko eta kosmetikoko antioxidatzaileen fabrikazioan edo, areago, elikadura-osagarri gisa.\nHala ere, dosi handian hartuta, azafraia hilgarria da. Animaliekin eginiko ikerketa askok erakutsi dutenez, azafraiaren DL50 (edo 50 dosi hilgarria, hots, dosi hori hartuta, subjektuen erdiak gaindosiren ondorioz hiltzen dira) 20,7 g/kg da, dosia egosirik ematen denean.\nLurringintzan.\nPrezio handiegiko azafrai hura beste produktu merkeago batzuekin ordezkatzeko ahalegin asko egin izan dira. Sukaldeko azafraiaren ohiko diren ordezkoek, hala nola kurkumak, kartamoak eta beste espezia batzuek ere kolore hori bizia ematen dute, baina hori eta azafraiak lortzen duena ez datoz bat, desberdinak dira. Hala ere, azafraiaren kolorearen osagai nagusia (\"Krozina flavonoidea\") gardeniako frutan aurkitu zen, eta horren hazkuntza askoz merkeagoa da. Gaur egun, azafraiaren ordezko koloratzaile gisa Txinan erabiltzen da.\nAzafraia bere propietate aromatikoengatik ere erabili izan da. Europan, adibidez, azafrai hariak prozesatu eta osagai hauekin konbinatu dira: \"orcanette\" (Alkanna tinctoria) edo tindatzaileen lorea, dragoi odola (sanguis draconis) eta ardoarekin (koloreztatzeko), \"crocinum\" izenez ezagutzen den olio aromatiko hori ilea lurrintzeko erabili zen. Beste prestaketa bat, azafraia eta ardoa nahasten zituena, Erroma klasikoko antzokietan baliatzen zen, airea freskatzeko.\nTindagai.\nKostua handia izan arren, azafraia koloratzaileak egiteko ere erabili izan da, Txinan eta Indian batez ere. Azafraiaren estigmak, kantitate txikietan ere, kolore hori-laranja distiratsua ematen dute. Zenbat eta azafrai gehiago erabili, orduan eta gorriranzko joera handiagoa hartzen du ehunaren kolorea. Baina kolore hori ezegonkorra da: hori-laranja bizia azkar degradatzen da horia zurbil eta krematsu baterantz. Tradizioz, klase nobleek bakarrik janzten zuten azafraiaz tindatutako arropa. Erritu eta hierarkia adierazten zuen, beraz. Erdi Aroko Europan, irlandarrek eta eskoziarrek \u201cleine\u201d izenez ezagutzen zen lihozko arropa luze bat janzten zuten, tradizioz azafraiarekin tindatzen omen zena."}
{"id": "127844", "revid": "7398", "url": "https://eu.wikipedia.org/wiki?curid=127844", "title": "Azafraia", "text": ""}
{"id": "127845", "revid": "15251", "url": "https://eu.wikipedia.org/wiki?curid=127845", "title": "Bailengo etxe orratza", "text": "Bailengo etxe orratza Bilboko Bailen kalearen hasieran 1940ko hamarkadaren hasieran altxatutako eraikina izendatzeko erabilitako izena da. Elizak alde batera utzita, Euskal Herrian eta Bilbon 40 metrotik gora altxatutako lehen eraikina izan zen. 43 metro eta 13 solairuko altuerarekin eraikuntza lanak 1940 eta 1946 urteen artean luzatu ziren.\nKokagunea eta diseinua.\nEraikina San Frantzisko auzoaren hasieran dago Bilbao-Concordia geltokiaren ondoan eta Abandoko geltokitik gertu.\nDorrea Jose Mar\u00eda Chapa eta Manuel Ignacio Gal\u00edndez arkitektoek diseinatu zuten eta 1968ra arte hikiko eraikuntzarik garaiena izan zen. Gaur egun, bulego eraikin honen jabea Adif da eta udalaren Alde Zaharra berrezartzeko plangintzak babesturik dauka.\nBerritzea.\nUrteetan zehar berrikuntza edo hobekuntza lanik egin ez denez, eraikina nahiko egoera kaxkarrean kontserbatu da, eta 2008an, Adifek eraikina eraberritzeko asmotan zegoela esan zuen."}
{"id": "127846", "revid": "201", "url": "https://eu.wikipedia.org/wiki?curid=127846", "title": "Albahaka", "text": ""}
{"id": "127847", "revid": "201", "url": "https://eu.wikipedia.org/wiki?curid=127847", "title": "Basiliko", "text": ""}
{"id": "127848", "revid": "201", "url": "https://eu.wikipedia.org/wiki?curid=127848", "title": "Ocimum basilicum", "text": ""}
{"id": "127857", "revid": "8926802", "url": "https://eu.wikipedia.org/wiki?curid=127857", "title": "Banilla", "text": "Banilla (\"Vanilla\") orkideen familiako genero bat da eta landareak izen bereko aho gozagarria bezala erabiltzen ditugun haziz beteriko leka ematen du. Jatorriz Mexikokoa da. Izena gaztelaniazko \"vainilla\" hitzetik dator, \"vaina\" (\"leka\") hitzaren txikigarria.\nBiltzen den espezie nagusia \"Vanilla planifolia\" da, nahiz eta \"Vanilla pompona\" eta \"Vanilla tahitiensis\" bezalakoak ere erabili. Leka bakoitzak bere zapore bereziaren erantzule nagusi diren milaka hazi txiki gordetzen ditu barruan. Aztekek beren jakiak maneatzeko eta txokolatez eginiko \u201cjainkoen edariak\u201d gozatzeko erabili ohi zuten.\nBere lantzea oso hedatua dago tropikoetan. Madagaskar da ekoizlerik nagusienetarikoa.\nSukaldeko erabilera.\nSukaldean banillaren leka lehorra erabiltzen da. Bere erabilera ohikoena krema, budin, izozki, bizkotxo, tarta eta antzeko postre eta gozoekin izaten bada ere, bere erabilera haragi, arrain edo bestelako plateretara ere zabal daiteke.\nGozogintzan likidoak lurrintzeko erabiltzen da normalean. Lehorregia erostea ez da komeni. Erabiltzeko erditik zabalduko dugu eta labana baten laguntzaz, bertako hazitxoak zabalduko ditugu. Erabilitakoan, garbitu eta lehorturik bainila zaporea duen azukrea egiteko erabil dezakegu, horretarako nahiko da baina zati hau azukretan sartu eta bertan denbora bat edukitzea."}
{"id": "127858", "revid": "201", "url": "https://eu.wikipedia.org/wiki?curid=127858", "title": "Vanilla", "text": ""}
{"id": "127862", "revid": "17", "url": "https://eu.wikipedia.org/wiki?curid=127862", "title": "Hezkuntzaren zientzia", "text": ""}
{"id": "127866", "revid": "336", "url": "https://eu.wikipedia.org/wiki?curid=127866", "title": "Afganistango gerra (2001-2021)", "text": "Afganistango gerra 2001eko urriaren 7an hasi zen, Afganistan okupatu zuten Ameriketako Estatu Batuen Askatasun Iraunkorra operazioarekin eta Erresuma Batuaren Herrick operazioarekin. 2001eko irailaren 11ko atentatuei erantzuna eman nahirik hasi zen.\nInbasioaren helburu bikoitza Osama bin Laden eta Al Kaidaren beste hainbat buruzagi atxilotu eta epaitzea eta haiei babesa ematen zieten talibanak boteretik kentzea zen, George W. Bush presidentearen politikak ez baitzituen erakunde terroristak eta babesa ematen zieten gobernu edo herrialdeak bereizten.\nHerrialdea kontrolatzeko operazio militar bi hasi zituzten:\nInbasioa baino lehen, Estatu Batuen eta Erresuma Batuaren hegazkinek talibanen aurka ziharduen Iparraldeko Aliantzaren gudarosteak lagundu zituzten. 2002an, estatubatuar, britainiar eta kanadar infanteria sartu zen, gerora NATOren tropek ordezkatua.\nNahiz eta hasierako erasoaldiak talibanak boteretik kendu zituen, talibanak laster indarberritu ziren. Al Kaidaren aurkako gerrak arrakasta txikiago izan du.\nISAF.\nHona hemen 2009ko uztailaren 23an ISAF osatzen zuten 43 herrialdeetako tropak:\nEroriak.\nHona hemen 2010eko uztailaren 7ean koalizioaren militarren erorien zerrenda:\nAmnistia internacionalen arabera, guda iraun duen 19 urte eta 6 hilabeteetan 150.000 hildako egon dira eta 1,2 milioi pertsona desplazatuak izan dira. Brown unibertsitatearen arabera 40.000 zibil, 66.000 Afganistaneko polizia eta militar, 2448 AEBetako militar eta ia 4000 enpresa militar pribatuko mertzenario hil dira.\nAEBko defentsa ministerioaren arabera gerraren kostua 800.000 milioi dolarrekoa izan da.\nBrown unibertsitateak 50 ikertzaileren parte hartzearekin aurrera eraman duen \u201cThe Cost of war Project\u201d ikerketaren arabera, berriz, kostua 2,6 bilioi dolarrekoa izan da.\nGertaeren kronologia.\n2011.\n2011n nazioarteko tropak alde egiten hasi ziren pixkanaka, eta herrialdeko segurtasunaren eskuduntza Afganistango Poliziari eta Armadari uzten.\n2013.\nNBE Nazio Batuen Erakundearen arabera, 2.959 zibil hil ziren gerrarekin zerikusia duten ekintzatan; 2012an baino %7 gehiago. Hildako kopurua ez ezik, zaurituena ere hazi egin zen: 5.656, 2012an baino %17 gehiago. NBEk kontua hartu zuenetik, 2011ren ondoren zibil gehien hil zuten urtea izan zen 2013; eta hildakoen eta zaurituen kopuruak batuz gero, urterik odoltsuena.\nUnama NBEk Afganistanen zuen misioak egin zuen txostena. Beste urte batez, \u00abgobernuaren aurkako eragileei\u00bb egotzi zien zibil gehien hiltzea \u20142.331, %78\u2014, eta lotura zuzena ikusi zuen ISAF Segurtasuna Laguntzeko Nazioarteko Indarraren erretiratze prozesuaren eta zibilen hilketen igoeraren artean. Unamaren arabera, prozesu horren ondorioz talibanek eta beste talde armatuek eraso gehiago egin zituzten, eta, gainera, gero eta zibil gehiago hil ziren armadarekin eta poliziarekin izandako tiroketen erdian harrapatuta gelditu direlako. Hala ere, NBEren misioak txostenean zion biktima gehien 2012ko arrazoi berak eragin zituela 2013an ere: etxean egindako lehergailuek \u2014IED, ingelesezko laburduran\u2014.\nAfganistango armada eta Polizia, eta ISAF izan ziren 341 heriotzen arduradun. Horietako bi heren inguru Afganistango indarrei leporatzen zizkien Unamak. Ekainean ISAFek Afganistango armadaren eta Poliziaren esku utzi zuen segurtasuna zaintzeko ardura, beraz, nazioarteko tropen eskumenak nabarmen murriztu ziren , eta, ondorioz, indarkeria ekintzetan zuten parte hartzea. 118 zibil nazioarteko indarren aire erasotan hil ziren; hau da, herena. 2012an baino hemezortzi lagun gutxiago hil zituzten eraso horietan. Hala ere, Unamak datu kezkagarri bat ikusi zuen: drone edo piloturik gabeko hegazkinekin hildako zibilen kopuruak gora egin zuela. Dokumentatutako hemeretzi erasotan 45 herritar hil zituzten, 2012ko kopurua hirukoiztuz. Irailaren 7an gertatu zen, Kunar probintzian erasorik larriena. Ustezko sei matxino eta hamar zibil hil zituen ISAFek, haurrak tartean. Unamak oroitarazi zuen hasieran ISAFek ukatu egin zuela zibilak hil izana, eta Unamarekin \u00abbilera andana\u00bb egin ondoren bi zibil hil zituela esan zuela.\n2014.\nUztailaren 31ean, gutxienez 23 pertsona hil ziren Afganistanen eta beste bi zauritu, Talibanen eta Poliziaren artean izandako borroketan. Talibanek hainbat polizia postu erasotu zituzten herrialdearen ekialdean dagoen Nuristan eskualdean. Hafiz Abdul Qayum, eskualdeko gobernadoreak esandakoaren arabera, bi zaurituak poliziak ziren. Ziurtatu zuen, gainera, matxinatuek ez zutela polizia postu bakar bat ere deuseztea lortu. Aitzitik, Zabihullah Mujahid bozeramaile talibanak esan zuen, erasoaren ondorioz hamar polizia hil zirela, eta beste hainbat zaurituak edo atxilo hartuak izan zirela. NATOk Afganistanen martxan zuen misioa urtearen bukaeran amaituko zen, baina AEBk jakinarazi zuen 9.800 soldadu bertan mantenduko zituela 2016 urtera arte.\nAbuztuaren 5ean, AEBetako jeneral bat hil zuen Afganistango uniforme militarrarekin jantzita zihoan erasotzaile batek. Kabulgo base militar batean izan zen erasoa. Afganistanen hildakoa AEBetako maila gorena zuen militarra zen. Beste dozena bat militar zauritu ziren erasoan. Bestalde, AEBek droneekin eginiko eraso batean gutxienez lau zibil hil zituzten Herat probintzian, herrialdearen mendebaldean.\nAbuztuaren 11ean, ustezko 21 ekintzaile taliban hil zituzten NATOko indarrek, herrialdearen hegoaldean egindako bonbardaketan. Nazioarteko iturrien arabera, erasoaldia Marjaheko barrutian izan zen, han ekintzaileak \"hainbat segurtasun kontrolen aurkak ekintzak prestatzen\" ari ziren. Bestalde, Amnesty International erakundeak NATOko soldaduen \"zigorgabetasuna\" salatu zuen komunikatu batean. AIko arduradunen esanetan, nazioarteko indarrek ziilak hil zituzten kasuetan ez zen epaiketarik ez ikerketarik egin erantzuleak bilatu eta zigortzeko. ISAF Segurtasuna Laguntzeko Nazioarteko Indarrak iragarri zuen urte horren amaieran erretiratuko zituela tropak herrialdetik. Aldiz, AEBek beste 9.800 militar utziko zituzten Afganistanen, 2016ko urte bukaera arte.\nEgun berean, beste iturri batzuen arabera, ordea, Afganistango segurtasun indarrek muturreko mugimendu politiko islamikoko 51 miliziano, tartean zenbait komandante, hil zituzten azken 24 orduetan. Operazioan zortzi taliban zauritu ziren eta beste zortzi atxilotu zituzten. Armadako, Poliziako eta Inteligentzia Zerbitzuetako kideek parte hartu zuten Nangarhar, Laghman, Kunduz, Kandahar, Uruzgan, Maidan Wardak, Logar eta Helmand probintzietan abiatu zuten operazioan \"matxinoak kanporatzeko\". Gainera, Afganistango segurtasun indarrek armak konfiskatu zituzten. Halaber, Kandahar eta Helmand probintzietan 314 mina desaktibatu zituzten.\nIrailaren 10ean, NATOk gutxienez hamalau zibil hil zituen Afganistan ekialdeko Kunar probintzian. Hegazkinek bonbardaketa bat egin zuten Narang barrutian. Hamid Karzai presidenteak AEBetako hegazkinei egotzi zien bonbardaketa, eta erasoa gaitzetsi zuen.\nIrailaren 26an, Afganistango Ghazni probintziako Ajrestan barrutia kontrolpean hartzea lortu zuten talibanek. Astebete zen Ajrestan hartzeko erasoaldia hasi zutela. Gobernuaren arabera, borroken ondoren ehun lagun hil zituzten. Irailaren 29an, Axraf Ghani Afganistango presidente kargua hartzen ari zela lehergailu batek eztanda egin zuen aireporturako errepidean.\nIrailaren 29an, Ghanik AEBetako tropak Afganistanen mantentzeko akordioa sinatu zuen. Hauteskundeetako liskarra gaindituta, Karzairen ondorengotza hartu zuen presidente berriak. Hamar mila soldadu estatubatuar geldituko ziren.\nAbenduaren 4an, Afganistango armadak eta poliziak ustezko 107 taliban hil zituzten.\nAbenduaren 29an, Talibanek adierazi zuten Afganistanen atzerriko tropak garaitu zituztela, izan ere, ISAF nazioarteko indarrak bukatutzat eman zuen betebeharra, hamabi urteren ondoren. Matxino islamisten arabera, borroka eremutik alde egin nahi zuten.\n2015.\nUrtarrilaren 3an, NATOk ustezko hemezortzi taliban hil zituen bonbardaketa bat egin eta gero Afganistanen\nGerraren azken urteak.\n2016 urtean Afagnistango ISIS sortu zen. Urtean zehar Estatu Batuetako eta afganistango ejerzitoek zenbait eraso egin zituzten ISISekin amaitzeko. Apirilean ISISeko 1979 militante hil, 736 zauritu eta 965atxilotu eragin zituztela adierazi zuten.\n2016eko uztailean Afganistango %20a gutxienez talibanen esku zegoen. Maiatzean Afganistango gobernuak talibanen liderraren (Mula Mansur) hilketa iragarri zuen.\n2017ko apirilaren 13an AEBk \u201cbonba guztien ama\u201d deituriko historiako bonba ez nuklear potenteena erabili zuen Estatu islamiko eta Jorasan talde fundamentalistaren tunelen kontra Nangarhar probintzian.\nApirilaren 21ean Afganistango tropak mezkita batean otoiz egiten zeuden bitartean talibanek lekua erasotu zuten 135 hildako eta 64 zauritu eraginez.\n2017ko maiatzaren 21ean enbajaden zonaldean kamioi leherketa bat 90 hildako eta 463 zauritu eragin zituen.\n2018 urtean ehundaka hildako eragin zituzten hainbat atentatu gertatu ziren. Urtarrilaren 21ean Talibanek Luxuzko hotel InterContinentala erasotu zuten. Eraso honek 22 hildako utzi zituen. Urtarrilaren 28an lehergailuz beteriko anbulantzia batek 103 hildako eta 235 zauritu eragin zituen.\n2018ko abenduaren 20an Donald Trumpek tropen erdia erretiratuko zituela iragarri zuen. AEBk Talibanekin bake akordio bat negoziatzen ari zen momentu horretan.\n2019 urtearen hasieran Estatu batuetako gobernua, Afganistaneko gobernua eta talibanak 18 hilabeteren buruan tropa atzerritar guztiak Afganistanetik ateratzeko hasierako akordio batera heldu ziren. Lehenengo pausuak su etena eta talibanak Al Qaeda eta Estatu islamikoarekin kolaboratzeari uko egitea izan ziren.\n2020ko otsailean Trumpek eta talibanek itun bat sinatu zuten Dohan. Horretan esaten zen AEBtako tropa guztiak 2021ko maiatzaren 1a baino lehen Afganistanetik atera behar zirela. Geroago Bidenek epe hori luzatu zuen,\n2021eko maiatzaren 1ean, adostutako epetik kanpo eta Trump Estatu batuetako presidente zela, tropa atzerritarren irteera hasi zen. Irteera 2021ko irailaren 11rarte luzatu zen. Data horretan Bidenen gobernuak azken soldaduak erretiratu zituen. \nAldi berean, 2021eko ekainean, beste tropa batzuk erretiratu ziren, hala nola, Espainarrak, Italiarrak eta Alemaniarrak. Uztailaren 2an Estatu batuetako ejertzitoak Bagrameko aire base garrantzitsua hustu zuen Afganistaneko gobernuaren esku utziz. \nTropak erretiratu bezain laster, maiatzetik aurrera, talibanek herrialdeko hainbat zonalde erasotu zituzten, hala nola; Baghlan, Ghazni(hegoekialdea), Kandahar eta Helmand(Hegoaldea).\nEkainaren amaieran talibanak Tayikistaneko mugako hainbat puntu kontrolatzen zituzten. Horrez gain, Kunduz(mugatik 50kmtora) hiriburuaren inguruak hartu zituzten.\nUztailaren amaieran, gobernuko tropek ez ziren gai izan talibanen erasoaldiak eteteko. Bakarrik hiriburuak eta komunikazio ardatz garrantzitsuenak jarraitzen zuten beraien esku. Afganistan lurraldearen erdia talibanen kontrolpean zegoen jada. Gainera, hiri asko talibanez inguratuta zeuden. Hilabetearen amaieran talibanak Kandahar eta Herat hirien kanpoaldera heldu ziren. Abuztuaren hasieran Kabulen kontrako erasoaldia hasi zuten.\nAbuztuaren 15ean talibanak Kabul hiriburura heldu ziren. Momentu horretan eskualde eta hiri gehienak beraien kontrolpean zeuden. Hiriburua setiatu zuten eta bitartean gobernuarekin boterearen trantsizio baketsua negoziatu zuten. Ashraf Ghani Afganistaneko presidenteak herritik ihes egin zuen eta talibanek gobernuaren lidertza hartu zuten. OTAN eta aliatuek beraien kolaboratzaileak ebakuatu zituzten eta milaka afganiar herritik ihes egin zuten. Ebakuatzeko itxaropenarekin, milaka pertsona pilatu ziren Kabuleko aireportuaren inguruetan. Abuztuaren 26an Estatu islamikoak atentatu suizida bat egin zuen aireportuaren ondoan. 180 pertsona hil ziren, horien artean AEBtako 13 soldadu. "}
{"id": "127868", "revid": "6950", "url": "https://eu.wikipedia.org/wiki?curid=127868", "title": "Didaktika", "text": "Didaktika hezkuntzaren teknikak eta praktikak aztertu eta garatu egiten dituen pedagogiaren arlo aplikatua da, pedagogiak emandako teoria eta helburuei jarraiki. Didaktiko izenondoak ikaskuntzarako egokia den prozedura edo materialari egiten dio erreferentzia. Pedagogiak hezkuntza sistema osotu moduan aztertzen duen arlo teorikoa izanik, didaktikak zehaztu egiten ditu ikasketa- eta irakaskuntza-prozesurako egokienak diren metodoak eta baliabideak.\nDidaktikak bi ikuspegietatik azter daiteke: ikuspegi estatiko eta deskribatzaile batetik, aztertu soilik egiten ditu ikasketa-irakaskuntza praktika zehatzak; ikuspegi dinamiko, aktibo eta eragile batetik, berriz, didaktikak garatu egiten ditu praktika horiek, ikasketa-prozesurako proposamenak eginez eta erabakiak hartuz, pedagogia-sistemak ezarritakoari jarraiki.\nBere baitan hainbat arlo biltzen ditu didaktikak, ikaslea nor den eta irakatsi beharrekoa zer den. Horrela, didaktika orokorrak ikasketa- irakaskuntza-prozesu orotan jarraitu beharreko metodoak biltzen ditu. Didaktika diferentzialak ikasleen ezaugarriei eta egoerei buruz aztertzen du hezkuntzaren praktika. Didaktika bereziak ikasi beharreko gaiari buruz ikertzen ditu praktika zehatzak (matematikaren didaktika, esaterako). Azkenik, didaktika teknologikoak ikasketan erabilitako baliabide teknologikoak aztertzen ditu.\nDidaktikaren historia.\nSokrates filosofoak didaktika asmatu zuen lehena izan zela esan daiteke. Galdera eta erantzunen bitartez burutzen zuen metodo dialektikoaz ikasleak berak heldu beharreko ondorioetara heltzen zen. Sokratesentzat solasaldi hauen helburua guztiz didaktikoa bazen ere, historian zehar filosofian maiz erabilitako metodoa izan da. Platonek ere metodo bera erabili zuen \"Errepublika\" lanean.\nErdi Aroan zehar, monasterioek, gremioek eta unibertsitateek euren metodo didaktikoak garatu zituzten. Comeniusi zor zaio, ordea, didaktikaren lehenengo lan sistematikoa 1657 urtean plazaratu zuen \"Opera didactica omnia\" (\"Ikasketa-prozesu orori buruzko idazlana\") lanarekin."}
{"id": "127871", "revid": "119347", "url": "https://eu.wikipedia.org/wiki?curid=127871", "title": "Estorga", "text": "Estorga (leonesez) edo Astorga (gaztelaniaz) Leongo Herriko udalerri bat da, Leongo probintzian kokatuta. eskualdean dago, itsas mailatik metrora, eta -ko azalera hartzen du.\n biztanle zituen.\nHiri senidetuak.\nEstorga ondorengo hiriekin senidetuta dago:"}
{"id": "127872", "revid": "15795", "url": "https://eu.wikipedia.org/wiki?curid=127872", "title": "Astorga (Espainia)", "text": ""}
{"id": "127875", "revid": "6950", "url": "https://eu.wikipedia.org/wiki?curid=127875", "title": "Konpetentzia", "text": "Konpetentzia izena, euskara zainduan, beste izen hauekin ere adierazi ohi da:"}
{"id": "127876", "revid": "201", "url": "https://eu.wikipedia.org/wiki?curid=127876", "title": "Bainila", "text": ""}
{"id": "127877", "revid": "1545", "url": "https://eu.wikipedia.org/wiki?curid=127877", "title": "Assimil", "text": "Assimil hizkuntzen irakaskuntzan oinarritzen den frantziar argitaletxea da, 1929an Alphonse Ch\u00e9relek sortua.\nAssimilek atzerriko hainbat hizkuntzetarako eskolak sortzen eta publikatzen ditu. Lehena ingelesa irakasteko metodoa izan zen eta ordutik, konpainiak hainbat hizkuntzetara zabaldu du eskaintza, gaur egun ere oraindik diharduelarik. Lan berri bakoitzak \"esfortzu gabe\" esaldia darama izenburu azpian.\n\"My tailor is rich\".\n1929an \"Anglais Sans Peine\" (\"Ingelesa Esfortzurik Gabe\") lehen metodo liburua argitaratu zen. Bertako lehen esaldia ezagun egin da harrez geroztik: \"My tailor is rich\" (\"Nire jostuna aberatsa da\")."}
{"id": "127878", "revid": "58701", "url": "https://eu.wikipedia.org/wiki?curid=127878", "title": "Alphonse Ch\u00e9rel", "text": "Alphonse Ch\u00e9rel (Rennes, Frantzia, 1882ko ekainaren 3a - Libourne, 1956ko irailaren 7a ) \"Assimil\" kontzeptua 1929an sortu zuen bretainiarra zen.\nGaztetan, ikasketak bukatu berri tsarren Errusiara joan zen irakasle gisa lan egitera, non errusiera ikasi zuen. Ondoren Ingalaterrara joan eta ingelesa ikasi zuen. Azkenik Alemaniara joan eta alemana ikasi zuen.\n46 urte zituela, urteetan zehar atzerriko hizkuntzak ikasten jasotako esperientziaz baliatuz egutegi original bat sortu zuen, non orrialde bakoitzean ingelesez istorio barregarri bat kontatzen zen. Era honetan ariketa mota berri bat sortu zuen, kontzeptu motz eta barregarriekin osatua.\n1929an bere lehen Assimil liburua argitaratu zuen: \"L\u00b4anglais sans peine\" (\"Ingelesa esfortzurik gabe\"). Alphonsek Assimil hitzaren sustraia hizkuntz askotan aurki daitekeela, modu honetan bere produktuari publizitatea eginez."}
{"id": "127879", "revid": "23317", "url": "https://eu.wikipedia.org/wiki?curid=127879", "title": "Beta oxidazio", "text": "Beta oxidazioa (\u03b2-oxidazioa ere idatzia) lipidoen katabolismoaren fase bat da, gantz-azidoak oxidatzen dituena, azetil-CoA eta molekula erreduzituak (NADH eta FADH2) sortuz. Prozesu honek energia asko askatzen du.\nBizidunen gantz azidoek karbono kopuru bikoitia dute haien molekuletan. Beta oxidazioa prozesu ziklikoa da, eta ziklo honen bira bakoitzean oxidatzen den gantz azidoak bi karbono galtzen ditu. Zenbat eta luzeago izan gantz azidoa (zenbat eta C gehiago), orduan eta bira gehiago emango ditu beta oxidazioan. Esaterako, azido palmitikoak (16 C) 7 bira ematen ditu \u03b2-oxidazioaren zikloan, bi karbono galduz birako, azetil-CoA bihurtu arte (CH3\u2013CO\u2013SCoA).\n\u03b2-oxidazioaren prozesu ziklikoari Lynen helizea ere deritzo.\nEukariotoetan \u03b2-oxidazioa mitokondrioen matrizean burutzen da. Prokariotoetan, aldiz, zitoplasman.\nBeta oxidazioaren hasiera.\nBeta oxidazioa hasi aurretik gantz azidoak aktibatu behar dira eta molekula eramaile bati lotu, mitokondrioen barnera sartzeko. Aktibazioa A koentzimaren bitartez gertatzen da, ATP gastatuz:\nR\u2013COOH + ATP + CoASH \u2192\u2192 R\u2013CO\u2013SCoA + AMP + PPi + H2O\nR\u2013CO\u2013SCoA gantz azido aktibatua izanik.\nGero, aurreko pausoan eratutako azil-CoA karnitina izeneko molekula eramaile bati lotzen da. Mitokondrioaren barneko mintza iragazgaitza da azil-coArentzat, baina azilCoA-karnitina konplexua mitokondrioaren matrizera heltzen da. Behin mitokondrioaren barnean, karnitina banantzen da eta gantz azidoaren oxidazio prozesua hasten da.\nBeta oxidazioaren erreakzioak.\nIkusten denez, \u03b2-oxidazioaren lehenengo etapa bukatutakoan azetil-CoA eta hasieran baino 2 karbono gutxiago duen gantz azidoa lortzen dira. Gantz azido hori lotua da A koentzimarekin, azil-CoA izeneko molekula osatuz. Azil-CoA hau berriro \u03b2-oxidazio prozesu ziklikoan sar daiteke eta aurreko erreakzioak errepikaturik azetil-CoA pusketa berria eta 4 karbono gutxiagoko azil-CoA emango ditu. Prozesu zikliko bukatutakoan gantz azido osoa azetil-CoA bihurtzen da.\nErrendimendu energetikoa.\n\u03b2-oxidazioan sortzen diren NADH eta FADH2 arnas katean sartzen dira, ATP ekoiztuz. Sortzen den azetil-CoA, bestalde, Krebs ziklora pasatzen da, NADH eta FADH2 gehiago ere ekoiztuz. Ondorioz, \u03b2-oxidazioaren produktuak ATP ekoizten duten bide metabolikoetara pasatzen dira, eta -azken finean- energia handiko molekulak (ATP) sortzen dituzte.\n16 karbonoen gantz azido batek (azido palmitikoak), esaterako, honako molekula hauek sortzen ditu oxidatzerakoan:\nZenbat eta luzeagoa izan gantz azidoaren molekula, orduan eta bira gehiago izango ditu beta oxidazioak, ATP gehiago sortuz."}
{"id": "127881", "revid": "512", "url": "https://eu.wikipedia.org/wiki?curid=127881", "title": "Krabarroka gorri", "text": "Krabarroka gorria edo krabarroka arrunta (\"Scorpaena scrofa\") scorpaenidae familiako arraina da. Itsas kabra gorria (edo soilik itsas kabra) ere esaten zaio. Gorri kolorekoa eta hezurrez beteta, arraroa da 1,5-2 kg baino gehiago izatea, nahiz eta 3 kilokoak badauden. Normalean 10 eta 500 m arteko sakoneran bizi da.\nGastronomian.\nOso arrain zuri estimatua da sukaldaritzan. Euskal Herrian, eta hedaduraz Kantauri ertzeko eskualdeetan ezaguna da krabarroka budina. Katalunian patatekin \"suquet de peix\" prestatzen dute eta Frantzia hegoaldean antzekoa den \"bouillabaisse\" arrain-zopa."}
{"id": "127883", "revid": "336", "url": "https://eu.wikipedia.org/wiki?curid=127883", "title": "Scorpaena scrofa", "text": ""}
{"id": "127884", "revid": "336", "url": "https://eu.wikipedia.org/wiki?curid=127884", "title": "Francis Lopez", "text": "Francis Lopez, izen osoaz Francisco L\u00f3pez (Montb\u00e9liard, Frantzia 1916ko ekainaren 15a - Paris 1995eko urtarrilaren 5a) musikagile bat zen. Kanpoan jaio eta hil bazen ere, Hendaiartzat jo ohi da. Luis Marianoren opereten egilea izateagatik lortu zuen ospea, besteak beste.\nBiografia.\n1916-1939: haur eta gaztaroa.\nLehen Mundu Gerraren inguruabarrengatik Franche-Comt\u00e9n jaio bazen ere, euskal herritarra zen familiaz eta bizitzaren lehen urteez.\nFrancisco (Liman 1889an jaioa) bere aitaren familiak Perura emigratu zuen, hainbeste euskaldunek XIX. mendean egin zuten bezala. Europara itzulita, bere aita izango zena Hendaian kokatu eta dentista lanetan hasi zen. Berta-Ena Jambreau bere ama izango zena ere Hego Amerikan jaio zen, Buenos Airesen. Bere familia hendaiar jatorrikoa zen eta aita hil zenean hara bueltatu ziren. Beraz, Txingudi aldeko herri honetan ezagutu zuten elkar bi gurasoek.\nBere aita bost urterekin galdu zuen Lopezek. Ikasketak Paueko lizeoan egin eta gero Parisera jo zuen Medikuntza ikasketak egin eta bere aitaren moduan dentista bihurtu nahian. Piano jole amateur ona zenez Auzo Latindarreko kabaretetan jotzen zuen arratsaldeetan bere ikasketen zati bat ordaindu ahal izateko; orduan ez zuen buruan karrera musikalean bide egitea.\n1939-1945: kantaren munduko hastapenak.\nGurasoak kanpoan jaio baina bera frantses estatuaren barruan jaio zenez eta hiritartasun ofizial gisa frantsesa hartua zuenez Bigarren Mundu Gerraren hasieratik (1939ko irailetik) mobilizatu zuten; bere unitate militarraren Gabon ospakizunen harira konposatu zituen lehen kantak. 1940an zauritu zuten eta bizitza zibilera bueltatu zen. Parisen kabinete kirurgiko-dentista zabaldu zuen, arratsaldeak konposatzen pasatzen zituen bitartean.\nParisko euskal diasporan Andr\u00e9 Dassary kantaria ezagutu zuen, orduan Raymond Legrand orkestraburu eta moldatzailearekin lanean zebilena. 1942an aipatzeko moduko arrakasta lortu zuen Legranden orkestrak interpretatu zituen lau kantarekin: \"Le Rat des villes et le rat des champs\", \"Perrette\", \"Jim\" eta \"Refrain sauvage\"; azken honek beranduago \"Diskoaren Sari Nagusia\" erdietsi zuen.\nHortik aurrera Lopez arrakastaz arrakasta ibiliko da, ospe handiko interprete batzuen eskutik: Lucienne Delyle, L\u00e9o Marjane, Maurice Chevalier, Tino Rossi; baita orduan \"vari\u00e9t\u00e9\" delakoan hasi berria zen Georges Gu\u00e9tary ere. Azken honen arrakastan ekarpen handia egin zion hendaiarrak \"Caballero\", \"Robin des Bois\" edo \"A Honolulu\" kantekin, urte horietan guztion ahotan egon zirenak. Lopez bera kantuan ere ibili zen, berak konposatu eta aukerarako letrak idatzitako abesti batzuekin (\"Ma midinette\", \"Heureux comme un roi\") eta \"Le Parnasse\" kabaretaren zuzendaritza artisktikoa ere hartu zuen denbora batez.\n1945-1970: ospearen urteak.\n1945eko amaieran kanta arrakastasuen konpositore gisa jadanik ospetsua zela, Raymond Vincyren libreto bat oinarritzat hartuta \"La Belle de Cadix\" bere lehen opereta aste gutxitan idazteko mandatua jaso zuen. Lanaren izarra garai horretan ia erabat ezezaguna zen kantari bat zen, Luis Mariano. Oso bitarteko gutxirekin antolatu zen ikuskizun honek \"Casino Montparnasse\" delakoan ikusi zuen argia 1945eko abenduaren 22an. Berrogeita hamar bat antzezpen ematea pentsatuta bazegoen ere, bi urtez mantendu zen karteldegian.\n\"La Belle de Cadix\" hirukote baten elkarlanaren hasiera izango da: Raymond Vincy, Francis Lopez eta Luis Mariano; taldea operetaren munduan jaun eta jabe izango da hogei urte baino gehiago. Hurrengo lana musikalki zailtasun handiagokoa egin nahi izan zuen, \"Andalousie\"; \"Ga\u00eet\u00e9 Lyrique\" antzokian 1947ko urriaren 25ean eman zen, Luis Marianorekin ostera ere.\nLopezen ospea oso finkatuta zegoen dagoeneko eta opereta ugari ekoitzi zuen beti Vincyren (batzuetan bakarrik, beste batzuetan elkarlanean) libretoetan oinarrituta eta batez beste urtean bana egiten zuelarik; batzuk komedia musikal motatakoak (\"Quatre jours \u00e0 Paris\", 1948; \"Monsieur Bourgogne\", 1949), beste batzuek dimentsio handiagoak hartu zituzten eta genero hau bere goreneko mailan kokatu zuten (\"Pour Don Carlos\", 1950, Georges Gu\u00e9taryrekin; \"Le Chanteur de Mexico\", 1951, Luis Marianorekin). \"Ch\u00e2telet\" antzokian ekoiztutako azken bi hauekin Lopez bere ospearen gailurrera heldu zen; 35 urte zituen.\nHamar bat urtez beste arrakasta batzuk kateatu zituen: \"La Route Fleurie\" (\"ABC\", 1952, Georges Gu\u00e9tary, Bourvil eta Annie Cordyrekin); \"\u00c0 la Jama\u00efque\" (\"Porte-Saint-Martin\", 1954, Jeanne Sourza eta Christian Selvarekin); \"La Toison d\u2019Or\", (\"Ch\u00e2telet\", 1954, Andr\u00e9 Dassaryrekin); \"M\u00e9diterran\u00e9e\" (\"Ch\u00e2telet\", 1955, Tino Rossik interpretatutako lehen opereta); \"T\u00eate de Linotte\" (\"ABC\", 1957, Annie Cordy eta Jean Richardekin).\n1960ko hamarkada ez zen hain distiratsua izan.Y\u00e9y\u00e9 musika (melodikoa baino erritmikoa) modan jarri eta \"vari\u00e9t\u00e9ren\" munduan nagusitasuna hartu zuen. Francis Lopezek hurbilpen bat burutu zuen estilo berri honekiko, twist erritmoa opereta berrietan sartuz: \"Visa pour l\u2019amour\" (Luis Mariano eta Annie Cordyrekin, 1961) eta batez ere \"Le Temps des guitares\" (1963an Tino Rossirentzat idatzita), non erritmo berrien eragina are handiagoa den eta belaunaldi berriaren kantari bat ere, Josy Andrieu, agertzen den.\nHala ere ikuskizun handiko operetak ez ziren erabat bazterrean geratu. Maurice Lamy, \"Ch\u00e2telet\" antzokiaren zuzendaritzan Maurice Lehmannen ondorengoa zenak \"Le Prince de Madrid\" enkargatu zuen; 1967ko martxoan sortua eta Luis Mariano izarra zela bi urtez mantendu zen. 1968ko maiatzean Raymond Vincy bere kolaboratzailea hil zen. \"Ch\u00e2teleten\" 1969ko abendurako ekoiztu behar zen \"La Caravelle d\u2019Or\" ikuskizunerako libretoa egiteko Jean Valmy eta hitzetarako Jacques Plante deitu zituzten. Luis Mariano, gaixorik, zenbait astetan agerraldiak eman eta gero utzi behar izan zuen. 1970eko uztailaren 14an hil zen Parisen.\n1950eko hamarkadan frantses operetan arrakasta itzela lortu zuen hirukotean Lopez konpositorea baino ez zen geratzen. Hala ere beste arrakasta batzuk lortu zituen: Parisetik kanpo Rudy Hirigoyenek \"Viva Napoli!\" opereta arrakastatsu bihurtu zuen 1969 eta 1970eko irailean hiriburuan ere eman zen, \"Mogador\" antzokian.\n1970-1994: zailtasunak.\n1970eko hamarkadan opereta krisialdian sartuta dago ezbairik gabe: rocka gailentzen ari zen eta gazte jendeak komedia musikal estatubatuarraren alde jotzen zuen. \"Ga\u00eet\u00e9-Lyrique\" itxita, \"Mogador\" beste estilo batzuen bila zebilen eta \"Ch\u00e2telet\" porrot ekonomikoan zegoen Marcel Lamy hil eta gero. Bere itxiera ekiditeko Lopezi deitu zioten; hendaiarrak zuzendaritza artistikoa hartu zuen. Larrialdiak jota \"Gipsy\" (Parisen aretorik egon ezean Lillen 1971ko abenduan taularatutako opereta) ekoitzi zuen, Jos\u00e9 Todaro hasiberria izar zuela. 1972ko otsailetik lan horrek arratsaldero arrakasta jaso zuen aipatu antzokian; Andr\u00e9 Martial orkestraburuak zuzenduta zegoen.\n\"Les Trois Mousquetaires\", Alexandre Dumasen liburuari oso egokitzapen librea eginiko \"opereta-western\" dei litekeena izan zen hurrengoa, 1974ko otsailetik hasita; Mario Brunini tenorearekin kontatzen zuten baina hau denbora laburra pasatu eta gero hil egin zen.\n\"Volga\", \"Ch\u00e2teleten\" 1976ko azaroan ekoitzia Jos\u00e9 Todaro eta Maria Candidorekin Lopezen neurri handiko azken opereta izan zen; 19 hilabetez mantentzea lortu zuen. Bien bitartean antzokia kudeatzen zuen elkartearekin desadostasun batzuk izan zituen eta bere zuzendaritza utzi zuen.\n\"Mogador\" ere antzean zebilenez Lopezek ez zeukan neurri handiko opereta bat egiterik. Areto txikigoetan (\"Renaissance\", \"Elys\u00e9e-Montmartre\", \"Eldorado\") aritu behar izan zuen. Halakoetan orkestra kabitu ezinik, kantariak sintetizatzaile baten laguntza zuten musika tresna bakan batzuekin baino ezin ziren aritu.\nBitarteko mugatuekin bazen ere temati ibili zen Lopez: 1979tik 1994rako bere lanen katalogoak hogei titulu ditu (opereta bana urtero batez beste), hori bai garai bateko arrakasta ezin bilduz. Gainera azken urteetan zaila da jakitea zein den Lopezen ekarpena ekoizpen hauetan, Anja emaztearen eta gero Rodrigo semearen doinuak ere sartu zirelako. Azken obretarako G\u00e9sip L\u00e9gitimus hartu zuen zuzendaritza artistikorako eta ordurako zaharrak ziren izar handiak izandako Georges Gu\u00e9tary, Rudy Hirigoyen, Maria Candido, Josy Andrieu...eta antzeko arrakasta mailarik lortu ez zuten gazteagoak: Jos\u00e9 Villamor, Katia Tchenko, Ricardo Garcia, Tony Gama, Richard Finell, Chris Keller.\nFrancis Lopez Parisen hil zen 1995eko urtarrilaren 5ean. Frantses estatu mailan XX. mendeko melodia egilerik handienetakoa da Vincent Scottorekin batera. Parisen ez honenbeste baina bera hil eta gero oraindik ere probintzietako antzokietan sarritan ematen dira bere operetak: \"La Belle de Cadix\", \"Andalousie\", \"Quatre jours \u00e0 Paris\"...Pasa den mendeko musikagilerik herrikoienetako gisa gogoratzen da.\nEuskal Herrian ere bere kantarik famatuenak bertsio ezagun bat ezagutu du: \"Mejiko\" Eganek kantatua.\nLanak.\nUtzi digun obra kopurua munta handikoa da: 50 bat opereta, 1000 bat kanta eta 50 bat filmen musika.\nOperetak.\nLopezek egindako opereten tituluak eta zein antzokitan eman ziren jasotzen dira; besterik esan ezean Pariskoak dira."}
{"id": "127885", "revid": "1491", "url": "https://eu.wikipedia.org/wiki?curid=127885", "title": "Alisio", "text": "Alisioak edo ekialdeko haizeak, haize iraunkorrak dira, bereziki behe-atmosferakoa, antizikloi subtropikal batetik eskualde ekuatorialetara jotzen duena. Airea Tropiko Arteko Konbergentzia Eremura (TAKE) desplazatzen da gora igotako aire beroak utzitako hutsunea betetzeko asmoz. Lurraren errotazioa dela eta, ordea, ekialde-mendebalde norabidean desbideratuak dira (Coriolis efektua). Norantza nagusiak honakoak dira: ipar-ekialdetik Ipar Hemisferioan, eta hego-ekialdetik Hego Hemisferioan. Fenomeno hau Lurraren errotazioaren eraginez sortzen da. Iparralderuntz eta hegoalderuntz, 5\u00b0-tik 20\u00b0-ra bitartean kokatzen dira.\nHaize mugimendu hauek oso erregularrak dira. Altitude handian, zirkulazioak kontrako norabidea hartzen du \"kontralisio\" izena hartuz. Egoera honek Hadley zelulak deitzen diren konbekzio-zelulak sortzen ditu: hau da, haizeen \"zirkuitu itxi\" antzeko bat.\nSasoiaren arabera, zenbait latitude-gradu mugitu litezke iparralde/hegoaldera, sistema hauek sortzen dituzten presio-gerrikoak bezala.\nAlisioak gehienbat ozeano Atlantikoan eta Barean daude garatuta. Indiako ozeanoan aldiz nahasirik aurkitzen dira Asiar kontinentearen gertutasunaren ondorioz.\nAlisioen haize-gerrikoen alde batzuetan, sasoi zehatzetan, ekaitz tropikal handiak gerta daitezke: urakanak edo tifoiak deitzen dira."}
{"id": "127886", "revid": "512", "url": "https://eu.wikipedia.org/wiki?curid=127886", "title": "Oilagor", "text": "Oilagorra, beste izenez bekada edo azaia (\"Scolopax rusticola\") scolopacidae familiako hegazti zangaluzea da.\nOilagorra nahiko hegazti handia da, oso moko luzea eta lumaje arre kriptikoa ditu. Bakartia da, iluntzean izaten da aktiboa eta ornogabeak eta zizareak jaten ditu batez ere. Lurrean egiten du habia eta txitak, jaio eta berehala gurasoengandik aparte bizitzeko gai dira. Eskualde atlantikoko basoetan bizi da. Neguan oilagor ugari etortzen da Europako iparraldetik Euskal Herrira, bertan hibernatzera\nEzaugarriak.\nTamaina ertaineko hegaztia da, 30 - 36 zentimetroko luzera du, 300 - 350 gramoko pisua eta lumaje nabarra. Hegazti zangaluzea da, haragi oso gozokoa, luma arre beltzunedunak dituena.\nHedapena.\nEuropa eta Asiako basoetan bizi ohi da. Iragaitzaz dagoenean artadietan eta larreetan bizi da.\nDeskribapena.\nEhiztarien oilagor ospetsua, basoko erregina, batzuek esaten dioten bezala.\nHegazti sendoa da, gutxi gorabehera eperraren tamainakoa, hala ere, tamaina eta pisua nahiko aldakorrak dira, 33-36 cm-ko tamaina eta 300-350 gr-ko pisua dute batez beste, hala ere 200 gr-ra iritsi ez ziren aleak pisatu dira, eta beste batzuk berriz 400 gr-tik gorakoak.\nArre tonu ezberdinez orbandua du lumajea, beltzak eta okreak, kamuflaje ezin hobea lortzen du basoetako orbelaren gainean. Bere kolore orokorra, marroi-gorrizta batetik, arre-ilun edo grisaxka batera doa. Zerrenda beltz batzuek burua zeharkatzen diote trebeska eta baditu, lepoaren alde banatan beste zerrenda beltz batzuk ere, eta baita begia eta mokoaren hasiera arte ere. Azpitik argiagoa da, tonu okreekin fin-fin arre-beltzezko orbanez apaindua.\nHegan egitea lortzen bada, haren silueta trinkoa ikus daiteke, buztan motza, hegal biribilduak, burua sorbaldetan itsatsita, leporik gabea ematen du, eta moko luze eta zuzena, 6 cm-tik 8 cm-ra, beherantz begira eramaten du.\nBere begiek atentzioa ematen dute, beltzak, handiak, irten samarrak eta buruan oso atzean kokatuak, mokoaren oinarritik baino kokotetik hurbilago, posizio horri esker 360 gradutan ikusten du, burua jiratu gabe, aurrea, atzea, eta alboak.\nBiologia eta ohiturak.\nOilagorra ilunabarreko ohituretakoa da. Eguna baso edo zuhaixka itxien barruan igarotzen du. Arriskua ikusiz gero mimetismoaz fidatzen da. Mugitu gabe lurrera itsasten da, oharkabean pasatu nahian. Ezustean harrapatzen bada, jauzi bat eginaz egingo du hegan. Ondoren, hegoak astintzen ditu gogor, soinu indartsu bat ateraz, ustekabean harrapatzen duenari susto bat emanez. Zuhaitzen artean egiten du hegan sigi-sagan, ez oso urruti etzateko.\nIlunabarrean inguruko zelaietara irteten da jatera. Mokoa lurrean hondoratuz elikatzen da, han-hemenka zundatzen, harik eta zizareren batekin topo egiten duen arte, zeinak azkar atera eta irensten du. Badirudi zizareak direla bere dietaren zati garrantzitsu bat, baina intsektuak eta haien larbak ere jaten ditu, armiarmak, miriapodoak, bare txikiak eta barraskilotxoak.\nGoiz jartzen da araldian, otsail edo martxo aldera. Garai honetan arrek egunsentian eta iluntzean zuhaitzen adaburuen gainean jirabiraka egiten dute hegan, aldi berean, beren apeuak igortzen dituzte: soinu bitxi bat, igelen korroka baxu eta sakon baten antzekoa, \u201cpsssit\u201d oso zorrotz eta sarkor batekin txandakatzen duena.\nLurrean egiten du habia, hosto lehorrez tapizatzen duen hutsune batean, sarritan enbor edo motzondo baten oinean, basoko leku ilun baten.\nLeialtasuna ez da hauen araua. Hegaztien dentsitatea egokia bada, ar bakoitzak hainbat eme ditu, eta hauek, aldi berean, ar ezberdinekin elkartzen dira. Urtean habia pare bat ateratzen dituzte.\nMartxoaren bigarren erdialdean hazten du lehen errunaldia, normalean 4 arrautza zuri-zikin kolorekoak orban ilunekin. Emeak bakarrik txitatzen du 20-23 egunez. Txitak, nidifugoak dira eta oso mimetikoa den lumatxa arre kolorekoarekin eta orbanekin estalita jaiotzen dira, jaio eta berehala amaren atzetik korrika hasten dira. Molestatua izan delako edo beste arrazoi batengatik lurraldez aldatzea nahi badu, hegan eraman ditzake, banan-banan, mokoaren eta hanken artean hartuta. Aste gutxira, gazteak independizatu egiten dira, inguruan sakabanatuz.\nGauez bidaiatzen dute, eta egiaztatu da haizeak garrantzi handia duela joan-etorrietan. Haizea alde dutela emigratzea gustatzen zaie, aurrez jotzen badie eta baita euria egiten badu ere, gelditu egiten dira baldintza egokiagoen zain.\nGure lurraldean sarrerak urriaren erdialdetik aurrera izaten dira, oso gutxitan lehenago. Irailean edo lehenago ehizatu izan diren oilagor gehienak bertakoak izan behar dute.\nMigratzaileen etorrera negua iritsi arte luzatu ohi da eta hotz-boladekin etorrera masiboak gerta daitezke, 1985eko urtarrilean gertatu zen bezala.\nBanaketa, habitata eta estatusa.\nOilagorrak Europako eta Asiako klima boreal eta epeletan hazten du. Eremu Mediterraneoko zoru menditarretan ere bai. Iberian bere estatusa gaizki ezagutzen da; zerrenda hezeko basoak hartuko lituzke, Pirinioak eta iparraldeko mendietako kokaleku mugatuak.\nEuskal Herrian eskualde kantauriarreko basoetan hazten du, sakabanatuta, edozein altitudean. Ia itsas mailan, Donostiatik gertu, aurkitu da eta baita 1000 metro inguruko Aralar eta Aizkorriko pagadietan ere. Pagadiak, hariztiak edo beste hostozabal batzuk har ditzake, baita landatutako konifero-masak eta berezkoak. Araban badirudi, nahiko hezeak diren basoetan, hazten duela, hemen ere sakabanatuta. Bere kumeen aipuak pagadietan, hariztietan eta amezti bakarren batzuetan ere bai, Izkiren kasua bezala. Tolo\u00f1o-Kantabriatik hegoaldera ez duela hazten ematen du. Ehiza denboraldia otsailaren bigarren erdira arte luzatzeko ohiturak, baita martxoaren amaiera arte ere, oso eragin kaltegarria izan du bertako oilagorrentzat. Kontrapasan hiltzen diren oilagor asko hemen hazteko prest zeudenak izango dira."}
{"id": "127887", "revid": "9371055", "url": "https://eu.wikipedia.org/wiki?curid=127887", "title": "Gizon", "text": "Gizona gizaki arra da. Oro har, gizon hitza gizaki ar heldua izendatzeko erabiltzen da, eta heldugabeez aritzeko mutil erabili ohi da. Bestalde, gizon hitzak erabilera orokorragoa dauka zenbaitetan, eta gizateria osoa adierazteko ere erabil daiteke. Gizaki hitza bera gizon hitzarekin erlazionatuta dago. \"Gizontasun\" terminoa gizonak dituen zenbat ezaugarri eta kualitate adierazteko erabiltzen da batzuetan, esaterako indarra edo kemena. Gizonari dagokiona adierazteko, azkenik, \"maskulino\" izenondoa erabiltzen da.\nUgaztun gehienak bezala, gizon batek bere genoman bere amaren X kromosoma jasotzen du eta bere aitaren Y kromosoma. Umeki arraren sexu-bereizketa SRY geneak egiten du, Y kromosoman dagoena. Nerabezaroan hormonek androgenoen produkzioa bultzatzen dute, eta horrek ezaugarri sexual sekundarioen garapena ekartzen du. Honek, sexuen arteko ezberdintasun gehiago sortzen ditu. Oro har, gizonezkoek masa muskular handiagoa izaten dute, ilea izan ohi dute aurpegian, eta gantz gutxiago gorputzean.\nArren anatomia emeen anatomiatik bereizi ohi da ugalketa aparatuaren anatomiarengatik. Zakila, barrabilak, hodi deferenteak, prostata eta epididimioa dira arrek dituzten guruinak. \nBiologia.\nGizakiak dimorfismo sexuala dauka hainbat ezaugarritan, eta nahiz eta horietako askok ez eduki lotura zuzenik ugaltzeko gaitasunarekin, badaukate zerikusirik erakarpen sexualarekin. Desberdintasun nagusiak altueran, pisuan, eta gorputzaren egituran daude, nahiz eta beti ez den eredua betetzen. Esaterako, gizonak oro har emakumeak baino altuagoak dira, baina bi sexuetako jende askok altuera ertaina daukate.\nGizonen bigarren mailako ezaugarri sexual nagusiak, mutilak gizon bihurtzen direnean agertzen direnak, hauek dira:"}
{"id": "127888", "revid": "646", "url": "https://eu.wikipedia.org/wiki?curid=127888", "title": "\u0392-oxidazio", "text": ""}
{"id": "127889", "revid": "512", "url": "https://eu.wikipedia.org/wiki?curid=127889", "title": "Iltze (espezia)", "text": "Iltzea (\"Syzygium aromatium\") espezia bat da, izen bereko landaretik eratorria. Zuhaitz hau, Myrtaceae familiakoa, zo da, hosto dirdiratsu eta aromatikoez beteta (belaontzien garaian, marinelek esaten zuten irlen usaina itsas zabalean ere aditzen zela) zortzi edo hamabi metroko altuerakoa eta bataz beste, 50 urtetan eman ditzake bere kimuak. Jatorriz Indonesiako Moluka uharteetan izaten zen, antzina \"Espezien uharteak\" izenez ezagun ziren Bacan, Makian, Moti, Ternate, eta Tidore uharteetan. Gaur egun, batez ere Indonesiatik eta Madagaskartik dator, baina baita Zanzibartik, Indiatik eta Sri Lankatik ere. Zuhaitzaren kimuak urtean gutxienez lau bat aldiz biltzen dira, zenbait egunez eguzkitan lehortzen utzi eta jatorrizko kolore gorrixka galduz merkaturatzen direnerako kolore marroia hartzen dute.\nUzta garaian, zuhaitz tantaietara igotzen dira biltzaileak, eta adarrak astintzen dituzte iltzea eror dadin. Lurrean sareetan biltzen da eta lehortzen uzten, gogortzeko eta iluntzeko eguzki tropikalaren pean, horrela hartzen baitu itxura hori, espeziari izena ematen diona. Izan ere, bere izena bi material elkartzeko erabiltzen diren iltzeekin daukan antzekotasunetik dator.\nDeskribapena.\nIltzearen zuhaitza landare bizikorra da, 10 eta 20 metro artean hazi daitekeena. Lore-begiak hasieran kolore argikoak dira eta gutxinaka berde bihurtzen dira, eta ondoren kolore gorrixka distiratsua hartzen dute, jaso behar diren seinale. 1,5 et 2cm arteko neurria dutenean bildu ohi dira.\nErabilerak.\nIltzea (sukaldaritzan) osorik nahiz xehatuta erabil daiteke, baina, oso zaporetsua den heinean, neurri txikietan erabiltzen da. Historikoki Indiar sukaldaritzan erabili izan da, iparraldean saltsak egiteko eta hegoaldean batez ere biryani izeneko plater bat prestatzeko, zeinetan arrozari ere botatzen zaion zaporea emateko. Xehatua oso erabilia da espezien nahasketarako, Jamaikako piperra edo currya osatzeko, esaterako. Espezia hau Europa eta Asia osoan erabiltzen da, eta Indonesia bezalako lekuetan bertoko zigarro antzeko batzuetan, kretek-etan, erretzen da. Mendebaldeko kafe batzuetan marihuanarekin nahasturik ere hartu izan ohi da. Intzentsua egiteko ere erabiltzen da kultura txinatar eta japoniarrean, eta, modu berean, Salomonen Tenpluan erabiltzen zen judutarren intzentsu edo sahumerioaren (qet\u00f3ret) osagaietako bat zen.\nHaginetako mina leuntzeko ere erabilgarria da, ale bat minduta dagoen hortzaren ondoan jarriz. Honen azalpen zientifikoa espezia honek daukan substantzia baten bidez ematen da, eugenola. Azken hau, oso erabilia da aromaterapian hortzetako minaren aurkako tratamendu anestesiko gisa, eta oxidoarekin edo zinkarekin nahasturik hortzetako pasta egiteko. Propietate analgesiko, antiinflamatorio, antibakteriar eta batez ere anestesikoa dauzka. Iltzea infusio moduan har daiteke, baita olio moduan ere muskulu hipotonikoentzako. Oso preziatua da medikuntza tradizional batzuetan, esaterako txinatarrean eta tibetarrean.\nHistoria.\nDuela mende batzuk arte iltzea soilik Moluka uharteetan hazten zen, \"Espezien uharteak\" zeritzenetan (Bacan, Makian, Moti, Ternate eta Tidore). Hala ere, gerora\u00a0Europara eta\u00a0Ekialde Hurbilera\u00a0zabaldu zen. Arkeologoek iltzea aurkitu dute K.a. 1721. urteko ontzi batean, Sirian. K.a. IV. mendean monarkia txinatarrak, Han Dinastiak, haiekin hitz egin nahi\u00a0zuen oro behartzen zuen iltzea mastekatzera hatsa hobetzeko asmoz. Miristika eta piperbeltzarekin batera oso baloratuak eta desiratuak izan ziren Erromatar Inperioan, eta Plinio Zaharrak esaldi famatu batean zera baieztatu zuen: \u201cEz dago urterik zeinetan Indiak ez duen Inperiotik 50 milioi sestertzio jasotzen\u201d.\nErdi Aroan arabiarrek komertzializatzen zuten Indiako ozeanotik barrena doan itsas ibilbidetik tamaina ertaineko itsasontzien bidez, Malaysiar artxipelagoa Oman eta Yemenekin konektatuz. XV. mendean Portugalek bereganatu zuen itsas ibilbidearen boterea Espainiarekin sinatutako Tordesillaseko Itunari esker eta Ternateko sultanarekin hitzartutakoari esker. Portugaldarrek iltze kantitate handiak eraman zituzten Europara, batez ere, Moluka Uharteetatik. Esan bezala, espezia hau oso baloratua izan da eta oso garesti saldu izan da, iltze kilogramo bat 7 urre gramotan.\nMerkatua gerora Holandaren esku geratu zen XVII. mende aldera. Frantziak Maurizio irletan iltzea landatzea lortu zuen 1770. urte aldera. Gerora, Guyanan, Brasilen, Antilletan eta Zanzibarren landatzen hasi zen, eta gaur egun, leku hauek dira iltzea gehien landatzen duten lurraldeak.\nKonposatu aktiboak.\nEugenola da iltzeari usain bereizgarria ematen dion konposatua. Iltzetik lortutako olioa %72-90 eugenolez osatua dago. Beste konposatu garrantzitsuetako batzuk hauek dira: kariofilenoa, bainilina, azido krategolikoa eta beste hainbeste."}
{"id": "127890", "revid": "201", "url": "https://eu.wikipedia.org/wiki?curid=127890", "title": "Syzygium aromatium", "text": ""}
{"id": "127891", "revid": "10891", "url": "https://eu.wikipedia.org/wiki?curid=127891", "title": "Eugenia caryophyllus", "text": ""}
{"id": "127892", "revid": "10891", "url": "https://eu.wikipedia.org/wiki?curid=127892", "title": "Eugenia aromaticum", "text": ""}
{"id": "127894", "revid": "10891", "url": "https://eu.wikipedia.org/wiki?curid=127894", "title": "Eugenia caryophyllata", "text": ""}
{"id": "127900", "revid": "119347", "url": "https://eu.wikipedia.org/wiki?curid=127900", "title": "Intxaur muskatu", "text": "Intxaur muskatuaren zuhaitza (\"Myristica fragrans\") Indonesiako Moluka Uharteetakoa da izatez, Banda Uharteetakoa hain zuzen ere. Egun Celebesen (Sulawesi uhartean) eta Granada Uhartean hazten da.\nIntxaur muskatu edo banda fruitua, intxaur muskatu zuhaitzaren fruitu hazia da. Hazi hau, aldi berean, oso preziatua den mazis izeneko kolore gorrixkako azal lehor batez estalia dago. Behin fruitua jaso ondoren epelean lehortzen uzten da, pazientziaz oskol gogorra kendu eta mazisa bereizten zaio hazia gordez.\nIndiar eta txinatarrek erakutsi zieten intxaur muskatua arabiarrei eta hauek izan ziren Europan zabaldu zutenak.\nSukaldean.\nIntxaur muskatua patata pure, ziazerba, entsalada, ekialdeko arroz, esnegain eta tipula pasta, haragi erregosi, hegazti, oilasko, arrain, muskuilu eta bexamelarekin bikain dator bat.\nKanela eta iltze-belarrarekin batera fruta tarta, gaileta, krema, pontxe, urardo eta bestelako likoreei zapore bikaina ematen die."}
{"id": "127901", "revid": "7398", "url": "https://eu.wikipedia.org/wiki?curid=127901", "title": "Myristica fragans", "text": ""}
{"id": "127902", "revid": "512", "url": "https://eu.wikipedia.org/wiki?curid=127902", "title": "Ipar-bele", "text": "Ipar-belea edo belaxaga (\"Corvus frugilegus\") passeriformes ordenako hegaztia da, \"corvidae\" familiakoa.\nEzaugarriak.\nNagusiena den \"Corvus frugilegus frugilegus\" Mendebaldeko Europa osoan Altaieraino bizi da. Moko inguruan ez du lumarik.\nBigarren azpiespeziea den \"Corvus frugilegus pastinator\" Ozeano Bareko kostaldean bizi da. Beste baino txikiagoa da."}
{"id": "127903", "revid": "1545", "url": "https://eu.wikipedia.org/wiki?curid=127903", "title": "Corvus frugilegus", "text": ""}
{"id": "127904", "revid": "8983189", "url": "https://eu.wikipedia.org/wiki?curid=127904", "title": "Jengibre", "text": "Jengibrea (\"Zingiber officinale\") espezia bat da, tropikoko landare iraunkor baten errizoma edo lurrazpiko zurtoina da. Hain aspalditik lantzen da non ez baita gaur egun jengibrearen basa-landarerik aurkitzen. Errizoma horiek lurrean sartuz ugaltzen da. Txinako nabigatzaileek itsasontzietan eramaten zituzten zeharkaldi luzeetarako, kutxetan landatuta, eskorbutoari aurre egiteko.\nTransplantea erraza bada ere, hozte sistemak, aireko garraioa eta berotegiak asmatu aurretik, jengibrea bidaia luzea eginda iristen zen, almibarrean kontserbatuta edo, maizago, lehortuta, osorik nahiz hautsetan kontsumitzeko.\nIndian jatorria izanda ezaguna zen jada erromatarrentzat, eta lurrezko ontzi txikitan ekarrarazten zuten.\nBehin lurretik atera ondoren garbitu eta eguzkitan lehortzen uzten da bere pisuaren hiru laurdenak galtzeraino. Honela, bere zapore min bereziagatik guztiz gutiziatua den espezia bikaina bihurtzen da.\nEtimologia.\nHitza euskarara gaztelerako eta frantsesezko hitzetatik etorri da. Hauek Erdi Aroko latinezko \"gingiber, zingeber\" hitzetatik, latineko hitzetik eratorria. Latinera Antzinako Grezieratik etorri zen, (\"zing\u00edberis\"). Grezierara Indiako hizkuntzetatik etorri zen: , . Honaino iritsita bi teoria ezberdin daude. Sanskritoz hitzak \"adar\" esan nahi du, baina baliteke hau herri etimologia bat izatea. Beste teoriak dio tamileratik datorrela, eta \"jengibre sustraia\" esateko erabiltzen zen modua izatea: eta .\nSukaldean.\nCurry edo bestelako espezien nahasketetan oso erabilia da eta bere lekua du entsaladetarako saltsetan eta gozogintzan. Garai batean ardo eta garagardoari ere botatzen zitzaion."}
{"id": "127905", "revid": "7398", "url": "https://eu.wikipedia.org/wiki?curid=127905", "title": "Zingiber officinale", "text": ""}
{"id": "127906", "revid": "58701", "url": "https://eu.wikipedia.org/wiki?curid=127906", "title": "Martin Urtsua", "text": "Martin Urtsua Arizmendi (Arizkun, 1653ko otsailaren 22a - Manila, Filipinetako kapitaintza nagusia, 1715eko otsailaren 4a), Lizarragako kondea, nafar konkistatzaile eta kolonizatzailea izan zen. 1709-1715 bitartean Filipinetako gobernadorea eta jeneral gorena izan zen\nBizitza.\nJuan Urtsua eta de Maria Agerreren semea zen. Migel lehengusuarekin Espainia Berrira joan zen. 1686an Juana Bolliorekin ezkondu zen. Juanaren aita, Santiago Bollio, Yucat\u00e1go kapitaintza nagusiko errege-ogasunaren administratzailea zen.\nYucat\u00e1nen zazpi urtez zerbitzatu ostean, penintsularen barnealdea konkistatzeko eta Guatemalarako bidea irekitzeko proiektu bat aurkeztu zuen, 1693an onartua izan zena. 1696-1697 bitartean, Roque de Soberanis gobernadorea aurka jarri bazitzaion ere, Guatemalako iparraldean dagoen Pet\u00e9n eskualdea konkistatu zuen. Horrela, Pet\u00e9n Itz\u00e1 aintzirako uharte batean kokaturik zegoen Tayasal, maien azken gotorlekua, espainiarren esku erori zen. Esker onez, Karlos II.a erregeak Yucatango jeneral goren eta gobernadore izendatu zuen.\n1704an Filipinetako kapitaintza nagusira lekualdatu zuten, eta ondoko urtean Lizarragako konde titulua eman zioten. 1709ko abuztuaren 25ean Filipinetako gobernadore eta jeneral goren bilakatu zen, eta baita Errege Auzitegiaren presidente ere. Kolonizazioa jarraitu eta kristau misiolarien lana laguntzeaz gain, pirata ingeles eta mairuen aurka borrokatu behar izan zuen. Karguan egon zen 1715eko otsailaren 4an hil zen arte."}
{"id": "127908", "revid": "1519", "url": "https://eu.wikipedia.org/wiki?curid=127908", "title": "Jara", "text": "Jara Jasone Osorok 2001ean idatzitako gazteentzako eleberria da.\nJarak 13 urte ditu. Ume izateari laga eta emakume bihurtzen hasi da. Baina egoera berri horrek gorputzean eta, batez ere, buruan hainbat aldaketa eragingo dizkio. Gurasoekiko haserreak, lagunen konplizitatea, errebeldia, pozak eta tristurak... Denetik bizi izango du liburuko protagonistak. Baina, batik bat, gertaera baten inguruan oinarrituko du bere unibertsoa: estreinako musua.\nSinopsia.\nJarak 13 urte ditu. Hilekoa etorri zaio. Bere gorputza aldatzen zaiola nabari du, baina, batez ere, bere burua eta pentsatzeko joera. Bere lagun Ihintzarekin batera, amodio-kontuetan dabil. Jara Urkorekin maiteminduta dago, eta Ihintzak laguntza ematen dio Urkok beregan arreta jartzeko. Hainbat gatazka izango ditu gurasoekin Jarak, maitasun-kontuen planak apurtzekotan."}
{"id": "127909", "revid": "336", "url": "https://eu.wikipedia.org/wiki?curid=127909", "title": "Kanela", "text": "Kanela kanelondoaren azala osatzen duen gai urrintsua da, hodi txikien eitea duena, janari gozoak ontzeko erabiltzen dena.\nKanela izen bereko zuhaitzaren azal edo oskola da. Azal hau zotzetan mozten da, ximenki lehortzen utzi eta tutu eran biltzen da.\nKanela Sri Lankan (garai bateko Zeilan), Seychelle uharteetan eta Madagaskarren ekoizten da. Txina, Indonesia eta Vietnamen \"cassia\" izeneko bestelako mota mingotsagoa lantzen da.\nSukaldean.\nKanela egoki dator bai plater gazi nahiz gozoekin ere. Kanela hautsa txerriki, muskuilu, patata, azenario, gazta, arrautzirindutako xerra edota urdaiazpiko erregosi plateretan erabili ohi da.\nPlater gozoetan, hautsean edo adar moduan, oso ongi dator konpota, arroz-esne, natilla, krema, izozki edo sagar-tartak prestatzeko.\nZurrakapote, urardo, esne, te eta, nola ez, egindako txokolateari erebere zapore berezia ematen die."}
{"id": "127910", "revid": "7398", "url": "https://eu.wikipedia.org/wiki?curid=127910", "title": "Cinnamomum verum", "text": ""}
{"id": "127911", "revid": "1545", "url": "https://eu.wikipedia.org/wiki?curid=127911", "title": "Lipidoen katabolismo", "text": "Lipidoen katabolismoa gantzen degradazio biokimikoan datza, hasierako molekula konplexuak molekula sinpleagoak bihurtuz energia lortzeko. Lipidoen degradazioak gluzidoenak baino energia gehiago ekoizten du.\nLehenengo fase batean lipidoak, lipasa izeneko entzimaren bitartez, hidrolizatu egiten dira, haien osagaiak (glizerina eta gantz-azidoak) aske geratuz.\nGlizerina edo glizerola glizeraldehido-3-fosfato bihurtu eta glukolisira pasatzen da.\nGantz-azidoak, aldiz, beta oxidazio izeneko prozesuan oxidatzen dira, azetil-CoA, NADH eta FADH2 sortuz.Sortutako molekula hauek ATP ekoizten duten beste bide katabolikoetara pasatzen dira. Ondorioz, zeharka bada ere, esan daiteke gantz azidoen beta oxidazioak ATP asko ekoizten duela. Zenbat eta karbono gehiago izan oxidatzen den gantz azidoak, orduan eta ATP gehiago ekoiztuko da."}
{"id": "127913", "revid": "880", "url": "https://eu.wikipedia.org/wiki?curid=127913", "title": "Frantziako Bigarren Inperio", "text": ""}
