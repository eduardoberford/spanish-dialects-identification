{"id": "83516", "revid": "146262", "url": "https://eu.wikipedia.org/wiki?curid=83516", "title": "Miley Cyrus", "text": "Miley Ray Cyrus (jaiotza izena, Destiny Hope Cyrus; Nashville, 1992ko azaroaren 23a - ) abeslari eta aktore estatubatuarra da.\nBere ahots erlatsagatik nabarmentzen da, eta bere musikak estilo sorta bat hartzen du, pop eta hasita hip hop, eta rockeraino igaroz. 1990eko hamarkadan jaiotako emakumezko artistarik salduena da Cyrus, eta eko top 10ean lortu ditu album gehien XXI. mendean emakumezko artista bat izateagatik. Bere bizitza pertsonalak, irudi publikoak eta bere jarduerek sarritan eztabaida eragin dute eta estaldura mediatiko zabala jaso dute.\nBiografia.\nJaio zenean bere izena Destiny Hope zen baina berak izena aldatu nahi eta 2008an auzitegietan izena aldatu zuen eta Miley Ray Cyrus izena hartu zuen. Ama, Leticia Tish Finley eta aita Billy Ray Cyrus country musika abeslaria ditu. \"Hannah Montana\" izeneko telesailari esker bilakatu zen famatu, Disney Channel-ko telesail famatua.\nBere gurasoek Destiny Hope izena jarri zioten, zerbait handia egitera iritsiko zela pentsatzen zutelako. Baina barre asko egiten zuenez, denek Miley (Smiley) deitzen hasi ziren txikitik. Bere gurasoen etxaldean hazi zen, Nashville-eko baserri batean.\nBere aitaren diskoetxearen nahien aurka, Cyrusen gurasoak sekretupean ezkondu ziren Miley jaio eta hilabete batera, 1992ko azaroaren 23an. Nabarmentzekoa da abeslariaren amabitxia Dolly Parton dela.\nSenar-emazteek hiru anai-arreba erdi eman zizkioten Cyrusi: Trace eta Brandi (Tishen antzinako harreman baten semeak) eta Christopher Cody (Billy Ray Cyrusen semea, aurreko harreman batean). Billy Rayk Trace eta Brandi adoptatu zituen txikiak zirenean. Cody aldiz, 1992an jaio zen eta bere amarekin hazi zen Hego Carolinan. Bikoteak, beranduago, bi ume izan zituzten, Cyrusen bi anaia txikiak, Braison eta Noah Cyrus.\nCyrus, aitaren aldeko aitona Ronald Ray Cyrus politikari demokratarengandik oso gertu egon zen; Mileyk hainbat aldiz egin dio omenaldia 2006an hil zenetik, horien artean, bere bigarren izena \"Ray\" -ra aldatzea. Cyrusen aitaren arabera, \"Jende askok dio Mileyk Miley Ray izena Billy Rayrengatik aldatu zuela, baina ez da egia. Nire aitaren omenez egin zuen, biek bakoitzaren zati bat eduki nahi zutelako \".\nKarrera profesionala.\nMileyri antzerkigintza interesatzen hasi zitzaion bere telebistako lehen programa egin zuenean, \"Doc\", bertan Kylieren papera egin zuen. Telesaila hori bere aitak zuzendua zen. 2003an lehen filma egin zuen, \"Big Fish\".Esan beharra dago, film honetan Destiny Cyrus izena erabili zuela; gaur egungo Miley izen artistikoaren ordez. Gainera bi bideo musikaletan parte hartu zuen, \"If Heartaches Have Wings\" eta \"Colgate Country Showdown\", azken onetan bere aitarekin.\nHamaika urte zituela bere lehenengo audizioa egin zuen Best Frienderako (Disney) baina txikiegia zelako ez zioten papera eman.\nMileyk audizioak egin zituen Hannah Montana telesailetan agertzeko eta papera eman zioten pertsona dinamikoa zelako eta bizitzako segundo bakoitza aprobetxatzen zuelako (Disneyko exekutibo batek esan zuenez behintzat), horregatik aukeratu zuten protagonista izateko. Gaur egun Miley Stewart bezala jarraitzen du \"Hannah Montana\" telesailean eta bera da gaur egungo pop musikako sentsazioa. Miley Cyrusek bizitzan \"Hannah Montana\" bezala ere egiten du, bere izenean CD bat eduki arren.\n2006ko ekainaren 22an Mileyk kontzertua eman zuen Hannah Montana moduan \"Disney's Typhoon Lagoon\" izeneko parke tematiko batean (Walt Disney World, Orlando, Florida). Kontzertua grabatu egin zuten Disney Channelerako. 2006ko urriaren 24an Walt Disney Recordsek bere lehen diskoa grabatu zuen estudioan eta bertan Hannah Montanaren zortzi abesti agertzen ziren."}
{"id": "83518", "revid": "336", "url": "https://eu.wikipedia.org/wiki?curid=83518", "title": "Cisco Systems", "text": "Cisco Systems, Inc. (, 2008 urtean 66.000 langile eta 39 mila miloi US$ baino gehiago irabazi duen nazioarteko korporazio bat da. sare eta komunikazio teknologia eta zerbitzuak saltzen ditu horretarako 5 marka komertzial hauek erabiliz: Cisco, Linksys, WebEx, IronPort, eta Scientific Atlanta.\nHistoria.\nCisco systems enpresa Leonard Bosack eta Sandra Lerner emazteek sortu zuten. Honen aurretik Stanford Unibertsitatetan konputazio arloan lan egin zuten. Enpresaren izena \"San Francisco\" izenetik dator: lan egiten zuten bulegoko leihoetako batetik ikusi zuten zuhaitz batek hormirudi batean zegoen \"San Francisco\" izena bi zatitan bereizten zuela, \"San Fran cisco\" osatuz, eta hortik hartu zuten. Azken urteetan hizki larririk gabeko \"cisco systems\" izena erabiltzea hobetsi dute. Enpresak San Frantziskon hasi zuen bere zabalkundea, baina gaur egun konpainiaren bulego nagusiak San Jose-n (Kalifornia, AEB) kokaturik ditu, eta Europarako bulego nagusiak Amsterdam-en (Herbehereak) daude.\nBosackek aurretik unibertsitate bereko beste langile batek, William Yeagerek alegia, garatutako protokolo-anitzeko bideratzaileen softwarea moldatu eta hobetu zuen.\nCisco ez zen izan lehen sare bideratzaile (router) komertziala sortu zuena (EEB), baina bai hauek saltzen lehenengo arrakasta lortu zuena.\nGaur egun sareko soluzio eta Interneterako interkonexio gailu gehien saltzen dituen konpainia da, nahiz eta Juniper Networks enpresa merkatu horren zati bat kentzen saiatzen ari den. Azken enpresa honek sare bizkarrezur (backbone) gailuak saltzen ditu batez ere.\nHezkuntza.\nCisco systems Ciscopress izeneko argitaratze teknologiko atal bat du, eta haren bidez sare diseinu, kudeaketa zein mantentze lanetan diharduten teknikarien hezkuntza eta hobekuntzarako ziurtagiri programa zabal bat du. Hauetako ziurtagiri batzuk:"}
{"id": "83519", "revid": "512", "url": "https://eu.wikipedia.org/wiki?curid=83519", "title": "Mike Sinyard", "text": "Mike Sinyard (Ameriketako Estatu Batuak, 1950) \"Specialized Bicyle Components\" enpresaren fundatzailea da, AEBetako bizikleta eta beraien osagaien fabrikatzailea.\nMike Sinyarden bizikletengatiko zaletasuna San Joseko unibertsitate publikoan hasi zen, eskolara bizikletan joaten baitzen. 1947an graduatu ostean, 24 urterekin, Europako osagaiak inportatzen hasi zen, ondoren Mendebaldeko kostako denda eta koadro fabrikatzaileak hornitzeko. Honek \"Specialized Bicycle Components\" sortzera eraman zuen.\nSinyard Stuntjumper bizikleta (produkzio handitan eginiko lehen bizikleta) sortzeagatik da batipat ezaguna. Stuntjumper bizikleta antzerakoa zen momentu horretan merkatuan zeuden beste mendi bizikletekin, baina 750$ kostatzen zituen, besteen erdia."}
{"id": "83521", "revid": "880", "url": "https://eu.wikipedia.org/wiki?curid=83521", "title": "Mike sinyard", "text": ""}
{"id": "83522", "revid": "119347", "url": "https://eu.wikipedia.org/wiki?curid=83522", "title": "Steve Peat", "text": "Steve Peat (Sheffield, Ingalaterra, 1974ko ekainaren 17a - ) Downhileko txirrindulari profesionala da. Txirrindulari izan aurretik iturgin bezala ibili zen lanean.\nBizitza.\nAdele Croxonekin ezkondua dago eta seme bat dute, Jake Peat.\nPeat-en hasiera ez zen oso arrakastatsua izan Rob Warner taldekidearekin batera Saracen team taldea osatzen zuenean. 90 hamarkadaren erdialdera MBUK taldean sartu zen, ondoren GT bicycles taldera joateko. Nolanahi ere, ez zen \"Orange\" taldean 2002an sartu zen bere arrakasta hasi zen unea izan. 2006 urtean Santa Cruz Syndicate taldean sartu zen eta gaur egun hor dirau besteak beste munduko txapelduna den Greg Minnaarekin.\nTxirrindulari profesionalaz gain, bizikletarako arropa eta osagaien diseinuan laguntzen du Royal Racing markarentzako, non jabeetako bat den."}
{"id": "83523", "revid": "646", "url": "https://eu.wikipedia.org/wiki?curid=83523", "title": "Archaea metanogenoak", "text": "Archaea metanogenoak mikroorganismo prokariotoak dira, ingurumen anaerobioetan bizi direnak, metanoa ekoiztuz. Arkeobakterio hauek betebehar oso garrantzitsua burutzen dute hainbat ekosistemetan: hausnarkarien digestio-aparatuan, zingiretan eta hondakin-uren araztegietan, esaterako.\nArkeobakterio hauen ezaugarri biokimiko nagusiak honako hauek dira:\nArchaea metanogenoen taldean 60 espezie inguru daude. Talde hau oso heterogenoa da, bertako espeziek ezaugarri morfologiko, fisiologiko zein genetiko desberdinak baitituzte. Morfologiari dagokionez, adibidez, batzuek bazilo itxura dute (\"Methanobacterium\") eta beste batzuk kokoak dira (\"Methanococcus\"). Hala ere, denek metano gasa ekoizten dute ingurumen anaerobiotean.\nHistoria.\nJakina da aspalditik zingira, urmael eta laku sakonetan uda garaian burbuilak agertu ohi direla, ur sakonetik datozenak. Alessandro Volta fisikariak 1776an holako burbuiletan gasa zegoela frogatu zuen: kandela bat sartuz gas hori zegoen ontzian sugar urdin baten agerpena egiaztatu zuen.\nXIX. mendearen bukaeran metano-sorrera horren atzean mikrobio batzuk zeudela azaldu zuten hainbat zientzialarik.\n\"Zingiren gasa\" deitu zioten antzinakoek metanoari, izen modernoa eman aurretik. Zingira hondoko lohi anaerobioetan dauden mikrobio metanogenoek sortzen dute, arnasketa anaerobioaren bidez, antzinakoen arreta erakarri zuen gas bitxi hori.\nMetanogenesia.\nMetanogenesia metanoaren sorrera prozesua da, mikrobioek eragindakoa. Archaea metanogenoak mikroorganismo anaerobioak direnez, arnasketa anaerobioa burutzen dute; arnasketa mota honek ez du oxigenorik erabiltzen elektroein azken hartzaile modura, karbonoa baizik. Karbono dioxidoa da gehien erabilitako molekula, mikrobio metanogenoek ekuazio honen bitartez erreduzitzen dutena:\nCO2 erabiltzeaz gain, zenbait metanogenok beste molekula batzuk erabili ditzakete haien arnasketa anaerobioan. Azido azetikoa (CH3COOH) eta metanola (CH3OH), esaterako:\n2 CH3COOH + 4 H2 \u2192 3 CH4 + 2H2O\nEkologia.\nMetanoaren sorrera biologikoa materia organikoaren deskonposizioa duten ingurumen anaerobioetan gertatu ohi da. Hortaz, ingurugiro anaerobio batean materia organikoa jartzen bada metanoa agertuko zaigu.\nHiru dira Archaea metanogenoek kolonizatzen dituzten ingurugiroak:\nBeraz, hausnarkarien digestio-aparatuan archaea metanogenoak ez daude isolatuak, beste mikrobio hartzitzaile batzuekin harremanetan baizik.\nHausnarkariengan ez ezik, beste animalia batzuengan ere (gizakia barne) egon daitezke metanogenoak. Gizakiaren herenak mikrobio metanogenoak ditu heste lodian, gas metanoa sortzen dutenak. Metano hori flatulentzien bitartez kanporatzen da.\nGarrantzi ekologiko handia dute mikrobio metanogenoek, toki anaerobioetan materia organikoaren degradazioa hauei esker osatzen baita. Karbonoaren zikloan ere parte hartzen dute, ingurugiro anaerobioetan dagoen karbonoa (CO2) atmosferara askatzen baitute metano moduan.\nBestalde, hausnarkari eta beste animalien digestio-aparatuetan sortzen den metanoa flatulentzia eta gorozkien bitartez atmosferara askatzen da. Metanoa berotegi-efektuan parte hartzen duen gasetako bat da, klimaren berotze prozesuan eragina duena.\nMetanogenoen erabilera bioteknologian.\nGoian aipatu den moduan, hondakin-uren araztegietan lohiak sortzen dira urak tratatzerakoan. Kondizio anaerobioetan lohi horiek degradatzen dira araztegietan dauden andel handietan, bakterio hartzitzaileak eta metanogenoak dituztenak. Degradazio honen ondorioz metano gasa sortzen da, araztegia hornitzeko erabiltzen dena.\nBestalde, Estatu Batuetako zein Europako etxalde askotan metanoa sortzeko bio-digestoreak erabiltzen dira. Etxaldean sortzen diren hondakin organikoak (simaurra, zaborra...) andel berezietara eramaten dira, bertan dauden mikrobio metanogenoek metano gasa sor dezaten. Gas horrek etxaldearen auto-horniketa bermatzen du."}
{"id": "83524", "revid": "6327", "url": "https://eu.wikipedia.org/wiki?curid=83524", "title": "Metanogenoak", "text": ""}
{"id": "83525", "revid": "512", "url": "https://eu.wikipedia.org/wiki?curid=83525", "title": "Roderiko", "text": "Roderiko (; ; ; 710-711) errege bisigodoa izan zen. Baskoiak menderatzen saiatu zen 710 urtean. Roderikok ere mairuen aurkako gerra egin zuen 711 urtean.\nGuadaleteko guduan erail zuten.\nBiografia.\nHispaniako azken errege bisigodoa izan zen, 710-711 bitartean (egungo Jerez de la Fronteran, Espainia, hila, 711).\nWitizaren ondorengoa izan zen, noble bisigodoek haren seme gazteak eta familia osoa Toledotik egotzi ondoren. Badirudi Rodrigo, Txindasvinto erregearen biloba bera, \"B\u00e6tica\" (egungo Andaluzia) lurraldeko \"dux\" edo buruzagi militarra izan zela ordu arte. Euskaldunen aurka borrokatu zen; Witizaren aldekoek ez zuten inoiz erregetzat onartu. Witizaren semeek Ipar Afrikako gobernari berberiarrengana jo zuten Rodrigoren aurkako laguntza bila, eta Tarik ibn Ziyad, Tangerko gobernaria, Iberiar Penintsulara igaro zen 710ean, eta gudari talde gotorrago bat 711. urtean, Rodrigok Iru\u00f1eko hiria inguraturik zuenean..\nSetio hura utzi eta musulmanen eta aurka zituen bisigodoen kontra borrokatu zen Guadalete ibaiaren ertzean. Hil egin zuten guduan. Berberiar musulmanek Toledoraino jarraitu eta arazo handirik gabe jabetu ziren bisigodoen hiri nagusiaz. Handik aurrera hasi ziren musulmanak Hispaniako bazterretan zabaltzen. Istorio asko zabaldu da Rodrigo erregearen inguruan; haien arabera, aseezina zen haren aginpide egarriak eta Julian konde bisigodoaren alaba, Florinda izenekoa, bortxatu izanak areagotu zuen noble bisigodoen haserrea."}
{"id": "83528", "revid": "90204", "url": "https://eu.wikipedia.org/wiki?curid=83528", "title": "Miguelanxo Prado", "text": "Miguelanxo Prado Plana (Coru\u00f1a, 1958-) marrazkilari eta komikigile galiziarrik emankorrenetarikoa da. Izan ere, hainbat lan eta elkarlan argitaratu izan ditu, galizieraz zein gaztelaniaz.\nMarrazki bizidunak ere landu ditu hala Galizian (\"Xabar\u00edn Club\") nola kanpoan ere (\"Men In Black\")."}
{"id": "83529", "revid": "9136959", "url": "https://eu.wikipedia.org/wiki?curid=83529", "title": "Hipokrisia eta faxismoaren aurka", "text": "Hipokrisia eta faxismoaren aurka Des-kontrol musika taldearen 6. diskoa da, 2008. urtean Baga-Biga diskoetxearen zigilupean argitaratutakoa. Lan honetan taldearen \"Duintasunez eutsi\" kantua, bi abesti berri eta hiru bertsio batu dituzte."}
{"id": "83531", "revid": "512", "url": "https://eu.wikipedia.org/wiki?curid=83531", "title": "Galiziako musika", "text": "Galiziako musika herrialde hartan egindako arte mota hori da, hainbat estilo barne hartzen dituelarik, gazteleraz eta galizieraz gehienbat.\nGaliziak tradizio zabala du musikari dagokionez. Tradizionalki erabiltzen diren instrumentuak haizezkoak eta perkusiozkoak dira, gaita, pandero, dunbal, xirula eta zanfona, nagusiki. \nXX. mendearen azken laurdenetik aurrera, Galiziako musika garaikideak talde, abeslari eta artista esanguratsuak eman ditu, jarraian aipatuko ditugunak.\nVoces Ceibes.\n1968 eta 1975 artean, Katalan Herrietan Nova Can\u00e7\u00f3 izeneko mugimendua eta Euskal Herrian Ez Dok Amairu sortu ziren moduan, oso garai politiko biziak zirelarik, Frankismoaren amaieran, Galizian \"Movemento Popular da Canci\u00f3n Galega\" edo \"Voces Ceibes\" abiatu zuten.\nBenedicto, Xavier del Valle, Vicente Araguas, Xerardo Moscoso, Xo\u00e1n Rubia, Bibiano, Suso Vaamonde, Miro Casabella eta Mar\u00eda Manuela nabarmendu ziren orduko abeslari eta artisten artean.\nFolk.\nFolk musika arloan nabarmentzekoa da, musika garaikidean, Milladoiro taldea lehenik eta behin. 1970eko hamarkadaren amaieran abiatu ziren, eta zeltiar musikan erreferente nagusietakoa da nazioartean. Rodrigo Roman\u00ed eta Ant\u00f3n Seoane \"Voces Ceibes\" mugimendutik zetozen, eta Xos\u00e9 V. Ferreir\u00f3s-ekin bat egin zuten lehenengo diskoa argitaratzeko, \"Milladoiro\", 1978an. Nando Casal, Ram\u00f3n Garc\u00eda Rei, Xos\u00e9 A. M\u00e9ndez eta Laura Quintill\u00e1n-ek osatu zuten jatorrizko taldea. 20 bat disko argitaratu dute euren ibilbidean zehar, eta galiziera izan dute hizkuntza. Garai hartan hasitako beste talde aipagarri bat DOA, Taranis eta Brath dira.\n1990eko hamarkadatik aurrera aritutako taldeak Berrog\u00fcetto, Faltriqueira eta Luar na lubre dira, beste batzuen artean. Bestela, musikari ezagunen artean, Mercedes Pe\u00f3n, Xos\u00e9 Manuel Budi\u00f1o, Carlos N\u00fa\u00f1ez, Susana Seivane eta Cristina Pato gaitajoleak ditugu. 2010eko hamarkadan Tanxugueiras taldea sortu zuten. \nAzkenik, musika tradizionalean dantzarik ezagunena mui\u00f1eira da.\nPop-rock.\nRock eta pop atalean, aipatzekoa da Vigoko hirian eta 1980ko hamarkadan sortutako \"A movida viguesa\" izeneko mugimendua, Galizia nolabait postmodernismo musikalean sartu zuena. Madrilen, bien bitartean, \"La movida madrile\u00f1a\" martxan zegoen, eta Euskal Herrian \"Rock Radical Vasco\" delakoa. Siniestro Total guztien artean talde ezagunena da, Germ\u00e1n Coppini, Miguel Costas, Alberto Torrado eta Juli\u00e1n Hern\u00e1ndez-ek osatutakoa hasieran. Dozena bat disko argitaratu zituzten, 1980ko hamarkadaren tartea nabarmenena izan zelarik, punk izpiritu transgresorearekin. Coppinik berehala taldea utzi eta Golpes Bajos sortu zuen Teo Cardaldarekin batera. Os Resentidos, bestela, galizieraz aritu zen, beste biak ez bezala, Ant\u00f3n Reixa artista polifazetikoa burua izan zelarik. Aerol\u00edneas Federales eta Semen Up ere aipatzekoak dira.\nBeste hiri batean, Ourensen, eta rock gogorragoa proposatuz Los Suaves taldea oso nabarmena izan da. Yosi Dom\u00ednguez buru, 1980ko hamarkadan abiatu ziren, estudioko 15 disko eta zuzeneko 7 utziz, gazteleraz arituta.\n1990eko hamarkadan, \"Rock Brav\u00fa\" izeneko mugimenduaren talderik ezagunena martxan ipini zen A Coru\u00f1an, Os Diplom\u00e1ticos de Monte-Alto, Xurxo Souto buru. Beste erregistro batzuetan, Madril eta Vigo artean sortutako Def Con Dos taldea ere oso ezaguna da.\nHamarkada hartatik aurrera, indie pop arloan Killer Barbies, eta abeslarien artean Ivan Ferreiro eta Xoel L\u00f3pez aipatzekoak dira. Azken urteotan, Novedades Carminha, Tri\u00e1ngulo de Amor Bizarro, Pussycats eta S\u00e9s nabarmentzen ari dira.\nBestela, bakarkako lanean Luz Casal abeslaria ospetsua izan da pop-rock erregistroetan, 1980ko hamarkadan hasitakoa. Bera baino lehen, Juan Pardo eta Ana Kiro ere oso ospetsuak izan dira. Galizieraz, Ux\u00eda Senlle kantari ezagunenen artean dago.\nKlasikoa.\nGaliziako Orkestra Sinfonikoa (OSG) 1992an sortu zuten A Coru\u00f1an. Festival de \u00d3pera da Coru\u00f1a jaialdian parte hartzen du, jada desagertu zen Festival Mozart-en egin zuten bezala. Palacio da \u00d3pera du egoitza nagusi. V\u00edctor Pablo P\u00e9rez OSG-ren zuzendaria izan zen 20 urtez, eta gaur egun ohorezko zuzendaria da.\nAndr\u00e9s Gaos, Manuel Balboa Rodr\u00edguez eta Enrique Xabier Mac\u00edas Alonso musikagile galiziarren obrak sustatzen dituzte, besteak beste.\nOpera abeslarien artean, Laura Alonso Pad\u00edn sopranoa ezaguna da nazioartean."}
{"id": "83536", "revid": "98220", "url": "https://eu.wikipedia.org/wiki?curid=83536", "title": "Howard Kendall", "text": "Howard Kendall (Ryton-on-Tyne, - Southport, ) Ingalaterrako futbolari eta entrenatzailea izan zen."}
{"id": "83537", "revid": "1545", "url": "https://eu.wikipedia.org/wiki?curid=83537", "title": "Jos\u00e9 Luis Mendilibar", "text": ""}
{"id": "83538", "revid": "512", "url": "https://eu.wikipedia.org/wiki?curid=83538", "title": "Milorad Pavi\u0107", "text": "Milorad \"Mi\u0161a\" Pavi\u0107 (Valjevo, 1921eko azaroaren 11 - Valjevo, 2005eko abuztuaren 16a) Serbiako futbolari eta entrenatzailea zen."}
{"id": "83539", "revid": "1545", "url": "https://eu.wikipedia.org/wiki?curid=83539", "title": "Milorad Pavic", "text": ""}
{"id": "83540", "revid": "8508693", "url": "https://eu.wikipedia.org/wiki?curid=83540", "title": "Little Boy", "text": "Little boy (euskaraz \"mutiko edo ume txikia\"), Japoniako Hiroshima hiriaren gainean 1945ean estatubatuarrek jaurtitako bonba atomikoari jarritako izena da. 1945eko abuztuaren 6an Paul Tibbets koronelak gidaturiko \"Enola Gay\" izenpeturiko B-29 hegazkinak bota eta 90.000\u2013166.000 lagun hil zituen. Hau Abuztuaren 6an gertatu zen. Bonba 10.450 metrotik jaurti zuten eta hiri gainetik 600 metrora egin zuen eztanda goizeko zortziak eta laurdenean. Bederatzi egun geroago eta hein handi batean bonba honek egin zuen sarraskiagatik Japoniak errenditu egin zen.\nDeskribapena.\n4.400 kilogramo pisatzen zuen, baina 64 kilogramo leherkari zuen. Guztira 13 kilotoikoa zen, hiru metroko luzera eta hirurogeita hamahiru zentimetro diametro zituen. Radar sentsoreak eta barometroak zituen azalean. Berde kolorez margotuta zegoen.\nJaurti baino lehen ez zuten inolako testik egin. Testak plutonioz egin ziren baina Little Boy uranioz egindako bonba zen.\nHiroshimako jaurtiketa.\nHegazkinean gantxo berri batzuk ezarri ziren bonba eusteko. Zeppo Marx zen gantxoak fabrikatu zituen enpresaren nagusia. Tinian herrira zatika eraman zuten. Zati bat \"USS Indianapolis (CA-35)\" itsasuntziak eraman zuen eta besteak egazkinez eraman zituzten.\nJaurtiketaren egunean, bonbaren pixua zela eta egazkinak pista osoa behar izan zuen ahalik eta seguruen aireratzeko. Hegaldian, William Sterling Parsons eta Morris Jeppson tekniariek armatu zuten bonba. Bi zaku kordita (leherkari normala) jarri zituzten uranio-235 eraztunak lehertzeko. Bonba elektrikoki armatu eta konprobazioak egin ondoren, azkenik segurtasun obturadore berdeak gorriengatik aldatu zituzten.\nHistorian hirien kontra erabili diren bi bonba atomikoetan lehena izan zen. Bigarrena \"Fat Man\" izendatu zuten."}
{"id": "83541", "revid": "1545", "url": "https://eu.wikipedia.org/wiki?curid=83541", "title": "Fred Pentland", "text": "Frederick Beaconsfield Pentland (Wolverhampton, 1883ko uztailaren 29-Poole, 1962ko martxoaren 16) Ingalaterrako futbolari eta entrenatzailea zen. Bere onddo-kapelak ospea eman zion Bilboko 1920ko hamarkadan, non Athletic Clubeko entrenatzaile sarituena bihurtu zen.\nIngalaterrako selekzioan 5 aldiz aritu zituen."}
{"id": "83542", "revid": "201", "url": "https://eu.wikipedia.org/wiki?curid=83542", "title": "Mountain Bike", "text": ""}
{"id": "83547", "revid": "336", "url": "https://eu.wikipedia.org/wiki?curid=83547", "title": "F\u00e9lix Sarriugarte", "text": "Felix Sarriugarte Montoia (Durango, 1964ko azaroaren 6a) euskal herritar futbolari ohi eta entrenatzailea da."}
{"id": "83551", "revid": "336", "url": "https://eu.wikipedia.org/wiki?curid=83551", "title": "Helmut Senekowitsch", "text": "Helmut Senekowitsch (Graz, 1933ko urriaren 22-Klosterneuburg, 2007ko irailaren 9) Austriako futbolari eta entrenatzailea zen.\nAustriako selekzioan 18 aldiz aritu zituen, bost gol lortuz."}
{"id": "83552", "revid": "512", "url": "https://eu.wikipedia.org/wiki?curid=83552", "title": "Iratxe Ibarra", "text": "Iratxe Ibarra Foruria (Markina-Xemein, ) bertsolaria, bertso-eskolako irakaslea eta UEMAko euskara teknikaria da. Horrezaz gainera, pilotaria da."}
{"id": "83555", "revid": "98220", "url": "https://eu.wikipedia.org/wiki?curid=83555", "title": "Dragoslav Stepanovi\u0107", "text": "Dragoslav Stepanovi\u0107 (Rekovac, 1948ko abuztuaren 30 - ) Serbiako futbolari ohi eta entrenatzailea da."}
{"id": "83556", "revid": "1545", "url": "https://eu.wikipedia.org/wiki?curid=83556", "title": "Dragoslav Stepanovic", "text": ""}
{"id": "83557", "revid": "918616", "url": "https://eu.wikipedia.org/wiki?curid=83557", "title": "ETB3", "text": ""}
{"id": "83558", "revid": "336", "url": "https://eu.wikipedia.org/wiki?curid=83558", "title": "Ernesto Valverde", "text": "Ernesto Valverde Tejedor (Viandar de la Vera, 1964ko otsailaren 9a -) arabar futbolari ohi eta entrenatzailea da. Gaur egun ez du talderik, 2020ko urtarrilaren 13an Bartzelonak kargu gabe utzi baitzuen, bere ordez Quique Seti\u00e9n entrenatzailea jarriz. Aurretik hainbat urte egon da Espanyolen, Valentzian, Villarrealen, Olympiacosen eta bere azken aurreko taldea izan zen Athletic taldean. Izatez C\u00e1ceresen jaioa da, nahiz eta laster etorri zen Gasteizera bizitzera.\nJokalaria.\nErnesto Valverde joaklaria izan zen bere debuta Deportivo Alavesen egin zuen (1982-1985), 18 gol sartu ebezan eta 0 titulo irabazi ebazan. Sestao River Club en egon zen, hurrengo temporadan (1985-86), egon zan, 6 gol sartu zuen eta 0 titulo irabazi zituen. Hurrengo bi denboraldietan RCD Espanyolen lehenengo kategorian egon zen (1986-1988) 17 golak sartu zituen bi tenporadan. RCD Espanyolen egon eta gero FC Barcelona-n bi urtez (1988-1990), 1go kategorian egon zen eta 10 gol sartu zituen Bartzelonan bi titulo irabazi zituen: Europako Futbol Errekopa eta Espainako errege kopa. Hurrengo 6 denboraldietan (1990-1996) Athletic Cluben lehenengo kategorian egon zen, 50 gol sartu zuezan, 0 titulo irabazi ebazan. Hurrengo denboraldia RCD Mallorcan egon zan, (1996-1997) bigarren kategorian eta bakarrik 3 gol sartu ebazan eta 0 tituo irabazi zituen.\nEntrenatzailea.\nErnesto Valverde jokalaria izan eta gero entrenatzailea izan da, bere lehenengo taldea Athletic Kadete dibisio honorrean hasi zen (1997-98) urte horretan ligas igo zen Euskal Ligara. Beste hiru urtetan geratu zen. Geroago (2003-2005), 39 partidutik bakarrik 15 irabazi zitun. Hurrengo urtean espulsatu eben. Hurrengo bi urteetan RCD Espanyolera joan zan (2006-2008), 99 partidutik 37 irabazi ebazan eta 0 titulu irabazi eben. Hurrengo urtean Olympiaco FC-ra joan talde hau Grecia-koa da, (2010-11). 34 partidu jokatu zituen eta 26 partidu irabazi ebezan eta 24 partidu irabazi eben ligan horregaitik 2. lekuan geratu zen. Urte bat geroago. Berriro talde honetan geratu zen eta orain bai liga irabazi eben, 50 partidu jokatu eban 35 irabazi eben (2011-12). Hurrengon urtean espainiako talde batera joan zen, Valencia CF urte horretan (2012-13) lehenengo kategorian egon zen eta 31 partidutik 17 bakarrik irabazi zituen. Valenciatik joan eta gero Athletic Clubera joan zen 3 denboraldi egon zen (2013-2017), 411 partidutik 201 irabazi zituen. Geroago FC Barcelonan egon zen 3 demboraldiz,(2017-20)135 partidutik 102 irabazi ebezen. Azkenik Athletic Clubera joan zen (2022-24) 59 partidutik 27 irabazi ebezen.\nKanpo estekak.\nhttps://www.athletic-club.eus/eu/entrenatzaileak/ernesto-valverde-tejedor\nhttps://www.athletic-club.eus/jugadores/ernesto-valverde-tejedor"}
{"id": "83560", "revid": "336", "url": "https://eu.wikipedia.org/wiki?curid=83560", "title": "Angel Zubieta", "text": "Angel Zubieta Redondo (Galdakao, 1918ko uztailaren 17a - 1985eko urriaren 28a) euskal herritar futbolari ohia eta entrenatzailea zen."}
{"id": "83561", "revid": "88969", "url": "https://eu.wikipedia.org/wiki?curid=83561", "title": "Amaia Uribe", "text": "Amaia Uribe Astorkia (Forua, Bizkaia, 1985eko ekainaren 5a) bertsolaria eta euskal kazetaria da. EITBren New Yorkeko berriemailea izan da 5 urtez.\nIkus-entzunezko ikasketak egin eta telebista munduan sartu zen. Euskal Telebistako albistegietan kazetari bezala hasi zen eta 2008an Hitzetik Hortzera bertsolaritza programa aurkeztu zuen. Radio Euskadiko \"Boulevard\" saioan ere aritu da lanean eta New Yorkeko albisteen berri ematen jardun du."}
{"id": "83563", "revid": "1712", "url": "https://eu.wikipedia.org/wiki?curid=83563", "title": "Cisco", "text": ""}
{"id": "83564", "revid": "201", "url": "https://eu.wikipedia.org/wiki?curid=83564", "title": "Bujis", "text": ""}
{"id": "83565", "revid": "105290", "url": "https://eu.wikipedia.org/wiki?curid=83565", "title": "Espazioaren esplorazioa", "text": "Espazioaren esplorazioa gizakiak kanpo-espazioa ezagutzeko egindako ikerketa da. Horretarako, astronomia eta espazio-teknologia erabiltzen ditu. Esplorazio fisikoan gizakiek gidatutako espazio ontziak zein automatikoki gidatutako zundak erabiltzen dira.\nAspaldidanik aztertu da zerua eta bertako argizagiak, baina XX. mendearen erdialdera suziriak garatu arte espazio horren zuzeneko azterketarik ezin izan da egin.\nHistoria.\nErdi Aroa.\nKopernikoren aurrerapenak bizkor garatu zuten astronomiaren alorra. Zientzialari poloniarrak Ptolomeoren sistema zalantzan jarri zuen planetak eguzkiaren inguruan mugitzen zirela adieraziz. Horrela, astronomia modernoaren oinarria izango zen teoria heliozentrikoaren sortzaile bihurtu zen. Hala ere, teoria honek zuzenketa nabariak behar izan zituen planeten mugimenduari azalpena eman zezan esferen perfekzioa zela eta. 1609an, Galileok bere lehenengo teleskopioaren sorrerarekin Artizarraren faseak ikustea lortu zuen. Behapen hauek Ptolomeoren astronomia deuseztatu zuten eta Kopernikoren teoriak berrestu zituzten. Halaber, Galileok Esne Bidea izar-multzo gisa eta Jupiterren lau satelite nagusiak aurkitu zituen. Aitzitik, esan ohi da teleskopioaren sortzailea 1608an Hans Lippershey izan zela eta urtera Galileok mekanismoa hobetu zuela organo baten hodi zahar bat erabiliz.\nKeplerrek, planeten ageriko posizioari buruzko behaketa zehatzaz baliatuz, planeten mugimenduari buruzko legeak finkatu zituen. Planetek Eguzkiaren inguruan orbita eliptikoak abiadura desberdinean irudikatzen zituztela ondorioztatu zuen. Newtonek planeten erakarpen indarra Lurraren grabitatearekin parekatzea lortu zuen. Zientzialari ingelesak grabitate indarrak gutxiagotu egiten zela distantziaren karratuaren arabera erakutsi zuen eta honek Kepleren planeten mugimenduari buruzko teoriaren jatorria izan zela frogatu zuen. Grabitate unibertsalaren legea ikusgai jarri zuen.\nBitartean, era guztietako aurkikuntza zientifikoak eman ziren, gizakien hegan egiteko gura izan zen horietako bat. Hasieran, txorien hegalen mugimendua imitatuz hegan egiten lortu zitekeela pentsatzen zen, eta XIII. mendean Roger Baconek airea baino astunagoa zen tramankuluak hegan egin zezakeela adierazi zuen. XVI. mendearen hasieran, Leonardo da Vincik, historiako jeniorik garrantzitsuenetarikoak (arkitekto, eskultore, margolari, biologo, musikari, filosofo, idazle eta ingeniaria), gerora bihurgarri izango ziren diseinuak garatu zituen. Airea baino astunagoa izanik hegan egin zezaketen hiru tramankulu asmatu zituen: planeagailua, helikopteroa eta ornikopteroa (txoriek bezala mugi zezakeen makina). Halaber, Galileo ikerketa esperimentalaren aitzindaria izan zen. Historian zehar, hegan egiteko gailuen diseinuak burutu ziren, gehienek porrot egin zuten, baina airea menperatzeko eta hegan egiteko ametsa bete zen, gero eta azkarrago eta urrunago. Aitzitik, gizadia hegan egiteaz ez zen konformatzen eta bere muga zeruaz gaindi ezarri nahi zuen, espazioan alegia.\nAstronautikak arazo ugari mahaigaineratu zituen. Lurraren erakarpena gainditzeko zailtasuna zen oztopo nagusia, arazoari aurre egiteko ibilgailuaren abiadurak infinitutik Lurrera jausten den gorpu batek hartzen duen abiadura adina behar zuen. Ihes egiteko abiadura segundoko 11.200 metrokoa da, hots, 40.320 km/h. Jaurtitutako ontzi batek 8.000 m/s-ko abiadura gainditzea lortzen ez badu Lurrera jausiko litzateke. 8.000 m/s-ko abiadura gainditzean ihes egite-abiadura gutxiago bada, ontzia ez litzateke jausiko Lurrera, baina ez luke bere erakarpenetik ihes egingo planetaren indar zentrifugoak bere grabitatearen eragina orekatuko baitzuen, horrenbestez bere orbitan iraungo luke (8.000 m/sg gutxiengo abiadura da satelite bat orbitan jarri ahal izateko).\n8.000 m/s baino gehiagoko abiadurarekin orbitak eliptikoak bihurtzen dira. 11.200 m/s-ko abiadurarekin ontziak Lurreko erakarpena gaindituko zuen horretatik erabat aske geratuz. Atmosferatik doazen hegazkinek euren eragile eta hegoei esker maniobratzen dute ibilgailu bera grabitatearen indarrari eutsiz airean. Haatik, espazio ontzi batek ezin du erabili hegorik bere burua eusteko espazioan airerik ez dagoelako. Altueran mantentzeko. orbitan sartu behar da, horretarako hegoen ordez koheteak behar dira ontzia bultzatzeko eta maniobra dezan.\nK.a. XVII. mendean Txinan lehenengo suziriak asmatu ziren bolbora erregai solido gisa erabiliz. Ikatza, sulfuro eta gatzaren nahasketa erabiliz banbu-kanaberak betetzen ziren eta jaiegunetan zeremonial suen legez botatzen ziren. 1405ean txinatarrek suziriak eta bolbora erabiltzen zituzten defentsarako armatzat. Esaterako, 1258an mongolek suziriak erabili zituzten Bagdad erasotzeko. Gerora, Luis IX.a Frantziako erregearen armadak erabili zituen. 1300an suziria Europako herrialdeen armategietara hedatu zen, eta edozein gudatan erabiltzen hasi ziren, Orleansen Ehun Urteko Gerran, besteak beste. Horrela, pixkanaka euren irismena eta hegaldiko egonkortasuna hobetzen joan zen."}
{"id": "83566", "revid": "201", "url": "https://eu.wikipedia.org/wiki?curid=83566", "title": "Bakha", "text": ""}
{"id": "83567", "revid": "100337", "url": "https://eu.wikipedia.org/wiki?curid=83567", "title": "Specialized", "text": "Specialized Bicycle Components bizikleta eta hauentzako erabilgarriak diren tresnen fabrikatzaile amerikarra da.Fabrika Morgan Hillen dago,Kalifornian.\nHistoria.\nSpecialized, 1974. urtean sortu zuen Mike Sinyardek eta, hasiera batean, bere produkzioa errepideko bizikletara bideratu zuen bere modelurik hoberena (Allez), eta zikloturismoetan, berriz, Sequoia. Beranduago, 1981. urtean, konpainiak lehenengo mendi bizikleta sortu zuen, Stumpjumper izenekoa.\nProduktuak.\nGaur egun, bizikletak egiteaz gainera Specializedek hainbat osagai ditu txirrindularientzako: Maillotak, kaskuak, antiajuak... Eta bizikletetan bere modelo oso ezagun bat, Hardrocketik Hotrock umeentzako bizikletetara bitartean aukera ugari du. Bere modelurik onena S-Works seriekoak dira, bai errepide eta baita mendi bizikletan ibiltzeko ere.\nS-Works.\n\"S-Works\" Specialized enpresaren barnean dagoen bereizketa bat da, 1992. urtean sortua. Beraien helburua kalitate handiko bizikletak egitea zen. Izena Skunk Worksetik dator. Hau, ezaguna da hegazkin militar sekretuak egiteagatik.\nHorregatik, S-Works irudia kalitate handiko produktuek bakarrik daramate. Adibidez, \"Tarmac Pro\" eta S-Works subdibisioak egindako \"TarmacPro\" kuadruen artean azkenengo honek karbono zuntzak erabiltzen duena da.\nSpecialized zirkuitu profesionaletan.\nAzkenengo urteetan txirrindulari askok Spezialiced markako bizikletak erabiltzen dituzte.\"Team Gerolsteiner\" eta \"Quick Step-Innergeticek\" \"Tarmac\" modeloa erabiltzen dute, ingeleses errepide esan nahi duena. \"Gerolsteiner\" taldeak, Shimano konponenteak erabiltzen ditu eta Quick Step-Innergeticek, bitartean, Campagnolo etxean du konfiantza."}
{"id": "83568", "revid": "119347", "url": "https://eu.wikipedia.org/wiki?curid=83568", "title": "Adarraga pilotalekua", "text": "Adarraga Logro\u00f1oko (Errioxa) pilotalekua da. 1964ko irailaren 24ean ireki zuten San Mateo festetan.\nLuis Bomb\u00edn Fern\u00e1ndez eta Rodolfo Bozas-Urrutiaren arabera, Adarraga pilotalekuak 1.900 pertsonentzako edukiera dauka, 1.700 eserita eta beste 200 zutik. Bestalde, Asegarcerentzat, 1.518 lagunentzako edukiera du.\nPilotalekuak Logro\u00f1on bizi izandako Javier Adarraga pilotari gipuzkoarraren izena darama, besteak beste Errioxako Pilota Federazioa sortu eta hainbat urtez presiditu zuena. Neurriei dagokienez, 35,68 m luze eta 11 m zabal ditu eta esku-pilota jokatzeko egina dago."}
{"id": "83569", "revid": "880", "url": "https://eu.wikipedia.org/wiki?curid=83569", "title": "Yeray Vazquez", "text": ""}
{"id": "83572", "revid": "201", "url": "https://eu.wikipedia.org/wiki?curid=83572", "title": "Steve peat", "text": ""}
{"id": "83574", "revid": "201", "url": "https://eu.wikipedia.org/wiki?curid=83574", "title": "Firewall", "text": ""}
{"id": "83575", "revid": "201", "url": "https://eu.wikipedia.org/wiki?curid=83575", "title": "Mtb", "text": ""}
{"id": "83577", "revid": "336", "url": "https://eu.wikipedia.org/wiki?curid=83577", "title": "Kongoko Bigarren Gerra", "text": "Kongoko Bigarren Gerra, Afrikako Mundu Gerra edo Afrikako Gerrate Handia batzuetan Koltanaren gerra deitua 1998ko abuztuan hasi zen Kongoko Errepublika Demokratikoan (RDC eta lehenago Zaire izena zuena), eta ofizialki 2003ko uztailean amaitu zen, behin-behineko gobernua boterera iritsi zenean. Hala ere, gaur egun ere herrialdean eta inguruetan (Uganda, Ruanda, Burundi, Namibia, Zimbabwe, Angola eta Txad) indarkeriak segitzen du, eta gauzak horrela Afrikako historia modernoaren gerraterik handien bihurtu da, zuzenean zortzi herrialde eta 25 talde armatu barne hartuz eta 2008 arte 5.4 milioi pertsonaren heriotza eraginez, batik bat gaixotasunek eta goseteak jota, Bigarren Mundu Gerraren ondoren liskar hilgarrien bilakaturik. Halaber, milioika pertsona errefuxiatu izan dira inguruko herrialdeetan.\nAldeak.\nAlde batetik, Kinshasa edo RDCren aldean lehenik Laurent-D\u00e9sir\u00e9 Kabila eta gero haren semea den Joseph Kabilaren armada nazionala, atzerritarren aurkako hainbat Mai-Mai talde eta Zimbabwe, Angola, Txad, Sudan eta Namibia daude, herrialdearen mendebal eta hegoaldearen kontrola dutelarik.\nBeste alde batetik, tutsiek bereganatutako Ruanda eta Burundiko gobernuen armada nazionalak eta euren aldeko talde armatuak daude, Kongoko errebeldeak barne hartuz eta Goma mugako hirian bilduz. Ipar-ekialdeko kontrola dute.\nBestela, hutuen aldeko taldeak daude, tartean Ruandako genozidioaren arduradun batzuk, bai eta Mai-Mai milizia batzuk ere, tutsien aurka egiteko mugitzen ari direnak. Eta, azkenik, Ugandako armada nazionala eta inguruko taldeak daude, printzipioz euren mugak errespetatzeko mobilizaturik baina baliabide naturalen ustiapenetan interesaturik, beste aldeak bezala.\nDatu historikoak.\nGerra zibil odoltsu hau, Kongoko Errepublika Demokratikoan hasi zen 1998ko abuztuaren 2an, Ruandako armadak, Kongoko biztanleria babesteko aitzakian, herrialdea inbaditu zuenean. Gerra honen helburu nagusia zonaldeak dituen meategi mineral handien kontrola da, batez ere koltanena, inguruko herrialdeen gutizia piztu duen materiala, Ruanda, Uganda eta Burundi adibidez. Herrialde horiek itun komertzial estrategiko eta militarrak ezarri dituzte mendebaldeko ekonomia nagusiekin, Kongoko mineralak trafikatu eta prozesatzeko.\nGiza eskubideen aldeko erakundeek behin eta berriz adierazi dute AEBak, Alemania, Belgika eta Kazakhstan ari direla, azken batean, gatazka finantzatzen, baina ez bakarrak.\nGorroto etniko historikoek eta interes ekonomiko garrantzitsuek Kongoko Errepublika Demokratiko bihurtu dute aintzira Handien eremua su-etenik gabeko gudu-zelai. Afrikako nazio honetan 200 etnia desberdin bizi dira, Ituri eta Kivi eskualdeetan tribuen arteko liskar eta sarraski bortitzak gertatu dira, batzuetan, eta, beste batzuetan, meatoki ugariko eremu honen kontrola jokatzen duten talde ezberdinek bultzatu dituzte, hala nola, urrea, petrolioa, uranioa, diamanteak eta koltana.\nGarai bateko Zaireko Errepublikako lehia etnikoak antzinakoak ziren arren, tentsioak areagotu egin ziren 1994tik aurrera, Ruandako gerra zibiletik eta genozidiotik ihes egiten zuten milioi eta erdi errefuxiatu hutu baino gehiago iritsi ondoren. Gaur egun, talde asko daude aurrez aurre: Kongoko Taldekatzea Demokraziaren Alde (ACD edo Agrupaci\u00f3n Congole\u00f1a por la Democracia, gazteleraz) eta Kongoko Liberazioaren Mugimendua (MLC edo Movimiento de Liberaci\u00f3n del Congo, gazteleraz) talde matxinoak, Ruandak eta Ugandak lagunduta; Ruanda eta Burundiren aurkako gerrillari hutuak, ugandar errebeldeak, Kinshasaren aldeko kongoar milizianoak."}
{"id": "83580", "revid": "105290", "url": "https://eu.wikipedia.org/wiki?curid=83580", "title": "Medamud", "text": "Medamud (arabieraz \u0627\u0644\u0645\u062f\u0627\u0645\u0648\u062f\u200e \"al-Mad\u0101m\u016bd\") gaur egungo Luxorretik zortzi kilometro ipar-ekialdera zegoen antzinako hiri egiptoarra da.\nTokia, Fernand Bisson de la Roquek industu zuen 1925etik eta eraikuntza mordoa argitara eman zuen, horien artean, zezen burudun antzinako gerraren jainkoa zen Monturi eskeinitako adobezko tenplu bat, Sesostris III.aren garaian datatua dagoena. Tenplu honek, barnean gurtza kaperak zituzten pilono eta barruti ireki batez osatutako antzinako santutegi bat ordezkatu zuen. Uste denez, antzinako santutegi hau, Egiptoko Antzinako Inperioaren garaikoa da.\nXII. dinastiako eraikina, Egiptoko Inperio Ertainetik mantentzen diren eraikuntza erlijiosoetako adibide bitxietako bat da, Abidoseko Sesostris III.aren tenplua, Medinet Madiko tenplua eta El Fayumeko Qasr el-Saghakoekin batera, Medamuden garai berekoak edo handik gutxirakoak direnak, eta, jakina, baita Mentuhotep II.aren hil tenplua ere, XI. dinastiakoa, Deir el-Baharin.\nTenplua, apaintzen jarraituko da XIII. dinastiaren garaian, Egiptoko bigarren tarteko aroan eta, bereziki, Sebekhotep III.aren erregealdian, errege honek, bere aurrekoen zenbait baxuerliebe usurpatuko dituelarik, bere arbaso ospetsua zen Sesostris III.arena kasu, Karnakeko aire libreko museoan ikus daitezkeenak, non erregea, Montu jainkoak hartua irudikatuta dagoen, baita Louvren ere, tenpluko kaperetako baten ateko atezangoak eta ateburua kontserbatzen dituena, non Sebekhotepek bere izena berridatziko duen, tenplua, beranduago, XVIII. dinastiako faraoiek aldatuko dute, Tutmosis III.a barne, harrizko santutegia berreraiki eta bere irudiaren estatuekin apaindu zuena.\nBere gaur egungo egoeran, tenplua, ptolomeotar dinastiakoa da, eta erromatar enperadoreen agintaldietan zabaltzen eta apaintzen jarraitu zen. Enperadore askoren kartutxoak ikus daitezke, bereziki, Tiberiorenak. Bazegoen kai bat, nora Karnaketik Monturen tenplura lotutako kanal batetatik heltzen zena, esfingezko dromos bat aurretik zuela, gaur egun hondakinetan dagoena. Oraindik aurki daitezke duela milaka urteko erromesen testigutzak, margo eran, demotikoz idatziak, eskeintzak eta baita zizelkatutako \"oin arrastoak\".\nGeroago, IV. eta V. mendeetan, hiru nabeko eliza kopto bat eraiki zen."}
{"id": "83581", "revid": "56334", "url": "https://eu.wikipedia.org/wiki?curid=83581", "title": "Sebekhotep III.a", "text": "Sejemra Seuadytauy Sebekhotep edo Sebekhotep III.a, Egiptoko XIII. dinastiako faraoi bat izan zen. Bere erregealdia, K.a. 1708tik K.a. 1705arte hedatu zen, Frankeren arabera.\nTurineko Errege Kanonean, VI,24 erregistroan agertzen da, hiru urte eta bi hilabeteko erregealdiarekin, baina hiru zeinua ia ez dago ulertzerik eta, agian, lau urte izan daitezke.\nBere tronu izena, Sejemra Seuadytauy, \"Ra boteretsua da, Bi Lurrak lorarazten dituena\" bezala itzultzen da. Inskripzio batean, bere senideen zerrenda bat agertzen da, eta, honegatik, errege familiakoa ez zela dakigu, ziuraski militar bat zen.\nBere garaiko testigutzak.\nBere erregealdiaren garaiko monumentu hondakinak eta objektu asko aurkitu dira. Adibidez:"}
{"id": "83582", "revid": "512", "url": "https://eu.wikipedia.org/wiki?curid=83582", "title": "Sehel uhartea", "text": "Sehel, Nilo ibaiko uharte bat da, Egipton dagoena, Asuanetik hegoaldera, hiri honetatik gertu, Elefantina uhartearen antzekoa, non ibaiaren \"lehen urjauzia\" zegoen, benetan, antzinako urlaster batzuk, arrokak, forma borobilduekin modelatu zituena.\nAntzinatetik erabilia izan zen, granito harrobi bezala.\nInskripzioak.\nHarkaitzetan, zenbait garaitako inskripzioak daude, Egiptoko Inperio Berrikoak eta ptolomeotar dinastiaren garaikoak, bi harkaitz handitan banatuta, ekialdean Bibi Togug eta mendebaldean Hussein Togug.\nInskripziorik ezagunena \"Gosearen hilarria\" deritzona da, Djoser edo Zoser erregearen garaikoa. Aipaturiko estela honek, Niloren ur goraldi urrien garai baten ondoren, goseak herrialdea nola mehatxatzen zuen kontatzen du, eta eskualdeko hiru jainko nagusiak ziren Jnum, Satet eta Anuketi otoitz egin zieten, hauen gurtza gainbehera joan zelarik, eta honen, ibaiaren goraldia, hurrengo urtean jada normala izan zela. Uharteko biztanleek, Anuket jainkosa gurtzen zuten."}
{"id": "83583", "revid": "119247", "url": "https://eu.wikipedia.org/wiki?curid=83583", "title": "Anuket", "text": "Anuket (Anukis grezieraz), uraren jainkosa da, Niloren jainkosa, bereziki Aswango ur-jauziena, bereziki gurtua zen eskualdea, baita haragikeriaren jainkosa ere, egiptoar mitologian.\nIkonografia.\nPapirozko zetro bat eta ankha zeramatzan lumazko koroa zilindriko bat zeraman emakumea. Bere animalia sakratua, gazela izan zen.\nMitologia.\nNubiar jatorrikoa, \"Nubiako gobernaria\" zen eta \"Estua\" ezizena zuen arren, Niloren zintzurren antzera, haragikeriaren jainkosa izan zen, zelaiak emankortzen zituena uholde garaian. Garairen batzuetan, \"Erregearen Ama\" deitua izan zen, ama itxurarekin, erregeari titia ematen erakusten baitzen.\nAnuketek, bere guraso Khnum eta Satisekin (batzuetan Satisen ahizpa bezala), Elefantinako hirukoa osatzen zuen Egiptoko Inperio Ertainaren garaitik, lehenago, Ra eguzki jainkoaren alaba bezala gurtzen zen arren.\nEpitetoak.\n\"Nubiako Gobernaria\", \"Nebt Satet\" \"Seheleko Anderea\" Elefantinan eta \"Estua\" deitua izan zen.\nSinkretismoa.\nIsisekin identifikatzen zen Denderan eta Filae uhartean. Beranduagoko garaietan, Neftisekin identifikatua izan zen.\nGurtza.\nElefantina, File, Komir, Deir el-Medinan eta ia Nubia osoan gurtua izan zen. Gurtza gune garrantzitsu bat, Sehel uhartean zegoen bere tenplua da. Bere jaia, Thot hilabeteko zazpigarren egunean ospatzen zen, Niloren goraldian: jendeak, ibaira, urrea, bitxiak eta objektu preziatuak botatzen zituen, bizi sorrarazle zen uragatik esker on bezala. Egun horietan, arrain zehatz batzuk jateko debekua eraginik gabe uzten zen, errituaren zati bezala jaten ziren arrainak."}
{"id": "83584", "revid": "1545", "url": "https://eu.wikipedia.org/wiki?curid=83584", "title": "Carnegie Mellon Unibertsitatea", "text": "Carnegie Mellon Unibertsitatea () Pennsylvaniako Pittsburgh hirian dago, eta informatika eta robotika arloetan Estatu Batuetako ikerketa gunerik garrantzitsuenetakoa da.\nGaur egun unibertsitateak hainbat campus ditu Kalifornian, eta beste bat Qatarren."}
{"id": "83585", "revid": "371", "url": "https://eu.wikipedia.org/wiki?curid=83585", "title": "Carnegie Mellon University", "text": ""}
{"id": "83587", "revid": "371", "url": "https://eu.wikipedia.org/wiki?curid=83587", "title": "CMU", "text": ""}
{"id": "83588", "revid": "336", "url": "https://eu.wikipedia.org/wiki?curid=83588", "title": "Konfederazio", "text": "Konfederazioa lege batzuk partekatzen dituzten estatu burujabeen batasuna da; estatu guztiei laguntza ematen dien gobernu zentrala osatzen dute. Interes berdin batzuengatik elkarturik, atzerriko ordezkapenak, atzerriko merkataritza eta diru bera erabiltzen dute. Termino politikoetan, konfederazioa atzerriko ordezkapen bakarra duten estatu subiranoen batasunari deritzo.\n\"Konfederazioa\" eta \"federazioaren\" desberdintasun nabarienak honakoak dira: lehenak autonomia maila altua eta botere zentral mugatua du; aldiz, federazioetan, konpetentzia batzuei uko egiten zaie eta botere zentrala handiagoa da. Bestalde, konfederazioeatan estatu bakoitzak sezesio eskubidea dauka."}
{"id": "83589", "revid": "56334", "url": "https://eu.wikipedia.org/wiki?curid=83589", "title": "Masaharta", "text": "Masaharta Amonen Apaiz Gorena izan zen Tebasen, K.a. 1054tik K.a. 1046 arte, XXI. dinastiaren garaian.\nPinediem I.a eta Isetemjeb II.aren lehen semea zen. Kargua, K.a. 1054an heredatu zuen, bere aita faraoi izendatua izan zenean.\nEz da Manetonen epitomeetan aipatua agertzen.\nBere agintaldian, Deir el-Baharira Egiptoko Inperio Berriko faraoien momiak eramaten jarraitu zuen, ordurarte Erregeen Haranean lurperatuta zeudenak, lapurreta eta profanazioak eragozteko.\nMasaharta, bere aita baino lehenago hil zen. Bere momia, DB320 ezkutalekuan aurkitu zen, Deir el-Baharin.\nAmonen Apaiz Goren bezala, bere oinordekoa, bere anaia Diedkhonsuefankh izan zen."}
{"id": "83591", "revid": "6950", "url": "https://eu.wikipedia.org/wiki?curid=83591", "title": "Epitome", "text": "Epitomea (grezieraz \u1f10\u03c0\u03b9\u03c4\u03bf\u03bc\u03ae \"epitome\", \"gainetik moztu\") lan luze baten laburpena da, funtsezkoena deskribatzen duena. Epitomeen garrantzia gaur egungo historiografiarentzako, kasu askotan, galdutako lanen edukiaren zirriborro bat ezagutzea ahalbidetzean dago.\nErregistratuko lehen epitomea, K.a. IV. mendean egin zuen Teoponpo Kiosekoa historialariak, eta Herodotoren Historiak laburtzen zituen. Beste epitome ospetsu batzuen artean, Ponpeio Trogoren \"Istorio Filipiko\"ena dago, Juniano Justino historialari erromatarrarena, \"Miriobilion\" edo \"Liburutegia\" deitua, Foziorena, epitome bilduma.\nAntzinako Egiptoren historiaren ezagutzarako, garrantzi handikoak izan ziren Manetonen \"Aigyptiaka\" izeneko galdutako laneko epitomeak, baina partzialki kopiatua Flavio Josefo, Julio Sexto Afrikano, Eusebio Zesareakoa eta Sinzelo fraidearen testuetan, faraoien historia dinastietan banatzearen jatorria. Mendeetan zehar, epitome hauek, Herodoto eta beste egile greziar batzuen istorioekin batera, egiptoar munduko informazio iturri bakarrak izan ziren. Jean-Fran\u00e7ois Champollioni esker, hieroglifo idazkera berriz irakurri, eta papiro eta baxuerliebeetako jatorrizko testuetan, bere kultura dizdiratsuaren benetako historia deskubritu ahal izan zen."}
{"id": "83594", "revid": "336", "url": "https://eu.wikipedia.org/wiki?curid=83594", "title": "Teoponpo", "text": "Teoponpo, grezieraz \u0398\u03b5\u03cc\u03c0\u03bf\u03bc\u03c0\u03bf\u03c2, \"The\u00f3pompos\", (Kios, K.a. 380 - K.a. 323) historialari greziar bat izan zen, beharbada, K.a. IV. mendeko garrantzitsuena. Bere lanik garrantzitsuena \"Filipicas\" deritzona da, 58 liburuk osatutakoa, Alexandro Handiaren aita zen Filipo II.a Mazedoniakoaren historian oinarritua. Bere lanean, estilo moralista da nagusi, Filiporen bizitza pertsonalaren aurkako kritikengatik bereizten dena, agintariaren ekintza politikoen alde zegoen bitartean. Herodoto, Isokrates eta Antistenesen eragina izan zuen.\nBere lan guztia galdu da, baina beste egile batzuk berari buruz egiten dituzten aipamen luzeengatik ezagutzen da. Lehen aipaturiko \"Filipicas\" lanaz gain, \"Helenicas\" deritzon beste bat ere idatzi zuen, Tuzididesen lanaren jarraipena. \"Helenicas\", dirudienez, garrantzi gutxiagokoak dira, ez baita asko aipatzen, egilearen hasiera garaikoa. Lan honi buruz, Arnaldo Momigliano historiografian adituak \"Teoponpok, beraz, Tuzididesen lana jarraitzeko ahaleginean heldu egin behar izan zuen\". Momiglianok, Teoponpogan, Tuzididesen ereduaren gainditzea nabarmentzen du. Filiporen sarrerak, baliorik gabe uzten du Esparta-Atenas eskema, eredu historikoak, errealitate politiko berrira egokitu behar izan zirelarik."}
{"id": "83595", "revid": "105290", "url": "https://eu.wikipedia.org/wiki?curid=83595", "title": "Tabularium", "text": "Tabularium K.a. 86an Kinto Lutazio Katulo kontsulak eraikitzea agindu zuen eraikin bat zen, artxibategi bezala erabiltzeko.\nHistoria.\nLurraren mailan, 3 metro eta erdiko lodiera duten harresi handiekin eraiki zen, Kapitolinoko gorengo mailaraino igotzen doazen heinean kaltetzen doazenak. Agiri ofizialak gordetzeko korridore estudun harresi bikoitz antzeko bat zen. Erromatar Foroan dago, eta bere hondakinek, hondoko oihal bat eratzen dute toki honetan, fatxada solido eta monumental bat, harresiaren barnean sartutako zutabe dorikoekin apaindua.\nSenatorio jauregia.\nTabularium eraikinaren gainean Senatorio jauregia eraiki zen, gaur egun Erromako udaletxearen egoitza dena."}
{"id": "83596", "revid": "119347", "url": "https://eu.wikipedia.org/wiki?curid=83596", "title": "Brown Bears", "text": "Brown Bears (euskaraz \"Brown Hartzak\" edo \"Hartz Arreak\") Brown Unibertsitateko kirol taldea da, Rhode Islandeko Providence hirian dagoen unibertsitatea. \"Bears\" taldeek NCAAk antolatutako lehiaketa unibertsitarioetan parte hartzen dute, eta Ivy League delakoaren partaide da kirol guztietan, gizonezko eta emakumezkoen izotz hockeyan izan ezik, non ECAC Hockeyren zati den. 37 kiroletan parte hartzen du.\nKirol programa.\n\"Bears\" taldeak, honako kirol hauetan parte hartzen du:\nUltimate.\nBrowneko kirol sekziorik nabarmenetako bat, ultimate delakoa da, frisbee batekin jokatzen den kirol bat, futbol edo errugbiaren antzekoa, kirol honetan, 2005ean txapeldun nazionalak izan direlarik.\nSaskibaloia.\nBrown unibertsitateko 2 jokalari baino ez dira iritsi NBAn jokatzera, bien artean, 26 partidu baino jokatu ez zituzten arren, horietako azkena, 1957an."}
{"id": "83597", "revid": "105290", "url": "https://eu.wikipedia.org/wiki?curid=83597", "title": "Pelion", "text": "Pelion edo Pilio (grezieraz \u03a0\u03ae\u03bb\u03b9\u03bf, \"P\u00edlio\"; antzinako grezieraz: \u03a0\u03ae\u03bb\u03b9\u03bf\u03bd, \"P\u0113lion\") Tesalian dagoen mendigune baten izena da, Egeo itsasoa eta Volosko golkoaren artean altxatzen dena, penintsula bat eratuz.\nGaur egun.\nMagnesia prefekturaren zati da, Grezia erdialdean.\nGreziar mitologia.\nGreziar mitologiaren zati da, zentauroen bizitoki bezala, bereziki Kironena, nor bere tontorrean bizi zen eta bertan beste heroi batzuen artean, Jason hezi zuen.\nBere basoetatik hartu zen Argo itsasontzia eraikiteko zura, honekin, argonautek Kolkidarantz nabigatu zutelarik, urrezko ahari-larruaren bila."}
{"id": "83598", "revid": "1545", "url": "https://eu.wikipedia.org/wiki?curid=83598", "title": "Rol-joko", "text": "Rol-jokoa (askotan RPG ingelesezko siglak erabiltzen dira) jokalariek fikziozko pertsonaia bat antzeztu edo haren rola interpretatzen duten joko edo jolas bat da, fikziozko mundu batean edo errealitatea irudikatzen duen egoera batean giroturik historia bat garatzen duena, jokoaren bilakaera eta amaiera jokalariek hartutako erabakien eta jokoaren arauen mendean daudelarik. Joko gehienetan, egindako ekintzak arrakastatsuak edo huts egiteak dira arauen sistema formal baten arabera.\nDefinizio horri jarraiki, rol-jokoak oso anitzak dira: haurrek jolastu ohi dituzten \"poliziak eta lapurrak\" motako jolasak, mahai baten inguruan jokatzen diren paper-eta-arkatzeko rol-jokoak, bizitango edo kanpoko rol-jokoak, rol-jokoen ezaugarriak bildu baina jokoaren giroa taula batean nahiz karten bitartez irudikatzen duten mahai-jokoak eta milaka jokalari batera elkarrekin aritzen ohi diren rol-bideo-jokoetara. Parte hartzaileen kopuruari buruz, banaka joka daitezkeen rol-jokoak eta milioka lagun batera internet bitartez jokatzen diren rol-jokoak ere, MMORPG jokoak alegia, badaude. Aniztasun hau dela eta zehaztearren, rol-joko izendapenean mahai gaineko edo paper-eta-arkatzeko rol-jokoak soilik bildu ohi dira, 1970eko hamarkadan asmatu zirenetik horiexek izan baitziren rol-joko izena hartu zutenak, \"Dungeons and Dragons\" jokoarekin hasita. Batzuen arabera, mahai gaineko rol-jokoak rol-jolasei ingurumen zehatza eta arau jakinak ematen dizkieten egiturak besterik ez dira.\nJokoaz gainera, rol-jokoak hezkuntzan, egoera erreal baten simulazio moduan planteatuz, nahiz baliabide terapeutiko moduan ere, gatazkak eta portaera-arazoak konpontzeko, erabili izan dira. Rol-jokoek bereziki sormena sustatu egiten dutela ere nabarmendu izan da. Beste alde batetik, ordea, rol-jokoek kritika ugari jaso izan dituzte, rol-jokoen giroan izandako gertakari tragiko batzuek (suizidioak eta hilketak, kasu) eraginda eta horiei buruz hedabideek rol-jokoekin zuzenean lotuz zabaldutako informazioarekin batera; kritikak rol-joko zenbaiten historia eta giroekin (izaki mitologiko paganoekin eta esoterismoarekin loturiko fantasiazko munduak) eta rol-jokoetan jolastu ohi duten kultura gotiko, punk eta beste hiri tribu zenbaiten ospe txarrarekin ere lotu behar dira.\nRol-jokoen osagaiak eta bilakaera.\nRol-jokoak xehetasunez deskribatutako fikziozko mundu batean oinarritzen dira, non alegiazko pertsonaiak dauden. Pertsonaia hauetako batzuen rola jokalariek interpretatu eta askatasunez euren jokabidea erabakitzen dute, rol-jokoak ezarritako arauak betez betiere; jokalaririk gabeko beste pertsonaia batzuk ere izan daitezke, jokoaren arauen baitan jokabide autonomoa dutenak. Alegiazko munduko hainbat egoeratan euren rola betez, pertsonaiek mundu horren simulazioa egiten dute. Pertsonaiak murgiltzen diren fikziozko munduaren espazioa (etxe bat, baso bat, galaxia bat, ...) irudikatzeko, mahai gainean mapa edo plano bat izaten da sarri, jokalarien nodik norakoak erakutsiko dituena. Espazio honetan, jokalariek interpretaturiko pertsonaiak irudikatzen dituzten miniaturak (aztia, gudaria, zalduna, ...) kokatu ohi dira, jokalariak eta pertsonaiak hobeto identifikatzeko.\nHalaber, pertsonaien arteko interakzio zabala izaten da rol-jokoetan: jokoaren historia jokalariek hartutako erabakiek (eremu bat esploratu, munstro batekin borrokari ekin, ate bat ireki, ...) eta jokoaren arauek ezartzen dute. Jokalariek eratutako narrazio konplexu bat garatzen denez, rol-jokoek fikzio-genero bat eratzen dutela esan daiteke.\nBeste alde batetik, historiaren haria landua eta jokalarien aukerak, jokoaren baitan, zabalak izan daitezen, arauek ezartzen duten jokoaren \"mekanika\" edo \"joko-sistema\" konplexua izaten da: maiz jokalari bakoitzak interpretatzen duen pertsonaiak atributu eta trebezia zenbait (indarra, adimena, diplomazia, magia, ...) izaten ditu, jokoan zehar aldatzen direnak, hartutako erabaki eta suertatuko gertakariak zein diren. Erabaki hauen eragina eta gertakarien ondorioak zehazteko, dadoak erabiltzen dira maiz: dadoen emaitzak zein diren, jokalarien trebeziak aldatu edo borroka baten emaitza finka daiteke. Une bakoitzean jokoaren egoera zein den eta jokoaren bilakaera kontrolatzeko, jokalari bakoitzak bere pertsonaia-orria izaten du, non izandako gertakariak, hartutako erabakiak eta ondoriozko emaitzak idazten dituen. Mekanika honek rol-jokoen joko-izera indartzen badu ere, rol-jokoetan ez dago irabazle edo galtzaile argirik izaten; aitzitik, helmuga batera heltzen diren talde-jolasak izaten dira, lankidetzaz gehienetan.\nMahai gaineko edo paper-eta-arkatzeko rol jokoetako beste elementu garrantzitsu bat \"master game\" edo jokoaren maisu edo zuzendari deritzon jokalaria da, jokoan parte hartuz baina pertsonaiarik interpretatu gabe rol-jokoaren bilakaera \"kontrolatu\" egiten duena; zehatzago, bere zereginak fikziozko mundua eta bertako funtzionamendua beste jokalariei azaldu, jokalarien interpretazio eta erabakiak arauei jarraiki betetzen direla ziurtatu eta historiaren bilakaera garatzea izaten dira. Horretarako guztietarako, jokoaren zuzendariak \"liburu nagusi\" bat edukitzen du, non erregela guztiak zehazten diren eta historiaren haria kontatzen den.\nBeste kasu batzuetan, erregelak malguak dira eta jokalariek beraiek adosten dituzte. Baliteke, adibidez, joko zuzendaririk ez izatea, jokoaren sistema dadorik erabili gabe kuantitatiboa ez izatea zein pertsonaien interpretazioa modu aske batez burutzea. Rol-jokoek aldi berean izaten dituzten joko, jolas, simulazio eta narraziozko alderdiek horien definizioaren mugak lausotu egiten dituzte. Nolanahi ere, kasu guztietan, jokalariek beraiek erabakiko dute joko bakoitzean nola jokatu (edo jolastu) eta zein alderdiri eman lehentasuna.\nRol-joko sistemak.\nRol-joko sistemak rol jokoaren mekanika edo arauen multzoa zehazten du, bereziki pertsonaien atributu eta trebezien zehaztapenari, horien bilakaerari eta hartutako erabaki eta gertakarien ondorioei dagokienean. Horretarako, dadoak eta, batzuetan, kartak, erabili ohi dira. Rol-joko sistema batek rol-joko batzuetarako erabil daiteke, sistema joko bakoitzaren mundura egokituz. Rol-joko sistema estandar bat baliatzearen abantaila nagusia joko berri batekin jokoaren erregelak behin eta berriz ikasi behar ez izatea da. Adibidez, d20 joko sistema \"Dungeons &amp; Dragons\" jokorako 2000 urtetik erabilitako sistema da, joko horretako enpresa jabearen beste joko batzuetan ere baliatu dena; \"Ryf\" lizentzia askearekin sortutako joko sistema, edonolako rol-jokoak sortu eta garatzeko aukera ematen duena.\nRol-joko sistemak pertsonaien atributuak (pertsonaia baten berezko ahalmenak, finkoak izaten direnak) eta trebeziak (jokoaren bilakaeran, ikaskuntzaz edo esperientziaz, izandako gertakarien ondorioz aldatzen doazen ahalmenak) zehazten abiatzen da. Joko sistemaren arabera, hasierako atributuen neurria dadoak jaurtikiz eta izandako puntuazioak jokalariak nahi duen moduan atributuetan banatuz edota puntu kopuru finko bat atributuetan banatuz zehaz daiteke. Jokalariari puntuen esleipenean lagundu eta pertsonaia izendatu eta irudikatzeko, jokoan pertsonaia mota estandarrak izaten dira, lanbideetan oinarrituta, adibidez (apaiza, magoa, ...). Maiz, \"arrazak\" (adibibez, elfoak, nanoak, ...) zehaztu behar izaten dira, atributuen puntuazioan aldarazle direnak (puntuak gehitu edo kendu egiten dituzte, alegia). Trebeziak modu beretsuan zehaztu ohi dira; adibidez, jokalariak pertsonaiari dagokion puntu kopuru finko bat edukita, trebezia guztietan banatu behar du, bere atributuengatik izan daitezkeen aldarazleak ere kontuan hartuz. Jokalariaren nortasun-ezaugarriak ere (izutia, fidatia, ...) zehazten dira joko batzuetan. Horretaz gainera, pertsonaia bakoitzari ekipo edo objektu-multzo bat esleitu behar izaten zaio, jokoan zehar baliatu ahal izango dituena eta pertsonaiari berez dagokiona edota zoriz edo beste prozedura batez zehaztutako diru kopuru bat xahutuz eskuratzen dena.\nAtributu eta trebezien mailak pertsonaiak bere abenturetan erabili ahal izango ditu. Adibidez, pertsonaia baino indartsuagoa den etsaia aurkitzen badu, berarekin borroka egin edo ihes egitea erabaki ahal izango du, besteak beste; historiaren unea zein den (jokoaren zuzendariak adierazita), agian ez du aukerarik izango eta derrigor egin beharko du. Hartzen den erabakia edota suertatzen den gertakaria zein den, dagokion atributu orokorraren edo trebeziaren balioa baliatuko du erabakiaren edo gertakariaren emaitza finkatzeko, dadoak jautikiz.\nDadoak pertsonaien atributu eta trebezien puntu kopurua nahiz jokoaren bilakaera gauzatzeko erabiltzeak rol-joko bat batik bat zoriaren mendean dagoela pentsarazten du. Zoriaren eragina arindu eta pertsonaiari proteagonismo handiagoa emateko, rol-joko sistemek prozedura zenbait dituzte: dadoen jaurtiketaren emaitzari jokalariaren atributu edo trebezien balioa, aldarazleekin batera, gehitu dakieke; dado batzuk jaurtitzen direnean, puntuazio handienak eta txikienak baztertu egiten dira; dado batzuk batera botatzea, dado bakar batekin eskura daitezkeen balio handiak eta txikiak saihestuz. Rol-jokoetarako dado bereziak (10 edo 20 aldekoak, adibidez) erabiltzen dira, bestalde; horrela, adibidez, 1-100 bitarteko balioak, behar direnean, aise sortzen dira: nahikoa da 10 aldeko dado bat bi aldiz jaurtikiz (unitatea eta hamarrekoa zehaztuz modu horretan).\nRol-joko sistemaren praktikaren adibide moduan, honako esaldi hauek har daiteke:\nRol-joko generoak.\nRol-jokoetan denetariko narratiba izan badaiteke ere, hasieratik, \"Dungeons &amp; Dragons\" jokoaren bitartez nagusitu zen generoa rol-joko fantastikoa da, bereziki Erdi Aroan giroturik. Hala ere, rol-joko historikoak (adibidez, western generokoak), zientzia-fikziozkoak, beldurrezkoak, natura (non pertsonaiak animaliak diren) eta beste generoetan oinarritutakoak badaude. Maiz, rol-jokoak beste narratiba batzuek (eleberri nahiz filmek) sortutako mundu, mitologia, pertsonaiak eta gaiak hartzen dituzte (adibidez, \"Call of Cthulu\" rol-jokoa, Lovecraftek sortutako mitologia oinarritzen dena; \"Star Wars\" unibertsoan oinarritutako rol-jokoak, ...). Mundu errealeko egoerak irudikatzen dituzten rol-joko motak ere badaude, ekonomian oinarritutakoak adibidez. Badira genero anitzeko rol-jokoak: \"Paranoia\" izenburuko joko ospetsuak, esaterako, zientzia fikzioa eta umorea uztartzen ditu. Rol-joko batek mundu bateko errealitatea alderdi zenbaitetik (ekonomia, gerra nahiz politikatik, esaterako) islatzen duenean, ordea, unibertsala dela esaten da. Genero txikiko rol-jokoak ere badaude, familia, lagun-talde edo eskolako gela bateko dinamika esploratzen dutenak.\nRol-jokoen historia.\nMendebaldeko kulturan rol-jokoen tradizio zabala dago; hain zuzen, haurren imitazio-jolasak eta antzerkia rol-jolasak dira finean. Hala ere, zentzu hertsian, mahai-gaineko lehenengo rol-jokoa 1974 urtean plazaratu zen \"Dungeons and Dragons\" izenburuarekin. Lehenengo rol-joko horren aurrekari moduan gerra-jokoak daude, miniaturak erabiliz bereziki XIX. mendean garatu zirenak. XX. mendean joko hauek nabarmen zabaldu ziren jendartean eta; esate baterako, Herbert George Wells idazle ospetsua gerra-miniatura jokozale porrokatua izan zen eta horietarako \"Little Wars\" erregela-multzoa ere idatzi zuen. Bigarren Mundu Gerran operazio militarren eta estrategien simulazio moduan ere erabili ziren. 1950eko hamarkadan, mapak, kartak eta dadoak, miniaturarik gabe, zituzten gerra-jokoak garatu ziren, \"Avalon Hill\" enpresaren eskutik. 1960ko hamarkadan, Dave Wesely lankidetzazko gerra-jokoak garatzen hasi zen Estatu Batuetan, non jokalariek helburu komun baten alde jokatzen duten. Urte horietan, Tolkienek \"Eraztunen Jauna\" idatzi zuen, horren inguruko mitologiarekin batera; 1960ko hamarkadan Tolkienen lanak sekulako arrakasta izan zuen estatubatuar gazteen artean. Hain zuzen ere, Weselyren jokoen lankidetzazko ezaugarriak eta Tolkienen mitologiako pertsonaiak (elfoak, ...) eta tokiak bateratuz, Dave Arneson eta Gary Gygax jokozaleek \"Dungeons &amp; Dragons\" izenburuko rol-joko aitzindaria argitaratu zuten 1974 urtean.\n\"Dungeons &amp; Dragons\" rol-jokoak arrakasta zabala izan zuen hurrengo urteetan Gygaxek sortutako TSR enpresaren eskutik, hasieran enpresa argitaratzaile handien mesprezua jaso ondoren. 1982 urterako 14 hizkuntzetara itzulia eta mundu osoan zen ezaguna. Urte haietan beste rol-joko ezagun batzuk ere argitaratu ziren: \"Runequest\" (1978), \"Bushido\" (1979), \"Call of Cthulu\" (1981) eta Tolkienen Erdialdeko Lurraldeko mitologian oinarritutako \"Middle-Earth Role Playing\". Hala ere, rol-jokoen konplexutasunak, era manipulatu batez hedabideek rol-joko fantastikoen inguruan eratu zuten aurkako diskurtsoa eta, horren ondorioz, enpresa argitaratzaile eta banatzaile handien mesprezuak rol-jokoen popularizazioa eragotzi zuen. Horrela, rol-jokoen inguruan azpikultura sortu zen, zineman eta literaturan fantasia eta zientzia fikzioaren generoen zaleek osaturik, fanzineak argitaratuz eta euren arteko biltzarrak eginez. Horrekin batera, rol-jokoen merkaturako marketin-tresna gisa rol-jokoetako historiei buruzko eleberriak eta pertsonaien miniaturak eta jostailuak merkaturatzen hasi ziren. Bereziki eleberriak arrakasta handikoak izan ziren, batzuetan jatorriko rol-jokoak ere atzean utziz, \"Forgotten Realms\" eta \"Dragonlance\" serieetan, adibidez.\n1980ko hamarkadaren hasieran, ordenagailu pertsonalen garapenak rol-jokoak bideo-joko formatora egokitzea ekarri zuen. 1970eko hamarkadan zehar, rol-jokoen antzeko bideo-jokoak garatu baziren ere, bereziki \"Ultima\" serieko bideo-jokoak izan ziren formato berrian aitzindari, 1985 urtetik aurrera eta XXI. menderarte \"Dragon Quest\", \"The Legend of Zelda\" eta \"Final Fantasy\" bideo-joko-serie ospetsuen inspirazio-iturburu moduan baliatu zirenak.\nTeknologiaren garapenarekin batera, rol-bideo-jokoak gero eta erakarmen handiagoa (bisuala, bereziki) izaten hasi ziren. Teknologia informatikoaren garapenak rol-jokoei buruz argitaratzen ziren fanzineak desagerraraztea ere ekarri zuen, haiek fitxategi informatikoekin ordeztuz. Horrela, rol-jokoen argitaletxeak rol-jokoen edizio erakargarriak (kolorezko irudiekin) merkaturatzera behartu ziren, baina aldi berean jokalariari kostu handiagoa zekarkiotenak. Rol-jokoen argitaletxeen sektorea asko zatikatu zen urte horietan eta enpresa txikiek ezin izan ziren garai berrietara behar bezala egokitu. Aldi berean, hedabideek eraginda rol-jokoen aurkako paniko morala zabaldu zen 1980 hamarkadaren bukaeran eta 1990eko hamarkadaren hasieran. Urte haietan, gainera, \"Ars Magica\" eta \" beldurrezko rol-joko ospetsuak plazaratu ziren, baina publiko zabalarentzat ez ziren tematika batez eta azkenean rol-jokoen jokalarien azpikultura izaera indartu zutena.\nAzkenik, 1993 urtean, \" bidumazko karta-joko arrakastatsua plazaratu zen, naiz eta rolarekin zerikusi handirik ez eduki, tematika aldetik fantastikan oinarrituta baitago, eta horrexegatik batzutan nahazketak egoten dira. Horrekin batera, Interneten bitartez MMORPG rol-joko masiboak garatu ziren, \"World of Warcraft\" kasu, milaka jokalari bilduz batera. \"Warhammer\" eta \"Warhammer 40.000\" miniatura gerra-jokoek ere mahai gaineko rol-jokoen publiko potentziala erakarri zuten. Konkurrentzia honi nekez egin ziezaioketen aurre rol-jokoek. Horren guztiaren ondorioz, 1990eko hamarkadatik mahai gaineko rol jokoen gainbehera gertatu zen. TSR enpresa aintzindaria, finantza arazo larriekin, \"Wizards of the Coast\" enpresak, \"Magic: The Gathering\" karta jokoaren argitaratzailea ere bazena, 1997 urtean erosi eta \"Dungeons &amp; Dragons\" jokoa bereganatu zuen. XXI. mendearen hasieran ere, rol-jokoak ez ziren inoiz heldu 1970eko hamarkadaren bukaeran eta 1980ko hamarkadaren hasieran zuten arrakastara. Salbuespen moduan, 2003 urtean d20 joko-sistemaren plazaratzea izan zen, \"Dungeons &amp; Dragons\" jokoaren oinari gisa hasiera batean, rol-jokoekiko interesa berriz ere piztu zuena, aldi txiki batez izan bazen ere. Kanpoko eragile hauekin batera, rol-jokoen beraien konplexutasunari, ondorioz jokalari berriak biltzeko zailtasuna eta gehiegizko eskaintza ere aipatu dira mahai gaineko rol-jokoen arrazoi moduan.\nRol-jokoen esperientzia eta kultura.\nBesteak beste, rol-jokoen ikerketa antropologia, soziologia nahiz psikologiatik eraman dira aurrera. Ikuspuntu antropologiko batetik, rol-jokoak Johan Huizinga historialariak bere \"Homo Ludens\" liburua oinarri hartuta aztertu izan dira. Bertan, Huizingak jolasa erritua dela baieztatzen du. Ideia hau beste ikerlari batzuek bereganatu dute, rol-jokoetan, errituetan bezalaxe, jokalariek espazioa, denbora, identitateak eta esanahia osatzen dutela baieztatuz. Era horretan, rol-jokoetan jokalariek \"zirkulu magikoa\" osatzen dutela aipatu da (metafora moduan, bertan jokalariak liluraturik egoten baitira), mundu errealarekiko muga lausoak nahiz tinkoak izan ditzakeena, baina horretatik guztiz bereizia dena. Horren alde, jolasa lan denboratik kanpo egiten zerbait izatea, helburu zehatzik gabea eta mundu errealaren arauetatik at izatea aipatzen dira. Beste batzuen arabera, ordea, rol-jokoak ezin dira ikuspuntu horretatik aztertu, zirkulu magikoaren logika binarioa eta esklusiboa argudiatuz; izan ere jokalariek gizartetik ekartzen dituzten egitura-zatiekin osatzen baitute jolasa.\nRol-jokoetan nortasun bereziko pertsonek jarduten ote duten ikertu da. Ikerketa enpiriko zenbaiten arabera, rol-jokoetan gehienak gizonezkoak badira ere, ez zuten genero-rol eta gizarte-rol berezirik bereganatzen; hala ere, zinemara eta kontzetuetara joateko nahiz parranda egiteko joera txikiagoa erakutsi zuten eta bideo-jokoen eta literaturaren zaleagoak ziren, baina jende berria ezagutu, lagunekin hitz egin eta beste jardueretan normalak ziren; era berean, introbertituagoak ziren, rol-jokoen \"zirkulu magikoak\" eraginda, eta rol-jokoen jokalari ez direnek baino enpatia joera txikiagoa erakutsi zuten. Beste ikerketa batzuek, ordea, rol-jokoak jolasten beste pertsonekiko enpatia indartu egiten zutela erakutsi zuten eta rol-jokalariek rol-jokoetan gizarte-trebeziak eta autokontrola ikasten zituztela baieztatu zuten.\nRola Euskal Herrian.\n1991 urtean Ludotecnia argitaletxe bilbotarrak \"Mutantes en la sombra\" jokoa argitaratu zuen, Igor Arriolak eta Jose F\u00e9lix Garz\u00f3nek idatzita. Geroago \"Ragnarok\" eta \"\u00a1Piratas!\" jokoak atera zituzten.\n2003 urtean, Forjadores elkarteak \"Liber Rolis\" jokoa argitaratu zuen.\n2019an Atopia RPG plazaratu zen, euskarazko lehen rol-jokoa."}
{"id": "83599", "revid": "9460707", "url": "https://eu.wikipedia.org/wiki?curid=83599", "title": "Kiron", "text": "Kiron edo Keiron (grezieraz \u03a7\u03b5\u03af\u03c1\u03c9\u03bd \"Khe\u00edr\u00f4n\")\".\"\nMitologia klasikoan.\nGreziar mitologian heroi, jainko eta izakien historia handiak daude. Denak liluragarriak. Batzuek mitologikoa gainditzen dute eta beste diziplina eta arte batzuen bidez mugitzen dira. Garrantzi hori ondoen pertsonifikatzen duen pertsonaietako bat, zalantzarik gabe, Kiron da. Bere izena halo indartsu eta enigmatiko batean bilduta dago.\nKiron medikuntzarekin eta ezaugarri positibo eta onberekin lotzen da, zentauro gehienak ez bezala, haien izaera basatia baitzen.\nErdi Aroko bestiarioan esaten da goiko aldea gizon batena bezalakoa dutela zentauroek eta bularretik beherantz zaldi baten forma. Izaki hibridoa denez, bi izaera ezberdin ditu: behekoa, piztiari lotua, eta goikoa, gizakiarekin identifikatzen dena.\nMitologia klasikoan, Kiron Filira ninfaren semea zen, eta titana, Kronos. Zentauro arruntek ez bezala, berak eta Folok genealogia desberdina dute. Ontasuna eta jakinduria bezalako bertuteak zituen. Kiron kobazulo batean bizi zen, Pelion mendian, Tesalian. Antzinako hainbat heroiren tutorea izan zen\nGeroagoko erreferentziak.\nKiron, egungo fantasiazko beste istorio batzuetan ere agertzen da, Michael Enderen Istorio Amaitezinean edo Javier Negreteren Olinpoko Jaunak eleberrietan kasu, Goetheren Faustoz gain."}
{"id": "83600", "revid": "336", "url": "https://eu.wikipedia.org/wiki?curid=83600", "title": "Domus Aurea", "text": "Domus Aurea (latinezko \"Urrezko Etxea\") Neron enperadoreak Erroman 64ko sutearen ondoren eraikitako jauregi handi bat izan zen. Honen aztarnek zutik diraute oraindik Erroma erdialdeko Monti \"rionean\".\nHistoria.\nPalatino eta Eskilino muinoen artean kokaturik zegoen eta kalkuluen arabera 50 hektareako hedadura zuen. Urre, harribitxi eta bolizko inkrustazioz hornitua zegoen. Neron hil zenean, oraindik amaitu gabe zegoen, eta 104ko suteak hondatu zuen. Trajano enperadoreak jauregiaren hondakinak estalarazi zituen. Horri esker, indusketetan aurkitutako hondakinak kontserbazio-egoera onean daude. Pinturak bereziki ederrak dira.\nSuetoniok dio Neronek, bere Domus Aurean lehen aldiz sartu zenean, honako hau esan zuela:\n Suetonio \"Hamabi Zesarren bizitza, Neronen bizitza\". 31.\nK.o. 64ko ekainaren 18an sute handi bat izan zen Erromaren erdi-erdian. Sei egunez iraun zuen suak, eta hiriaren erdialde guztia kiskalita geratu zen. Mihi gaiztoek ziotenez, Neronek berak eragin zuen sua, gero berak eraikin berriak altxatzeko, baina ez da gauza ziurra, eta esan behar da suteak nahiko ohikoak izaten zirela garai hartan. Azkenean, behintzat, eta herriak errudunak eskatzen zituenez, kristauei leporatu zieten sutea, eta huraxe izan zen, hain zuzen, Erromako gobernuak kristauen aurka egindako lehen esetsaldia. Nolanahi ere, Neronek ez zuen aukera alferrik galtzen utzi, eta sekulako jauretxe bat eraikiarazi zuen, bere bizileku izan zedin, hiriaren bihotz-bihotzean. Bi arkitekto ospetsuk, Severok eta Zelerrek, zuzendu zituzten eraikuntza-lanak, eta Domus Aurea (Urrezko Etxea) deitu zion jauretxeari. Palatinotik hasi eta 50 hektarea hartzen zituen, Esklinoko lorategietaraino. Benetako mikrokosmos bat zen: etxalde eskerga bat, alboan urmael handi bat zuela (Koliseoa eraikiko zen gero urmael hori zen tokian), eta soro eta basoak inguru guztian.\nEgoitzaren sarrera aipatutako bi mendixken arteko haranean zegoen. Honela deskribatu zuen Suetonio historialariak: \u00abEgoitzaren atartean ehun eta hogei oin altuko Neronen estatua erraldoi bat zegoen; hiru zutabe-ilarako ataria zuen, mila urrats luze zena; itsaso bat zirudien urmael bat ere bazen, hiri baten antzera etxez inguratua; eta inguru guztian soro landuak, mahastiak, larreak eta basoak zeuden, eta etxe-abere eta basapiztia ugari alde guztietan. Eraikinaren gainerako guztia urre-kolorez margotua zegoen, eta harri bitxiz eta perla-maskorrez apaindua. Jangelen sabaiak bolizko oholtxoz zeuden estaliak, nahi zenean haiek kendu eta gonbidatuen gainera loreak eta urrinak botatzeko. Festa eta oturuntzetarako areto nagusia biribila zen, eta sabaia gau eta egun biraka aritzen zen, zeru-sabaia balitz bezala. Itsas urezko bainutegiak bazituen eta baita sufre urezkoak ere\u00bb.\nErromatarrei ez zitzaien gustatu Neronen handizalekeria hura, baina ez obraren nabarmenkeriagatik, baizik eta Erromaren erdian (garai hartan munduko hiriburua) hain egoitza handia eraikitzea irain bat iruditzen zitzaielako."}
{"id": "83603", "revid": "336", "url": "https://eu.wikipedia.org/wiki?curid=83603", "title": "Kos", "text": "Kos (; ; ; ) Greziako uhartea da, Egeo itsasoan. Joniako uharteetako bat da eta 290,3\u00a0km\u00b2 eta 33.388 biztanle ditu.\nMahastiak eta barazkiak. Eskulapioren tenplua (Asklepeion) eta Erdi Aroko monumentuak. Han sortu ziren Hipokrates eta Ptolomeo.\nHistoria.\nHexapolis hiri multzokoa izan zen doriarrek hartu ondoren. Atenasko itsas konfederazioaren barnean egon zen eta K.a. II. mendetik aurrera erromatarren aliatu gisa jokatu zuen. Entzute handia izan zuten Greziako antzinatean Kos uharteko ardoek, eta ehun gardenek. Sendagile eskola ospetsu bat izan zen bertan."}
{"id": "83604", "revid": "201", "url": "https://eu.wikipedia.org/wiki?curid=83604", "title": "Rol-jokoa", "text": ""}
{"id": "83609", "revid": "6327", "url": "https://eu.wikipedia.org/wiki?curid=83609", "title": "Londres-Stanstedeko aireportua", "text": ""}
{"id": "83614", "revid": "201", "url": "https://eu.wikipedia.org/wiki?curid=83614", "title": "Suhesi (informatika)", "text": ""}
{"id": "83618", "revid": "119347", "url": "https://eu.wikipedia.org/wiki?curid=83618", "title": "Agios Nikolaos (Kreta)", "text": "Agios Nikolaos (, \"San Nikolas\") Greziako Kreta uharteko kostaldeko hiria da.\nKreta uharteko hiriburua den Heraklionen ekialdean kokaturik dago eta 20.000 biztanle inguru du eta Lasiti prefekturaren hiriburua da. Turismo handiko hiria da eta berezitasun handienetariko bat hiri erdian ur gaziko laku bat duela da.\nKlima.\nKlima mediterraneoa du baina uhartearen iparraldean egoetan hegoaldean baino hezeagoa da eguzki izpien intzidentzia txikiagoa duelako"}
{"id": "83621", "revid": "105290", "url": "https://eu.wikipedia.org/wiki?curid=83621", "title": "Euskal Herriko Giza Eskubideen Behatokia", "text": "Euskal Herriko Giza Eskubideen Behatokia eskubide zibil eta politikoen babeserako eta bere urraketen salaketarako gobernuz kanpoko erakunde bat da. Euskal Herri mailan giza eskubideen esparruan lan egiten duten beste erakunde batzuk bultzatua sortu zen ekimena da, hala nola TAT (Torturaren Aurkako Taldea), \"Etxerat\" (euskal espetxeratuen senitartekoen erakundea), \"Eskubideak\" (euskal abokatuen erakundea) eta \"Gurasoak\" (errepresio poliziala jasan duten gazteen gurasoen elkartea), nazioarte mailan haien lana bideratzeko helburuarekin. Bi norabideko lana, beraz, Euskal Herrian sortzen diren salaketak nazioartera bideratu eta nazioarte mailan jasotako gomendioak eta salaketak Euskal Herrian hedatzen lagundu.\nBehatokiaren helburua Nazioarteko Erakunde, Gobernuz Kanpoko Erakunde eta giza eskubideen arloan aritzen diren talde aditu eta espezializatuekin interlokuzio zentro bat eratzea izango da, eskubide zibil eta politikoen bortxaketa ezagutzera emateko modu orokor eta berezituan. Bestalde, Behatokiak nazioarteko instantzia eta auzitegien aurrean egingo du lan, oinarrizko eskubideen urraketa baten zantzuari erantzunez, eta Espainiako eta Frantziako instantziek horiek bermatu ez dituztenean.\nHau guztiarekin batera, oinarrizko eskubideen urraketa ematean horren inguruko informazioa kaleratzea eta ezagutaraztea izango da Behatokiaren lana; horrela, giza eskubideen babes, sustapen eta bermatzearen alde erabilgarria da bere helburu gorena."}
{"id": "83622", "revid": "336", "url": "https://eu.wikipedia.org/wiki?curid=83622", "title": "Jose Maria Amorrortu", "text": "Jose Maria Amorrortu Prieto (Deustu, 1953ko uztailaren 22a) euskal herritar futbolari ohi eta entrenatzailea da."}
{"id": "83623", "revid": "1545", "url": "https://eu.wikipedia.org/wiki?curid=83623", "title": "Jos\u00e9 Mar\u00eda Amorrortu", "text": ""}
{"id": "83625", "revid": "336", "url": "https://eu.wikipedia.org/wiki?curid=83625", "title": "I\u00f1aki S\u00e1ez", "text": "Jos\u00e9 Ignacio S\u00e1ez Ruiz (Bilbo, 1943ko apirilaren 23 -) euskal herritar futbolari ohi eta entrenatzailea da. 1975. urtean Athletic taldeko gazte taldeak prestatuz hasi zuen bere prestatzaile jarduna. Ondoren, Athletic, Las Palmas eta Albacete taldeak zuzendu zituen, eta 1997. urtean Espainiako selekzioarekin hasi zen entrenatzaile lanetan. Espainiako selekzioarekin lortutako emaitza aipagarrienen artean nagusiak hauek dira: 1997. urteko Europako txapelketan, brontzezko domina; 2000. urteko sub-21 mailako Europako txapelketan brontzeko domina; bi urrezko domina 1998. urteko sub-21 Europako txapelketan eta sub-20 mailako mundu txapelketan. 2000. urteko Sydneyko Olinpiar Jokoetan zilarrezko domina irabazi zuen Espainiako selekzioarekin."}
{"id": "83627", "revid": "16654", "url": "https://eu.wikipedia.org/wiki?curid=83627", "title": "Joaqu\u00edn Caparr\u00f3s", "text": "Joaqu\u00edn Jes\u00fas Caparr\u00f3s Camino (Utrera, 1955eko urriaren 13a) Espainiako futbolari ohi eta entrenatzailea da."}
{"id": "83628", "revid": "1545", "url": "https://eu.wikipedia.org/wiki?curid=83628", "title": "Fernando Garcia Macua", "text": ""}
{"id": "83629", "revid": "96586", "url": "https://eu.wikipedia.org/wiki?curid=83629", "title": "Xabaltx", "text": "Pantxoa Bergara, batez ere Xabaltx goitizenez ezaguna, (Zuraide, Lapurdi, 1969ko otsailaren 16a - ) euskal abeslari, musikagile, olerkigile eta irrati-esataria da. Gaur egun Zugarramurdin (Nafarroa) bizi da.\n1986an Mixurekin Ipar Haize pop-folk taldea sortu zuen eta taldea 1989an desegin zuten. Handik aurrera, Xabaltxek bakarkako musika-ibilbideari ekin zion.\nBiografia.\n1992ko Euskal Kantu Txapelketan egin zen ezagun Pantxoa Bergara. Nortasun handiko kantaria ikusi zuten askok lapurtar gazte harengan, ahots erakargarria borrokarako hitzak jaurtitzeko baliatzen zuena. Aurretik Ipar Haize taldean ibilitakoa zen, Patrick Mixelena Mixu (Sustraia) kantariarekin. Bi urte iraun zuen hark, eta ondoren bakarrik jarraitu zuen Bergarak.\nZuraideko sortetxearen izenetik (Zabaltza) hartu zuen goitizen artistikoa, 1993an, Hendaiako beste bi musikarirekin H2O taldea osatu zuenean: Jakes Rouet (bateria eta perkusioa) eta Manu Badiola (gitarra apala). Kantariak folk-rockari heldu zion proiektu berrian, eta, Jean Fran\u00e7ois Feriol gitarristarekin laukote bihurturik, autoekoitzitako disko batekin plazaratu zen, 1994an: Xabaltx eta H2O. Berez maketa bat zen, baina irratietan jartzeko, konpaktuan argitaratu zuten. Minxoriak taldeak ezagun egindako \"Beti taberna huntan\", \"Ostatu psi\", \"Sobera laster\" eta \"Belar hoberena\" kantuak zeuden lehen grabazio hartan.\nBehin \u00aberromantiko errebelatua\u00bb deitu zioten Xabaltxi, eta kantariak gustura hartu zuen definizioa. \u00abBai, erromantiko bat naizela uste dut, baina erromantikoa izateak ez du erran nahi zoroa eta edozer gauza irensteko prest naizela\u00bb (1).\nMaketa zenbait diskoetxetara igorri ostean, IZ zigiluarekin kaleratu zuen lehen diskoa, Zalantzak (1998). Diskoa osatzerakoan izandako zalantzei buruz ari zen izenburua, kantu ugari pilatuta baitzeuzkan Xabaltxek, eta haiek antolatzeak buruhausteak ekarri zizkion. Azkenean, diskoaren lehen aldean kantu elektriko eta gogorrak jarri zituen, eta bigarrenean abesti intimistak. Lehen maketako kantu ezagunenak berriz grabatu zituen (\"Ostatu sikiatrikoa\", \"Beti taberna huntan\", \"Belar hoberena\"...), eta Silvio Rodriguez kantari kubatarraren bertsio bat sartu zuen, \"Nor zen\". H2O taldea deseginda, beste musikari batzuekin grabatu zuen diskoa, tartean Didier Real teklatu jotzailearekin.\nOrdurako, kantautore ibilbidea Aistrika plaza taldean aritzearekin eta Baionako Gure Irratiko esatari lanarekin bateragarri egiten zuen Xabaltxek, eta kexu agertzen zen Hegoaldean jotzeko zailtasunez. \u00abHemengo gazte bat ateratzen bada, musika herrikoiarekin lotzen dute hegoaldiar gehienek. Bertako jendea ez da sobera interesatzen gure gauza berriei buruz\u00bb (1).\nHortaz, hurrengo diskoa Baionako Agorila diskoetxearekin argitaratu zuen. Gau erdi pasa eta (2001) hirugarren diskoan, \u00abgauaren, amesgaiztoen, alkoholaren, ostatuaren eta intimismo baten inguruan dabilen mundua\u00bb sortu nahi izan zuen Xabaltxek. Diskoaren izenburua kantariaren bizimoduarekin lotua zegoen. Hala aitortuko zuen urte batzuk geroago: \u00abAspaldidanik banuen lotura hori alkoholarekin, eta txarra zen niretzat! Gazte-gaztetik, 14 urtetarik honat alkohola beti nirekin zela ohartu naiz, drogak baita ere. Horiek duela sei urte utziak ditut...\u00bb (2).\nDisko horretarako, musikari on asko eraman zituen Xabaltxek grabazio estudiora: Joseba Tapia, Mixel Ducau, Jimmy Arrabit (Itoiz, King Mafrundi...), Natxo de Felipe (Oskorri)... Hala ere, musika ahal bezain sinplea atera zedin saiatu zen, hitzak entzuteko traba izan ez zedin.\nHiru urteko isiltasunaren ostean, pop elektronikoko lan batekin itzuli zen, SMS galduak (Gaztelupeko Hotsak, 2005). Aldaketa handia ekarri zuen aurreko lan guztiekin konparatuta; izan ere, folka alde batera utzita, musika elektronikoan murgildu zen lehen aldiz. Kantuen oinarria etxean ordenagailuarekin landu ondoren, Pascal Garmendia teknikariarengana jo zuen, abestiei azken itxura minimalista emateko. Diskoaren izenburuak diskoaren soinua eta izaera islatu nahi zituen, gaurko irudia eman. Hitzetan, berriz, barneko kontuak eta emozioak modu metaforikoen bidez entzuleari transmititzeko ohiturari eutsi zion lapurtarrak.\n2007. urteko urrian, bira bat egin zuen Ingalaterran, Galesen eta Irlandan: bi astean hamar kontzertu eskaini zituen. Urteotan hainbat emanaldi eskaini ditu Xabaltxek, eta guztietatik oroitzapen goxoena Miarritzen Francis Cabrel kantariarekin emandakoak utzi dio. \u00abBeharbada lehen aldia izan da beldur handi batekin, emozio handi batekin aritzen nintzela kantuz\u00bb (2).\nMixu Mixelena eta Maialen Errotabehere abeslariekin partekaturiko MXM (Agorila, 2008) izan zen Xabaltxen hurrengo lana. Bakoitzak sortutako kantuak eta herri abesti aski ezagunak grabatu zituen hirukoteak lan horretan. Berau aurkezteko, Argentinan bira bat egin zuten 2008ko urrian. Haatik, Mixuren bat-bateko heriotzak eragotzi zuen elkarlanarekin aurrera segitzea.\n2009ko udazkenean kaleratu du bakarkako bosgarren diskoa, \"Cymeus\" (Agorila) eta 2016an hurrengoa, \"Loreak askatu\".."}
{"id": "83632", "revid": "919673", "url": "https://eu.wikipedia.org/wiki?curid=83632", "title": "Pantxoa Bergara", "text": ""}
{"id": "83645", "revid": "336", "url": "https://eu.wikipedia.org/wiki?curid=83645", "title": "Lepanto suntsitzailea", "text": "Lepanto suntsitzailea, Espainiako Itsas Armadako itsasontzi suntsitzaile bat zen, Txurruka Klasekoa, Espainiako Gerra Zibilean alde errepublikarrean parte hartu zuena.\nHistoriala.\nOso aktiboa gerran zehar, \"Lepanto\" suntsitzailea, Kantauri Itsasora joan zen gainontzeko ontzidiak iparraldearekin zuen egoera zailean laguntzera. Cherchellgo itsas guduan parte hartu zuen.\n\"Sanchez Barcaiztegui\" eta \"Almirante Antequerarekin\" batera, \"Baleares\" torpedoz eraso zuen Palos lurmuturreko guduan, segur aski, \"Baleares\" hondoratu zuen torpedoa jaurti zuena izan zelarik, brankako munizio zapia eta zubia leherraraziz.\n1939ko martxoak 5ean, Cartagenatik abiatu zen gainontzeko errepublikar armadarekin batera, Tunisko Bizertarantz, hona, martxoak 11n iritsi zelarik.\nHurrengo egunean, asilo politikoa eskatu zen, itsasontziak, itsasontzi bakoitzeko espainiar tripulatzaile gutxi batzuen zaintzapean barrenduak geratu zirelarik. Gainontzeko jendea, Meheri Zabbens herriko kontzentrazio esparru batera eraman zuten.\n1939ko martxoak 31n, Bizertara, \"Mallorca\" eta \"Marqu\u00e9s de Comillas\" ontzietan, barrendutako ontziez arduratu behar zen jendea iritsi zen.\nGerra Zibilaren ondoren.\nApirilaren 2an, Gerra Zibila ofizialki amaitutzat eman eta handik 24 ordura, Errepublikaren alde borrokatu zuten ontziak, Cadizerantz abiatu ziren, apirilak 5aren amaieran iritsi zirelarik.\n\"Lepanto\" suntsitzailea, nahi gabe, 1946ko ekainak 27ko Espainiar urpeko armaren protagonista izan zen, bere ababorreko amulan eta, oso metro gutxira, erreakzionatzeko aukerarik gabe, \"C4 itsaspekoa\" agertu baitzen. \"Lepantok\", bere bularrarekin jo zuen dorrea eta kanoiaren arteko tokian, une horretan, bere abiada, 14 korapilokoa zelarik. Itsaspekoa zeharka agertu zela kontutan hartuta, pitzadura bat egin baino gehiago, ia bitan zatitu behar izan zuen."}
{"id": "83649", "revid": "336", "url": "https://eu.wikipedia.org/wiki?curid=83649", "title": "Ababorreko amula", "text": ""}
{"id": "83657", "revid": "1491", "url": "https://eu.wikipedia.org/wiki?curid=83657", "title": "Amula", "text": "Amula itsasontzi baten zabalera da, bere zortzirenean brankatik ikusia. Istriborrekoa eta ababorrekoa existitzen dira. Branka eratzeko estutzen hasten den itsasontziaren alboetako zatia da."}
{"id": "83658", "revid": "119347", "url": "https://eu.wikipedia.org/wiki?curid=83658", "title": "Neronen termak", "text": "Neronen termak (\"Thermae Alexandrinae\") Antzinako Erromako terma batzuk izan ziren. Neron enperadorearen erregealdian eraiki ziren 60ko hamarkadan, eskala handiagoan, Severotar leinuko azken enperadorea izan zen Alexandro Severoren garaian berreraikia izan zelarik, honen ondorioz, \"Thermae Alexandrinae\" bezala izendatuz. Neronen Termek, beste terma batzuetan errepikatuko diren egitura eta banaketa dute, Trajano enperadoreak eraikitakoetan kasu, Dioklezianok eraikitakoak, aipaturiko banaketa hori, ordurarte ikusi zen eskala handienean erabili zutenak izan zirelarik.\nAipaturiko terma hauek, 300x120 metroko azalera bat hartzen zuten, Agriparen Panteoitik 50 metro mendebaldera baino ez zeudelarik. Gaur egun, hondakin banaka batzuk baino ezin daitezke ikusi, baina jakina da zenbait jauregi eta elizek, Palazzo Madama eta San Luigi des Francescik kasu, terma hauetako erromatar harresiak erabili zituztela, eraikitzerako orduan. Mendeen igaroan ateratako zenbait zutabe, Agriparen Panteoia bezalako monumentuetan erabili izan dira. Azken urteetan, Via dei Staderatin, granitozko piloi handi bat instalatu da, ziuraski, termetako bainu berotik zetorrena."}
{"id": "83659", "revid": "512", "url": "https://eu.wikipedia.org/wiki?curid=83659", "title": "Set I.a", "text": "Seth Aaqen edo Set I.a, Egiptoko XIII. dinastiako faraoi bat izan zen. Bere erregealdia, K.a. 1709, K.a. 1740 edo K.a. 1749an izan zen. Turineko Errege Kanonaren arabera, dinastia honetako hamargarren faraoia izan zen.\nGobernari hau, Turineko Errege Kanonaren zati batean baino ez da aipatzen ib...Seth \"Sethen...bihotza\" bezala, VI 23 erregistroan. Bere izena, Medamudeko inskripzio batzuetan eta Abidoseko estela batean ere agertzen da.\nIntef IV.ari emandako estatua baten oinarrian izena inskribatuta duen erregea izan daiteke, Intefen tituluen ondoren.\nJ\u00fcrgen von Beckerathen arabera, Set I.ak, izen bezala, Aaqen zuen \"Animalia ausarta (Seth)\", Menfiseko apaisen zerrenda batean grabatua dagoen bezala.\nInteres handikoa da Seth jainkoaren izena faraoi honen titulaturan agertzea, Hiksoen nagusitasunaren garaian garrantzi handia izango duen jainkoa, nortzukin, ziuraski, Set I.a bizi izan zen."}
{"id": "83660", "revid": "56334", "url": "https://eu.wikipedia.org/wiki?curid=83660", "title": "Pinediem II.a", "text": "Pinediem II.a, Amonen Apaiz Goren izan zen Tebasen K.a. 990etik K.a. 969 arte, Egiptoko XXI. dinastiaren garaian.\nManetonek ez du aipatzen.\nMenjeperra eta Isetemjeb III.aren semea da, Amonen Apaiz Goren karguaren oinordekoa bere anaia nagusiaren ondoren. Bere arreba Isetemjeb IV.a (edo Isiemjeb IV.a)rekin ezkondua, eta ondoren, bere iloba Nesjonsekin. Hiru seme ditu: Psusenes II.a, XXI. dinastiako azken faraoia izango dena, Nesitanebashru eta Psusenes III.a, Amonen Apaiz Goren bezala bere oinordekoa izango dena, apaiz goren honen erreferentziak oso zalantzazkoak diren arren.\nUsermaatra-Amenemopet (Amenemope), Ajeperra-Osorkon (Osokor) eta Necherjeperra-Siamon (Siamon)en garaikidea izan zen.\nBere momia, Deir el-Bahariko DB320 ezkutalekuan aurkitu zen."}
{"id": "83661", "revid": "118587", "url": "https://eu.wikipedia.org/wiki?curid=83661", "title": "Navona enparantza", "text": "Navona Enparantza (Piazza Navona italieraz), Erromako eta mundu osoko enparantzarik ospetsuenetako bat da, bertan aurkitzen diren arte lanen edertasunagatik.\nHistoria.\nEnparantzak, antzinako erromatar zirku baten bidea jarraitzen du, Domizianoren Stadiuma, I. mendekoa, erromatarrak, bertara, \"agones\" edo jokoak ikustera zihoazenean. \"Circus Agonalis\" bezala ezagutzen zen. Uste denez, denborarekin, izena, agonetik navonera aldatu zen, eta, ondoren, navonetik navonara. Estimazioen arabera, zirku horrek, 30.000 pertsonarentzako tokia zuen, eta oraindik ikus daitezke antzinako egituraren hondakinak enparantzaren iparraldean.\nEnparantza bezala definitua XV. mende amaieran, azoka, Kapitoliotik hona ekarria izan zenean, Navona enparantza Erromako barroko garaikoa da, zehazki, Inozentzio X.aren aitasantualdikoa. Eskultura eta arkitekturazko eraikinak ditu, Gian Lorenzo Berniniren iturri ederrak bezala. Horietatik garrantzitsuena, erdian dagoena da: Lau Ibaien Iturria (Fontana dei Quattro Fiumi), 1651koa, garai hartan ezagutzen ziren munduko lau ibai handiak irudikatzen ditu.\nFrancesco Borromini eta Girolamo Rainaldirena da Sant'Agnese in Agone eliza, tradizioaren arabera, martirizazioagatik biluztutako birjina, modu miraritsuan hazi zen ileak bildua izan zen tokian eraikia.\nAzkenik, Pamphilj jauregia dago, honen galeria, Pietro da Cortonak margotu zuelarik.\nAzoka, 1869an Campo de'Fiorira eramana izan zen. Enparantzak, antzezlanak eta zaldi lasterketak hartu ditu. 1652tik aurrera, abuztuko larunbat eta igande bakoitzean, enparantza, laku bihurtzen zen Pamphili familiaren ohoretan. Jai hau, 1866an ezabatu zen.\nEnparantzak, Giacomo della Portak zizelkaturiko beste bi iturri ditu: Neptunoren iturria, 1574koa, enparantzaren iparraldean dagoena eta \"Fontana del Moro\", 1576koa, hegoaldeko muturrean.\nEnparantzarantz daroaten beste monumentu batzuk, honako hauek dira:"}
{"id": "83662", "revid": "119347", "url": "https://eu.wikipedia.org/wiki?curid=83662", "title": "Karlos Santamaria", "text": "Karlos Santamaria Ansa (Donostia, Gipuzkoa, 1909ko abenduaren 25a - \"ib.\", 1997ko abenduaren 30a) matematikaria, euskararen eta euskal kulturaren aldeko ekintzailea, irakaslea, politikaria, bakezalea eta idazle euskaldun berria izan zen. Ehunka artikulu idatzi zituen prentsan, eta zenbait liburu.\nBizitza.\nFamilia eta gaztaroa.\nDonostiako Easo kalean jaio zen, Izeta etxean. Ama Aranokoa zen (Nafarroa Garaia) eta aita Burgoskoa (Espainia). Biek Balmasedan elkar ezagutu zuten, ama maistra zela eta aita prokuradore. Ezkondutakoan Bilbora joan ziren bizitzera. Seme-alaba zaharrenak hantxe jaio eta, ondoren, Bilbotik Donostiara aldatu ziren, amaren nahia zen hori, eta bertan jaio ziren bi seme gazteenak, tartean Karlos, gazteena. Anai-arrebak guztira zortzi edo bederatzi izan ziren, baina orduan haurren hilkortasuna handia zen eta batzuk txikitan hil ziren.\nBizitza osoa Donostian eman zuen, zatirik handiena Artzain Onaren plazako etxean. 1935ean Blanca Ibarbururekin ezkondu zen eta hamar seme-alaba izan zituzten, haietako bi gazte hilda, baina.\nFormazioa eta ikasketak(1922-1932).\nHamahiru urte izan arte ez zen eskolara joan, eta, orduan, azterketak egitera baino ez. Familiako txikiena izanik, ordu arte etxean ikasi zuen. Aita, ama eta anai-arrebak, denak ziren haren maisu-maistrak.\nBatxilergoa Donostiako Marianistetan eginda Madrilera joan zen unibertsitate-ikasketak egitera, Zientzia Zehatzak ikastera, matematikak. Haiek bukatu eta tesia prestatzeari ekin zion Rey Pastor izen handiko matematikariarekin. Rey Pastor zientzialari ospetsua Argentinan zebilen irakasle garai hartan, baina urtero joaten zen Madrilera. Behin Rey Pastorrek zera esan omen zion Santamariari: \u00abbaina ez da posible zu Donostian aritzea, han ez duzue bibliotekarik, han ez duzue ezer, zientzia aldetik han ezin izango duzu ezer egin\u00bb. Santamariak Donostian zerbait sortu behar zela erantzun zion eta motibazio horrekin lanean hasi zen. Rey Pastorrek gutun bat idatzi zion Eusko Ikaskuntzari eta, horrela, 1932an Eusko Ikaskuntzaren babespean, \u201cCentro de Estudios Cient\u00edficos\u201d sortu zuen Karlos Santamariak.\nZientzialaria.\nGeroago Santamariak Espainiako Gerra Zibilean eta frankismoan izandako jokabideak zenbait kritika jaso zituen: besteak beste, frankismoko agintarien laguntzaz Juan Landin Allenderi Igeldoko Meteorologia Behatokiaren zuzendaritza kendu izana leporatzen dio Santamariari Landinen alaba Maitek.\n1960ko hamarkadaren hasieran, euskararen eta euskal kulturaren aldeko hainbat lorpenetan parte hartu zuen. 1960an, ikastoletako maistrentzako erresidentzia eta euskal irakasleak prestatzeko etxe bat irekitzea, Donostian. 1961ean, Santo Tomas Lizeoa sortzea. 1963an, Donostiako Kaputxinoetan, \"Zeruko Argia\" astekaria berriz argitaratzea. Arantzazuko santutegian frantziskotarrek argitaratzen zuten \"Jakin\" aldizkariaren bultzatzaile ere ibili zen (eta 1978-1980 bitartean zuzendaritzako kide ere izango zen). Horregatik guztiagatik, Euskaltzaindiak euskaltzain urgazle izendatu zuen 1964ko urrian.\nPolitikaria (1978-1980).\nPolitikan aritu zen 1978-1980 urte bitartean, Eusko Kontseilu Nagusiko \u2014Eusko Jaurlaritzaren aurrekaria izan zeneko\u2014 Hezkuntza Sailburua izaki. Euskal Herrian hezkuntza-sistema propioa izatearen aldarrikatzaile izan zen, eta Euskal Herriko Unibertsitatearen sortzaileetako bat izan zen. Karlos Santamariarenak dira Euskal Unibertsitatea sortzearen garrantzia azaldu zuten hitz hauek:\nEuskal Unibertsitatea, euskarazko unibertsitatearen beharra.\nEuskal Herriko Unibertsitatea sortzearen aldeko mugimenduan nabarmena izan zen Karlos Santamariaren parte-hartzea. Gipuzkoako Unibertsitateko batzorde eragilean izan zen 1964an, lau urte geroago Zuzenbide fakultatea zabaldu zen Donostian, eta, 1967an, Donostiako Petrokimika Eskola sortzeko komisioaren buru ere izan zen.\nHala ere, 1970an oraindik unibertsitatean euskara ez zen bat ere erabiltzen. Orduan utopia moduan ikusten zen euskara etorkizunean arlo guztietara naturaltasunez zabaldu ahal izango zela. Baina 1970-72an Baionako Euskal Erakustokian antolatu ziren Euskal Asteak izan zuten arrakasta ikusirik, 1972ko ekitaldian Karlos Santamariak Euskal Unibertsitatea sortzeko premiaz emaniko hitzaldiaren bidetik, Euskaldunen Biltzarra, Ikas eta Fededunak elkarteek Udako Euskal Unibertsitatea antolatzea erabaki zuten 1973ko udan, Euskaltzaindiaren babespean. Lehengo ekitaldi biak Donibane Lohizunen egin ziren, ondorengo biak Uztaritzen, eta 1977az geroztik Iru\u00f1ean. \nGeroago, hainbat urrats kualitatibo egin ditu euskarazko unibertsitatea eraikitzeko bidean, baina oraindik ez dago gauzatuta Santamariak amesten zuen Euskal Unibertsitatea; unibertsitatearen inguruan Santamariak amets bat baitzuen, Euskal Herriko Unibertsitatea baino, Euskal Unibertsitatea. \u201cJakin\u201d aldizkarian horrelaxe azaldu zuen 1977an:\nGeroago, 1980an UEUko sarrera hitzaldia egin zuen Iru\u00f1ean.\nEuskal kulturaren aldarrikatzailea.\n1989an, Martin Ugalderekin batera, belaunaldi berriko gazte talde bati \"Euskaldunon Egunkaria\" sortzen lagundu zien.\n1991n Manuel Lekuona Saria jaso zuen. 1992an EHUk \"honoris causa\" doktore izendatu zuen. Eta Euskaltzaindiak 1993an, bere sorreraren 75. urteurrenean, euskaltzain ohorezko izendatu zuen.\nHaren omenez, 2011ko irailaren 23an Donostiako Ibaeta auzoan inauguratutako EHUren Donostiako Campuseko liburutegi berria Karlos Santamaria zentroa izendatu zuten.\nLanak.\nLiburuak.\nUZEIren \"bi hiztegi hauen sorkuntzan parte hatu zuen:\"\nArtikuluak.\nEuskal komunitate zientifikoaren Inguma datu-basean, berak idatzitako 21 lan azaltzen dira."}
{"id": "83669", "revid": "59723", "url": "https://eu.wikipedia.org/wiki?curid=83669", "title": "Albert Pla", "text": "Albert Pla, (1966ko irailaren 22a, Sabadell, Katalunia) gaztelaniaz eta katalanez kantatzen duen kataluniar egile abeslaria da. Haren abestien letrak askotan polemikoak dira eta beste batzuetan ume abestien ukituak dituzte. Horrez gain, Manolo Kabezabolo, Roberto Iniesta (Extremoduro), Fermin Muguruza (Kortatu, Negu Gorriak), Quimi Portet (El \u00daltimo de la Fila), Kase.O (Doble V) eta Quico Pi de la Serra bezalako musikariekin lan egin du askotan.\nAktore gisa, \"Airbag\" (Juanma Bajo Ulloa), \"A los que aman\" (Isabel Coixet) eta \"Honor de Caballer\u00eda\" (Albert Serra) filmetan agertu da. Antzerkian, \"Caracuero\" obrako aktore nagusi izan zen, 150 aurkezpen baino gehiagorekin. Pedro Almod\u00f3varren \"Carne tr\u00e9mula\" filmean haren abesti bat ere badago soinu-bandan."}
{"id": "83671", "revid": "105290", "url": "https://eu.wikipedia.org/wiki?curid=83671", "title": "La diferencia", "text": "La diferencia Albert Plak 2008an El Volc\u00e1n M\u00fasica argilatxearekin ekoiztutako diskoa da. 5 urte abesti berriak dituen diskarik egin gabe (aurrekoa, \"Vida y milagros\" zuzeneko bilduma bat zen) eta 13 urte gazteleraz diskarik atera gabe eginiko diska da. 11 abesti ditu, horietako 10 gazteleraz eta bakarra katalanez. Berarekin Diego Cort\u00e9s, Tino Di Geraldo, Pascal Comelade eta Judit Farr\u00e9s bezalako musikariek parte hartu dute."}
{"id": "83673", "revid": "119347", "url": "https://eu.wikipedia.org/wiki?curid=83673", "title": "Lau ibaietako iturria", "text": "Lau ibaietako iturria () izeneko eskultura, Erromako Navona Enparantzan dago, eta Gian Lorenzo Bernini eskulturagile eta margolariak pentsatu eta zizelkatu zuen 1651n, garai horretan, aita santua Inozentzio X.a zelarik, barroko garaian, artista bikainaren garairik oparoenean.\nDeskribapena.\nIturria, igerileku eliptiko batek eratzen duen oinarri batez osatuta dago, erdian, haitzurdinezko morrosko batekin koroatua, honen gainean, erromatar garaiko obelisko bat altxatzen delarik, Domizianoren obeliskoa.\nIturria osatzen duten estatuak, benetakoak baino handiagoak dira, eta Lurreko lau ibai nagusien alegoriak dira (Nilo, Ganges, Danubio eta Rio de la Plata), horietako bakoitza, garai hartan ezagutzen zen kontinente bakoitzeko. Iturrian, ibai hauetako bakoitza, haitzurdinezko erraldoi batek ordezkatzen zuen.\nUretatik irten eta harri artean aurkitzen diren zuhaitz eta landareak ere, benetan baino eskala handiagoan daude. Animaliak eta landareak, natura on eta erabilgarri batetik sortuak, espezie handi eta indartsuei dagozkie (lehoia, zaldia, krokodiloa, sugea, herensugea kasu). Ikusleak, iturriaren inguruan biraka, lehen, ezkutatuta edo masa harritsuak estalita zeuden forma berriak ikusten ditu. Lan honekin, Berninik, miresmena piztu nahi du begiratzen duen pertsonagan, mugitzen ari den unibertso txiki bat sortuz, errealitate naturaleko espazioaren imitazio bezala.\nBernini eta Borromini.\nIturriaren alde batean, Sant'Agnese in Agone eliza dago, zeina Berniniren etsai artistiko eta profesional sutsuak egin zuen, Borrominik. Iturriko eskultura batek eskua altxatzen du elizara begira, ikusi nahiko ez balu bezala. Eean ohi da Berninik nahita egin zuela keinu hori estatuaren bidez, eliza itsusi hura ikusi nahi ez balu bezala. Leienda urbanoa da, ordea, lehenago amaitu baitziren plazako iturri eta eskulturak eliza baino[1]."}
{"id": "83678", "revid": "6327", "url": "https://eu.wikipedia.org/wiki?curid=83678", "title": "Navona Plaza", "text": ""}
{"id": "83680", "revid": "105290", "url": "https://eu.wikipedia.org/wiki?curid=83680", "title": "Sortzetiko hiperplasia adrenal", "text": "Sortzetiko hiperplasia adrenala esteroidogenesi adrenalaren akatsa eragiten duen gaixotasun autosomiko eta errezesiboa da.\nGaixotasuna bi mota orokorretan sailkatzen da, alde batetik mota klasikoa, jaio aurretikoa eta larria dena eta bestetik mota ez-klasikoa, ez-larria eta jaio ondorengoa. Mota klasikoa, bi azpi-motatan sailkatuko da: birilizazio sinplea eta gatz-galera.\nGaixotasun honen intzidentzia, 1/15000koa da mota klasikorako eta 1/1000koa mota ez-klasikorako, eramaile kopurua 1/60koa da gutxi gorabehera.\nFenotipoa.\nMota desberdinek ezaugarri fenotipiko desberdinak erakutsiko dituzke. Mota klasikoan, birilizazio sinpleari dagokionean, ezaugarri nabariena emakumeen jaio aurretiko organo genitalen birilizazioa izango da. Gizonezkoen kasuan, zakila luzatu eta barrabilak txikituko dira beste ezaugarri batzuen artean. Bestalde, bi sexuetan pubertaro goiztiarra, hazkuntza azkarra eta helduaroko garaiera txikia emango dira. Gatz-galera kasuan gernuan Na+ galduko da, krisi adrenal progresiboa sortuz, heriotzaren eragilea izan daitekeena.\nMota ez-klasikoan, ezaugarriak arinagoak izango dira eta jaio ondorengo edozein adinetan emango dira.\nBiokimika.\nEntzimopatia bat da eta zehazki kortisolaren sintesiko entzima batean dago akatsa: gehienetan 21-hidroxilasa entzimaren defizientzia. Honen ondorioz, glukokortikoideak (kortisola batez ere) ez dira sortuko eta 17-OHP prekurtsorea metatuko da. Honek kortisol bihurtu beharrean, androgenoen bidea hartuko du eta hormona hauen kontzentrazioa igoko du birilizazioa sortuz. Honez gain, mineralkortikoideen gutxiegitasuna ere emango da, gatz-galera sortuz eta baita adrenalina gabezia ere, arazo metabolikoak eraginez.\nGenotipoa.\nGaixotasun honetan soilik gene bat dago inplikatuta: CYP21A2 genea (6p21.3). Gene honek sortzen duen entzimaren aktibitatearen arabera sortuko da gaixotasun mota bat edo bestea. Genearen mutazio arruntena, pseudogene inaktiboarekiko errekonbinazio prozesuen ondorioz gertatzen da, gene osoaren delezioa emanez.\nDiagnostikoa.\nDiagnostikorako teknika ezberdinak egongo dira, hala nola, 17-OHPren neurketa. Bestalde, genetika molekularreko probak ere egin daitezke, bai aurreikusitako mutazioen analisia, delezio/duplikazioa analisiak (southern blot, SNPs, MLPA\u2026), PCR kuantitatiboa (detekzio azkarra) edo sekuentziazioa alelo arraroak detektatzeko.\nTratamendua.\nTratamendu erabiliena glukokortikoideen berrezarpen terapia izango da. Hala ere beste tratamendu batzuk ere erabili daitezke.\nJaioaurreko tratamendua.\nAmari dexametasona emanez egiten da. Hau haurdunaldiaren hasieran hasi behar da eta gero kariotipoaren bidez sexua ezagutzean, gizonezkoa bada tratamendua etengo da. Fetu femeninoari, CYP21A2 genearen azterketa egingo zaio ondoren, gaixoa den ala ez ikusteko. Gaixoa bada soilik jarraituko da tratamendua haurdunaldi amaiera arte."}
{"id": "83682", "revid": "1491", "url": "https://eu.wikipedia.org/wiki?curid=83682", "title": "Antton Olariaga", "text": "Antton Olariaga Aranburu (Usurbil, Gipuzkoa, 1946) komikigilea da.\nArte Ederretako ikasketak egin zituen Valentzian aurrena eta Bilbon gero. Valentzian bertan \"Las Provincias\" egunkarian hasi zen kolaboratzen marrazkilari gisa, eta ondoren \"Cuadernos para el Di\u00e1logo\" aldizkari ospetsuan.\nPublizitatean eginiko etapa labur baten ondoren, eta bere euskaltasunak bultzaturik, \"Zeruko Argia\" aldizkarira bidali zituen lanak, froga gisa. Lanok onartuak izan ziren, eta orduan hasi zen Olariagaren ekarri oparoa euskalgintzari, gero eta harreman estuagoan. Bilbora etorririk, laster ugaritu zituen kolaborazioak prentsan (\"Anaitasuna\") eta argitaletxeetan (Saioka...). Alderdi biok, egunean eguneko lanak eta liburugintzak, albisteak eta ilustrazioak, garrantzi berezia izango zuten beti bere lanean, egundaino.\nMarrazkilari kazetaria.\nOlariagaren Euskal Herriratzeak (1974) iraultza bat suposatu zuen grafismoan. Ordura arte, gure prentsa urrian azaltzen ziren irudiek gerra aurreko diseinua zeukaten publizitatean, eta pertsonaiarik ez zegoen, tira komikoa delakoa beti zen erdal eredu arrunten (Don Celes, Mortadelo) egokitzapen presazko bat. Artikuluek, berriz, ia inoiz ez zeukaten ilustraziorik. Horiek guztiak aldatzen eta betetzen hasi zen Olariaga, beti izan duen emankortasun etengabean. Ondorioz, euskara eta euskal prentsa prestigiatzeaz gainera, kazetarien testuak duindu zituen irakurlearen begia erakarriz lehenik, eta bere interpretazioa eskainiz hurrena. Hauxe du, izan ere, beste marrazkilariengandik bereizten duen ezaugarrietariko bat: irakurle zorrotza dela, eta bere irudiak, berezko kalitatea ukatu gabe, beti direla ondoan daukan testuari buruzko hausnarketa interesgarri bat, ikuspuntu pertsonal bat. Berak esana du, \u00abNere txistegintza komentariogintza da gehiago\u00bb. Marrazki bitarteko kazetaritza dela berea, esaten ahal dugu. Kaleari oso erne, tipologiak atzemateko dohain berezia dauka. Koadroko alkandora eta bizarra, mutilak; bandolera eta galtza kanpanak, neskak; biek ere libururen bat besapean, eta komentario ironikoren bat ezpainetan: 70. hamarkada gatazkatsu eta aberatseko gazteriaren irudia finkatu zuen gure memoria kolektiboan.\nOlariagarena bezalako lanei esker, grafiak, komentario ilustratuak, tira komikoak, alor berezi bat irabazi ahal izan du mendebaldeko prentsan. Testuaren osagarri izatetik, irudia atal independentea izatera pasa da, ezinbesteko sekzioa egunkarietan. Gure artistak sorturiko pertsonaiek -Zakilixuten kasuan nabarmenkien- solfa jartzen diote egunekoari, anitz komentario astunek baino sakonagoko intuizioz adierazten digute munduaren hastioa edo maitasunaren ahula edo euskaltzaleen ilusioa edo politikagintzaren arrunkeria... Gaur egun aipatu pertsonaia baldin bada ere ezagunena, aspalditik datorren haria du hau Olariagak, duela hogei urte Anjel Lertxundirekin batera sinaturiko Juana Bixenta Olabe hartatik hasita hainbat pertsonaia moderno sortuz, hala hola Hormasprayko, Marizikin, Mozorrozko...\nLiteraturaren azala.\nPrentsan egin zuen lanaren antzekoa garatu zuen liburugintzan, zer esanik ez, ezaugarri eta baliabide desberdinekin. Hitzik gabeko ilustrazioak, azalak, diseinu osoak teknika bereziak behar dituzte, eta kolorea. Marrak baldin bazeukan garrantzia prentsan, ilustrazioan masak aginduko du. Koloreari muzin egin gabe, Olariagak beltzak, masa beltzak eduki zezakeen baliagarritasuna erakutsi zuen hainbat ilustraziotan, besteak beste, lehen fase batean.\nOrduan indarrean zeuden literatur editorialek diseinu bakarrarekin jokatzen zuten, kolorea aldatuz alez ale, Itxaropena editoriala adibide, lan txukun baina monotonoan. Aurrerapen handia izan zen fotografia ekartzea liburuen azalak egiteko, eta estilo bat markatu zuen Gero-k, euskal artisten koadroen erreprodukzioak baliatu zituenean azalerako. Baina zegoena erabiltzen zen, ez zen berariaz ezer egiten libururako, harik eta Olariagak haurrentzako liburuetan egiten hasia zena literaturan gauzatu zuen arte, Erein etxean buruturiko lanaz bereziki. Liburuaren portadagintza berritu eta garatu egin du hogei urteren buruan, gaur egun Alberdania argitaletxeko liburuen azala ezezik diseinu osoa ere zainduz. Oro har, euskal literaturaren hainbat tituluren akordua, Olariagaren erruz, ezin dezakegu bereizi bere portada bortitzetik.\nHaurren liburugintza.\nOrain artekoak munta handikoak izanagatik, aipamen berezia behar du Antton Olariagak haurren liburugintzan egin duen lanak. Bera hasi zen garai haietan, 70. hamarkadaren bigarren zatian, umeentzako liburugintza sortzen ari zen gurean. Inoren lana gaitzetsi gabe, esan liteke Olariagak landu zuela gure haurren plastika ulertzeko ahalmena. Milaka marrazki zoragarri jarri zituen, pertsonaiak zirela edo objektuak zirela, euskal haurren begipean, beren imaginario kolektiboa aberastuz. Halako kopuruan eta halako kalitatez, non haurrak berak izan baitzituen omentzaile: Antton Olariagari eskatu eta egin zitzaion lehen elkarrizketa, Barandiaran Lizeoko haurrei zor zaie... Eta egin dituen entrebista bakanetan, marrazkiak testugintzan behar duen lekua adierazi izan du beti, berak hain maisuki betetzen duen aholkua emanez, zorrotz bezain apal:\n\u00abIpuia aldiz beste era batera ulertu behar da, testu idatziari atxekirik arituz, testuak baitauka lehentasuna, ilustrazioaren helburua girotze eta apaintzearena delarik. Horrek beste atrebentzia bat ere badauka, ilustrazioak letra idatziak baino indar haundiagoa bereganatzen duenean, orduan testua interpretatu eta ixteko arriskuan eroriz; marrazkiak ez dezala testua destripatu, ez dadila deskriptiboegia izan haren magiaren kontra, beti sujerentetasuna mantenduz.\u00bb (Zeruko Argia 1978-07-30).\nBeste maila batean, ezin ahantzizkoa da Olariaga izan genuela Ipurbeltz haurrentzako komikiaren sortzaileetarikoa.\nMarrazkilari idazlea.\nBertsolariaren moduan jardun izan du marrazkilariak, beraz: gaia emanda, ideia bati gorputz ematen. Bertsolaritza oso hurbil izan du beti gure artistak, bertso ezagunek zeukaten potentziala jakin izan du ustiatzen, halako konplizitate polit bat lortuz irakurlearekin. Batzuetan aipamena izango da, bestetan moldaketa, beti ere tradizioa birsortuz. Bertsoak berez dakar lokuzioa, errefraua, hitz-jokoa: behin baino gehiagotan ezin dugu definitu norena den Olariagaren kazetaritzako obra, bertsolari batena ote den, edo zirikalari batena, edo editorialgile batena, edo herri sentimenduen interprete batena... poeta batena, esango genuke, diziplina desberdinak uztartuz artea sortzen duen mago batena. Behin irakurri omen zuen prentsan lan-eskaintza bat, \u00abSe necesita dibupensante\u00bb, eta bere senari egoki zetorkion eskaera iritzirik, bere burua eskaini omen zuen agentzian. Hala sartu omen zen publizitatean. Horixe baita Antton Olariaga, gogo-marrak egiten dituen artista. Bere inguruaz arduratzen delako eskua libre uzten ahal duen pentsalaria.\nTiraren espazioak berak aginduta hitz gutxi erabiliz, gauza laburrak, zientifikoak ia, proposatuz, idazleak, artikulugileak eta kazetari tradizionalak ezin eduki dezakeen ausardia batekin jokatzen du, hizkuntzaren bihurriak ederki profitatuz. Hitz-jokoak, esangura anitzak, sexu terminologia zaharberritua, ironia politikoa... hauek lirateke bere idazkeraren teknika batzuk, zenbaitetan herriagandik jaso eta orokortuak, baina gehienetan hark sortu eta herriak bereganatuak bere hizkera arrunterako. Eta beti ere inori mingarria ez zaion benetakotasunean, bere pertsonaiak biziak direlako, eta gain hartzen diotelako egilearen pertsonalismoari, fikzio unibertsalek duten indarrarekin:\n\u00abPiskanaka nere ildoak jorratu ditut, pertsonaia batzuk egiten dituzunean hor mantentzen zara, baina beti ere begiak erne dituzula. Zure buruari ustekabeak eman behar dizkiozu.\u00bb (Argia, 1990-04-08).\nMende beteko bi buruak.\nAntton Olariagak gerra aurreko beste marrazkilari handi batekin lotzen du euskal marragintzaren tradizioa, Jon Zabalo Txiki-rekin. Bien artean, XX. mendeko euskal plastika aplikatua betetzen dute. Egun, duela 70 urte Txikiren grafiarekin gertatzen zen bezala, Olariagaren lana hain gurea zaigu eta hain identifikatua dago bere herriarekin, non \u00abeuskal estiloa\u00bb markatu duen, gure nortasun estetikoa sortuz, hala grafian nola mintzoan. Baina hark ez bezala, Olariagak harreman berezia dauka hitzarekin: bere pertsonaiak mintzatu egiten dira, ez dira aldez aurretik eginiko gidoi baten protagonistak, iritzi propioak dituzte errealitateaz... Alde horretatik, bere buruari inposaturiko diziplina estetiko handiaz gainera, egunerokoan konplexubako murgiltzen dakien artista dugu, hizkera suelto, ausart eta urbano bat proposatzeko.\nErakusketa itinerante bat, eskuz esku dabilen patrimonio bat eskaini digu Olariagak urtez urte. Artea etxekotu digu. Eta horretxegatik, hain zuzen, ez dugu jakin izan behar bezala baloratzen. Gaizki ohitu gaitu, beti zakuko onenak ematen dizkigu eta. Baliteke behar bezalako ez-baloratze honetan egilearen beraren eskuzabaltasunak ere errurik izatea: erresistentziako eta presupostu txikiko urteetan ulergarria baldin bazen erdi musu-truk lan egin beharra, gaur, subentziorik gabe ia ezer egiten ez den honetan, berdin jarraitu izan du Antton Olariagak doan kolaboratzen Sagardogileen Kartelak egitetik hasi eta Eremu Urriko Hizkuntzen Zinemaldirako logoak, afitxak eta sariak diseinatzeraino...\nKasu harrigarria, benetan, artista handia eta bihotz handia pertsona berean egokitzea."}
{"id": "83683", "revid": "105290", "url": "https://eu.wikipedia.org/wiki?curid=83683", "title": "Hershey-Chase esperimentua", "text": "Hershey-Chase esperimentuak Alfred Hersheyk eta Martha Chasek ADNa material genetikoa zela baieztatzeko 1952an egin zituzten saioen multzoa dira. Teoria hau 1944an frogatu zen lehen aldiz, Avery, Mc Leod eta Mc Cartyren esperimentuari esker. ADNa 1869tik ezagutzen bada ere, zientzialari gehienek uste zuten proteinak zirela heredentzia-informazioa gordetzen zutenak.\nHersheyk eta Chasek T2 fago izeneko birusa erabili zuten esperimentuan. Fagoak egitura sinplea du, bi osagaiz osaturik baitago: material genetikoa eta hura babesten duen proteinazko geruza bat. Fagoak bakterioen kanpo-geruza erasotzen dute eta beren material genetikoa injektatzen dute; ondoren, bakterioaren makineria genetikoak birusaren ale berriak ekoizten ditu. Birusaren proteinazko geruza bakterioaren kanpoaldean itsatsita geratzen da.\nLehen esperimentuan, fagoaren ADNa fosforo-32 erradioaktiboz markatu zuten. Proteinak osatzen dituzten 20 aminoazidoetan ez da fosfororik agertzen. Ondoren, fagoek E. coli infekta zitzaten eragin zuten, eta gero birusen proteinazko geruza ezabatu zuten infektatutako bakterioetatik zentrifugazio bidez. Erradioaktibitatea proteinazko geruzetan ez zela ageri, bakterioetan soilik zegoela ikusi zuten.\nBigarren esperimentuan, fagoak sufre-35 erradioaktiboz markatu zituzten. Sufrea ez da ageri ADNan, baina bai zisteina eta metionina aminoazidoetan. Bakterioak eta birusen proteinazko geruzak banatu ondoren, erradioaktibitatea geruzetan soilik ageri zela frogatu zuten. Honela, bakterioa infektatzen duena ADNa dela ebatzi zuten.\nHersheyk 1969ko medikuntzako Nobel saria jaso zuen \"birusen egitura genetikoan egindako aurkikuntzengatik\"."}
{"id": "83687", "revid": "1491", "url": "https://eu.wikipedia.org/wiki?curid=83687", "title": "Xabiroi", "text": "Xabiroi euskarazko komiki aldizkaria da. Lehen alea 2005eko ekainean atera zuen, eta orduz geroztik Ikastolen Elkarteak argitaratu du. Hiru hiletik behin 30\u00a0000 ale baino gehiago argitaratzen ditu."}
{"id": "83688", "revid": "9443776", "url": "https://eu.wikipedia.org/wiki?curid=83688", "title": "Asisko Urmeneta", "text": "Asisko Urmeneta Otsoa Errarteko (Iru\u00f1ea, Nafarroa, 1965 -) nafar irudigilea eta komikilaria da. Komikia, ilustrazioa, marrazki bizidunak, prentsako karikatura eta abarretatik ateratzen du bizimodua. Umorea izan ohi dute ardatz bere lanek. Miguel Javier Urmeneta Iru\u00f1eko alkatearen semea, Ramon Urmeneta arkitektoa eta artistaren iloba eta Mikel Urmeneta marrazkilariaren anaia da. Egun Hoztan (Nafarroa Beherea) bizi da.\nIbilbidea.\nBere lehen pausoak komikilari gisa, \"Napartheid\" fanzinean eman zuen 80ko hamarkadan. Horren ondoren, hainbat prentsa kolaborazio egin ditu (batez ere, Argian), Zazpiak Batman kolektiboko kidea da (Kike Amonarriz eta Antton Olariagarekin batera \"Mantxut\" liburuak atera ditu), \"H28\" aldizkari satirikoan parte hartu zuen eta \"Xabiroi\" Ikastolen Elkarteko aldizkarian ere marrazten du. Bere kaxa hainbat komiki argitaratu ditu.\nBesteak beste, Oskorri, Pottoka eta Negu Gorriak taldeen disken azalak marraztu ditu.\nHorrez gain, ETB1 telebista-kateko \"Mihiluze\" saioan egon zen karikaturak egiten. Juanjo Elordirekin batera 2009an \"Munduaren\u00a0bira\u00a080 egunetan,\u00a0doan\"\u00a0eta 2011n \"Gartxot, konkista aitzineko konkista\" filmak zuzendu zituen.\n2017 eta 2018an hurrenez hurren bi komiki sortu zituen Asisko Urmenetak: \"Eusklabo Alaiak\"\u00a0(Gure Berriak, 2017) eta \"AztiHitza: Xahoren Biografikoa\" (Erroa argitaletxea, 2018). Azken lan honi esker, Urmenetak 2019an Literatura Lanaren Ilustrazioa modalitateko\u00a0Euskadi Literatura Saria irabazi zuen.\nLanak.\nBeste askoren artean:"}
{"id": "83696", "revid": "133016", "url": "https://eu.wikipedia.org/wiki?curid=83696", "title": "Big Ben", "text": "\"Big Ben\" goitizen bat da, eta horrekin ezaguna da Londresko Westminster jauregiko (alegia, Erresuma Batuko Legebiltzarraren eraikineko) erloju-dorrean dagoen erlojuaren bost ezkiletatik handiena, 13,5 tonakoa. Maiz asko erabili ohi da goitizen hori, halaber, bertako erlojua adierazteko, eta are dorre osoaz hitz egiteko ere, zeinari 2012ko ekainaren 26an Elizabeth Tower izena jarri baitzioten.\nErlojua munduan dagoen lau aurpegiko erloju kanpaidun handiena da. Dorrea Westminsterreko jauregiaren ipar-ekialdeko muturrean kokatuta dago. Jakina denez, Erresuma Batuko parlamentuaren egoitza da Westminsterreko jauregia.\nHurbilen dauden Londresko metroaren geltokiak Westminster eta Waterloo dira.\nDorrea.\nAntzinako Westminsterreko jauregia 1834ko urriaren 22ko gauean izandako sute batek suntsitu zuen. Haren ordez jauregi berri bat eraikitzeko diseinua Charles Barryk egin zuen, eta diseinu horretan zegoen sartuta dorrea. Jauregi berria eraikitzeko arkitektoen burua Charles Barry bazen ere, erloju-dorrearen diseinurako Augustus Pugin-engana jo zuen. Dorrea Gothic Revival estiloan dago diseinatuta, eta 96,3 metroko altuera dauka.\nBehealdetik hasita, erloju-dorrearen egituraren lehen 61 metroko zatia adreiluz egina dago, kanpoaldetik hondar-koloreko Anston kareharrizko estaldura batek bilduta. Dorrearen gainerakoa, goialderaino, burdinurtuzko egitura duen orratz bat da. Dorrea hormigoizko zolata karratu batean oinarrituta dago, alde bakoitza 15 metrokoa duena. Zolata horrek 3 metroko lodiera du, eta lurraren gainazaletik 4 metroko sakoneran paratuta dago.\nErlojuaren lau aurpegiak lurraren gainetik 55 metrotara daude.\nDorrea eraiki zenez geroztik zoruaren baldintzetan izandako aldaketa batzuk direla-eta (aipagarriak dira metroko Jubilee Line linearen hedapenerako tunelgintza-obrek eragindakoak), dorrea zertxobait makurtuta dago ipar-mendebalderantz. Bestalde, tenperaturaren gorabeheren ondorioz, urtero milimetro gutxi batzuetako kulunkadura izaten du ekialdera eta mendebaldera.\nErlojua.\nErlojua eta erloju-aurpegiak Augustus Puginek diseinatu zituen. Erloju-aurpegiak 7 metroko diametroa duen marko batean muntatuta daude, eta opalozko 312 pieza ere daude bertan ipinita, beirate bateko egituraren antzera. Beirazko osagaietako batzuk kendu egin daitezke, erlojuaren orratzen ikuskapen-lanak egiteko. Erloju-aurpegien ingurua urre-kolorekoa da,\nErloju-aurpegi bakoitzaren azpialdean, urre-koloreko letretan, latinezko idazkun bat dago, honela dioena: \"DOMINE SALVAM FAC REGINAM NOSTRAM VICTORIAM PRIMAM\". Euskaraz, hauxe esan nahi du: \"Oi, jauna, salbu eduki ezazu gure erregina, Viktoria Lehena\".\nBlitzean, alemanen bonbardaketek Westminsterreko jauregian jo zuten, eta 1941eko maiatzaren 10ean, bonba-erasoaldi batek bi erloju-aurpegi eta dorrearen teilatuaren atal batzuk kaltetu zituen, Komunen Ganbera deuseztatzeaz gain. Sir Giles Gilbert Scott arkitektoak bost solairuko bloke berri bat diseinatu zuen. Solairu horietako bi hartzen ditu gaur egungo Komunen Ganberak, zeina 1950eko urriaren 26an erabili baitzen lehenbiziko aldiz. Pairatutako bonbardaketak bortitzak izan ziren arren, Blitzean zehar erlojuak doitasunez funtzionatu eta jo zituen kanpaiak."}
{"id": "83705", "revid": "23317", "url": "https://eu.wikipedia.org/wiki?curid=83705", "title": "Oihana Bartra", "text": "Oihana Bartra Arenas (Bilbo, Bizkaia, 1984ko urtarrilaren 6a) bertsolaria da. Euskal Filologian lizentziaduna da eta lanbidez irakaslea eta itzultzailea da."}
{"id": "83706", "revid": "886", "url": "https://eu.wikipedia.org/wiki?curid=83706", "title": "Juotsij\u00e4rvi", "text": ""}
{"id": "83708", "revid": "201", "url": "https://eu.wikipedia.org/wiki?curid=83708", "title": "Real Madrid", "text": ""}
{"id": "83710", "revid": "886", "url": "https://eu.wikipedia.org/wiki?curid=83710", "title": "Pinus", "text": ""}
{"id": "83711", "revid": "886", "url": "https://eu.wikipedia.org/wiki?curid=83711", "title": "Abies", "text": ""}
{"id": "83713", "revid": "12788", "url": "https://eu.wikipedia.org/wiki?curid=83713", "title": "Bixkek", "text": "Bixkek (errusieraz eta kirgizeraz \"\u0411\u0438\u0448\u043a\u0435\u043a\") Kirgizistango hiririk handiena eta hiriburua da. Gainera, Txui eskualdeko hiriburu administratiboa ere da. Herrialdearen iparraldean dago, Kazakhstango mugatik hurbil. 1.059.137 biztanle zituen 2021ean.\nHistoria.\n1878an sortu zuten errusiarrek \"Pixpek\" (\u041f\u0438\u0448\u043f\u0435\u043a) izeneko gotorleku gisa eta 1926 eta 1991 bitartean \"Frunze\" (\u0424\u0440\u0443\u043d\u0437\u0435) izena eduki zuen, Mikhail Frunze militar boltxebikearen omenez. Izena kirgizen nazio edaria egiteko erabiltzen den tresnatik dator."}
{"id": "83715", "revid": "12788", "url": "https://eu.wikipedia.org/wiki?curid=83715", "title": "Txui eskualdea", "text": "Txui (kirgizeraz: \u0427\u04af\u0439 \u043e\u0431\u043b\u0430\u0441\u0442\u044b, errusieraz: \u0427\u0443\u0439\u0441\u043a\u0430\u044f \u043e\u0431\u043b\u0430\u0441\u0442\u044c) Kirgizistango iparraldeko eskualde edo oblasta da. Iparraldean Kazakhstan du mugakide, ekialdean Issyk-Kul oblasta, hegoaldean Naryn eta Jalal-Abad, eta mendebaldean Talas. 20.189 kilometro koadroko eremua hartzen du, eta 2021ean 974.984 biztanle zituen. Hiriburua Bixkek da, baina 2003tik 2006ra Tokmok izan zen."}
{"id": "83718", "revid": "56334", "url": "https://eu.wikipedia.org/wiki?curid=83718", "title": "Menkheperra", "text": "Hemnechertepienamon-Menkheperra edo soilik Menkheperra, Amonen Apaiz Goren izan zen Tebasen K.a. 1045etik K.a. 992 arte, Egiptoko XXI. dinastiaren garaian.\nPinediem I.a eta Henuitauyren seme bat da, bere kargua heredatu zuena bere anaiordearen apaizgotza laburraren ondoren. Oinordekotza, ondoren, bere ondorengoei pasako da. Isetemjeb III.a edo Isiemjeb III.arekin ezkondua, bere anaia Psusenes I.a faraoiaren alaba, lau seme-alaba ditu: Esmendes II.a edo Nesbanedied II.a, bere arreba Henuitauy II.arekin ezkonduko dena, eta Pinediem II.a, bere beste arreba Isetemjeb IV.a edo Isiemjeb IV.arekin ezkonduko dena.\nEuren izena kartutxo batean idatzita duten Amonen Apaiz Gorenen zati da: Tronu izena: Hemnecher Tepieamon (Amonen Lehen Profeta), jaiotza izena: Menkheperra (Raren manifestazioa mantentzen da).\nAmonen Apaiz Goren bezala, bere ondorengoa, bere seme Esmendes II.a izango da."}
{"id": "83719", "revid": "105290", "url": "https://eu.wikipedia.org/wiki?curid=83719", "title": "Gebel el-Silsila", "text": "Gebel el-Silsila (arabieraz \u062c\u0628\u0644 \u0627\u0644\u0633\u0644\u0633\u0644\u0629) edo Gebel Silsileh, Asuanetik 65 kilometro iparraldera dagoen hiri bat da, Nilo ibaiaren ibarrak amildegi eran estutzen diren tokian. Antzinako egiptoeraz Jeny edo Kheny bezala ezagutua \"arraun egiteko tokia\" esan nahi duena.\nBere harri harrobiengatik ezaguna, bere kalitate bikainagatik, gutxienez, XVIII. dinastiatik grekoerromatar garairarte esplotatuak izan zirenak.\nHondar arkeologikoak.\nMendebaldeko ibarrean, zenbait tenplu daude, harrian zulatuak, Horemheb, Seti I.a, Ramses II.a eta Merenptah faraoienak.\nAkenaton faraoiak Tell el-Amarnan erabilitako blokeetako asko, toki honetatik atera ziren, eta, ondoren, Tebaseko eraikinetarako berrerabiliak.\nMonumentu hauetako batzuk, Hatshepsut, Amenofis II.a, Ramses II.a, Merenptah eta Ramses III.aren inskripzioak daramatzate."}
{"id": "83722", "revid": "105290", "url": "https://eu.wikipedia.org/wiki?curid=83722", "title": "El Lisht", "text": "El Lisht (arabieraz \u0627\u0644\u0644\u062b\u062a), Kairotik hirurogeitamar kilometro hegoaldera dagoen herrixka baten egungo izena da. El Lisht inguruan, bi piramide handi eta nekropoli baten hondarrak daude, Egiptoko Inperio Ertainean datatuak daudenak.\nGaraiko testuengatik, XII. dinastiako lehen faraoia izan zen Amenemhat I.ak, hiriburua, Amenemhat-ity-tauy izeneko hiri berri batetara eraman zuela ebazten da, \"Amenemhat, Bi Lurren Jauna\" esan nahi duena, edo Itytauy, eta, kokapen zehatza ezagutzen ez den arren, El Fayumeko errege nekropolitik gertu egongo litzatekeela uste da, El Lishten.\nHondar arkeologikoak.\nOraindik mantentzen dira XII. dinastiako faraoiek eraikitako bi piramide multzoren hondarrak:\nSesostris I.aren piramidea eta piramide honen multzoa, Inperio Ertainekoetatik hoberen kontserbatuetako bat da.\nPiramideen inguruan, XII. eta XIII. dinastiatan lurperatutako funtzionario eta errege familiako pertsonen ehundaka hilobi aurkitu ziren. Senebtisiren hilobia, inongo kalterik gabe aurkitu zen, eta oraindik, bitxi multzo interesgarri bat zuen."}
{"id": "83723", "revid": "105290", "url": "https://eu.wikipedia.org/wiki?curid=83723", "title": "Uadyet", "text": "Uadyetek, \"Zeruko Anderea\" Eguzkiaren bero erretzailea sinbolizatzen zuen, baita suaren garra ere. Beranduago, \"Raren Begia\". Hazkuntzaren indarra, lurraren eta uren emankortasuna sinbolizatzen zituen. Behe Egipto eta faraoiaren jainkosa babeslea zen egiptoar mitologian.\nIkonografia.\nEmakumea, Behe Egiptoko koroa gorria eta uraeusarekin. Baita kobra bezala ere, saski batean, koroa gorriarekin. Beste batzuetan, eguzki diskoa eta uraeusa daramatzan lehoi eme bezala.\nMitologia.\nAnubisen alaba eta Hapi-Mehten emaztea. Horus umeari titia eman zion, Isisen semea zena, eta Sethengandik babestu zuen.\nFaraoia eta Behe Egiptoren jainkosa babeslea. Errege tituluaren zati zen. \"Bi Andereak\" (Nebty izena), \"Bi Lurren\" gaineko erregetza sinbolizatzen zuena, Goi eta Behe Egipto, alegia.\nEpitetoak.\nBere izenak \"kolore berdeko papiroa\" esan nahi du, \"berdea\" ere deitzen zitzaion, lurraren emankortasuna irudikatzen baitzuen.\nGurtza.\nButon jatorria duena eta bertako patroia, Behe Egipton, non orakulu ospetsu bat zuen. Tanisen ere gurtua izan zen. Bere jaia, Paini hilabeteko zazpigarren egunean ospatzen zen.\nIzen teoforoak.\nUadyet, Nekhbetekin batera, Nebty izenaren zati zen \"Bi Andereak\", Behe Egiptoko ordezkari bezala."}
{"id": "83724", "revid": "56334", "url": "https://eu.wikipedia.org/wiki?curid=83724", "title": "Baefra", "text": "Baefra, Baka edo Bakara ere deitua, Egiptoko IV. dinastiako faraoi bat izan zen. Bere erregealdia, K.a. 2521etik K.a. 2514 arte hedatu zen. (von Beckerath).\nManetonek, Baefrari buruz, edo, berak idatzi zuen bezala, Bikerisi buruz, Ratoisesen ondorengo eta Seberkeresen aurrekoa izan zela idatzi zuen, Sexto Julio Afrikanoren arabera Sinzeloren bertsioan, eta 22 urteko erregealdia izan zuela. Eusebio Zesareakoak ez du aipatzen, errege hauei dagokienez, garrantzizko gertaerarik ez dela geratu esanez.\nIa ez dago errege honi buruzko informaziorik, eta, uste denez, bere erregealdia nahiko laburra izan zen, urte bete baino gutxiagokoa. Keops eta Meririten ustezko semea. Bere anaiak, Dyedefra, Kefren eta Dyedefhor izango lirateke, Wadi Hammamateko harkaitz batean dagoen inskripzio batek, Inperio Berriaren erdialde inguruan datatua dagoena, aipatzen ditu eta Baefra, Kefrenen ondorengo bezala adierazten du.\nBere garaiko eraikuntzak.\nZawyet el-Aryaneko amaitu gabeko piramidea ematen zaio, 200 metroko luzera duen oinarri karratuzkoa proiektatuz.\nHasierako lanak baino ez ziren egin, zanga zulatu handi bat geratuz, 106 metroko luzera eta sei metroko zabalera duena, arrapalan jaisten dena, eta hogei metro baino gehiagoko sakoneran, estali gabeko laukiluze formako gune batean amaitzen dena, 43 tonararteko granito lauzekin zolatua, non, Bersantik, 1900ean, ez ohiko formako granitozko sarkofago bat aurkitu zuen, arraultza formakoa, eta, estalkia itxia zegoen arren, irekitzerakoan, barnea hutsik aurkitu zen."}
{"id": "83725", "revid": "105290", "url": "https://eu.wikipedia.org/wiki?curid=83725", "title": "Zawyet el-Aryan", "text": "Zawyet el-Aryan, Egiptoko herri bat da, Giza eta Abusirren artean dagoena.\nHerritik mendebaldera, basamortu gunearen barnean, izen bera daroan nekropoli bat dago, bertan, bi piramide multzo daude, eta, salbuespen moduan, bi multzo hauek eta ez askoz gehiago.\nGaur egun, \"piramide estratifikatua\" eta \"iparraldeko piramidea\" deritze.\n\"Piramide estratifikatua\", Jaba faraoiarei ematen zaio, eta amaitu gabe geratu zen, faraoi honen erregealdi laburraren ondorioz, mailakatu motakoa, 83 metroko luzeraduna oinarrian eta 20 metroko garaieraduna. Piramidearen inguruan, 32 ganbera-biltegi txiki daude.\nBigarren multzoa, hondakinetan dagoen beste egitura bat, ez da sakon esploratu eta industu. \"Iparraldeko piramidea\", Nebkara faraoiari ematen zaio, piramide honen oinarriak, 110 metroko zabalera eta 180 metroko luzera duelarik, Neferkara, Nebkara edo Nebkaren inskripzioak baititu zenbait bloketan. N. Swelimek, eraikin hau, III. dinastiaren amaieran datatzen du, Lauerrek piramide honentzat proposatutako kronologiari uko eginez, nork IV. dinastian datatzen duen.\nKanpo estekak.\nZawyet el-Aryanen irudiak. Egiptomania"}
{"id": "83726", "revid": "336", "url": "https://eu.wikipedia.org/wiki?curid=83726", "title": "Napartheid (aldizkaria)", "text": "Napartheid Nafarroan sortutako euskarazko komiki aldizkaria izan zen. Lehen alea 1988ko neguan eman zuen argitara, euskararen legea eta honek hizkuntza foru-erkidegoan nola arautzen duen salatzeko. Euskararen lege horrek, euskaldunak diskriminatzen dituela salatzeko, Hegoafrikako Apartheidaren antzeko hitza erabili zuten, eta horrela, Nafarroako apartheida \"Napartheid\" da.\nKomikilariak.\nNapartheid aldizkaritik hainbat komikilari ezagun pasa dira:"}
{"id": "83727", "revid": "58701", "url": "https://eu.wikipedia.org/wiki?curid=83727", "title": "Jaba", "text": "Jaba (Sedyes) (?), Egiptoko III. dinastiako laugarren faraoia izan zen (K.a. 2638).\nManetonek, Sexto Julio Afrikanoren arabera, Mesokrisek, hamazazpi urteko erregealdia izan zuela aipatzen du. Turineko Errege Kanonean agertzen da \"Hu(dyefa)\" bezala. Abidoseko Errege Zerrendan Sedyes bezala agertzen da, baina Saqqarako Errege Zerrendan ez da agertzen.\nDenbora labur batez bakarrik gobernatuko zuen, bere ondorengoa, Nebkara izan zelarik.\nBere garaiko testigutzak.\n\"Piramide estratifikatua\" ematen zaio, amaitu gabea, Zawyet el-Aryanen dagoena.\nFaraoi honen izena, Zawyet el-Aryaneko harrizko pitxer batzuetan grabatua aurkitu da."}
{"id": "83728", "revid": "1545", "url": "https://eu.wikipedia.org/wiki?curid=83728", "title": "Rostra", "text": "Rostra \"rostrum\", \"-i\" hitz latindarraren plurala da, literalki \"karraskatzeko balio duena\" esan nahi duena, ia beti, animalien aurpegi, moko edo ahoei erreferentzia eginez. Hedapenez, \"rostrum\", moko formako objektu oro deitua izan zen.\nNautikari dagokionez, \"rostrum\"a, gerra itsasontzien branka indartzen zuen brontzezko ezproi bat zen, ontzi etsaiak erasotzen zituena hondoratzeko, oso emaitza onak eman zituen arma.\nK.a. 338an, Errepublika garaian, Gaio Menio kontsula, volskoen ontzidiaren aurkako gudu batean sartua geratu zen, Antiumeko portuan, non garaipen handi eta erabakigarri bat lortu zuen. Kontsulak, etsaien ontzietako rostrak erauziarazi zituen, Erromara eraman eta Erromatar Foroko hizlari tribunaren harresian jartzeko. Ordutik, hau, Rostra bezala ezagutu zen, eta, hedapenez, izen hori eman zitzaien tribuna horiei. Jatorrian, tribuna honek, errepublikar garaiko foroa eta \"comitium\"aren artean egon behar zuen, orduan banatuak aurkitzen zirenak, eta, beraz, hizlariak, bi albo horietatik entzunak izan zitezkeen.\nK.a. 44an, Julio Zesarrek, gaur egun foroan duen kokapenera eraman zuen. Tribunaren ondoan, Augustok eraikitako \"miliarium aureum\"a, inperioko galtzada guztien ustezko abiapuntua zena, Saturnoren tenpluarekin muga egiten duen aldetik dagoena, eta \"umbilicus urbis\"a, tribunaren iparraldeko muturrean, beranduagokoa.\nForoaren beste muturrean eta Zesarren Tenpluaren podioko zati delarik, bigarren tribuna bat zegoen, \"rostra divi Iuli\"ak, Aktiumeko guduan preso hartutako egiptoar itsasontzien ezproiekin apainduak.\nHirugarren tribuna bat, uste denez, Kastor eta Polluxen tenpluaren aurrean zegoen, iturriek, \"Rostra tria\"k aipatzen baitituzte."}
{"id": "83729", "revid": "119347", "url": "https://eu.wikipedia.org/wiki?curid=83729", "title": "Titoren termak", "text": "Titoren termak Erroman Tito enperadoreak eraikitako erromatar termak izan ziren. Palatino mendiaren oinarrian zeuden, non Augustok eraikitako enperadorearen jauregia zegoen. Terma horiek 1.600 pertsona hartzeko tokia zuten, edukiera nahiko apala erromatar terma batzuentzat. Sarrerako prezioa, txanpon batekoa zen, izen gutxienekoa."}
{"id": "83730", "revid": "105290", "url": "https://eu.wikipedia.org/wiki?curid=83730", "title": "Satrustegi II", "text": "Satrustegi II Nafarroako mendi bat da, Andiako mendilerroan, mendilerro honetako Satrustegiko zatian, Gaztelu, Txurregi eta Idoitxikirekin batera. 1139 metroko garaiera du.\nAbiapuntuak.\nSatrustegiko tontorretarako abiapuntu bat, Ollo da, dagoen haranari izena ematen diona. Bide zabal bat igotzen da mendilerroaren tontorreraino daroan arrapalatik, Ira\u00f1etako leporaino. Posible da askoz lehenago eskumatarantz desbideratzea, magal maldatsu eta zakarretik tontorreraino igotzeko."}
{"id": "83731", "revid": "119347", "url": "https://eu.wikipedia.org/wiki?curid=83731", "title": "Koliseoa", "text": "Koliseoa (; ), jatorrian Flaviar Anfiteatroa deitua (; ), Erroma erdialdean dagoen eraikin handi bat da, Monti eta Celio \"rionien\" artean.\nAntzinatean, 50.000 pertsonarentzako tokia zuen, laurogei harmaila ilaratan. Hareatik gertu enperadorea eta senatariak ziren, eta, gorantz egin ahala, gizarteko maila baxuagoko jendea zeen. Gladiadore borrokak eta ikuskizun publikoak egiten ziren. Erromatar foroaren ekialdean eraiki zen eta lanak 70 eta 72 urteen artean hasi ziren, Vespasiano enperadorearen agintaldian. Anfiteatroa, Erromatar Inperioan sekula eraiki zen handiena, 80an amaitu zen, Tito enperadorearen agintaldian, eta Domizianoren agintaldian aldatu zen, 82an.\nIa 500 urtez erabili zen: azken jokoak VI. mendean ospatu ziren, Mendebaldeko Erromatar Inperioaren erori (476an) baino askoz geroago. Gladiadore borrokez gain, beste ikuskizun batzuk ere egiten ziren: naumakia, animalia ehiza, exekuzioak, gudu ospetsuen antzezpenak eta mitologia klasikoan oinarritutako antzezlanak, kasu. Eraikina, halako ekitaldietarako erabilia izateari utzi zitzaion Goi Erdi Aroan. Geroago, babeslekutzat, lantegitzat, ordena erlijioso baten egoitzatzat, gotorlekutzat, harrobitzat eta santutegi kristautzat berrerabili zen.\nLurrikara eta harginen ondorioz egitura oso kaltetua dagoen arren, Koliseoa beti ikusi izan da Erromatar Inperioaren ikurtzat, eta erromatar arkitekturaren hoberen kontserbatutako ereduetako bat da. Gaur egungo Erromako turismo gune ezagunenetako bat da, eta oraindik Erromatar Eliza Katolikoari oso lotuta dago: horren ondorioz, Aita Santua Anfiteatroraino eginiko gurutzbidearen buru da Ostiral Santu egunean.\nHistoria.\nErroma Klasikoan.\nK. a. 29an, Estatilio Tauro kontsulak anfiteatro bat eraiki zuen Marteren Zelaian. Hiriko tamaina handiko lehen anfiteatroa izan zen, eta beharrezko ziren bi instalakuntza zituen. 64. urteko Erromako Sute Handian suntsituta geratu zenez, erromatar herriarentzako anfiteatro berri baten beharra sortu zen.\nVespasiano enperadorearen agintaldian eraikitzen hasi zen, 70 eta 72 bitartean. Kokapena Zelio, Palatino eta Eskilino muinoen arteko haran bateko gune lau bat izan zen, horretan zehar korronte bideratu bat baitzihoan. Anfiteatroa eraiki zen kokapena eraikuntzaren aurretik 64ko Erromako Sute Handiak suntsitu zuen, eta egoera probestuz, Neronek lurraren zati handi bat bereganatu zuen, domeinu pertsonal gisa. Toki hartan, Domus Aurea handia eraiki zuen; horren aurrean, lorategiz eta arkupez inguraturiko laku artifizial bat hedatzen zen. Lehendik zegoen Aqua Claudia akueduktua zabaldu zen, hara irits zedin eta Neronen Kolosoa izenaz ezagutzen zen brontzezko estatua erraldoia Domus Aurearen sarrera ondoan jarri: harengatik datorkio izena anfiteatroari.\nGunea Vespasiano eta bere ondorengoen erregealdian aldatu zen. Kolosoa mantendu zen arren, Domus Aurearen zati handi bat bota zen. Lakua berriz bete zen eta lurra Flaviar Anfiteatro berrirako kokapentzat berrerabili. Gladiadore eskolak eta lotutako beste eraikin batzuk eraiki ziren inguruetan, lehenago Domus Aurea zegoen tokian. Han aurkitu zen berreraikitako inskripzio baten arabera, \"Vespasianok anfiteatro berri hau jeneral gisa lortu zuen harrapakinarekin eraikitzeko agindu zuen\". Horrek 70ean erromatarrek Judutar Matxinada Handian lortutako garaipenean lapurtu zuten altxor handiari erreferentzia egiten dio, ziur aski. Koliseoa, bada, garaipen monumentu handi bat dela interpreta daiteke, garaipen handiak ospatzeko tradizioarekin jarraituz. Vespasianok Koliseoa Neronen lakua zegoen tokian eraikitzeko erabakia Neronek bere erabilera bakarrerako bereganatutako lur eremu bat jendeari itzultzeko keinutzat har daiteke. Beste anfiteatro asko ez bezala, hiriaren kanpoaldean zeudenak (Anfiteatro Castrense, kasu), Koliseoa hiriaren erdian bertan zegoen, izatez eta sinboloz, Erromaren bihotzean.\nKoliseoan, \"venationes\" (animalia borrokak) edo \"noxii\"ak (animaliek presoak hiltzea) eta gisa bereko ikuskizunak egin ziren, baita \"munera\"k (gladiadore borrokak) ere. Kalkuluen arabera, jokootan, 500.000 eta 1.000.000 pertsona artean hil ziren. Gainera, naumakia ospatzen zen, itsas gudu ikusgarriak: hartarako, Koliseoko hondarra urez bete behar zen. Agian halaxe zen lehen urteetan, hondarpean zeuden sotoak eraiki aurretik. Koliseoak beheko solairua azkar bete eta hustutzeko aukera ematen zuen ur bideratze sistema aurreratua zuen.\nEz da ezaguna Koliseoa eraikitzeko lanak zuzendu zituen arkitektoa, erromatar garaiko lan gehienekin gertatzen zen bezala: eraikin publikoak enperadoreen loria handiagorako egiten ziren. Urteetan zehar, Rabirio, Severo, Gaudentzio eta Apolodoro Damaskoaz pentsatu izan da, baina jakina da azkena Erromara 105ean iritsi zela.\nVespasiano 79an hil zenean, Koliseoa jada osorik zegoen hirugarren solairutaino. Haren seme Titok solairu gorena amaitu eta eraikina 80an inauguratu zuen. Dion Kasiok, anfiteatroaren inaugurazio jokoetan, 9.000 animalia baino gehiago hil zituztela dio. Geroago, eraikina birmoldatu zen, Vespasianoren seme txiki Domiziano enperadorearen agintaldian: hark hipogeoa eraiki zuen, animaliak eta esklaboak gordetzeko erabilitako lurrazpiko tunel sail bat. Koliseoaren zati gorenean galeria bat ere gehitu zuen, bertan jende gehiago sar zedin.\n217an, Koliseoa larriki kaltetu zuen sute batek (ekaitz elektriko batek sortua, Dion Kasioren arabera), zurezko lurzorua anfiteatroaren barnean suntsitu zuena. Ez zen erabat konpondu 240 arte eta birmoldatzen segitu zuten 250 edo 252an, eta berriz 320an. Inskripzio batek Koliseoko zenbait zati Teodosio II.ak eta Valentiniano III.ak (425etik 450 arte enperadore izan ziren) zaharberritu zituztela dio, ziur aski, 443an lurrikara batek eragindako kalteak konpontzeko, eta lan gehiago egin ziren 484 eta 508an. Hondarra lehiaketetarako erabiltzen segitu zen VI. mendea ondo sartu arte: azken gladiadore borroka 435ean egin zela jakina da. Animalia ehizak gutxienez 523 arte egin ziren.\nErdi Aroan.\nKoliseoak aldaketa handiak izan zituen, erabilerari dagokionez. Erdi Aroan. VI. mendearen amaieran, eliza txiki bat eraiki zen anfiteatroaren egituraren barnean, itxura batean behintzat, eraikin osoari esanahi erlijioso bat eman ez zion arren. Hondarra hilerri bihurtu zen. Arkupeen arteko eta eserleku azpiko toki ugariak lantegi eta babesleku bihurtu ziren eta, iturrien arabera, XII. mendera arte alokatu ziren.\nGregorio I.a Handiaren aitasantutzan, antzinako monumentu asko Elizaren jabetzara pasa ziren, benetako autoritate bakarra baitzen, baina horiek mantentzeko baliabiderik ez zuenez, utzi eta espoliatu egin ziren. Erdi Aroan, hiriaren gainbeherak monumentu inperial guztiei eragin zien. 801 eta 847ko lurrikarek Erdi Aroko hiriaren kanpoaldean ia erabat utzita zegoen eraikin batean kalte handiak eragin zituzten.\n1084an, Gregorio VII.a aita santua hiritik bota zutenean, monumentu asko erromatar familia nobleen jabetzapean geratu ziren eta gotorlekutzat erabili. 1200 inguruan, Frangipani familia jabetu zen Koliseoaz, eta gotortu egin zuen, gaztelu baten antzera erabili eta bere eragin eremu bihurtuz. Koliseoa jabez aldatzen joan zen 1312 arte: urte horretan, Elizak berreskuratu zuen.\n1349ko lurrikara handiak kalte handiak eragin zizkion egituran: adibidez, hegoaldeko kanpoko zatia erori zen. Harri haietako asko Erroma osoan jauregiak, elizak, ospitaleak eta beste eraikin batzuk eraikitzeko berrerabili ziren. Ordena erlijioso bat finkatu zen Koliseoaren iparraldeko herenean, eta bertan bizi izan ziren XIX. mende hasiera arte. Anfiteatroaren barneko harria gehiegi pikatu zen, beste toki batzuetan berrerabiltzeko edo, haitzurdinezko fatxadaren kasuan, erre eta horrela kare bizia lortzeko. Harri-horma eusten zuten brontzezko bridak hormetatik erauzi zirenez, marka ugari geratu zaizkio. Gaur egun oraindik, orban horiek eraikinean ikus daitezke.\nAro Modernoan.\nXV. eta XV. mendeetan zehar, Koliseoa estaltzen zuen trabertinoa beste eraikin batzuetan berrerabiltzeko erauzi zen. Beste batzuen artean, Barberini Jauregirako erabili zen, baita Ripettako Porturako ere. Latinezko esaera ezagun batek \"Quod nun fecerunt Barbari, fecerunt Barberini\" dio (\"Barbaroek egin ez zutena, Barberinitarrek egin zuten\"). Erre eta horrela karea lortzeko ere erabili zen. Harri espoliazioak 1749 arte iraun zuen: urte hartan, Benedikto XIV.a aita santuak monumentua sagaratu zuen, bertan exekutaturiko martiri guztien omenez (gehienak Zirku Nagusian martirizatu zirela uste den arren). Koliseoak jasan zuen azken barrabaskerietako bat Italiako historiaren zirriborroa sinbolizatzea izan zen, militarren aldetik. Lehen argazkian falta den eraikinaren zatia bertan Bigarren Mundu Gerran eroritako bonba baten ondorioz suntsitua izan zen.\nXIX. mendean, aldiz, antzinako monumentu asko egonkortzeko lanak hasi ziren. 1820an, gaur egun argi eta garbi ikus daitezkeen kontrahorma batzuk amaitu ziren. Horiek gabe, ziur aski, eraikina eroriko zen. Mende osoan zehar, bata bestearen atzean etorri ziren sendotze eta hobetze lanak oraindik ere ez daude bukatuta.\nGaur egun.\nKoliseoa da, zalantza izpirik gabe, Erromako turismo gune erakargarrienetako bat. Zinera zenbait alditan eraman izan da, \"Gladiator\" filmeko irudikapen digitala, kasu.\n1980an, UNESCOk Erromako erdigune historikoa, Koliseoa bera barne, Gizateriaren Ondare izendatu zuen. 2000. urtetik, autoritateek, eraikina argiztatuta mantentzen dute 48 orduz, munduko tokiren batean presoren bati heriotza zigor bat kendu edo atzeratzen zaion bakoitzean.\n2007ko uztailaren 7an, Lisboan, Munduko 7 Mirari Berrien artean izendatu zuten, \"New 7 Wonders\" lehiaketaren barnean, Bernard Weber suitzarrak antolatuta. UNESCOk ez du izendapen horrekin inongo zerikusirik.\n2011ko abuztuaren 7an, jendez husteko agindua eman zuten, telefono dei batez kable batzuez zintzilik zegoen poto bat zegoela jakinarazi zutelako. Bonba abisu faltsua izan zen, Erromako alkateak berehala baieztatu zuen bezala.\nDeskribapena.\nFlaviar Anfiteatroa 189 metro luze, 156 zabal eta 48 garai da. Elipsearen perimetroa 524 metrokoa da. Esaten denez, Koliseoa gaur egungo kirol estadioetarako eredu bat izan da, diseinu burutsu bat eta gaur egungo arazoetarako konponbide eraginkorrak baititu.\nHondarra eta hipogeoa.\nJoko zelaia bera 75x44 metroko obalo bat zen eta, egiaz, zurez eraikitako eta hondarraz estalitako plataforma bat zen. Lurrazpi guztia tunel eta ziega multzo bat zen (hipogeoa): hor gladiadoreak, preso zigortuak eta animaliak sartzen ziren. Lurrak zenbait tranpol eta karga jasogailu zituen, sotoarekin lotuta, eta ikuskizunean zehar erabil zitezkeenak.\nHondarraren planoak drainatze sistema oso bat zuen, lau estolda ikaragarriri lotuak. Iradoki denez, ura hustutzeko beharraren ondorio dira, itsas ikuskizunen ondoren. Hala ere, dirudienez, jada Domizianok, naumakiaren ideia baztertuz, estoldak zolatu zituen, eta karga jasogailuak hondarrean jarri zituen gladiadore borroketarako. Zurezko estalkia jada ez da mantentzen; beraz, lurrazpiko labirinto guztia aire librean dago.\nEgitura.\nBeharbada erromatar arkitekturako lanik handiena izan zen, eta bertan, eraikuntza teknika bariatuenak erabili ziren. Pilastrak eta arkuak argamasarik gabe jarritako trabertinozkoak dira. Beheko aldeetan eta sotoetan, toba erabili zen modu berean. Harlandu haietako asko grapa metalikoekin eutsita zihoazen. Kabea eusten duten gangak, zementuzko argamasa, zuzenean zurezko zinbrietan irauliz egin ziren, eraikuntza arintzen zuen berrikuntza bat.\nEraikina laku bat egon zen tokian egoteak ezertarako balio ez zuten 14 metro lupetz zulatzera behartu zuen, eta \"opus cementicium\"ezko ia 13 metroko zimentazioa egitera (karezko argamasa eta harri tartekatuzko ilarak).\nKabea.\nBarneko harmailadi zabala \"gradus\" edo mailatan bereizita zegoen, gizarte klase ezberdinentzako solairuak.\nGainera, gizarte ordena batzuek, tribuno, apaiz eta miliziak kasu, eurentzako zati propioak zituzten.\nBarne pasabideetatik harmailetara, \"vomitorio\" delakoetatik egiten zen, horrela deituak, denbora gutxien jende asko irtetea ahalbidetzen zutelako. Hain ongi diseinatua zegoen, ezen, barnean sartzen ziren 50.000 ikusleak, bost minutu inguruan ebakuatuak izan zitezkeela.\nFatxada.\nFatxada, lau ordenatan banatuta dago, hauen altuera, barne solairuekin bat ez datorrelarik. Beheko hiru ordenak, pilastra gainean jarritako 80 arkuk osatzen dituzte, eta erantsitako zutabe erdiekin, soilik apaingarria den taulamendu bat eusten dutenak. Laugarrena, horma itsu batek osatzen du, erantsitako pilastrekin eta, bi baotik behin leihoak dituela.\nSolairu bakoitzeko ordenak, behetik gora, toskanarra, joniarra eta korintiarra dira. Azkeneko solairuak, definitu gabeko estilo bat du, XVI. mendean, konposatutzat katalogatua izan zena. Ohikoa zen estilo ezberdinak bata bestearen gainean jartzea bata bestearen gaineko solairuetan, baina ez zen hain ohikoa bata bestearen gainean jarritako lau ordenekin eraikinak egitea. Solairuen arteko komunikabideak, eskailera eta galeria kontzentrikoen bitartez egiten ziren.\nVelarioa.\nKoliseoak, oihalezko estalki hedagarri bat zuen, polea bidez martxan jartzen zena. Estalki hau, lehenik oihal ehunez egina eta ondoren lihoz, arinagoa baitzen, askorik ezagutzen ez den soka armazoi batean eusten zen. Oihal zati bakoitza, ingurukoekiko modu bananduan mugi zitekeen, eta erromatar flotako marinel talde batek mugiarazten zituzten.\nFatxadaren goialdean, kableak eusten zituzten zurezko 250 mastak jartzen ziren zuloak identifikatu dira. Dirudienez, sokak lurrean iltzatzen ziren, bestela, mastek pisu larregi jasan beharko baitzuten. Horretarako, fatxadatik 18 metrora, kanpoaldeko lautadan kokatuta zeuden \"zipo\" edo harrizko eraztun kontzentriko bat zegoen, eta publikoaren kontrola ere ahalbidetzen zutenak, pilaketak eragozteko. Fatxada eta zipoen arteko zatia, trabertinoz zolatua zegoen.\nEraikinaren erabilerak.\nKoliseoa gladiadore borrokentzako erabiltzen zen, baita beste ekitaldi ezberdin askorako ere. Ikuskizunak, \"munera\" deituak, beti hiritarrek babesten zituzten, Estatuaren ordez. Osagai erlijioso gogor bat zuten, baina baziren, halaber, botere eta familia eragin erakustaldi bat ere, eta, sinestezina dirudien arren, plebeioen artean oso ezagunak izan ziren. Beste ikuskizun ezagun bat, animalia ehiza edo \"venatio\"a zen. Bertan, basapiztia mordo bat erabiltzen zen, gehienak Afrikatik ekarriak: errinozeroak, hipopotamoak, elefanteak, jirafak, lehoiak, panterak, lehoinabarrak, krokodiloak eta ostrukak. Guduak eta ehiza eraikin eta zuhaitz mugikorrak zituzten agertokietan antzezten ziren. Ikuskizun horiek, batzuetan, oso eskala handian ospatzen ziren: esaten denez, Trajano enperadoreak 107an Dazian lortutako garaipenak, 11.000 animalia eta 10.000 gladiadore izan zituzten jokoekin ospatu zituen, 123 egunean.\nKoliseoaren lehen egunetan, idazle klasikoek eraikina naumakiarako erabiltzen zela zioten (\"navalia proelia\" izenaz ere ezagunak), edo itsas guduen antzezpena. Tito enperadoreak 80an egin zituen inaugurazio jokoak kontatzen dituzten iturriek, beheko solairua, urez betetzen zela diote, aurretik entrenatutako zezen eta zaldiak igerian erakusteko. Korfuko greziarren eta Korintoarren arteko itsas gudu baten antzezpena ere kontatzen dute. Hori eztabaidagai izan da historialarien iritziz, eraikina urez betetzeak arazorik ez zuen arren, ez dago batere argi nola bihurtuko zuten hondarra iragazgaitz, ezta gerra itsasontziak mugitzeko tokirik egongo ote zen ere. Iturriek beste toki batez hitz egiten zutela iradoki da, edo Koliseoak, hasieran, urez bete zitekeen kanal bat zuela erdiko ardatzean, ondoren hipogeoak ordeztua.\nMartzial olerkariak ere erregistratu zituen inaugurazioko joko horiek eta, zehazkiago, historiara pasako den gladiadore borroka bat deskribatzen du, Vero eta Priskorena. Biek ahitu arte borrokatu zuten Tito enperadorearen aurrean, inor gailendu ezin zela. Grina eta erresistentzia ahalmen hori herriaren deiadarrekin saritu zenez, enperadoreak biak barkatu zituen. Hain salbuespenezkoa izan zen gertaera, non Martzialek bere Liber spectaculorum liburuan bildu zuen.\n\"Sylvae\" edo paisaia naturalen irudikapenak hondarrean ere egiten ziren. Margolari, teknikari eta arkitektoek baso baten simulazioa eraikitzen zuten, harearen lurrean landatzen ziren benetako zuhaitz eta zuhaixkekin. Paisaia populatzeko eta jendea harritzeko, animaliak jartzen zituzten. Agertoki horiek hiriko biztanleriari soilik inguru natural bat eraikitzeko erabili bide ziren, edo ehizarako edo atal mitologikoak kontatzen zituzten lanetarako atze oihaltzat. Noizbehinka, exekuzioetarako ere erabiltzen zen: hor, mitologi istorio horietako heroia hiltzera kondenaturik zegoenak interpretatzen zuena modu lazgarrian baina kondairak zioen bezala hiltzen zuten, basapiztiek janik edo hiltzeraino errerik.\nKoliseoa, gaur.\nGaur egun, Koliseoa, Erromako atrakzio turistikorik handiena da, eta milaka turistek ordaintzen dute urtero, sartu eta harea ikusteko. Bertan dago Eros greziar jainkoari eskainitako museo bat, Koliseoaren gorengo solairuan. Harearen lurraren zati bat, berreraikia izan da.\n2014ko azaroan, zaintzaile batek pertsona bat harrapatu zuen 17 x 25 zentimetroko \u2018K\u2019 hizkia grabatzen ari zela bertan eta horregatik, 20.000 euroko isuna jaso zuen. \u201cGrabatuak egituraren geruza bat ezabatu du\u201d, carabinierien hitzetan.\nKristauak eta Koliseoa.\nDenbora askoan zehar, Koliseoa lehen kristauen martirizatzea gertatu zen tokitzat hartua izan da. Edonola ere, sinesmen hori, dirudienez, XVI. mendean sortu zen. Erromatar iturriek eta Goi Erdi Arokoek, martirizatze horiek oso modu lausoan deskribatutako Erromako tokietan gertatu zirela diote (anfiteatroan, harean, etab...), baina zein zehaztu gabe. Izan ere, Erroman, zirku, anfiteatro eta estadio ugari zegoen. Sarri, San Telemako, adibidez, Koliseoan hil zela esaten da, baina Teodoretok estadioan (\"eis to stadio\") hil zela idatzi zuen. Antzera, San Inazio Antiokiakoa, \"harea\"n hil zen, baina zein hareatan zehaztu gabe.\nErdi Aroan, Koliseoa ez zen, inola ere, toki sakratutzat ikusten. Lehenik gotorlekutzat eta ondoren harrobitzat erabili izanak ematen zitzaion garrantzi urria frogatzen du, martiriekin lotutako tokiak oso gurtuak ziren garai batean. Ez zegoen erromesentzat bildutako ibilbideen artean, ez eta \"Mirabilia Urbis Romae\" (Erroma hiriko Mirariak) lanetan ere, XII. mendekoa, Zirku Flaminioa eta ez Koliseoa, martirizatze horiek gertatu ziren tokia izan zela dioena. Egituraren zati batean ordena kristau bat bizi zen, baina, dirudienez, ez zuten han bizitzeko arrazoi erlijioso edo izpiritualik.\nDirudienez, Koliseoa toki santutzat bakarrik XVI eta XVII. mendean hartu zen. Esaten denez, Pio V.a aita santuak (1566-1572) erromesek Koliseoko harea biltzea gomendatu zuen, erlikia bat balitz bezala, martirien odolaz bustita baitzegoen. Ziur aski, ikuspegi hori gutxiengo batena bide zen, mende bat geroago, Fioravante Martinelligatik ezagun egin zen arte, Koliseoa 1653ko haren \"Roma ex ethnica sacra\" liburuan, bertan gertatu ziren martirizatzeen ondorioz, toki sakratuen zerrenda baten buru jarri zuenean.\nJakina, Martinelliren liburuak eragin argi bat izan zuen iritzi publikoan; Altieri kardinalak, urte batzuk geroago, Koliseoa zezen plaza bihurtzeko proposamenari erantzun zionez, Carlo Tomassik, profanazio bat uste zuenari buruzko protestatzat, panfleto bat argitaratu zuen. Honi jarraitu zioen eztabaidak, Klemente X.a aita santua, Koliseoko kanpoko arkuak itxi eta eraikina bera santu adieraztera bultzatu zuten, eraikina zenbateraino sakratu zenari buruzko eztabaidak oraindik denbora batez jarraituko zuen arren.\nSan Leonardo Puerto Mauriziokoak eskaturik, Benedikto XIV.a aita santuak (1740-1758), Koliseoa harrobitzat erabiltzea debekatu zuen, eta harearen ondoan Viacrucis bat eraiki zuen, bertan, 1874ko otsaila arte egon zena San Benito Jose Labrek, bere bizitzako azken urteak, Koliseoko harresien artean igaro zituen, fededunen karitatetik biziz, 1783an hil zen arte. XIX. mendeko zenbait aita santuk Koliseoan berritze eta konpontze lanak egitea agindu zuten eta, beraz, eraikinak oraindik mantentzen du kristautasunarekin loturarik. Harearen inguruan zenbait tokitan jarri ziren gurutzeak, eta Ostiral Santu bakoitzean, Aita Santua martiri kristauen omenezko anfiteatrorako prozesio baten buru da.\nKoliseoko flora.\nKoliseoak floraren historia zabal eta ongi dokumentatua du, Domenico Panarolik 1643an bere landareen lehen katalogoa egin zuenetik. Ordutik 684 espezie identifikatu dira. Gailurra 1855ean izan zen (420 espezie). 1871n ahaleginak egin ziren landaretza kentzeko, harri-hormari egiten ari zen kaltearen kezkak zirela eta, baina zati handi bat itzuli egin da. 242 espezie zenbatu dira gaur egun, eta lehenengo espeziekoak, Panarolik identifikatuak, 200 bizirik daude.\nLandareen aldaketa mendeetan zehar Erromako klima aldaketaren ondorioz azal daiteke. Gainera, hegaztien migrazioak, loreen loratzeak eta Erromaren hazkundeak, Koliseoa hiriaren erdigune modernoan sartzea eragin zuenak, hiri zaharraren kanpoaldean sartu beharrean, eta espezien garraio deliberatuak ere eragin dute. Beste arrazoi bat da, askotan ematen dena, haziak nahi gabe garraiatzen direla inperioko txoko guztietatik ekarritako animalien azalean edo gorotzetan.\nKoliseoa herri kulturan.\nMendebaldeko kulturaren ikur bat dela eta, Koliseoa herri kulturako arte lan eta film ugaritan agertu da."}
{"id": "83732", "revid": "336", "url": "https://eu.wikipedia.org/wiki?curid=83732", "title": "Neronen Kolosoa", "text": "Neronen Kolosoa, Antzinako Erromako brontzez eginiko estatua bat izan zen, tamaina erraldoikoa (kolosala), 30 edo 35 metrokoa, Venus eta Erromaren tenpluaren aurrean zegoena.\nDeskribapena.\nEstatua hau, jatorrian, Neron enperadoreak altxatu zuen, bere Domus Aureako harreragelan. Estatua, Zenodorus arkitekto greziarrak diseinatu zuen, eta, hasiera batean, Neron enperadorea biluzik irudikatzen zuen, Eguzki-Helios bezala. Neronen heriotzaren ondoren, burua eta bere ezaugarriak, eguzkiarenengatik aldatuak izan ziren, estatua, bere jatorrizko kokapenean geratuz, Hadriano enperadoreak handik zenbait metrotara eraman zuen arte, Venus eta Erromaren tenplua eraikitzeko, Kolosoa, haitzurdinez estalitako harri-hormazko oinarri batean kokatuz. Geratzen ziren aipaturiko oinarri horren hondarrak, 1936an suntsituak izan ziren.\nEz da ezagutzen Kolosoa noiz erori zen, baina, egia esateko, XI. mende inguruan, erromatarrek, bere izena eta botereak handik gertu zegoen anfiteatrora pasa zituzten, Erromako Koliseora."}
{"id": "83733", "revid": "336", "url": "https://eu.wikipedia.org/wiki?curid=83733", "title": "Tersites", "text": "Tersites, greziar mitologian (antzinako grezieraz \u0398\u03b5\u03c1\u03c3\u03af\u03c4\u03b7\u03c2), Agrioren semea eta Troiako Gerrako gerlari akaiar bat izan zen.\nHomerok xehetasunez deskribatu zuen Iliadako II. liburuan, istorioan paper txiki bat duen arren, greziarren arteko itsusiena bezala. Hankaoker, herren eta sorbaldak barnealderantz bihurtuak zituela agertzen zen. Bere burua, ile xerloekin estalia zegoen, eta puntan amaitua. Zakarra, lizuna, eta leloa zen. Tersitesek, gutiziatsu deitu zion Agamemnoni eta koldar Akilesi, Odiseok, Agamemnonen zetruarekin jotzea eragin zuelarik. Horrek, gaur egun, Tersitesen Konplexua sortu zuen.\nOndorengo olerkarien arabera, amazonen erregina zen Pentesilearen gorputik begiak atera zituen, Akilesek hil zuena, eta honek Pentesileagatik sentitzen zuen atsekabeaz trufatu zen, honen ondorioz, Akilesek Tersites hil zuelarik.\nDelfoseko leskean irudikatu zuen Polignotok, Palamedesekin dadoetara jolasten.\nTroiako Gerrako pertsonaia nagusi askorekin batera, Tersites, Shakespeareen Troilo eta Kresidako pertsonai bat ere izan zen. Ayaxen esklabu zaragartsu bezala hasten da, hau, laster uzten duelarik, Akilesen zerbitzupean jartzeko (lan honetan, buhame antzeko zerbait bezala irudikatua), nork bere umore mingotsa estimatzen duen."}
{"id": "83737", "revid": "88969", "url": "https://eu.wikipedia.org/wiki?curid=83737", "title": "Concetta Probanza", "text": "Concetta Probanza Arrizabalaga, (Urretxu, Gipuzkoa, 1969 - ) marrazkilaria eta ilustratzailea da.\nBiografia.\nEuskal Herriko Unibertsitatean Arte Ederrak, Arte Grafikoen espezialitatearekin, ikasi ondoren, Grabatua eta Serigrafia Esperimentala sakondu zituen Artelekun.&lt;br&gt;Gaur egun, liburugintzan eta ilustrazioan dihardu buru-belarri. Liburugintzan, hainbat idazleren liburuak irudiztatu ditu, bai haur eta gazte literaturan bai poesian. Musika arloan diskoak irudiztatu ditu, Mikel Markez eta Jexuxmai Lopetegirenak besteak beste. Euskal Herriko agerkari askotan ere parte hartzen du. &lt;br&gt;Komikigintzan ere aritu da. Alor horretan egindako lanek zenbait sari ekarri dizkiote: Portugalete Hiria eta INJUVE sariak, besteak beste\n2004an, \"Mahats-denboran\" artista-liburua argitaratu zuen Patxi Ezkiaga poetarekin batera . Ezkiagak Concettaren marrazkiei hitza jarri eta poema-liburu hau marrazkien eta poemen elkarrizketan gauzatu da.&lt;br&gt;2011n \"Euslandia\" ikuskizuna sortu zuen Miriam Luki idazlearekin batera, antzerkia, musika, pintura, filosofia eta poesia uztartzen dituenak. Ikuskizunaren gidoia publikoak txistera batetik ateratzen dituen galderetan datza, galdera bakoitzak poemak, ipuinak, marrazkiak eta abestiak ekarriko dituelarik.Harrezkero, Probanza Euskal Herriko herri eta hiri askotako plazetan ibili da. &lt;br&gt;Azken urteotan, Euskal Herriko nahiz kanpoko hainbat poeta eta musikarirekin kolaboratu du, errezitaldi eta kontzertuetan zuzenean marraztuz. &lt;br&gt;\nLanak.\nAsko dira Concetta Probanzak egindako lanak."}
{"id": "83743", "revid": "119347", "url": "https://eu.wikipedia.org/wiki?curid=83743", "title": "Miren Gazta\u00f1aga", "text": "Miren Gazta\u00f1aga (Irun, 1979-) aktore gipuzkoarra da. Arte Ederretan lizentziatua Euskal Herriko Unibertsitatean.\n1999.urtetik Antzerkiaren munduan batik bat ibilita, Antzerkiola Imaginarioaren taldekidea izan da Ander Lipusekin batera, besteak beste. \nTelebistan ere lan egindakoa da \"Martina\" programan eta \"Goenkale\" telesailean.\nBere aurkako boikota.\n2017ko martxoaren 4an polemika handia piztu zen \"Euskalduna naiz, eta zu?\" saioa Covitek salatu zuenean. \"El guardi\u00e1n invisible\"ko aktore bat Miren Gazta\u00f1aga zenez eta saio horretan esan zituenaz suminduta, boikotera deitu zuten milaka espainiarrek. Honek Grupo Planeta ikaratu zuen, ekonomikoki arazo bat bihurtu ahal zelako boikota ondo ateratzen bazen. Besteak beste honegatik Miren Gazta\u00f1agaren aurka egin zuen eta komunikatu publiko batean, pelikula honetan Miren ia parte hartzen ez zuela eta berak esandakoaren aurka zegoela esan zuen.\nMirenek mota askotako biraoak eta mehatxuak jaso zituen sarean eta besteak beste, bere euskarazko wikipediaren artikuluak bandalismoak jaso zuen, historialean ikusi daitekeen moduan. \nBarkamena.\nMiren Gazta\u00f1agak ohar bidez adierazi du \"oso triste\" zegoela, eta \"gainezka\" gertatzen ari zen guztiarekin. Barkamena eskatu zien \"gaizki ulertu honetan minduta sentitu diren pertsona guztiei\", eta gehitu zuen \"ikus-entzunezko materiala testuingurutik ateratzea eta manipulatzea gaizki ulertua gertatzeko lagungarri\" izan zela. \"Ez da sekula nire asmoa izan inor mintzea edo iraintzea\", erantsi zuen.\nGazta\u00f1agak prentsa oharrean argitu zuen \"Euskalduna naiz, eta zu?\" umore saioa zela. \"Ez zen gai horri buruz benetan eta sakonean zer pentsatzen genuen jakiteko egindako elkarriketa serioa eta pertsonala. Eta Espainiari buruzko atala hitz egiterakoan ikuspuntu berbera izatea proposatu ziguten: hitz egin dezagun estereotipoez eta topikoez umorezko saio baten testuinguruan\". Eta halaxe egin zuela azaldu du. \"Ez dute inola ere pentsatzen dudana islatzen. Ezagutzen nauenak ederki daki nire pentsaera irekia dela, inklusiboa eta urkoarekiko errespetuz betea\".\nAktoreak ohar bidez, barkamena eskatu zien \"minduta sentitu\" zirenei, eta erantsi zuen \"ikus-entzunezko materiala testuingurutik ateratzea eta manipulatzea gaizki ulertua gertatzeko lagungarria\" izan zela. \nLanak.\nAntzerkiola Imaginarioarekin\nBeste taldeekin:\nLan Pertsonalak"}
{"id": "83744", "revid": "105290", "url": "https://eu.wikipedia.org/wiki?curid=83744", "title": "Vida y milagros", "text": "\"Vida y milagros\" Albert Pla abeslari kataluniarrak 2006an kaleratutako diskoa da, zuzeneko emanaldia eskaintzen duen DVD batekin batera."}
{"id": "83745", "revid": "105290", "url": "https://eu.wikipedia.org/wiki?curid=83745", "title": "Can\u00e7ons d'amor i droga", "text": "\"Can\u00e7ons d'amor i droga\" Albert Pla abeslari kataluniarrak 2003an kaleratutako disko bikoitza da."}
{"id": "83746", "revid": "105290", "url": "https://eu.wikipedia.org/wiki?curid=83746", "title": "Anem al llit", "text": "\"Anem al llit\" Albert Pla abeslari kataluniarrak 2002an kaleratutako diskoa da. Diska, BMG Music Spain diskoetxeak argitaratu zuen eta Alt Empord\u00e0ko Avinyonet de Puigvent\u00f3s udalerrian dagoen Cosmon\u00e1utica Comas y Music Lan estudian grabatu zen."}
{"id": "83747", "revid": "336", "url": "https://eu.wikipedia.org/wiki?curid=83747", "title": "Veintegenarios en Alburquerque", "text": "Veintegenarios en Alburquerque Albert Pla abeslari kataluniarrak 1997an kaleratutako diskoa da. Diska, BMG Music Spain diskoetxeak argitaratu zuen. Zuzeneko kontzertu baten imitazioa da, estudioan grabatu zelako. Fermin Muguruza, Manolo Kabezabolo, Quico Pi de la Serra, Joseba Tapia eta Robe Iniesta artisten kolaborazioak ditu."}
{"id": "83748", "revid": "105290", "url": "https://eu.wikipedia.org/wiki?curid=83748", "title": "Supone Fonollosa", "text": "\"Supone Fonollosa\" Albert Pla abeslari kataluniarrak 1995ean kaleratutako diskoa da. Bere ibilbideko laugarrena, diska, BMG-Ariola diskoetxeak argitaratu zuen."}
{"id": "83751", "revid": "105290", "url": "https://eu.wikipedia.org/wiki?curid=83751", "title": "No s\u00f3lo de rumba vive el hombre", "text": "\"No s\u00f3lo de rumba vive el hombre\" Albert Pla abeslari kataluniarrak 1992an kaleratutako diskoa da. Albert Pl\u00e0ren hirugarren lan hau, BMG-Ariola diskoetxeak argitaratu zuen. El Sol de Verano abestia kenduta, besteak Albert Plak idatziak dira."}
{"id": "83752", "revid": "105290", "url": "https://eu.wikipedia.org/wiki?curid=83752", "title": "Una MM... lligada amb un cordill", "text": "\"Una MM... lligada amb un cordill\" Albert Pla abeslari kataluniarrak 1991an kaleratutako disko bikoitza da."}
{"id": "83753", "revid": "105290", "url": "https://eu.wikipedia.org/wiki?curid=83753", "title": "Aqu\u00ed s'acaba el que es donava", "text": "\"Aqu\u00ed s'acaba el que es donava\" Albert Pla abeslari kataluniarrak 1990ean kaleratutako diskoa da. Albert Plaren bigarren diska izan zen eta PDI diskoetxeak argitaratu zuen. \"El Capell\u00e0 del Poble\" abestia izan ezik, beste guztiak Albert Plak idatziak dira."}
{"id": "83754", "revid": "105290", "url": "https://eu.wikipedia.org/wiki?curid=83754", "title": "Ho sento molt", "text": "\"Ho sento molt\" Albert Pla abeslari kataluniarrak 1989an kaleratutako diskoa da. Plaren lehen diska izan zen, eta PDI diskoetxeak argitaratu zuen. Vocaci\u00f3 de \"Suicida\" abestia izan ezik, beste guztiak Plak berak idatzi zituen."}
{"id": "83755", "revid": "336", "url": "https://eu.wikipedia.org/wiki?curid=83755", "title": "Jos\u00e9 Mar\u00eda Orue", "text": "Jos\u00e9 Mar\u00eda Orue Aranguren (Zorrotza, 1931ko martxoaren 17a - Bilbo, 2007ko ekainaren 30a) euskal herritar futbolaria zen, 18 urtez Athleticen jokatu zuena."}
{"id": "83756", "revid": "336", "url": "https://eu.wikipedia.org/wiki?curid=83756", "title": "Joseba Etxeberria", "text": "Joseba Etxeberria Lizardi (Elgoibar, 1977ko irailaren 5a) euskal herritar futbolari profesional ohia da. Bere ibilbidearen zati nabarmenena Athleticen egin zuen; lehenago, Sansen eta Realean aritu zen. 2013az geroztik futbol entrenatzailea da, eta gaur egun Amorebieta taldea entrenatzen du.\nAthletic taldean hamabost urte arrakastatsu egin ondoren, hamaseigarren urtea debalde jokatu zuen taldeari dion maitasun eta eskerragatik. 2010eko maiatzaren 15ean amaitu zuen futbol profesionaleko bere ibilbidea, Deportivo talde espainiarraren aurka. Bere azken partida hartan, Athleticek 2-0 irabazi zuen. Zale zurigorriek begi onez ikusten duten jokalari maitatua da, eta taldearen historian partida gehien jokatu dituzten jokalarien artean hirugarrena. Euskal Herriko futbol selekzioarekin ere jokatu du: hamaika partidatan gol bi lortu zituen."}
{"id": "83757", "revid": "336", "url": "https://eu.wikipedia.org/wiki?curid=83757", "title": "Aitor Larrazabal", "text": "Aitor Larrazabal Bilbao (Bilbo, 1971ko ekainaren 21a - ) euskal herritar futbolari ohia da, Athleticen jokatu zuena. Euskal Herriko futbol selekzioarekin ere bi partida jokatu zituen. Ezker atzelari lanetan aritzen zen. Erretiratru eta gero entrenatzaile bilakatu zen."}
{"id": "83759", "revid": "88969", "url": "https://eu.wikipedia.org/wiki?curid=83759", "title": "Isabel Coixet", "text": "Isabel Coixet Castillo (Bartzelona, 1960ko apirilaren 9a-) publizista eta zinema zuzendari kataluniarra da.\nBiografia.\nAEBetara joan zen lehen pelikula egiteko, eta handik aurrera beste lan batzuk ere ingelesez egin izan ditu jatorrizko bertsioan. Bestela, hainbat Goya Sari eskuratu izan ditu bere ibilbidean zehar."}
{"id": "83760", "revid": "336", "url": "https://eu.wikipedia.org/wiki?curid=83760", "title": "Estanislao Argote", "text": "Estanislao Argote Salaberria (Donostia, 1956ko urriaren 21a) euskal herritar futbolaria ohia da, Athleticen jokatu zuena.\nEuskal Herriko futbol selekzioarekin ere hiru partida jokatu zituen."}
{"id": "83761", "revid": "1545", "url": "https://eu.wikipedia.org/wiki?curid=83761", "title": "Estanis Argote", "text": ""}
{"id": "83763", "revid": "336", "url": "https://eu.wikipedia.org/wiki?curid=83763", "title": "Eneko Arieta", "text": "Eneko Arieta-Araunabe\u00f1a Piedra (Durango, 1933ko abuztuaren 21a - Galdakao, 2004ko abenduaren 27a) euskal herritar futbolaria zen, 15 urtez Athleticen jokatu zuena. Anaia Anton Arietak Athletic Clubean ere aritu zuen."}
{"id": "83764", "revid": "512", "url": "https://eu.wikipedia.org/wiki?curid=83764", "title": "Padua", "text": "Padua (italieraz \"Padova\") Italiako ipar-ekialdeko hiria da, Venetoko eskualdekoa, Paduako probintziako hiriburua. 93,03\u00a0km\u00b2-ko eremua du eta 2015ean 210.295 biztanle zituen\nHistoria.\nErromatar hiria zen K.a. 215. urtean. Alarikok (409) eta Atilak (452) bipildu zuten hiria V. mendean, eta lombardiarren eskuetara igaro zen ondorengo urteetan. Frederiko II.a Germaniako enperadoreak unibertsitate bat sortu zuen Paduan 1222. urtean, Zuzenbidearen irakaskuntzan oso ospetsu egin zena. Hirian guelfoen eta gibelinoen arteko borrokak izan ziren XIII. mendean, eta borroka horien ondorioz Carrara familiaren agindupean geratu zen hiria (1318-1405). 1405. urtean Veneziaren eskuetara igaro zen.\n1797an austriarren esku utzi zuen Napoleonek hiria, Veneto guztiarekin batean (Campoformioko hitzarmena); 1848an Austriako Inperioaren aurka matxinatu zen. Italiako hiria da 1866tik aurrera. Lehen Mundu Gerran, Paduatik hurbil sinatu zuten austriarrek arma uztea (1918).\nEkonomia.\nMerkataritza eta industria (ehun artifizialak, janari industria, mekanika industria eta kimina industria) dira ekonomia jarduera nagusiak.\nOndarea.\nArte lan garrantzitsuak ditu hiriak: XIII. mendeko katedrala, XIII. mendeko San Antonio basilika (Donatelloren brontzeak), Scrovegni familiaren kapera (Giottoren freskoak), San Antonio eskola (Tizianoren pinturak)."}
{"id": "83765", "revid": "336", "url": "https://eu.wikipedia.org/wiki?curid=83765", "title": "Fidel Uriarte", "text": "Fidel Uriarte Macho (Sestao, 1945eko martxoaren 1a - 2016ko abenduaren 19a) euskal herritar futbolaria ohia da, Athleticen jokatu zuena."}
{"id": "83766", "revid": "1545", "url": "https://eu.wikipedia.org/wiki?curid=83766", "title": "Espainiako Futbol Superkopa", "text": ""}
{"id": "83767", "revid": "105290", "url": "https://eu.wikipedia.org/wiki?curid=83767", "title": "Vicenza", "text": "Vicenza ipar-ekialdeko Italiako hiria da, Veneto eskualdekoa, Vicenzako probintziako hiriburua. Veneziatik 60 kilometro mendebaldera eta Milandik 200 kilometro ekialdera dago. 80,57\u00a0km\u00b2-ko eremua du eta 2015eko irailean 113.060 biztanle zituen\nHistoria.\nAntzinako Erromako hiri bihurtu zen K. a. 49. urtean. Lombardiako dukerriko hiriburua izan zen ondoren. XII. mendearen hasieran, errepublika txikia osatu zuen. 1236. urtean Frederiko II.ak hiria hustu zuen. Verona (1311) eta Veneziaren (1404) mendean egon ondoren, Maximiliano enperadorearen eskuetan egon zen. 1797an Austriaren administraziopean geratu zen eta, 1805-1814. urteetan, Italiako erreinuarenean. Berriro ere Austriaren mendean egon ondoren, 1866an Italian sartu zen. Kalte handiak izan zituen Bigarren Mundu Gerran.\nGeografia.\nHiria Bacchiglione eta Retrone ibaien elkargunean dago, Lessini eta Berici mendien artean.\nMugakideak.\nVicenzak honako udalerri hauekin egiten du muga:\nEkonomia.\nNekazaritza-produktuen merkataritza eta industria (janari-industria, ehungintza, altzairugintza, tresneria elektrikoa eta mekanikoa, industria kimikoa) dira ekonomia-jarduera nagusiak. Burdinbide eta errepide gune garrantzitsua da.\nOndarea.\nMonumentuei dagokienez, hiri ikusgarria da oso. Aipagarriak dira, besteak beste, erromatarren garaiko harresien eta bi zubiren hondakinak, San Silvestre eliza erromanikoa, XIII. mendeko Koroa Santua eta San Lorentzo eliza gotikoak, Santa Maria dei Servi, Santa Maria Annunciata katedrala eta hainbat jauregi gotiko berantiar, Andrea Palladiok eta Vincenzo Scamozzik eraikitako jauregiak eta udaletxea. Aipagarriak dira, halaber, hiritik hurbil dauden Rotonda jauregia (Palladiok eraikia) eta XV-XVIII. mendeetako Madonna di Monte Berico santutegia.\n1994an Unescok Gizateriaren Ondare izendatu zituen Venetoko Palladioren villak, Vicenzakoak barne."}
{"id": "83770", "revid": "105290", "url": "https://eu.wikipedia.org/wiki?curid=83770", "title": "Non bizi da Bildur?", "text": "Non bizi da Bildur? I\u00f1aki Friera idazle barakaldotarrak 1998an idatzitako eta Ibaizabal argitaletxeak argitaraturiko gazteentzako liburua da.\nArgumentua.\nIstorio honetako protagonista Mikel izeneko mutil bat da. 14 urte ditu, eta ausarta eta adoretsua da. Ile urdina du, baina kolore horren zergaitia ezezaguna da. Jone izeneko arreba eta gurasoak ditu. Bildur izaki beldurgarria da eta jendearen ikararekin elikatzen da soilik.\nMikelek bildur aurkitu nahi du eta aurka egiten saiatuko da, parkeko dendako sorginaren laguntzaz. Sorgin horrek bildur aurkitzeko bidea erakutsiko dio eta hainbat froga pasa beharko ditu eleberriko protagonistak."}
{"id": "83772", "revid": "512", "url": "https://eu.wikipedia.org/wiki?curid=83772", "title": "Treviso", "text": "Treviso Italiako ipar-ekialdeko hiria da, Veneto eskualdekoa, Trevisoko probintziako hiriburua. Sile eta Botteniga ibaien bilgunean dago. 55,58\u00a0km\u00b2-ko eremua du eta 2015eko irailean 83.624 biztanle zituen. Apezpikutegia da.\nHistoria.\nAntzinako \"Tarvisium\" hiri erromatarrari dagokio. Godoen mende egon ondoren, hungariarrek hustu zuten behin eta berriz 1339. urtean, Veneziako Errepublikaren esku zegoen, eta XVI. mendean gotortu egin zuten. 1797. urtean frantsesek inbaditu zuten eta Napoleon I.aren agintaldian Tagliamentoko departamentuko hiriburua izan zen (1804).\n1813-1866 urteetan, Austriaren mende egon zen.\nGeografia.\nMugakideak.\nTrevisok honako udalerri hauekin egiten du muga:\nKlima.\nK\u00f6ppen klima sailkapenaren arabera, Trevisok klima ozeanikoa du (\"Cfb\").\nEkonomia.\nNekazaritza-eremu oparoko merkataritzagune garrantzitsua da, eta, horrekin batean, industria (janari-industria, ehungintza, artisautza, papergintza, industria kimikoa) da ekonomia-jarduera nagusia.\nOndasun nabarmenak.\nMonumentu ugari kontserbatu ditu Trevisoko hiri zaharrak: XIII. mendeko Trecento eta Pretorio jauregiak, Comune dorretxea, XV-XVI. mendeetako katedral erromanikoa eta XIII-XIV. mendeetako San Nicolo eliza."}
{"id": "83773", "revid": "58701", "url": "https://eu.wikipedia.org/wiki?curid=83773", "title": "Delhiko Sultanerria", "text": "Delhiko Sultanerria XIII. eta XVI. mendeen artean Indiako iparraldean hedatu zen sultanerri musulmana izan zen. Zenbait dinastia turkiar-afganiarrek gobernatu zuten sultanerria: mamelukoak (1206-1290), Khilji leinua (1290-1320), Tughlaq leinua (1320-1398), Sayyid leinua (1414-1451) eta Lodi leinua (1451-1526) hurrenez-hurren.\nHistoria.\n1175tik aurrera Muhammad Gh\u00fbr\u00eek Indo-gangear ordokia inbaditu eta Ghazni, Mult\u00e2n, Sindh, Lahore eta Delhi konkistatu zituen. 1206an Gh\u00fbr\u00eeren armadako jenerala zen Qutb-ud-din Aybakek Delhiko sultan izendatu zuen bere burua. Horrela Mamelukoen dinastiari hasiera eman zion. Iltutmish sultanaren erregealdian (1211-1236) Delhin hiriburu iraunkorra ezarri zen, eta Gh\u00fbr\u00eerekin lotutako politikariak baztertuak izan ziren. 1290etik 1320 arte, Khilji leinuaren gobernupean, sultanerria indar inperial bilakatu zen.\nTamerlanen inbasioak (1398-1399) sultanerriaren nagusitasuna suntsitu zuen, baino Lodhi leinu afganiarrak (1451-1526) pixka bat suspertu zuen. 1526an, Baburrek Delhi konkistatu eta Mogol Inperioa ezarri zuen. 1540an Humayun, Baburren semea, kanporatu eta Suri afganiar dinastiak agintea hartu zuen (1540-1555). Azkenik, 1556an, Humayunen seme Akbarrek Mogol Inperioa berriz ezarri zuen."}
{"id": "83774", "revid": "58701", "url": "https://eu.wikipedia.org/wiki?curid=83774", "title": "Belluno", "text": "Belluno (, ladinoz: \"Belum\", venezieraz: \"Bel\u00f9n\") Italiako hiria da, erresumaren ipar-ekialdean dagoen Veneto eskualdekoa, Bellunoko probintziaren hiriburua. Inguruan Dolomita mendiak ditu. Veneziatik 100\u00a0km iparraldera dago. 147,18\u00a0km\u00b2ko eremua du eta 2014an 35.703 biztanle zituen."}
{"id": "83775", "revid": "1545", "url": "https://eu.wikipedia.org/wiki?curid=83775", "title": "Anfiteatro Militarra", "text": "Anfiteatro Militarra () Erroman III. mendean eraikitako anfiteatro bat da, Jerusalemgo Gurutze Santuko basilikatik gertu. Koliseoa eta Ludus Magnusarekin batera, Erroman kontserbatzen diren anfiteatro bakarrak dira.\nDeskribapena.\nForma eliptikoduna, anfiteatroak 88 metroko luzera eta 75,80 metroko zabalera du. Anfiteatro Militarra, gehienbat, adreiluz eraiki zen, ziur asko Heliogabalo enperadorearen erregealdian, 3 solairu dituelarik, horietatik, lehena eta bigarrenaren zati bat baino kontserbatzen ez direlarik. Aurelianoren erregealdian, Aurelianoren Harresiak eraikitzean, anfiteatroa, aipaturiko harresi horietara bildua izan zen, kanpoaldeko arku ilarak itsutuz."}
{"id": "83777", "revid": "58701", "url": "https://eu.wikipedia.org/wiki?curid=83777", "title": "Rovigo", "text": "Rovigo Italiako ipar-ekialdeko hiria da, Veneto eskualdekoa, Rovigoko probintziako hiriburua. 108,81\u00a0km\u00b2-ko eremua du eta 2015eko irailean 51.972 biztanle zituen.\nMugakideak.\nRovigok honako udalerri hauekin egiten du muga:"}
{"id": "83779", "revid": "512", "url": "https://eu.wikipedia.org/wiki?curid=83779", "title": "Metropolis (1926ko filma)", "text": "Metropolis zientzia-fikzioko film mutua da, 1926an Fritz Langek zuzendua, Alemaniako UFA etxeak ekoitzia eta Babelsberg estudioetan grabatua. Kontakizuna etorkizuneko jendarte distopiko batean kokatzen da, hiritzar batean. Gizartearen antolamenduari buruzko gogoeta egiten da, langile klasearen eta ugazaben arteko krisis sozial bat agertuz. Gidoia Fritz Langek eta Thea von Harbou bere emazteak idatzi zuten, von Harbouren 1926ko nobela batean oinarrituta. Filma Alemaniako arte espresionistaren ikurretako bat da zinematografiaren alorrean. Inoiz egindako film muturik garestiena izan zen, 5 milioi alemaniar markoko aurrekontuarekin.\nFilma Alemanian estreinatu eta gero hasierako muntaiari eszena asko kendu zitzaizkion, eta denborarekin beste eszena asko hondatu edo galdu egin ziren. Han-hemen barreiatutako kopiak elkartu eta filma berriz osatu eta zaharberritzeko lan handia egin ondoren, 2001ean estreinatu zen Berlingo Film Jaialdian \"Metropolis\"en bertsio zaharberritua, eta kopia bat UNESCOk Munduaren Oroimenaren Erregistroan gorde zuen. 2008an beste kopia bat aurkitu zuten Argentinan, ordura arte ezagutzen zen osoena baino 30 minutu luzeagoa, eta 2010ean Berlinen eta Frankfurten estreinatu zuten, zaharberritze prozesu luzearen ondoren.\nArgumentua.\n2026. urtea da. Metropolis hiri erraldoian bi klase sozial bizi dira elkarrengandik erabat bereizita: Beharginak lur azpian bizi dira hiriari eusten dioten makinetan gau eta egun lanean, gainazalera ateratzeko erabateko debekuarekin. Gainazalean, berriz, jabe eta pentsalarien klasea bizi da, luxuzko etxe orratzetan. Johan 'Joh' Fredersen da hiriaren sortzailea eta agintari nagusia.\nMaria izeneko emakumeak, langileen artean lidergo eta karisma handia duelarik, une oro langileak lasaitzeko ahaleginak egiten ditu hiria suntsi lezakeen iraultza bortitz bat has ez dezaten, etortzear den \"Bitartekari\" bati esker gizarteko bi aldeak batu ahalko direla predikatuz. \"Mittler zwischen Hirn und Hand muss das Herz sein\" esaldia da bere irakaspena laburbiltzen duena, hau da, \"Garunaren eta eskuaren artean, bihotzak izan behar du bitartekari\". Hiriko agintariaren semea den Freder Fredersen gaztea ere kausa horren alde jarriko da, langileriaren bizimodu gogorragatik atsekabeturik.\nJoh Fredersenek Rotwang zientzialariari eskatzen dio Mariaren kerak eta bisaia dituen robota sor dezan. Joh-en asmoa da langileak matxinadara eramatea, horrela errepresio bortitza justifikatu ahal izateko. Rotwangek, ordea, hiria suntsitu nahi du, Joh-en aurka mendekua hartzeko. Rotwangek Maria bahitu eta robot gaiztoa bidaltzen du lur azpira, Mariaren jarraitzaileak ezkutuan elkartzen diren tokira.\nRobotak lur azpiko biztanleen aldartea nahastuko du eta kaos soziala sorrarazi. Robotak, hein berean, gazte aberatsen gogoa lausotzen du eta haien gizartea gainbeheran jarri, \"Yoshiwara\" kabaret ospetsuan dantzari sentsual baten errola hartzen duenean.\nLangileek, robataren mintzaldi suharrek erotuta, lurrazpiko hiria suntsitu nahiko dute, hau uretan murgilduz. Eroaldi betean, langileak gainazalera igoko dira hiriaz jabetzera, haien seme-alabak lurrazpian abandonatu dituztela erabat ahaztuta.\nBien bitartean, Mariak Rotwang-en laboratoriotik ihes egitea lortzen du Fred Fredersenen laguntzarekin, eta ume guztiak onik aterako dituzte arriskutik. Egiazko Maria eta robota pertsona bera ez direla ohartuta, langileak beren okerraz konturatzen dira. Rotwan hiltzen du Fredek, hiriko katedralean zehar gertatzen den borrokaldi luze eta ikusgarri batean.\nAzkenik, Maria eta Federek lortzen dute Joh eta Grotek (ugazaben eta langileen buruak, hurrenez hurren) bakeak egitea, horrela jendarte mota berri bati hasiera emateko. Hala, Mariak irakatsitako hitzak betetzen dira. \"Garunaren eta eskuaren artean, bihotzak izan behar du bitartekari\": Fredersen litzateke garuna, Metropoliseko langileak eskua, eta Fred Fredersen gaztea bihotza.\nFilmaren gaineko hainbat kontu.\nFilmaren edukia eta gidoia\nGidoiaren ertz gehienak 1924 urte aldera taxutuak zituzten Fritz Langek eta Thea von Harbouk , eta 1926an von Harbouk nobela argitaratu zuen oinarrizko argumentu hartan oinarrituta. Kontakizunaren eraginen artean dago Yakov Protazanov-en \"Aelita\" (1924) zientzia fikziozko film sobietarra, Aleksei Nikolayevitx Tolstoiren nobela batean oinarritua. \"Aelita\"ren bilbearen barruan, Marten iraultza proletarioa gertatzen da; Metropolisen, aldiz, gatazka soziala bi klase sozialen arteko kooperazio baketsuari esker konpontzen da.\nFilmak egiten duen bi klase sozialen arteko kolaborazio harmoniatsuaren aldeko aldarria zuzen-zuzenean lotzen da nazismoak eta faxismoak defendatutako korporatibismoarekin. Thea von Harbou 1933an Alemaniako Langile Alderdi Nazionalsozialistara batu zen, eta berari zor zaio filmak dakarren mezu politikoa, marxismoaren klase borrokaren kontra egiten duena; Fritz Langi, aldiz, filmaren diskurtso politikoa baino gehiago interesatzen zitzaion alderdi estetikoa. Urte batzuk geroago argitaratutako elkarrizketa batean, Langek esango zuen filmaren tesis zentrala, Von Harbouk asmatua, non esaten den garunaren eta eskuaren artean bihotzak bitartekari-lana egin behar duela, gezurra iruditzen zitzaiola eta ez zuela maite.\nArkitektura filman\n1924ko urrian Fritz Lang Ameriketako Esatu Batuetara joan zen UFAko ekoizle birekin, New Yorken bulegoak zabaltzekoak baitziren. Itxura batean, gauez eta itsasoz ailegatu omen ziren New Yorka, eta hiria halako moldez ikusteak filmaren alderdi estetikoa eta nondik norakoak taxutzen lagundu zion; argumentua zena bukatua zuten, baina etxe orratzek eragindakoa pelikulan nabari geratuko zen.\nArkitekturak baditu, beraz, lekua eta esanahia filman. Lurretik gorako eraikuntzak dotoreak dira, etorbideek eta trenbideek bat egiten dute, katedralak gotikoaren eragina du, eta Rottwang zientzialariaren etxeak ere Erdi Aroko ikutua du. Lurpean estiloa xumeagoa da, ilunagoa. Bestetik, bada hirian lorategi bat, agintean den talde politikoaren bizilekua irudikatzen duena; bekatua hiriko beste alde batean bizi da, eta horretarako aukeratutako estiloa ekialdeko arkitetura da. Lurpean, berriz, talde klandestino eta isilpekoen babesa katakonba modukoak dira.\nParamount eta MGM enpresa amerikarrek dirua tartean jarri zuten \"Metropolis\" filma egin ahal izateko. 310 egun eta 60 gau behar izan zituzten filmazioak egiteko (1925eko maiatzaren 22tik 1926ko urriaren 30era bitartean); 36.000 estra aritu ziren, eta hauetariko 750 umeak ziren; 1.100 lagun burusoil agertu ziren.\nKanpo estekak.\n \n[[Kategoria:Weimarko Errepublika]]\n[[Kategoria:Alemaniako filmak]]\n[[Kategoria:Zientzia-fikziozko filmak]]\n[[Kategoria:Zuri-beltzeko filmak]]\n[[Kategoria:Etorkizunean girotutako filmak]]\n[[Kategoria:Robotei buruzko filmak]]\n[[Kategoria:Zientzialari eroei buruzko filmak]]\n[[Kategoria:Distopia filmak]]\n[[Kategoria:Kultuzko filmak]]\n[[Kategoria:Alemaniako film mutuak]]\n[[Kategoria:2026an girotutako filmak]]"}
{"id": "83781", "revid": "88126", "url": "https://eu.wikipedia.org/wiki?curid=83781", "title": "Biurdana BHI", "text": "Biurdana Derrigorrezko Bigarren Hezkuntzako (DBH) eta Batxilergoko institutu iruindarra da. Trinitarioak eremuan dago, Arga ibaia, Hodien oinzubia, Biurdana parkea eta Donibane eta Sanduzelai auzoen artean kokatua.\nD eredua jarraituz, ikasgai guztiak euskaraz irakasten dira, gaztelania eta literatura, ingelesa eta frantsesa ikasgaiak izan ezik.\nHasiera batean Fernando Remacha izenaz ezagututa, Biurdana izena hartu zuen 1995. urtean egindako berreraketa lanen ondorioz. Gaur egun, 550-600 ikasle sar daitezke institutuan. Ikasleen jatorria askotarikoa da. 2008. urteko ekainean, Biurdanako ikasleen %30a Iru\u00f1etik hurbil dauden herrietakoak ziren, adibidez, Orkoien, Etxauri, Ororbia, Irurtzun, Lekunberri eta beste batzuk. Beste ikasle guztiak, Sanduzelai, Patxi Larraintzar eta Amaiur eskoletatik zetozten. DBH 3. mailatik aurrera datozen ikasleak, Lekunberri eta Atakondoako eskoletatik datoz, azken hauek, Iru\u00f1etik kanpo."}
{"id": "83782", "revid": "5182", "url": "https://eu.wikipedia.org/wiki?curid=83782", "title": "Biurdana", "text": ""}
{"id": "83783", "revid": "336", "url": "https://eu.wikipedia.org/wiki?curid=83783", "title": "Agrio", "text": "Greziar mitologian, Agrio (, \u00abbasatia\u00bb), Portaon eta Euriteren seme bat eta Eneo (Kalidongo printzea Etolian, Alkatoo, Melas, Leukopeo eta Esteroperen anaia zen.\nSei semeren aita izan zen, horien artean, Tersites. Agrioren seme hauek, Eneori kendu zioten bere erreinua, euren aitari emanez, baina guztiak, aipaturiko Tersites izan ezik, Diomedesen esku hil ziren, Eneoren biloba. Apolodorok, gertaera hauek, greziarren Troiaren aurkako espedizioaren aurretik kokatzen ditu, Higinok, Diomedesek, Troia erori ondoren bere aitona Eneoren zoritxarra jakin zuenean, berehala itzuli eta Agrio kanporatu zuela dio, nork, une horretan, bere buruaz beste egin zuen. Beste iturri batzuen arabera, Diomedesek hil zituen Agrio eta honen semeak.\nAgrinion hiriak, Etolia osoko handiena dena, Agrioren omenez hartzen du bere izena.\nBibliografia.\nSmith, W. (1867). \u00abAgrius\u00bb, A Dictionary of Greek and Roman biography and mythology. Boston: Little, Brown &amp; Co, i.82. OCLC 68763679."}
{"id": "83784", "revid": "119347", "url": "https://eu.wikipedia.org/wiki?curid=83784", "title": "Penelope (mitologia)", "text": "Penelope (grezieraz \u03a0\u03b7\u03bd\u03b5\u03bb\u03bf\u03c0\u03b5\u03b9\u03b1) Odiseako pertsonaia bat da, Homerori ematen zaizkion bi olerki epiko handietako bat (bestea Iliada). Penelope, istorio honetako pertsonaia nagusi den Odiseo edo Ulises, Itakako erregearen emaztea da. Penelope, hogei urtez zain geratzen da bere senarra Troiatik itzuli arte. Arrazoi honegatik, egundaino, ezkon leialtasun ikurtzat hartzen da. Bere senarra kanpoan den bitartean, Peneloperi ezkongai mordoa agertzen zaio. Bere senarra ez dagoen bitartean bere kastitatea mantentzeko, ideia bat burutzen du.&lt;ref group=\"http://webs.ucm.es/info/amaltea/revista/cero/15_Manas.pdf\"&gt;Pen\u00e9lope (y Ulises) en la dramaturgia femenina contempor\u00e1nea. Mar Ma\u00f1as Mart\u00ednez&lt;/ref&gt; Ezkongaiei, Odiseoren desagerpena onartu, eta ondorioz, beste batekin ezkontzea promes egin zien lanean ari zen krobitxet bat ehuntzen amaitzen zuenean, Laertes errege ohia hiltzen zenerako. Ehun hau ahal den denbora gehien lanean izateko, gauez, egunez egindakoa desegin zuen, eta honela jasaten ditu 20 urte horiek. Justu Odiseo etxera heltzen denean, Penelopek bere lana amaitzen du eta Odiseok ezkongaiak hiltzen ditu, bere emaztearen ondoan geratuz.\nPeneloperi buruzko beste elezahar batzuk.\nBadaude zenbait elezahar, Odiseo Itakara itzuli ondoren gertatu zena kontatzen dutenak, laburpen motzetan bilduak Apolodoro Atenaskoaren Liburutegi Mitologikoan."}
{"id": "83785", "revid": "98220", "url": "https://eu.wikipedia.org/wiki?curid=83785", "title": "Antinoo (mitologia)", "text": "Antinoo, Eupeitesen semea, greziar mitologiaren arabera, Peneloperen ezkongai nagusietako bat izan zen honen senar Odiseo kanpoan zen bitartean, Troiako Gerrara joan zena. Bere istoria, Homeroren Odisean kontatzen da. Telemako hiltzen saiatu zen, hau, Menelao bisitatzetik itzuli zenean, baina Telemakok Antinooren erasoetatik ihes egitea lortu zuen. Antinoo, Peneloperen ezkongaietatik, hiltzen lehena izan zen, Odiseok jaurtitako gezi batek, edaten ari zela, zintzurra zeharkatu zionean."}
{"id": "83787", "revid": "56334", "url": "https://eu.wikipedia.org/wiki?curid=83787", "title": "Ababor eta istribor", "text": "Ababor, itsasontzi batean edo uretatik mugitzen den beste edozein garraiobidetan, joanaren zentzuan, ezkerreko aldea da, edo, zehazkiago esanda, ezkerreko aldea txopatik brankara begira (azken hau ontziaren aurrealdea). Eskuin aldeari, \"istribor\" deritzo.\nErabilpena.\nItsasontzietan, bi alboei, ezkerra eta eskuinari izen ezberdinak ematearen arrazoia, nahasketak eragoztea da, marinelak lasai mugi baitaitezke aurrera eta atzera, eta atzerantz begira ari den tripulatzaileak, eskuinaz hitz egin dezake ezkerrari erreferentzia eginez, eta alderantziz. Alboak, lehen deskribatu bezala izendatuz, ez dago nahasteko modurik.\nEtimologia.\nHitz honen jatorria batzuk, antzinako norvegiera edo eskandinabieran kokatzen duten arren (bak = bizkarra), benetan, \"bombordo\" portugesezko hitzetik dator, Portugalen garai kolonialetik. Hegoaldeko Afrikarantz hedatzen ari zenean, afrikar kostaldearen erreferentzia hegoalderantz nabigatzen ari zirela \"bom bordo\" zen, erreferentzia ona alegia, ezkerrerantz begiratzen zutenean.\nIstribor hitza ere, portugesetik dator \"este-bordo\"-tik, \"estibordo\"-ra eboluzionatu zuena. \"Bombordo\"a ez bezala (erreferentzia bezala beti lurra edo kostaldea zuena) \"estibordo\"an, portugaldar marinelek ozeanoa baino ez zuten ikusten, eta hortik datorkio bere izen gutxiesgarria.\nSeinalizazioa.\nAbaborra, kolore gorriarekin seinalizatzen da, eta istriborra, berdearekin. Egunean zehar, kolore hauek dituzten plaka batzuk ikusten dira bi alboetan, eta gauez, dagozkien argiak pizten dira. Honela, beste itsasontzi batengandik distantzia batetara dagoen itsasontzi batek, hura hurbiltzen edo urruntzen ari den bereiz dezake.\nItsasontzian zenbatu beharreko objektu guztiek, ababorrean aurkitzen badira, zenbaki bikoitiak daramatzate (su itzalgailu, larrialdi irteerak, etab... kasu)."}
{"id": "83789", "revid": "105290", "url": "https://eu.wikipedia.org/wiki?curid=83789", "title": "Dulau", "text": "Dulao edo Dulau Bizkaiko mendia da, 1152 metro ditu eta Gorbeiako mendilerroan kokatuta dagoena. Aldamin mendiaren ondoan dago."}
{"id": "83790", "revid": "105290", "url": "https://eu.wikipedia.org/wiki?curid=83790", "title": "Arimekorta", "text": "Arimekorta Gorbeiako mendilerroan dagoen mendia da. 939 metroko garaiera du.\nArimekortako mendateraino, hormigoizko pista heltzen da, Lanpreabeko urtegitik (Zeanuri) abiatuta. Pista honek %25eko maldak izan baditu.\nArimekortatik abiatua Gorbeiako mendilerroko mendiak igotzeko leku aparta da: Gorbeia, Aldamin, Dulau, ..."}
{"id": "83791", "revid": "1310", "url": "https://eu.wikipedia.org/wiki?curid=83791", "title": "EDB", "text": ""}
{"id": "83804", "revid": "237", "url": "https://eu.wikipedia.org/wiki?curid=83804", "title": "Biurdana, bigarren hezkuntzako institutua", "text": ""}
{"id": "83805", "revid": "69297", "url": "https://eu.wikipedia.org/wiki?curid=83805", "title": "Jone Uria", "text": "Jone Uria Albizuri (Algorta, 1990eko apirilaren 28a) bizkaitar bertsolari eta matematikaria da. BCAM Matematika Aplikatuen Euskal Zentroan ibilitakoa, Euskal Herriko Unibertsitateko irakaslea da. Zientziaren dibulgazioa jorratu du askotan eta, behin baino gehiagotan, bertsoak baliatu ditu zientziaren mundua gizartera hurbiltzeko. Tesian zuhaitz forma duten grafoak ikertu zituen, multzo teoriaren barruan.\nMatematikaritza.\nZientzia matematikoak ikasi zituen Leioako Zientzia Fakultatean, Madrileko Unibertsitate Autonomoan burutu zuen masterra, eta Matematika Aplikatuen Euskal Zentroan (BCAM) aritu zen gero. Doktorego-tesian zuhaitz forma duten grafoak ikertu zituen, multzo teoriaren barruan.2021ean Ikergazte kongresuko batzorde akademikoko kide izan da \"Zientziak eta natur-zientziak\" arloan. Matematikan doktorea eta matematikazalea izanik, bertsotara eraman du matematika dibulgazio mailan. Esaterako, bertso bat plazaratu zuen hainbat zenbakiren mediana kontzeptu estatistikoa nola kalkulatu behar den azaltzeko; edo koronabirusaren hedapenaren izaera esponentziala formula matematikoen bidez bertsotan 2020an azaldu zuen.\n2019ko otsailaz geroztik, Berria Egunkariko \"Arkupean\" iritzi-ataletik hainbat kontzeptu matematiko erabiltzen ditu aktualitateko gaiak lantzeko. Berak nahiko luke gehiago eztabaidatuko balitz zientziaz, interes handiagoa balego berarekiko, saiakera gehiago egingo balira ulertzeko, presenteago balego eguneroko elkarrizketetan eta gauzak adierazteko moduetan. Bere helburua, denok konpartitzen dugun balizko kultura orokor horren barruan, zientziak daukan bolumenean zentimetro kubiko batzuk zabaltzeko gai izatea da. 2022ko ekainaren 25eko artikuluan (\"Finitu\" izenburukoa),bere zutabeen kopurua \"finitu\" zela argudiatuta, 72. zutabe hura tarte luze baterako azkena izango zela idatzi zuen.\nBertsolaritza.\nAlgortako Bertsolari Eskolan (ALBE) trebatutako bertsolaria da. Bizkaiko Eskolartekoetan txapelduna izan zen txikietan zein nagusietan. 2008an, Ipar Uribeko txapeldunordea izan zen eta lehenengoz parte hartu zuen 2008ko Bizkaiko Bertsolari Txapelketan. Finalaurrekoetara iritsi zen orduan. 2009ko Bertsolari Txapelketa Nagusian finalaurrekoetako bigarren itzulira ere heldu zen. 2010ean, berriz, Uribe Kostako txapelduna bilakatu zen. 2010ean, 2012an, 2014an, 2016an, 2018an eta 2021ean Bizkaiko Bertsolari Txapelketako finalera heldu zen; azken txapelketa horretan txapeldunorde izan zen.\nEuskal Herriko Bertsozale elkarteko Sustapen Saileko arduraduna izan da, baita Elkarteko zuzendaritzako partaidea ere. Bederatzi urterekin San Nikolas ikastolan hasi zen bertsotan, gero 12 urte zituela hasi zen ALBEn (Algortako Bertsolari Eskolan).\n2008an hartu zuen parte lehenengoz Bizkaiko Bertsolari Txapelketan eta finalaurrekoetara iritsi zen. Gerora finaletan aritu da, 2010, 2012, 2014, 2016 eta 2018an. Bertsolari Txapelketa Nagusietan ere aritu da 2009, 2013 eta 2017an."}
{"id": "83806", "revid": "10891", "url": "https://eu.wikipedia.org/wiki?curid=83806", "title": "Ibon Ajuria", "text": "Ibon Ajuriagogeaskoa Garmendia (Gernika, Bizkaia, 1977) bertsolaria da. Ingeles eta aleman filologoa da eta lanbidez irakaslea.\n2006ko Bizkaiko Bertsolari Txapelketan eta 2016an finalera heldu zen."}
{"id": "83807", "revid": "201", "url": "https://eu.wikipedia.org/wiki?curid=83807", "title": "Marfan sindromea", "text": ""}
{"id": "83808", "revid": "336", "url": "https://eu.wikipedia.org/wiki?curid=83808", "title": "Onintza Enbeita", "text": "Onintza Enbeita Maguregi (Muxika, Bizkaia, 1979ko maiatzaren 19a) euskal bertsolaria, kazetaria, feminista eta abertzalea da, horretaz gain diputatua izan zen Espainiako Gorteetan 2012tik 2016ko tartean. 2018ko Bizkaiko Bertsolari txapelduna izan da, txapela lortu duen lehen emakumezkoa da.\nBiografia eta ibilbidea.\nOnintza Enbeita Muxikan jaio zen eta bertan bizi, bere gurasoak ere bertakoak izanik. Hiru ahizpa dira, bera gazteena.\nIkasketak eta lana.\nEuskal Herriko Unibertsitatean Kazetaritza ikasi eta gero, Euskal Kulturgintzaren Transmisioa (Mondragon Unibertsitatea) eta Agroekologia (UPV/EHU) graduondokoak ikasi zituen. Hainbat hedabideekin aritu izan da kolaborazioak egiten: Euskaldunon Egunkarian, Berrian, Argian, Busturialdeako Hitzan, AIZU! aldizkarian, Bizkaiko Hitzan, Matraka eta Frida aldizkarietan, Bizkaia irratian, Euskadi Irratian Euskal Telebistako Mihiluzen, Wazemanken, Gure Doinuaken besteak beste.\nLabayru Ikastegian euskara klaseak ematen ibili izan da.\nBertsolaria.\nBertsolaritzarekin lotura estua duen familian hazi zen eta bera ere bertsotan oso gazte hasi zen. Garriko bertso-eskolako kidea izan zen. 2006an iritsi zen lehenengo aldiz Bizkaiko Bertsolari Txapelketako finalera eta geroztik final guztietarako sailkatu izan da. 2005 eta 2009ko Euskal Herriko txapelketan ere parte hartu zuen.\n2018an Bizkaiko Bertsolari Txapelketa irabazi zuen (843,5 puntu). Irabazten lehen emakumea izan zen.\nPolitikaria.\nBere ibilbide politikoa Muxikan hasi zen, ANV alderdiarekin hango zinegotzia izan baitzen 2007 eta 2011 urteen artean. 2012 eta 2015 urteetan, Amaiur koalizioko diputatua izan zen Espainiako Diputatuen Kongresuan. 2014an Marokoko agintariek Mendebaldeko Saharatik kanporatu zuten Aai\u00fanera iritsi zenean.\n2015ean EH Bildurekin aurkeztu zen Bizkaiatik Kongresurako zerrenda buru gisa. Bertan Abortoaren erreformari buruz ari zela, \u2018ko\u00f1o\u2019 esaten bigarren pertsona eta lehenengo emakumea izan zen. Honek sareetan eta hedabideetan oihartzun handia piztu zuen.\nBestelako proiektuak.\n2018an musika, dantza eta sorkuntza literario bidezko esperientzia kooperatiboa den Humanity at Music-en parte hartu zuen.\nUxue Alberdiren 2019ko Kontrako eztarritik saiakera lanean emakume bertsolari gisa izandako bizipenak agertu zituen.\n2019an Donostiako Zinemaldiaren inguruan \"'48 ordu Zinemaldian\"' egin eta gero, saio propioa lortu du formatuak ETB1en. Gai zehatz baten inguruan 48 ordu pasatzean datza Enbeitak gidaturiko programak."}
{"id": "83809", "revid": "201", "url": "https://eu.wikipedia.org/wiki?curid=83809", "title": "X hauskorra", "text": ""}
{"id": "83810", "revid": "201", "url": "https://eu.wikipedia.org/wiki?curid=83810", "title": "X hauskor", "text": ""}
{"id": "83813", "revid": "336", "url": "https://eu.wikipedia.org/wiki?curid=83813", "title": "Carlos Ruiz", "text": "Carlos Ruiz Herrero (Bilbo, 1948ko ekainaren 7a - ) euskal herritar futbolari ohia da. Gehienetan Carlos izen soilarekin ezaguna zenak 11 urtez Bilboko Athleticen jolastu zuena. Euskal Herriko futbol selekzioarekin ere partida bat jolastu zuen.\nBego\u00f1an jolastu zuen txikitan Moraza taldean, gero Getxo Kirol Klubean eta 1970 urtean Athleticen lehen taldera pasa zen. Lehen mailako bere lehenengo partida Bartzelonaren kontra izan zen San Mamesen 1970.eko irailaren 12an; bana bukatu ziren. Orduko entrenatzailea Ronnie Allen zen.\n1973an Castellonen kontra Kopa Txapelketaren finala irabazi zuen taldean aritu zen, azken minutuetan jolastu zuen. Hurrengo denboraldian Pitxitxi saria irabazi zuen Ligako gol gehien sartu zituen jokalaria izateagatik. 19 gol sartu zituen, horietako bost buruz. Sari hori lortu ahal izateko erabakigarria izan ziren azken-aurreko partidan sartu zituen bi golak, Donostiako Real Sociedaden kontra izan zen, eta aita lehenengo aldiz izan zenaren biharamunean.\n1977.eko UEFA Txapelketako finala ere jolastu zuen, baina azken partidan berak sartu zuen gola ez zen nahikoa izan Juventus-i irabazteko.\nAthleticekin 275 partida jolastu zituen eta 115 gol sartu. Athletic utzita, azkeneko denboraldi bat jolastu zuen 1981n Espanyol taldearekin. Azken urte hori ere kontuan hartuta, guztira lehen mailan 233 partida jolastu zituen eta 85 gol sartu.\nAthleticen jolastu zuen urteetan aldi berean medikuntza-ikasketak egin zituen. Entrenatzaileek hori batzuetan ez bazuten begi onez ikusten ere. Milorad Pavic entrenatzaileak, esaterako, kritikatu egiten zion gauez ikasteko zuen ohitura \"txarra\". Geroago medikuntza eta kirola uztartzeko aukerak izan ditu: Espainiako selekzio femeninoko ekipo medikuan parte hartu izan du."}
{"id": "83814", "revid": "15795", "url": "https://eu.wikipedia.org/wiki?curid=83814", "title": "Guarda Nacional Republicana", "text": ""}
{"id": "83815", "revid": "336", "url": "https://eu.wikipedia.org/wiki?curid=83815", "title": "Raimundo P\u00e9rez Lezama", "text": "Raimundo P\u00e9rez Lezama (Barakaldo, 1922ko azaroaren 22a - Laguardia, 2007ko uztailaren 23a) euskal herritar futbolaria zen, 16 urtez Athleticen jokatu zuena.\nEspainiako Gerra Zibilan, beste umeekin batera ihes egin zuen \"Habana\" izeneko itsasontzian, 1937ko maiatzaren 23an Southamptonera ailegatu zena."}
{"id": "83816", "revid": "1545", "url": "https://eu.wikipedia.org/wiki?curid=83816", "title": "Raimundo Perez Lezama", "text": ""}
{"id": "83817", "revid": "512", "url": "https://eu.wikipedia.org/wiki?curid=83817", "title": "Jose Maria Etxebarria Aiestaran", "text": "Jose Maria Etxebarria Aiestaran (Algorta, 1920ko urriaren 30a - Leza, 1966ko martxoaren 25a) bizkaitar futbolaria zen, Athleticen jokatu zuena."}
{"id": "83818", "revid": "105290", "url": "https://eu.wikipedia.org/wiki?curid=83818", "title": "Gebelein", "text": "Gebelein edo Per-Hathor, Goi Egiptoko IV. nomoko hiri bat da, Tebasetik 30 kilometro hegoaldera dagoena.\nGarrantzi handiko tokia, aro aurredinastikotik (Naqada), grekoerromatar garairarte, bere kokapen estrategikoagatik, Nilo ibaiaren zati handi bat kontrolatzea ahalbidetzen baitzuen. Ekonomikoki eta kulturalki, hiri kosmopolita eta loratua, destakamendu militar garrantzitsu eta hilobi aberatsekin, Ernesto Schiaparellik industuak."}
{"id": "83819", "revid": "880", "url": "https://eu.wikipedia.org/wiki?curid=83819", "title": "Juan Ignacio Perez Iglesias", "text": ""}
{"id": "83820", "revid": "56334", "url": "https://eu.wikipedia.org/wiki?curid=83820", "title": "Nesbanebdjedet III.a", "text": "Nesbanedjedet III.a edo Esmendes III.a, Amonen Apaiz Goren izan zen Tebasen, K.a. 884tik K.a. 874 arte, Antzinako Egiptoko XXII. dinastiaren garaian.\nBere gurasoak, Osorkon I.a eta Tashedkhonsu izan ziren. Tanetamon izeneko seme bat izan zuen.\nAmonen Apaiz Goren bezala, bere aurrekoa, Juwelot izan zen, eta bere ondorengoa, Horsiese I.a, Osorkon I.aren seme bat.\nTakelot I.aren garaikidea zen.\nBere izena, Karnakeko tenplu batetako harresietan idatzia dago."}
{"id": "83821", "revid": "880", "url": "https://eu.wikipedia.org/wiki?curid=83821", "title": "Hector Alterio", "text": ""}
{"id": "83822", "revid": "880", "url": "https://eu.wikipedia.org/wiki?curid=83822", "title": "Ricardo Darin", "text": ""}
{"id": "83823", "revid": "880", "url": "https://eu.wikipedia.org/wiki?curid=83823", "title": "Gaston Pauls", "text": ""}
{"id": "83824", "revid": "880", "url": "https://eu.wikipedia.org/wiki?curid=83824", "title": "Penelope Cruz", "text": ""}
{"id": "83825", "revid": "880", "url": "https://eu.wikipedia.org/wiki?curid=83825", "title": "Fernando Fernan Gomez", "text": ""}
{"id": "83826", "revid": "880", "url": "https://eu.wikipedia.org/wiki?curid=83826", "title": "Bibiana Fernandez", "text": ""}
{"id": "83827", "revid": "880", "url": "https://eu.wikipedia.org/wiki?curid=83827", "title": "Kira Miro", "text": ""}
{"id": "83828", "revid": "880", "url": "https://eu.wikipedia.org/wiki?curid=83828", "title": "Luis Tosar", "text": ""}
{"id": "83829", "revid": "880", "url": "https://eu.wikipedia.org/wiki?curid=83829", "title": "Thalia Sodi", "text": ""}
{"id": "83831", "revid": "336", "url": "https://eu.wikipedia.org/wiki?curid=83831", "title": "Gregorio Blasco", "text": "Gregorio Blasko S\u00e1nchez (Mundaka, 1909ko ekainaren 10a - Mexiko Hiria, 1983ko urtarrilaren 31) euskal herritar futbolaria zen, Athletic eta Euskal Herriko futbol selekzioan jokatu zuena.\nEspainiako Gerra Zibila zela eta, Euskal Herriko futbol selekzioarekin nazioarteko bira egin eta Amerikan erbesteratu zen.\nPalmaresa.\nGainera Zamora Saria hirutan (29-30, 33-34 y 35-36) ere lortu zituen."}
{"id": "83832", "revid": "880", "url": "https://eu.wikipedia.org/wiki?curid=83832", "title": "Jorge Fernandez", "text": ""}
{"id": "83833", "revid": "880", "url": "https://eu.wikipedia.org/wiki?curid=83833", "title": "Isidoro Fernandez", "text": ""}
{"id": "83834", "revid": "880", "url": "https://eu.wikipedia.org/wiki?curid=83834", "title": "Jose Antonio Labordeta", "text": ""}
{"id": "83835", "revid": "6327", "url": "https://eu.wikipedia.org/wiki?curid=83835", "title": "Victor Manuel", "text": ""}
{"id": "83836", "revid": "880", "url": "https://eu.wikipedia.org/wiki?curid=83836", "title": "Jose Afonso", "text": ""}
{"id": "83837", "revid": "880", "url": "https://eu.wikipedia.org/wiki?curid=83837", "title": "Sergio Godinho", "text": ""}
{"id": "83838", "revid": "880", "url": "https://eu.wikipedia.org/wiki?curid=83838", "title": "Amalia Rodrigues", "text": ""}
{"id": "83839", "revid": "15795", "url": "https://eu.wikipedia.org/wiki?curid=83839", "title": "Eusebio", "text": "Eusebio pertsona hauek izan daiteke:"}
{"id": "83840", "revid": "880", "url": "https://eu.wikipedia.org/wiki?curid=83840", "title": "Fabio Felicio", "text": ""}
{"id": "83841", "revid": "880", "url": "https://eu.wikipedia.org/wiki?curid=83841", "title": "Custodio", "text": ""}
{"id": "83842", "revid": "1545", "url": "https://eu.wikipedia.org/wiki?curid=83842", "title": "Ludus Magnus", "text": "Ludus Magnus, Antzinako Erroman, Flaviar Anfiteatrotik gertu zegoen gladiadore eskola bati deritzo, Zelio eta Eskilino muinoen arteko haranean, Domiziano enperadorearen garaian eraikia izan zelarik, 80ko hamarkadan. Honen hondarrak ikusgai daude Erroma erdialdeko Monti \"rionean\".\nDeskribapena.\nLudus Magnusa, gehienbat, adreiluz eraikia izan zen, I. mendeko merkataritza eraikin xume baten gainean, hiru solairuko altuera zuelarik. Multzoak, bizitokiek inguratutako patio bat zuen. Patio honen erdian, tamaina txikiko anfiteatro bat zegoen, gladiadoreak entrenatzeko.\nGaur egun ikus daitezkeen hondakinak, 1937an industen hasi ziren, indusketa lanak, hogei urte beranduago arte amaitu ez ziren arren. Hondakin horiek, inguratzen zuten barrakoi eta hondarraren erdia baino ez dira, eraikinaren gainontzeko zatia, gaur egun, eraikin modernoen azpian dago. Ludus Magnusa, Domiziano enperadoreak sortutako lau gladiadore eskoletako bat izan zen. Beste hirurak, \"Dacia\", \"Gallica\" eta \"Matutinus\" deitzen ziren.\nAnfiteatroari dagokionez, 63 metroko luzera eta 49 metroko zabalera zuen, neurri txikiak, ondoan zuen Koliseoarekin alderatuz, 3.000 pertsonentzako tokiarekin, zati txikia, Koliseoko 50.000 eserlekuekin alderatuz. Neurri horiek, baina, nahiko arruntak dira, Erromatar Inperioko beste anfiteatro batzuekin alderatuz gero. Kontserbatzen diren hondakin gehienak, Trajano enperadorearen erregealdian egindako berreraikitze batekoak dira, nabarmentzekoa da anfiteatro hau Koliseoarekin lotzen zuen lurrazpiko pasabide bat.\nLudus Magnusa, Koliseoarekin batera etorri zen gainbehera, hau da, aisialdi ikuskizun horiek interesa galdu zutenean, VI. mendean, lurperaketa toki bezala erabili zelarik."}
{"id": "83843", "revid": "880", "url": "https://eu.wikipedia.org/wiki?curid=83843", "title": "Ricardo Sa Pinto", "text": ""}
{"id": "83844", "revid": "880", "url": "https://eu.wikipedia.org/wiki?curid=83844", "title": "Jose de Anchieta", "text": ""}
{"id": "83845", "revid": "880", "url": "https://eu.wikipedia.org/wiki?curid=83845", "title": "Pere Casaldaliga", "text": ""}
{"id": "83846", "revid": "880", "url": "https://eu.wikipedia.org/wiki?curid=83846", "title": "Pele", "text": ""}
{"id": "83848", "revid": "880", "url": "https://eu.wikipedia.org/wiki?curid=83848", "title": "Montserrat Caballe", "text": ""}
{"id": "83849", "revid": "336", "url": "https://eu.wikipedia.org/wiki?curid=83849", "title": "Vitorio Unamuno", "text": "Vitorio Unamuno Ibarzabal (Bergara, 1909ko maiatzaren 21a - Durango, 1988ko maiatzaren 20a) euskal herritar futbolaria izan zen, Athleticen jokatu zuena. Anaia Vicente Unamunok Athletic Clubean ere aritu zuen."}
{"id": "83850", "revid": "880", "url": "https://eu.wikipedia.org/wiki?curid=83850", "title": "Jose Escobar", "text": ""}
{"id": "83851", "revid": "6327", "url": "https://eu.wikipedia.org/wiki?curid=83851", "title": "Victor Unamuno", "text": ""}
{"id": "83852", "revid": "1982", "url": "https://eu.wikipedia.org/wiki?curid=83852", "title": "Francisco Iba\u00f1ez", "text": ""}
{"id": "83853", "revid": "880", "url": "https://eu.wikipedia.org/wiki?curid=83853", "title": "Nunca Mais", "text": ""}
{"id": "83854", "revid": "880", "url": "https://eu.wikipedia.org/wiki?curid=83854", "title": "Camilo Jose Cela", "text": ""}
{"id": "83855", "revid": "880", "url": "https://eu.wikipedia.org/wiki?curid=83855", "title": "Emilia Pardo Bazan", "text": ""}
{"id": "83856", "revid": "880", "url": "https://eu.wikipedia.org/wiki?curid=83856", "title": "Ramon Pernas", "text": ""}
{"id": "83857", "revid": "880", "url": "https://eu.wikipedia.org/wiki?curid=83857", "title": "David Rubin", "text": ""}
{"id": "83858", "revid": "880", "url": "https://eu.wikipedia.org/wiki?curid=83858", "title": "Xose Henrique Rodriguez Pe\u00f1a", "text": ""}
{"id": "83859", "revid": "880", "url": "https://eu.wikipedia.org/wiki?curid=83859", "title": "Xose Manuel Budi\u00f1o", "text": ""}
{"id": "83860", "revid": "880", "url": "https://eu.wikipedia.org/wiki?curid=83860", "title": "Emilio Rodriguez", "text": ""}
{"id": "83861", "revid": "880", "url": "https://eu.wikipedia.org/wiki?curid=83861", "title": "Delio Rodriguez", "text": ""}
{"id": "83862", "revid": "6327", "url": "https://eu.wikipedia.org/wiki?curid=83862", "title": "Ramon Maria Valle-Inclan", "text": ""}
{"id": "83863", "revid": "880", "url": "https://eu.wikipedia.org/wiki?curid=83863", "title": "Carlos Nu\u00f1ez", "text": ""}
{"id": "83864", "revid": "880", "url": "https://eu.wikipedia.org/wiki?curid=83864", "title": "Rosa Fernandez Rubio", "text": ""}
{"id": "83865", "revid": "880", "url": "https://eu.wikipedia.org/wiki?curid=83865", "title": "Samuel Sanchez", "text": ""}
{"id": "83866", "revid": "336", "url": "https://eu.wikipedia.org/wiki?curid=83866", "title": "Sabino Bilbao", "text": "Sabino Bilbao L\u00edbano (Leioa, 1897ko abenduaren 11 - Getxo, 1983ko urtarrilaren 20a) bizkaitar futbolaria zen, Athleticen erdilari moduan jokatu zuena.\nBiografia.\nSabino Athleticen beheko mailetan trebatu zen 1916an lehen taldera igo arte. Zuri-gorriekin zelai erdian 9 denboraldiz jokatu zuen, Errege Kopako hiru finalean arituz eta 2 txapelketa irabazi zituelarik, 1921ean eta 1923an hain zuzen ere.\nEspainiar futbolaren historiografian, Sabino, nagusiki, historiako lehen konbinatu espainiarreko partaideetako bat izateagatik gogoratzen dute, 1920ko Anberesko Olinpiar Jokoak jokatu zituena eta zilarrezko domina lortu zuena.\nEspainiako selekzioan txapelketa hartako bi partida jokatu zituen, 1920ko irailaren 1ean Suediaren aurkako partidan debutatuz (txapelketako hirugarrena) eta hurrengo partida Italiaren aurka ere jokatuz. Suediarren aurkako partidan izandako anekdota ospetsu batengatik gogoratzen da, bere taldekideak (bai selekzioan, bai Athleticen), Jose Maria Belaustek \u00abA mi el pelot\u00f3n, Sabino, que los arrollo\u00bb esan omen zuen, Suediako selekzioari gola sartu aurretik. Orduan espainiar amorruaren () mitoa jaio omen zen. Hala ere, litekeena da Belaustegigoitiak hori ez esatea, baizik eta \u00abSabino, aurrera!\u00bb, euskaraz. Izan ere, Espainiako selekzioan ziharduten beste euskal herritar futbolariak adoretzeko, askotan oihukatzen zien \u00abaurrera, aurrera!\u00bb."}
{"id": "83868", "revid": "336", "url": "https://eu.wikipedia.org/wiki?curid=83868", "title": "Carmelo Goienetxea", "text": "Carmelo Goienetxea Urrusolo (Deustu, 1898ko ekainaren 18a - Bilbo, 1984ko azaroaren 10a) euskal herritar futbolaria zen, Athleticen jokatu zuena.\n1924an Olinpiar Jokoetan parte hartu zuen."}
{"id": "83869", "revid": "336", "url": "https://eu.wikipedia.org/wiki?curid=83869", "title": "Jose Mugerza", "text": "Jose Mugertza Anitua (Eibar, 1911ko irailaren 15a - Mexiko, 1980ko urriaren 20a) euskal herritar futbolari eta entrenatzailea zen, Athleticen jokatu zuena. Iloba Jos\u00e9 Eulogio Garate zuen.\nEuskal Herriko futbol selekzioan aritu zuen Espainiako Gerra Zibilaren garaietan. Hauekin batera Mexikon jokatu eta hantxe erbesteratu zen. Club de F\u00fatbol Monterreyko zuzendari teknikoa izan zen."}
{"id": "83870", "revid": "336", "url": "https://eu.wikipedia.org/wiki?curid=83870", "title": "Felix Sesumaga", "text": "Felix Sesumaga Ugarte (Lamiako, 1898ko urriaren 12a - Leioa, 1925eko abuztuaren 24a) euskal herritar futbolaria zen, Getxoko Arenas eta Athleticen jokatu zuena."}
{"id": "83871", "revid": "105290", "url": "https://eu.wikipedia.org/wiki?curid=83871", "title": "Jasper (Kanada)", "text": "Jasper Alberta probintzian (Kanada) 4.256 biztenleko (2006) herri bat da, Mendi Harritsuetan iltzatua, trenez eta autobidez iritsi daiteke.\nBere izena herriaren eratzailearen ohorean jarrita dago, eta hasiera batean posta herria izanik, gaur egun Jasper, turismoaz bizi den herria da, urtero milioika pertsona bisitatzen dute Jasperko Parke Nazionalak dituen edertasunak ikusteko."}
{"id": "83872", "revid": "119347", "url": "https://eu.wikipedia.org/wiki?curid=83872", "title": "Kaaba", "text": "Kaaba ( \" ahoskatua, literalki esanahiz \"kubo\"\"a) Islamaren toki sakraturik eta erromesaldi erlijiosoko tokirik garrantzitsuena da. \"Jainkoaren etxea\" da, jainkotiarrak, mundutarra ukitzen duen tokia. Bertara begira jartzen dira munduko musulmandar guztiak, otoitz egiterakoan.\nHistoria.\nMahomaren garaiaren aurretik, gurtza gune bezala balio zuen Islam aurreko arabiar politeistentzat, eta, ustez, 360 idolo izan zituen.\nKaabaren sorrera, Abraham aitalehen bateratzaileari ematen zaio (Ibrahim musulmanentzat). Harri Beltza, tradizioaren arabera, Gabriel aingeruak (Yibril) Abrahami (Ibrahim) eman zion aerolito bat da. Esaten denez \"lurrera, esnea baino zuriago jeitsi zen, baina Adanen semeen bekatuek, beltz bihurtu zuten.\" Abraham eta bere seme Ismaelek, ekialdeko izkinan jarri zuten Kaaba berria eraikitzen amaitu zutenean.\nMahomaren erabakia.\n630. urtean, Mahoma profeta garailea, Mekara itzuli zen eta tenplua idoloz garbitu zuen Harri Beltza ohoratu ondoren.\nMahomak, Islamaren erlijio monoteista berria erakutsi zuenean, ez zuen Kaaba suntsitu izan nahi, ezta jarraitzaileak bilatu ere, hain antzinakoa zen eta herrian hain errotua zegoen zerbaiten aurka. Elezaharrak honako hau dio:\nSnouck Hurgronjeren arabera, inprobisazio bikain honekin, bere erlijioari jatorri arabiar bat emateaz gain, Mahomak, Islamaren independentzia ezartzen zuen, eta, aldi berean, Kaaba Ummara biltzen zuen (fededunen nazioa), arabiarrentzat kutsu erlijioso eta historiko handia zuena.\nIslamaren lehen urteak.\nSuposatzen da Kaabaren eraikina Mahomak berak erabaki zuela, baina eraldaketak laster izan ziren. Omar bigarren kalifaren garaian (634-644) ingurua zabaldu eta garbitu zen, jendeari toki egiteko. Uthman kalifak (644-656), arkupedun plaza zabala eraiki zuen.\nAbd-al-Malik kalifaren eta Ibn Zubayrren arteko gerra zibil islamikoan, Kaabak su hartu zuen 683. urtean, eta harri beltza bera hiru puskatan zatitu zen. Ibn Zubayrren agindupean berregin zen Kaaba zurez eta harriz, ustez Abraham-Ibrahimen neurri originalen arabera, eta harriaren hiru zatiak zilarra erabiliz elkartu ziten berriro. Era berean, Kaabaren inguruko plazan lurra estali eta lauzak ezarri zituzten. Idazkietan aiparturiko aldaketak dira hauek, indusketa edo azterketa zientifiko zuzenak eragotzita baitaude.\nDeskribapena.\nKaaba, Al-Haram izeneko VIII. mendean eraikitako meskita baten barnean dagoen patio baten erdian dago. Patioa, arkupe eta klaustroz inguratua dago. Han, 35.000 pertsona bil daitezke. Eraikinak, gainera, 7 minarete eta 24 ate ditu. Hegoaldeko izkinan dago Harri Beltza. Barrutian, badago, baita ere putzu sakratu bat, Zamzam edo Zemzem deitua. Esaten denez, Ismaelen (\"Ismail\") ama zen Agarrek erabili zuen.\nMusulmandarrentzako, Lur osoa da meskita bat, baina Kaaba da salat edo erritu otoitzak egiterakoan \"Nia\" edo asmoa zuzentzeko erreferentzia toki sinbolikoa.\nBertara iristen diren erromes guztiek, gantzutzearekin musukatu behar dute, baina sekula ez adorazioarekin. Mahomak musu eman zion eta honako hau esan zuen: \"Ez dut harri bat zarenik ahazten, eta ezin diezadakezu kalterik edo onik egin.\" Zilarrezko eraztun batez inguratuta dago.\nArkitektura.\n13 metroko altuera du. Fatxadak, aldiz, tamaina irregularrekoak dira, 11 eta 13,1 metroren artekoak.\nKanpoaldea, granitozko harlanduekin eraikia dago, apaindura eta leihorik gabe. Ate bakarra du. Zetazko mantu beltz batekin estaltzen da, urrez idatzitako Koraneko testuzko zerrenda bat duena. \"Kiswa\" deritzona da, sabaian zintzilik dago eta oinarrian aurkitzen diren brontzezko eraztun batzuei lokarriekin heldua.\nGainera urre hutsezko kanaloi bat du, Turkiako sultan baten oparia, zehazki, Ahmed I.a sultanaren aginduz eraikia, honen elaborazioaz, Eyliya \u00c7elebiren aita zen Mehmet Zilli Efendi derbitxea arduratu zelarik. 1627an gehitu zen, aurreko urtean, uholde batek, Kaabari kalte handiak eragin ondoren, hainbeste, ezen ia erabat berreraiki egin behar izan zela. Urtero, garbitu eta mantua berritzen zaio. Barnealdea iluna da. Sabaia, zurezko hiru zutabek eusten dute. Hormak, haitzurdinezko plakez estaliak daude, lurra bezala. Berriki, urrezko ate bat gehitu zaio. Islamaren aurreko garaian, barnealdeak, arabiar tribu ezberdinen jainkoen irudiak gordetzen zituen. Mahomaren garaian, Quraish tribua zen Kaabako santutegia zaintzeaz arduratzen zena. Mahoma, tribu honetako merkatari baten semea zen."}
{"id": "83873", "revid": "512", "url": "https://eu.wikipedia.org/wiki?curid=83873", "title": "Zamzam putzua", "text": "Zamzam putzua (baita ere Zamzamen putzua, edo Zamzam soilik, arabieraz \u0632\u0645\u0632\u0645) sakratutzat jotzen den putzu bat da, Mekan dagoena, Kaabaren ekialdetik metro gutxira. 35 metroko sakonera du, eta kupula dotore batekin estalia dago.\nTradizioak, putzu hau Gabriel goiaingeruak ireki zuela dio, Agar eta honen seme Ismael, basamortuan egarriz hiltzea eragozteko, eta, honen ondorioz, Ismaelen Putzua bezala ere ezagutzen da. Erromesaldi Handia edo Hajja egiten duten musulmandar guztiek, bertako uretatik edaten dute, sendagarritzat hartuak direnak, ontziren batean hartzen dute, euren jatorrizko tokietara eramateko, eta bere uretan urperatzen dituzte hiltzen direnean erabiliko dituzten euren krobitxetak. Erabateko sinesgarritasuna duten iturrietatik, putzu hau, jada Islamaren aurretik gurtua zela dakigu."}
{"id": "83874", "revid": "105290", "url": "https://eu.wikipedia.org/wiki?curid=83874", "title": "Shevat", "text": "Shevat edo Shvat (, akadierazko \u0160ab\u0101tutik, \"jotzen duen euria\", hilabete honetako eurien indarragatik, ipar hemisferioko neguko azkenak), hebrear egutegi modernoko bosgarren hilabetea da, Munduaren Sorrerarekin hasten dena, eta hamaikagarren hilabetea, Bibliako hilabete ordenaren arabera, Nisan hilabetetik hasten dena, hebrearrak, Egiptotik esklabotzatik irten izana ospatzeko.\nShevat hilabeteari Biblian emandako izena, soilik \"hamaikagarren hilabetea\" da, zenbaketa ordinala jarraituz, hebrear urteko gainontzeko hilabete guztiak bezala Toran: \"Berrogeigarren urtean, hamaikagarren hilabeteko lehen egunean, Moisesek israeldarrei hitz egin zien, Yahvehk eurei buruz agindu zion guztia azalduz\"\" (().\nBere egungo izenak, Shevat, bere jatorria, antzinako Babiloniako hilabeteen izenean du, akadieratik datozenak, eta, hemendik, bertan K.a. 586 eta K.a. 536 bitartean erbesteratutako judutarrek hartu zituzten, Nabukodonosor II.ak erbesteratu ondoren. Shevat hilabetea, bere izen babiloniar berriarekin, behin baino ez da agertzen: \"hamaikagarren hilabetea, Shevat hilabetea dena\". ().\nShevat hilabeteak, beti 30 egun ditu, eta ipar hemisferioko neguko hilabete bat da, gregoriar egutegiko urtarrila eta otsailarekin parekatzen dena, urtearen arabera. Zodiakoko bere zeinua, Aquarius da, euri garaiaren amaiera eta ibaien eta ur iturrien isuri oparoaren amaiera garaia izateagatik.\nJai juduak Shevat hilabetean.\nTu Bishvat, \"Zuhaitzen Urte Berria\" -Shevat hilabeteko 15. egunean, hebrear egutegiak, bere lau \"urte buru\"etako bat ezartzen duen garaia: neguko loaldiaren ondoren, zuhaitz eta landareen udaberriko berpiztea ospatzen duena."}
{"id": "83875", "revid": "1340", "url": "https://eu.wikipedia.org/wiki?curid=83875", "title": "Sion Barrutia", "text": ""}
{"id": "83876", "revid": "512", "url": "https://eu.wikipedia.org/wiki?curid=83876", "title": "Val\u00e8re basilika", "text": "Val\u00e8re Basilika (), Val\u00e8reko gaztelua () ere deitua, Suitzako Valais kantonamenduko Sion herrian dagoen eliza gotortu bat da. Muino baten gainean dago, Tourbilloneko gazteluaren parean, hau, beste aldeko muinoan dagoelarik.\nValeriako Andre Mariaren eliza (), XII eta XIII. mendeen artean eraikia izan zen, eta basilika txiki maila lortu zuen 1984an, Joan Paulo II.a Aita Santuak bisitatu zuenean.\nUste denez, basilikako organoa, basilikaren mendebaldean dagoena, 1435ean eraikia izan zen, munduko organorik antzinakoenetako batean bihurtuz. Bere hodiak, eliza baten miniaturazko gutxi gora-beherako bertsio bat eratzen duten eran jarriak daude. Hodi luzeenek, bi dorre eratzen dituzte, eta, txikienek, hiruki formako sabai bat. 1954an zaharberritua izan zen, beste organo ospetsu bat, Rysum organoa, zaharberritzen ari zen bitartean."}
{"id": "83877", "revid": "105290", "url": "https://eu.wikipedia.org/wiki?curid=83877", "title": "Lardanburu", "text": "Lardanburu, Nafarroako mendi bat da, Andimendin dagoena. Bere garaiera, 1183 metrokoa da. Bertan, San Adriani eskeinitako ermita bat dago.\nAbiapuntuak.\nLardanbururen tontorrera iristeko lehen abiapuntua, Obantzeako labar sakona da, Iturgoien eta Argi\u00f1ano kontzejuen arteko banaketa lerro bezala funtzionatzen duena. Ibilbidea, Iturgoienen gorengo puntuan abiatzen da, non bide bat, eskuinetara, Trinidadeko ermitarantz abiatzen den. Lehen zati batean, bidea Andian barneratzen da labarraren ezkerreko magal maldatsutik. Handik bi kilometro ingurura, bidea, bi harkaitz handiren artean igarotzen da, eta aurretik aparkatu egin daiteke, lehen zati hau oinez egitea eragotzi nahi bada. Metro batzuk beranduago, gure eskumatara, oso leunki jaisten den eta ibar txiki baten zeharkatzea saihesten duen desbideraketa bat agertzen da. Bide honek, lehen aipaturiko San Adriango ermitara daroa, aurretik, larre edo lautada batetatik igaro eta labarrarekiko paraleloa den bidea mantenduz. Une horretatik aurrera, bidea, bidezidor bihurtzen da, landaretza trinkoago egiten da, eta labarra bera, estutzen hasten da. Handik gutxira, bidezidorrak, eskumataranzko alternatiba bat proposatzen du. Bide horretatik, laster jaisten da labarraren barrenera, Otsanzulo deritzonera, toki malkartsu bat, nora ia urik ez den jaisten eta eguzkiaren izpiak ia iristen ez diren. Bide horretatik egin beharreko ibilbidea, hasiera batean, posible da, baina pasabide estuetatik, azkenean, oso erraza ez den eskalatzea eskatzen dutenak.\nIbilbide lasaiago bat nahi izanez gero, jeitsierako bidezidor hori alde batera utzi eta pixkanaka ezkerrerantz igotzen hasi behar da, bidezidorrarekin jarraitzeko. Asmatu egin da honekin Iturxarrera heltzean, non iturriaren uren gainetik ibiltzen den. Igotako altuerarekin, iturbururantz itzuli eta bertatik jarraitu behar da, Iturgoien eta Argi\u00f1ano kontzejuen arteko banaketa harresitxoa eskumatara utziz. Handik zati batetara, bidezidorrak, mendebalderantz bira egiten du, eta antzeko itxura eta maldako labar adar batean sartzen da. Eskumatara, Otsaurka altxatzen hasten da, eta bidezidorretik jarraitzen da eragozpen handirik gabe. Eskumatara baita, goraxeago, zerra ixten duen hesia agertzen da, eta laster aurkituko da bertan, aipaturiko hesiarekiko paraleloan igotzen dihoan bide batetara ematen duen pasabide bat, eta, berarekin, labarraren burura iristen saiatu behar da. Han dago Larrenganbela pasabidea, nondik zerraren barnealdera sartzen den, eta nondik, eskumatara desbideratuz, zailtasunik gabe, tontorrera iristen den, han eta hemen kareharrizko plantxak dituen lautada luze batean, gora-behera gutxirekin.\nBeste aukera bat, Trinidadeko bideko lehen zatiaren ondoren, ezkerrean bide bat duen botatako borda handi batetarantz jarraitzea da. Ez da hartu behar, baizik eta, bidea pixkat jarraituz, eskumatarantz beste bat hartu behar dela, iparrekialderanzko norantzan, Tanturranditik jeisten den banaketa lerrora iristea ahalbidetzen duena. Hortik, lehenik iparralderantz eta ondoren mendebalderantz hartu behar da, bide argitik, eta borda multzo batetara iristen da, Larrenganbela pasabidearen inguruan, aurreko ibilbidearekin lotzen dena."}
{"id": "83878", "revid": "512", "url": "https://eu.wikipedia.org/wiki?curid=83878", "title": "Visperterminen", "text": "Visperterminen Suitzako Valais kantonamenduan dagoen udalerri bat da. Visp barrutian dago, barruti honen iparrekialdeko muturrean. Bere mugak honako hauek dira: Iparraldean, Visp eta Brig-Glis (azken hau Brig barrutian dagoena) udalerriak ditu, ekialdean, Simplonekin (Brig barrutikoa), hegoaldean, Eisten eta Staldenriedekin, eta, azkenik, mendebaldean, Stalden eta Zeneggenekin. Herri honetan, nabarmentzekoa da Gebidumsee izeneko lakua, 2200 metroko garaieran dagoena."}
{"id": "83879", "revid": "105290", "url": "https://eu.wikipedia.org/wiki?curid=83879", "title": "Gebidumsee", "text": "Gebidumsee (edo Gibidumsee), Geabidum Pass delako mendi pasabidetik gertu dagoen aintzira bat da, Suitzako Valais Kantoiko Visperterminen izeneko udalerrian, 2.200 metro inguruko garaieran.\nBere izena dela eta, ez da Stausee Gibidumekin nahastu behar. Azken hau, uharka bat da"}
{"id": "83880", "revid": "105290", "url": "https://eu.wikipedia.org/wiki?curid=83880", "title": "Krokodilopolis", "text": "Krokodilopolis () edo Arsinoe () Goi Egiptoko XX. nomoaren hiriburua zen, Moeris lakutik gertu zegoen hiri bat, egungo Faiyumgo gobernadore-herrian, Hawaratik iparraldera.\nIzen egiptoarra: Shedet, Per-Sobek eta izen greziarra: Arsinoe, Krokodilopolis zuen.\nIzena, Ptolomeo II.ak eman zion antzinako Krokodilopolis hiriari, Arsinoe egiptoar printzesaren omenez, Ptolomeo I.a Soter eta honen emazte Berenize I.a Egiptokoaren alaba zena.\nHandik gertu, \"Labirintoa\" deritzon eraikin multzoa nabarmentzen zen, Hawaran, Herodotok deskribatua, eskualdean, baita ere, petesukoak gurtu eta lurperatzen ziren, hirian gurtza berezia zuten krokodilo sakratuak, Sobek jainkoaren ustezko haragitze bezala.\nHondakin arkeologikoak.\nZenbait tenpluren hondakinak geratzen dira, horietatik handiena, XII. dinastiaren aurretik eraiki eta Ramses II.ak berreraikia izan zen. Honako hauek nabarmentzen dira:"}
{"id": "83881", "revid": "1310", "url": "https://eu.wikipedia.org/wiki?curid=83881", "title": "Jorge Maria Ribero-Meneses", "text": ""}
{"id": "83882", "revid": "512", "url": "https://eu.wikipedia.org/wiki?curid=83882", "title": "Joaqu\u00edn Sabina", "text": "Joaqu\u00edn Sabina (\u00dabeda, Ja\u00e9n, 1949ko otsailaren 12a - ), abeslari eta poeta espainiarra da, Madril bizileku aspalditik hartu duena. Hamalau diska kaleratu ditu, lau zuzenean eta hiru bilketa-diska."}
{"id": "83883", "revid": "336", "url": "https://eu.wikipedia.org/wiki?curid=83883", "title": "Gorka Iraizoz", "text": "Gorka Iraizoz Moreno (Iru\u00f1ea, 1981eko martxoaren 6a - ) euskal herritar futbolari ohia da, atezain gisa jokatzen zuena. Bere ibilbidearen zati handi bat Athleticen eman zuen, baina Eibarren, Gironan eta Espanyolen ere aritu zen.\nEuskal Herriko futbol selekzioarekin ere behin baino gehiagotan jokatu izan du, 12 aldiz hain zuzen ere."}
{"id": "83884", "revid": "336", "url": "https://eu.wikipedia.org/wiki?curid=83884", "title": "Ustaritz Aldekoaotalora", "text": "Ustaritz Aldekoaotalora Astarloa (Abadi\u00f1o, 1983ko otsailaren 16a - ) euskal herritar futbolaria da, Athleticen jokatu zuena 2011. urtera arte."}
{"id": "83885", "revid": "58701", "url": "https://eu.wikipedia.org/wiki?curid=83885", "title": "Moeris", "text": "Moeris edo Meris (antzinako grezieraz: \u039c\u03bf\u1f35\u03c1\u03b9\u03c2) antzinako idazle greziarrek Egiptoko gaur egungo El Fayum eskualdeko laku bati emandako izena da, laku honen urak, K. a. XIX. mendean erregulatu zirelarik, Egiptoko Inperio Ertaineko XIX. dinastiako faraoi izan zen Amenemhat III.aren erregealdian. Gaur egun, ur gazizko laku bat da, txikiagoa, Birket Qarun deitua.\nEtimologia.\nAntzinako egiptoarrek emandako izena \"mer-uer\" zen, \"laku handia. Beste izen batzuk ere jaso zituen. Honako hauek, adibidez: \"Osirisen lakua\", \"laku garbia\" edo \"Lakua\". Herodotok, nork K. a. V. mendean bisitatu zuen, Meris deitu zuen. Gaur egungo eskualdearen izenak, El Fayum izenak, alegia, \"Itsasoa\" esan nahi du, antzinako izenak gogoraraziz.\nHistoria.\nEskualdean, jendea jada historiaurrean bizi zen arren, Inperio Ertainean kolonizatu zen eskualde hau sistematikoki, lurreko eremurik emankorrenetako bat bihurtuz, Egiptoko XII. dinastiaren garaian, eremu ereingarri erraldoi bat sortzea ahalbidetu zuten bideratze lanak hasi zirenean.\nLakuaren ingurua, lur zingiratsuz osatua zegoen, eta nekazaritza lur bihurtzeko, drainatu eta Niloren emaria erregulatu behar izan zen, eta hori izan zen Amenemhat III.a faraoiaren teknikoen lorpen handia, antzinateko mundu osoa harriturik utzi zuen kanal sare erraldoi bat egin zutenak. Herodotok honela deskribatzen du:\n Herodoto\nAmenemhat III.ak, lakutik gertu, eraikin multzo handi bat eta nekropoli handi bat ere eraiki zituen, Dahshurren zegoena bertan behera utziz. Herodotok, tokia bisitatu zuena, \"Labirintoa\" deitu zuen, multzoaren handitasuna eta konplexutasunagatik. Ondorengo egiptoarrek, bere oroitzapena ohoratzeko, jainkoa bailitzan gurtu zuten Antzinako Egiptoren historia amaitu zen arte.\n Herodoto.\nZoritxarrez, tokiko hezetasun handiak eta gizakiaren suntsipenak, Amenemhatek eraikitako piramidearen hondarrak baino ez zituen utzi, baina ez zen ia ezertxo ere geratu, Herodoto horrenbeste harritu zuen Labirintoaz."}
{"id": "83886", "revid": "336", "url": "https://eu.wikipedia.org/wiki?curid=83886", "title": "Qarun aintzira", "text": "Qarun edo Karun aintzira (arabieraz: \u0628\u062d\u064a\u0631\u0629 \u0642\u0627\u0631\u0648\u0646, \"bahirat qarun\", \"Birket al-Qarun\" edo \"Birket el-Kerun\") Nilo ibaitik mendebaldera dagoen laku baten izen arabiarra da, Kairotik laurogei kilometro inguru hego-mendebaldera dagoena, Faiyumgo sakonunean.\nBere hedadura, 230\u00a0km\u00b2koa da. Itsasoaren mailatik behera dago, dagoen eskualde osoa bezala, 1700\u00a0km\u00b2ko hedadura duen sakonune bat eratzen duena. Nilorekin, kanal baten bidez lotuta dago: \"Bahr Yussef\" \"Joseren Kanala\".\nLakua, askoz handiagoa zena Neolito aroan, mailaz jaisten joan zen gaur egun, duela 10.000 urte zuen hedaduraren hamarrena baino ez duelarik. Bere antzinako izen greziarra, Moeris zen, eta antzinako egiptoarrek emandakoa, \"mer-wer\" zen \"laku handia\"."}
{"id": "83887", "revid": "336", "url": "https://eu.wikipedia.org/wiki?curid=83887", "title": "Iban Zubiaurre", "text": "Iban Zubiaurre Urrutia (Mendaro, 1983ko urtarrilaren 22a - ) euskal herritar futbolaria da, egun Athleticek utzita Elx CFen jokatzen zuena.\nReal Sociedadetik Athletic Clubera pasa zenean, klub bien arteko eztabaida hasi zen, epaitegietan bukatu zuena."}
{"id": "83889", "revid": "336", "url": "https://eu.wikipedia.org/wiki?curid=83889", "title": "Koikili Lertxundi", "text": "Koikili Lertxundi del Campo (Otxandio, Bizkaia, 1980ko abenduaren 23a) futbolari profesional ohia da. Ezker atzelaroi moduan aritzen zen. Mailarik gorenean Athleticen jokatu eta gero, Mirandes taldean bukatu zuen bere ibilbide profesionala. Gaztetan grekoerromatar borrokan aritu zen, eta Historia ikasi zuen EHUn.\nFutbolari ibilbidea.\nAurrer\u00e1 de Vitoriatik eta Osasuna Promesastik pasatu ondoren, Sestao Riverera heldu zen. Bizkaiko taldearekin 14 gol sartu zituen 64 partidatan, atzelaria izan arren.\n2007an Bilbao Athleticek fitxatu zuen, baina denboraldiaurrean oso partida onak jokatu zituenez lehenengo taldea zuzentzen zuen Joaqu\u00edn Caparr\u00f3sen konfiantza lortu zuen.\n2011/2012 denboraldia amaitzean Athleticek ez zion kontratua berritu, izan ere ez zuen askorik jolasten Marcelo Bielsarekin zituen liskarrak zirela-eta. Azken finean, esan daiteke Caparrosekin izan zituela bere futboolari-bizitzako momenturik goxoenak, izan ere ia partidu guztietako minutuak jolastu zituen, eta gainera, Errege Kopako finalera heldu zen, nahiz eta 3-0 galdu F.C. Barcelonaren aurka. Ondoren Mirandesen aritu zen, 2014ko ekainaren bukaeran futbol profesionala utzi zuen arte.\nFutbola zen bere kirolik \"gustokoena\", baina borroka grekorromanoan ere aritu omen zen. Gaur egun, mendiko irteerak antolatzen ditu, bizikleta oso gogoko baitu."}
{"id": "83890", "revid": "336", "url": "https://eu.wikipedia.org/wiki?curid=83890", "title": "Luis Prieto", "text": "Luis Prieto Zalbidegoitia (Bilbo, Bizkaia, 1979ko otsailaren 19a) euskal herritar futbolaria da, egun Deportivo Alav\u00e9sen jokatzen duena. Euskal Herriko futbol selekzioarekin ere jokatu du."}
{"id": "83891", "revid": "336", "url": "https://eu.wikipedia.org/wiki?curid=83891", "title": "Ander Murillo", "text": "Ander Murillo Gartzia (Donostia, 1983ko uztailaren 22a - ) euskal herritar futbolari ohia da, egun Athleticen jokatzen zuena.\nEuskal Herriko futbol selekzioarekin ere jokatu du. Aita Luciano Murillo eta osaba Eliseo Murillo ditu, biek Real Sociedadean aritutakoak."}
{"id": "83893", "revid": "4380", "url": "https://eu.wikipedia.org/wiki?curid=83893", "title": "Joaquin Sabina", "text": ""}
{"id": "83895", "revid": "105290", "url": "https://eu.wikipedia.org/wiki?curid=83895", "title": "Almena", "text": "Almena, merloia edo ozka Erdi Aroko arkitektura militarreko ohiko elementu arkitektonikoa da.\nGaztelu, dorre defentsibo etab...en perimetroko harresiak tarte erregularretan koroatzen dituzten irtenune bertikalak dira. Almenen artean aurkitzen diren gune irekiei, \"kanoitoki\" deritze, bertatik agertzen baitziren kanoien ahoak.\nAlmenen funtzio nagusia, defentsa pasiboa zen, bertan bizi zirenak, setiatzaileengandik babestuz, edo kontraerasotzeko, nolabaiteko babesa bermatuz. Defentsa aktibo bezala ere funtziona zezaketen, kenduak izan zitezkeelarik, harresiak eskalatzen saiatzen ziren erasotzaileen aurka edo ate aurrean biltzen zirenen aurka jaurtiz.\nErdi Aroko eraikinetan, tradizionalki, honako merloi mota hauek bereizten ziren:\nAlmenaren erabilerak suzko armen garaian, funtzio apaingarria baino ez du, eta berpizte garai bat du XIX. mendean, erromantizismo-neogotiko garaian."}
{"id": "83896", "revid": "336", "url": "https://eu.wikipedia.org/wiki?curid=83896", "title": "Ameriketako Estatu Batuetako Kostazainak", "text": "Ameriketako Estatu Batuetako Kostazainak edo ingelesez \"United States Coast Guard\", Ameriketako Estatu Batuen kosten zainketaz arduratzen den Segurtasun Nazionalerako Sailaren menpeko armada da. Beste armadekin batera, Ameriketako Estatu Batuetako Indar Armatuak osatzen dute.\nZerbitzuen banaketa.\nKostazainek, estatua 9 barruti ezberdinetan banatzen dute, hau da, hauen zereginak 9 eremu ezberdinetan banatuta geratzen dira Ameriketako Estatu Batuetan."}
{"id": "83897", "revid": "922619", "url": "https://eu.wikipedia.org/wiki?curid=83897", "title": "Daniel Maeztu", "text": ""}
{"id": "83898", "revid": "6950", "url": "https://eu.wikipedia.org/wiki?curid=83898", "title": "Mikel Basabe", "text": "Mikel Basabe Kortabarria (Elorrio, Bizkaia, 1966) IX. legegintzaldian Eusko-Legebiltzarkidea izandakoa da. Ikus-entzunezko komunikazioan eta filologia alemaniarrean lizentziatua da. 2004ko abendutik 2006ra Aralarren koordinatzaileordea izan zen.\n2009ko Euskadiko Hauteskundeetako Aralar alderdiko zerrendaburua izan da Arabatik.\n2011ko apirilaren 4an Aralarrek alderditik kanpo geratzen zela adierazi zuen, Gasteizko Parlamentuan alderdiaren diziplina ez jarraitzearren. Geroago, uztailaren 31an legebiltzarkide kargua utzi zuen."}
{"id": "83899", "revid": "119347", "url": "https://eu.wikipedia.org/wiki?curid=83899", "title": "Kapitolino", "text": "Kapitolino edo\nKapitolino muinoa (; ) Erromako zazpi muinoetako garaiena eta ospetsuenetako bat da, Erromatar foroa eta Marteren Zelaiaren artean kokatua. Kapitolio hitza, muino honen izenetik dator.\nAntzinatea.\nHasieran, Saturnoren mendia deitua zen, Erromako jainko nagusia zena. Tontorretako batean, bi baititu, altxatzen zen, aurretik, uste denez, Veiovisi eskainitako tenplu etruriar baten tokian, \"Kapitolioko Hirukoa\" zen Jupiter, Saturno eta Minervari eskainia (etruriar eraginaren ondoren, aurretik, Jupiter, Marte eta Quirinori eskeinia baitzegoen). Eraikina, zenbait alditan suntsitua eta ondoren berreraikia izan zen, lehena, Tarkinio Priskoren erregealdian izan zelarik, eta, azkena, Tito eta Domiziano enperadoreen garaian. Veiovisen etruriar tenpluaz, Infernuko Jupiter moduko bat, geratzen dena, estatua bera eta hondarren batzuk baino ez dira.\nBeste tontorrean, Arx bezala ezagutzen dena, Juno Monetari eskainitako tenplu bat zegoen, eta tarteko sakonunea, elezaharrak, Romulok eraikitako jatorrizko babeslekua kokatzen zuen lekua zen. Bazeuden beste tenplu eta toki garrantzitsu batzuk muino honetan, agiriak gordetzen ziren tokia, adibidez, Tabularium izenez ezagutzen dena (honetaz, zimenduak kontserbatzen dira, eta Luzio Kornelio Silak berreraiki zuen K. a. 82an), gens Juliaren aldareak edo Tullianumeko presondegia.\nKapitolino muinoa, Erromaren historia ilunarekin ere lotua dago. Bertan zegoen, elezaharraren arabera, sabinarren aurkako gerran, Tarpeia Vestaren birjina bota zuten harkaitza, Espurio Tarpeioren alaba, eta Tito Taziorekin elkarlanean aritu zena, sabinarrak hirian sar zitezen, traditze krimenagatik, harkaitzetik botatzearen zigorra jaso zuen lehen pertsona izan zelarik, behean zeuden harkaitz malkartsuetara erori eta tokiari izena emanez, ordutik aurrera, Tarpeiaren Harkaitza bezala ezagutua.\nMultzoa, harresitua zegoen, gotorleku txiki bat eratuz, K. a. 387an, galiar zelten inbasioaren garaian babesleku bezala balio izan zuena. Izan ere, Marko Bruto eta Julio Zesarren hilketan parte hartu zuten beste batzuk, muinoko Jupiter Optimus Maximusen tenplu barnean gorde ziren, nora Julio Zesar bera, belauniko joan zen sei hilabete lehenago, Jupiterren mende zegoela adierazteko, bere Garaipenaren ospakizunean istripu bat izan ondoren, eta, jainkoak, Julio Zesarrek gerra zibilean egindakoak onartzen ez zituen adierazgarritzat ulertu zena.\nErdi Aroa.\nJuno Monetaren tenplua zegoen tontorrean bertan, Erdi Aroan, Santa Maria de Ara Coeli eliza altxatu zen, honen oinarrian, erromatar \"insulae\" baten hondarrak aurkitzen direlarik, honetaz, kaletik, okupatu zuten dendetatik lau ikus daitezkeelarik. Garai honetan, Kapitolio Muinoaren izaera sakratua, izaera politikoko eta Erromako gobernu gune funtzio berrien mesedetan galtzen da, herri bezala pizten dena XI. mendean, eta non senatu berriaren egoitza ezartzen den 1144an. Hiria, handik gutxira, erabat aita santuaren mende zegoen, eta Kapitolio muinoan, hiritarrek euren erresistentzia erakutsi zuten zenbait alditan, Cola di Rienzoren errepublikaren berrezarpenean kasu. XVI. menderako jada gaur egun ezagutzen diren eraikinek inguratzen zuten kapitolioko enparantza.\nPizkundea.\nPaulo III.a aita santuaren aginduz, Michelangelok, Pizkunde garaiko jeinu handienetako batek, aldaketa sakon bat planifikatu zuen. Aldaketaren bidez, Aita Santuak Erromatar Germaniar Inperio Santuko enperadore Karlos V.a txunditu nahi zuen, 1538an hiria bisitatzeko asmoa baitzuen. Egitasmoak eta lanak 1536an hasi ziren arren, ez ziren amaitu XVII. menderarte. Campidoglio Enparantza San Petri basilikarantz begira jarri zen, jatorrian zuen Fororako norantza aldatuz; era horretan, enparantzari sinbolismo berria eman zitzaion, Eliza Erromako autoritate nagusitzat hartzen baitzen. Plazaren erdialdean, gaur egun, Marko Aurelioren Zaldizko Estatuaren kopia bat dago.\nCampidoglio enparantzaren inguruan Kontserbadoreen Jauregia eta Palazzo Nuovo eraiki ziren, baita Senatuaren Jauregia ere, hau, Tabulariumaren hondakinen gainean, multzoari Antzinako Erromak zuen monumentalitatearekin bat zetorren eraikuntza uniformetasuna emanez.\nSarrera eskailera berri batzuk ere eraiki ziren, \"Cordonata\" deituak, enparantzara zaldi gainean sartzea ahalbidetzen zutenak. Balaustradaren azpian Kastor eta Pollux Dioskuroen estatuak jarri ziren; gaur egun, haien kopiak daude."}
{"id": "83900", "revid": "105290", "url": "https://eu.wikipedia.org/wiki?curid=83900", "title": "Aurelianoren Harresiak", "text": "Aurelianoren Harresiak Erroman, Aureliano enperadoreak eraikitako eraikuntza militar defentsibo bat dira. Bere jatorrizko luzera, 19 kilometrokoa zen, baina, gaur egun, 12,5 kilometro baino ez dira mantentzen. Harresi hauek eraikitzearen arrazoia, Erroma, barbaroen inbasioetatik babestea zen, 271. urtean hasi zirenak.\nZirkulu osoak, 13,7 km\u00b2ko eremu bat inguratzen zuen. Hormek, 3,5 metroko sendoera eta 8 metroko altuera dute, karratu formako dorre bat zuela 100 erromatar oinetik behin, 29,6 metrotik behin, alegia. V. mendean berriztuak izan ziren, altuera bikoiztuz, 16 metrorarte, Flavio Estilikon jeneralaren aginduz, Inperioko gizon indartsua Honorio enperadorearen erregealdian. Hexagono forma zuten, eta bertan, 382 dorre, 7020 almena, 18 ate nagusi, 5 poterna, 116 komun eta 2066 kanpo leiho aurkitzen ziren.\nGaraiko lan urbanistiko eta garapen adibide dira, eta, neurri batean, Erdi Aroko hirien existentzia mehatxatuari aurreratu ziren.\n2001ean, ekaitz bortitz batek, harresien 400 metro suntsitu zituen, baina berriztu eta berrinauguratu egin ziren 2006an."}
{"id": "83901", "revid": "105290", "url": "https://eu.wikipedia.org/wiki?curid=83901", "title": "Poterna", "text": "Poterna, bigarren mailako ate bat da, bereziki, gotorleku batean, harresi batean edo gaztelu baten harresietan kasu. Ohi, ezkutatuta edo disimulaturik dauden tokietan daude, barne barrutian aurkitzen direnei, ikusi gabe eta arreta piztu gabe sartu edo irtetzea ahalbidetuz. Setio batean, poterna batek, irteera bezala funtziona zezakeen, defentsan ari zirenei, setiatzaileen inguratzetik ihes egitea ahalbidetuz."}
{"id": "83903", "revid": "201", "url": "https://eu.wikipedia.org/wiki?curid=83903", "title": "Zamzamen putzua", "text": ""}
{"id": "83904", "revid": "201", "url": "https://eu.wikipedia.org/wiki?curid=83904", "title": "Zamzam", "text": ""}
{"id": "83905", "revid": "201", "url": "https://eu.wikipedia.org/wiki?curid=83905", "title": "Arsinoe (Egipto)", "text": ""}
{"id": "83906", "revid": "336", "url": "https://eu.wikipedia.org/wiki?curid=83906", "title": "Joseba Garmendia", "text": "Joseba Garmendia Elorriaga (Basauri, 1985eko urriaren 4a - ) euskal herritar futbolaria da, Athleticeko jokalari ohia. Puntaerdi moduan jokatzen du."}
{"id": "83907", "revid": "336", "url": "https://eu.wikipedia.org/wiki?curid=83907", "title": "Francisco Javier Yeste", "text": "Francisco Javier Yeste Navarro (Basauri, Bizkaia, 1979ko abenduaren 6a - ) euskal herritar futbolari ohia da.\nAthletic-en hamaika denboraldiz aritu eta gero, Arabiar Emirerri Batuetako eta Greziako ligetan jokatu zuen.\nEuskal Herriko futbol selekzioarekin ere hainbat partida jokatu ditu. Erretiratu eta gero entrenatzaile bilakatu zen."}
{"id": "83908", "revid": "336", "url": "https://eu.wikipedia.org/wiki?curid=83908", "title": "Igor Gabilondo", "text": "Igor Gabilondo del Campo (Donostia, 1979ko otsailaren 10a - ) euskal herritar futbolari ohia da, Athleticen eta Errealean jokatzen zuena. Ezker Hegalean aritzen zen. Euskal Herriko futbol selekzioarekin ere jokatu du."}
{"id": "83909", "revid": "105290", "url": "https://eu.wikipedia.org/wiki?curid=83909", "title": "Javarus", "text": "Javarus Finlandiako Kemij\u00e4rvi udalerrian dagoen herrixka bat da. Iparraldean dago, Javarusj\u00e4rvi eta Suopankij\u00e4rvi aintziren artean eta Pyh\u00e4-Luosto Parke Nazionalaren ondoan dago."}
{"id": "83910", "revid": "336", "url": "https://eu.wikipedia.org/wiki?curid=83910", "title": "Carlos Gurpegi", "text": "Carlos Gurpegi Nausia (Iru\u00f1ea, Nafarroa Garaia, 1980ko abuztuaren 19a) euskal herritar futbolari ohia da. Egun erretiratuta dago Athleticen 14 denboraldi egin ondoren.\nGurpegik bi urteko zigorra izan zuen 2003ko azaroaren 3an, nandrolona sustantzian positibo eman zuelako. Zigorra eten zuten, epaitegietan Gurpegik sustantzia bere gorputzak berak ekoitzia zela argudiatu ondoren. Azkenean, ordea, epaia ez zen Gurpegiren aldekoa izan, eta 2008ko apirilaren 23 arte zigortu zuten.\nEuskal Herriko futbol selekzioarekin ere jokatu du."}
{"id": "83911", "revid": "336", "url": "https://eu.wikipedia.org/wiki?curid=83911", "title": "David Cu\u00e9llar", "text": "David Cu\u00e9llar Tainta (Iru\u00f1ea, 1979ko azaroaren 1a - ) euskal herritar futbolari ohia da. Anaiak Crescencio eta Jos\u00e9 Luis futbolariak izan dira baita ere."}
{"id": "83912", "revid": "1545", "url": "https://eu.wikipedia.org/wiki?curid=83912", "title": "David Cuellar", "text": ""}
{"id": "83913", "revid": "336", "url": "https://eu.wikipedia.org/wiki?curid=83913", "title": "Javi Martinez", "text": "Javier \"Javi\" Mart\u00ednez Aginaga (Aiegi, Nafarroa, 1988ko irailaren 2a) nafar futbolaria da. 1,90 metro garai da, eta 86,4\u00a0kg pisatzen du. Javi Martinez izenaz ezaguna, erdilari postuan jokatzen du, nahiz eta atzelari ere jokatu duen. Alemaniako Bundesligako lehen mailan jokatzen du, Bayern Munich taldean.\nIndartsua eta gorputz handikoa da, oso ondo egiten du presioa, baloiak lapurtzen ditu, eta erasora igotzen da. Osasunako harrobian hezi zen. Hala ere, 18 urte betetzerako (2006ko udan) Athleticek fitxatu zuen, 6 milioi euroren etete klausula ordainduta, eta han debutatu zuen lehen mailan. Athleticeko jokalari garrantzitsuenetakoa bilakatu zen. 2012ko udan, Alemaniako Bayern Munich taldeak fitxatu zuen, 40 milioi euroren etete klausula ordainduta. Horrenbestez, Bundesligako inoizko fitxaketen artean, gehien ordaindutakoa da.\nEspainiako selekzioarekin 2010eko ekainaren 25ean debutatu zuen, eta 2010eko Munduko Futbol Txapelketa irabazi zuen, bai eta 2012ko Europako Futbol Txapelketa ere."}
{"id": "83914", "revid": "6327", "url": "https://eu.wikipedia.org/wiki?curid=83914", "title": "Javier Mart\u00ednez Aginaga", "text": ""}
{"id": "83915", "revid": "336", "url": "https://eu.wikipedia.org/wiki?curid=83915", "title": "Markel Susaeta", "text": "Markel Susaeta Laskurain (Eibar, 1987ko abenduaren 14a - ) euskal herritar futbolari ohia da, puntaerdi gisa edota eskuin hegalean. 2007tik 2019ra Athleticeko jokalaria izan zen, Gurpegui joan zenetik kapitaina. 500 partidu baino gehiago jokatu ditu taldearekin, eta 50 gol baino gehiago sartu. N\u00e9stor Susaeta futbolariaren lehengusua da. 2019ko udan uko egin zion Athleticek egin zion kontratua berritzeko eskaintzari."}
{"id": "83916", "revid": "336", "url": "https://eu.wikipedia.org/wiki?curid=83916", "title": "Fernando Llorente", "text": "Fernando Llorente Torres ( ahoskatua; Iru\u00f1ea, 1985eko otsailaren 26a) futbolari errioxarra da, Athleticen harrobian hezia. Gaur egun, Espainiako Ligako Bigarren Mailako Eibar KE-an jokatzen duena aurrelari gisa. \nEspainiako selekzioarekin 2010eko Munduko Txapelketa eta 2012ko Eurokopa irabazi ditu.\nTransfermarkt, futboleko merkatuan espezializatutako orrialdearen arabera, 600.000 euroko balioa du."}
{"id": "83917", "revid": "336", "url": "https://eu.wikipedia.org/wiki?curid=83917", "title": "Aritz Aduriz", "text": "Aritz Aduriz Zubeldia (Donostia, Gipuzkoa, 1981eko otsailaren 11) futbolari profesional ohia da. Athletic Club futbol taldean aritu da aurrelari moduan. Athleticeko historiako aurrelari eraginkorrenetako bat izan zen. Futbolarien artean ez da batere ohikoa, baina 30 urte betez geroztik haren jokoak gora egin zuen nabarmen. 2017ko azaroak 15ean Athleticekin zeukan kontratua luzatu zuen, 2019ko ekainera arte. 2020ko maiatzaren 20an futbolari agur esan zion.\nEuskal Selekzioarekin hamabi partido jokatu zituen, eta hamabi gol lortu. Espainiako futbol selekzioarekin ere jokatu du, eta 35 urterekin (35 urte, 9 hilabete, egun 1), Espainiako selekzioarekin gola sartu duen jokalaririk helduena bihurtu zen. Jose Maria Pe\u00f1a Salegi getxoztarrak zuen aurreko marka, 1930ean lortua.\nIbilbidea.\nHasiera.\nDonostiako Ulia auzoan hasi eta hezi zen eta Herri Ametsa ikastolan ikasi zuen 14 urte bete zituen arte. 14 urte beteta Aiete auzora joan zen bere gurasoekin. Eski monitore eta mendizale amorratuak ziren. Gazte-gaztetik hainbat kirol praktikatu zituen, eskia, tenisa, kayaka, snowboarda, surfa edo pala besteak beste. 9 urterekin Espainiako iraupen-eskiko txapeldunorde geratu zen. Halere, futbola eta gainerako kirolen artean aukeratu behar izan zuenean, futbola aukeratu zuen. Bere lehen pausuak Herrerako Sportingean izan ziren, 1994an Antiguoko K.E.-an jokatzen hasi zen arte, non haur, kadete eta gazte kategorietan aritu zen. Talde on bat osatu zuten, Xabi Alonso, Andoni Iraola, Mikel Arteta eta Mikel Alonso han zeudelarik. Errege Kopako finalerdietara iritsi ziren, non Real Madrilen kanporatuta gelditu ziren, etxean 4-2 irabazi ostean eta Madrilen itzuliko norgehiagokan 3-0 galdu ostean. Urte horretan golegile onena izan zen 33 golekin.\n1999. urtean, Gasteizko Aurrera taldera joan zen, 2.B mailan aritzen zena (Athletic-ekin hitzarmena duena, Antiguokok bezala). Gasteiztarrekin jokatutako azken denboraldian 8 gol lortu zituen, non, 2 Bilbao Athletic-en aurka izan ziren.\nLezama eta debuta lehen mailan.\nAthleticek Aduriz fitxatu zuen 2000. urtean. Bilbao Athleticen egon zen 2000tik 2003ra, Bigarren B Mailan jokatzen. Lehen denboraldian 7 golekin golegile onena izan zen nahiz eta bigarren itzulira arte titularra ez izan. 2001-02 denboraldian, Carlos Terrazas entrenatzaile zelarik 35 partido jokatu zituen hasieratik 8 gol lortuz. Urte horretan Arriaga izan zen golegile onena 15ekin. Birritan deitu zuten lehen talderako nahiz eta behin-betiko deialdian ez sartu.\n2002-03ko aurredenboraldia lehen taldearekin bete zuen, Jupp Heynckes-en agintepean. Irailaren 11n izan zen bere debut ofiziala Athletic Clubarekin Amurrioren aurkako kopako partidan. Ligan irailaren 14ean debutatu zuen, Bartzelonaren aurka, Santi Ezquerro aurrelari naparra 77. minutuan ordeztuz. Beste deialdi batzuetan sartzea lortu zuen nahiz eta bi partida gehiago bakarrik jolastu 23. eta 24. jardunaldietakoak hain zuzen. Denboraldi gehiena bigarren taldean bete zuen, Bigarren mailarako igoera-fasea jokatuz Ernesto Valverdek zuzentzen zuen taldearekin. Lesioak zirela eta 5 gol baino ez zituen lortu. Denboraldi amaieran Athleticek kontratu berriztapena eman nahi izan zion ondoren lagapena bilatzeko, baina Aritz Adurizek bigarren mailan jokatu nahi zuen eta lagapen bidez hori ez zen posible izango. Beraz taldea eta jokalaria ez ziren akordio batera heldu.\nBurgos eta Valladolid (2003-2005).\nAzkenean Bigarren B mailako, Carlos Terrazasek zuzentzen zuen Burgos F.T.ra joan zen. Denboraldi bikaina burutu zuen, beti titularra izanez eta 16 gol sartuz.\n2004-05 denboraldian Bigarren mailara salto egitea lortu zuen Real Valladoliden eskutik. Lehen 3 partidetan 6 gol sartu zituen, Alavesen aurkako hat-tricka barne. 2005eko urtarrilaren 25ean Kopako final laurdenetan San Mamesen lehen gola lortu zuen, Athleticen aurka baina. Bi hilabeteko lesio batekin bukatu zuen denboraldia, 14 golekin, bere taldeko erregistro onena, 12 lehen itzulian.\nHurrengo denboraldian hasiera ona burutu zuenez, Athleticek berriz fitxatu zuen, 3 milioiren ordez, jaitsiera postuetatik irteteko beharrean.\nBigarren etapa Athleticen.\nReal Madrilen aurka 0-1 galdutako norgehiagoka batean birdebutatu zuen. Bere lehen golak errealaren kontrako derbian izan ziren urtarrilaren 22an 3-3 bukatu zen norgehiagokan. San Mamesen lehen gola, otsailaren 26an heldu zen Vilarrealen kontrako banakako berdinketan. Javier Clementeren agintepean taldeak lehen mailan geratzea lortu zuen eta nahiz eta azken jardunaldiak lesioagatik galdu, taldeko golegile onena izan zen 6 golekin, Urzaiz, Llorente eta Joseba Etxeberria bezalako jokalarien aurretik.\n2006-07 denboraldian golegile onena izan zen berriz ere, 8 golekin. Erabakigarria izan zen. Azken jardunaldian, Levanteren aurkako 2-0ekoan, Serranok bere atean sartzea eragin zuen, lehen mailako postua ziurtatuz.\n2007-08 denboraldia titular moduan hasi zuen, baina denborarekin Fernando Llorentek hartu zion lekua. 9 gol lortu ostean, taldeak, Macua presidente zelarik, RCD Mallorkaren eskaintza onartzea erabaki zuen eta ez taldekideek, ez zalegoak, ez berak ere, ez zuten bere salmenta begi onekin ikusi. Horretaz gain nahiko polemikoa izan zen operazio hori, 2017ra arte ez zuelako dirua jaso Athletic Clubak.\nRCD Mallorca eta Valentzia.\n2008an G\u00fciza aurrelariaren hutsunea betetzera heldu zen Aritz eta nahiz eta erregistro berdinetara ez zen heldu, 11 gol sartu zituen Gregorio Manzanok zuzentzen zuen taldearentzat. Bere bigarren denboraldia (2009-10) hobea izan zen. Taldea Champions League postuetatik hurbil ibili zen baina azkenean Europa Leaguerako txartela lortu zuen 5. postuan geratu baitziren. 13 gol lortu zituen Aritzek. Hala ere, Mallorcak ezin izan zuen txapelketa jokatu UEFAk administrazio arazoengatik kanporatu egin zuelako, Vilarrealek 7. sailkatu moduan euren lekua hartu zuen.\n2010-11 denboraldian Valentziak bere fitxaketa burutu zuen, 4 milioi euroren ordez. 2013ra arteko kontratua sinatu zuen. Lehen denboraldian 14 gol sartu eta Champions Leaguean debutatu zuen Bursaspor taldearen aurka gol bat sartuz. Titularra izan zen maiz, Roberto Soldado aurrelariarekin bat.\n2011-12 denboraldia ez zen hain oparoa izan Aritz Adurizentzat. Roberto Soldado eta Jonasen momentu onak zirela eta, aulkitik baino ez zuen lagundu taldea. Champions Leagueko 4 partida jokatu zituen gol bat sartuz eta Europa Leaguean nahiz eta golik ez sartu finalerdietara iritsi zen, Athleticek finala jokatu zuen urtean.\nUrrezko urteak Athleticen.\n2012an, 31 urterekin Athletic-era bueltatu zen, hirugarren aldiz. Athleticek 2,5 milioi euro ordaindu eta hiru denboralditarako sinatu zuen donostiarra. Athleticen denboraldia nahiko aldapatsua izan zen eta azken jardunaldietan ziurtatu zuten lehenengo mailan geratzea. 18 gol sartu zituen guztira. Denboraldi horretan, Marcelo Bielsak Fernando Llorenteren aurretik titulartasuna eman zion, Nafarrak kluba eta zalegoarekin zituen arazoak zirela eta.\n2013-2014ean, Ernesto Valverde entrenatzailearekin, 16 gol sartu zituen eta horietako 2 kopan. Denboraldi honetan Athleticek 4. postua lortu zuen 70 punturekin, 16 urteren ostean Champions Leaguerako sailkapena lortuz.\n2014-15 denboraldia Napoliren aurkako Champions League sailkapen faseko kanporaketarekin hasi zen. Aritz Adurizek 2 gol lortu zituen eta Athleticek talde-faserako sailkapena lortu zuen. Bertan Bate Borisov, Shaktar Donetsk eta Porto taldeen aurka aritu ziren 3. postua lortuz. Horrek Europa Leaguera jaistea eragin zuen Torinoren aurkako final-hamaseirenetan kanpoan geldituz. Taldeak kopako finalera heltzea lortu zuen Bartzelonaren aurka 3-1 galduz. 26 golekin bukatu zuen Aritzek denboraldia, horietako 18 ligan, Zarra garaikurra lortuz.\n2015-16 denboraldia Espainiako Superkopa historikoarekin hasi zen. Bartzelonak liga eta kopa irabazi ostean, kopako txapeldunorde bezala, Athleticek parte hartu zuen txapelketan. Joaneko partidan 4-0 garaitu zuen Athleticek Bartzelonako taldea. Aritzek 3 gol sartu zituen San Mameseko norgehiagokan. Itzulian Aritzen gol batekin banakako berdinketa lortu zuten bilbotarrek, 2015eko superkopako garaile bihurtuz. Ospetsuak izan ziren ospakizunean bota zituen hitzak. \"Talde honek historian sartzea merezi zuen. Badakizue zergatik? Zuek bezalakoak garelako, kuadrilla bat garelako, munduaren kontra leihatzen garelako, ezberdinak garelako\".\nOro har, denboraldi bikaina izan zen. Europa Leaguean final-laurdenetara heltzea lortu eta Sevillaren aurka kanporaketa berdindu ostean, penaltietan galdu zuten. Ligan 5. postua lortu zuen taldeak, Carlos Gurpeguiren erretiroa zen urtean. Zarra garaikurra lortu zuen berriz ere, 20 gol sartu baitzituen. UEFAn baita golegile onena izan zen 10 golekin, horien artean Olympique Marseillearen aurka lortutakoa. 35 metrotik Mandanda atezainari sartu zion bolea hura. Denboraldi borobila burutu zuen eta horrek 2016ko Eurokoparako deialdian sartzea lagundu zuen. Selekzio batekin jokatu zuen lehen trofeo ofiziala izan zen hura.\n2016-17 denboraldian hainbat marka hautsi zituen Aritz Adurizek. UEFAko partida batean 5 gol sartu zituen Genk-en kontrako 5-3ko garaipenean. Europa Leaguen 5 gol sartzen lehena izan zen eta edozein europar leihaketetan 5 gol sartzen zaharrena. Apirilaren 1ean Athleticekin ligako 100. gola lortu zuen Osasunaren aurkako 1-2ko garaipenean eta hiru egun geroago Espanyolen aurka 2 gol sartu zituen, Lehen mailako historian gol gehien sartu dituen gipuzkarra bihurtuz 142 golekin.\n2017-18 denboraldia ez zen hain ona izan Kuko Zigandaren agintepean. Hala ere, azaroaren 2an UEFA Europa Leagueko bigarren golegile historikoa bihurtu zen Radamel Falcaoren atzetik. 2017ko abenduaren 10ean Athleticen gola sartzen zuen jokalari beteranoena bihurtu zen, Piru Gainza aurreratuz. 2018ko urtarrilaren 25ean 30 urtetik aurrerako 100. gola lortu zuen, Puskas eta Di Stefanok soilik lortu dute hori Aritz Adurizekin batera. Alaveseri gola sartuz, 35 talde ezberdineri gola egin zizkien, Messi eta Raul aurrelariek bakarrik zuten marka berdinduz. Denboraldiaren bukaeran Europa Leagueko golegile onena izan zen bigarren aldiz, 8 golekin, 30 guztira.\nEuskal Selekzioa.\n2006ko urriaren 8an egin zuen debuta bere nazioaren selekzioarekin Catalunyako Selekzioaren kontrako norgehiagokan. Partidako lehen gola egin zuen 19. minutuan eta bina bukatu zen partida. Guztira lau gol egin dizkio Catalunyako selekzioari.\nGuztira 12 gol sartu ditu jokatu dituen 12 partidetan. Euskal selekzioko golegile nagusia izanik (Selekzioaren 1979ko birsorpenetik kontatuta soilik).\nEspainiar selekzioa.\n2010eko urriaren 9an egin zuen debuta Lituaniaren aurka.\n2016ko martxoaren 26an Italiako, Gianluigi Buffon atezainari gola egin zion eta espainiarrekin inoiz jokatu duen jokalaririk helduena bihurtu zen.\n2016ko Eurokopan hartu zuen parte, aulkitik taldea lagunduz.\n2016ko azaroaren 12an espainiar selekzioko golegilerik nagusiena bihurt zen 35 urte eta 275 egun zituela, Macedoniaren aurkako 4-0 garaipenean."}
{"id": "83918", "revid": "4380", "url": "https://eu.wikipedia.org/wiki?curid=83918", "title": "Mazarron", "text": ""}
{"id": "83920", "revid": "336", "url": "https://eu.wikipedia.org/wiki?curid=83920", "title": "Ion V\u00e9lez", "text": "Ion V\u00e9lez Mart\u00ednez (Tafalla, Nafarroa Garaia, 1985eko otsailaren 17a) euskal herritar futbolari ohia da. Aurrelari moduan aritzen zen."}
{"id": "83921", "revid": "336", "url": "https://eu.wikipedia.org/wiki?curid=83921", "title": "Joseba del Olmo", "text": "Joseba del Olmo Gartzia (Barakaldo, 1981eko ekainaren 20a - ) euskal herritar futbolari ohia da. Auurelari lanetan aritzen zen. Kepa del Olmo anaia gaztea futbolaria izandakoa da ere.\n2008-2009 denboraldian Bilboko Athletic Klubean jokatu zuen eta gaur egun Alacanteko Hercules taldean dabil. Eskuin edo ezker hegalean jokatzeko gai da eta bere abiadura eta erregatea dira bere gaitasunik handienak.\nJoseda del Olmok maila nazionaleko kategoria guztietan jokatu du, debuta, 3. mailan egin zuen Getxoko Arenas taldearekin. Ondoren, 2.B mailako Sestao River taldean aritu zen, Barakaldo eta Lemona futbol taldean ondoren eta azkenik denboraldi bikaina burutu ostean Eibar Kirol Elkartera joan zen.\nBilboko Athletic Klubak 300.000 euroren truke erosi zion Eibar Kirol Elkarteari. Horrezgero Hercules taldean jokatu zuen."}
{"id": "83922", "revid": "4380", "url": "https://eu.wikipedia.org/wiki?curid=83922", "title": "La Union", "text": ""}
{"id": "83923", "revid": "336", "url": "https://eu.wikipedia.org/wiki?curid=83923", "title": "I\u00f1igo V\u00e9lez", "text": "I\u00f1igo Velez de Mendizabal (Gasteiz, 1982ko martxoaren 15a - ) euskal herritar futbolari ohia da, 31 urterekin bakarrik erretiratua lesioak zirela eta. Aurrelari gisa aritzen zen. Gaur egun entrenatzailea da."}
{"id": "83924", "revid": "1545", "url": "https://eu.wikipedia.org/wiki?curid=83924", "title": "I\u00f1igo Velez", "text": ""}
{"id": "83925", "revid": "4380", "url": "https://eu.wikipedia.org/wiki?curid=83925", "title": "Cabezon de la Sal", "text": ""}
{"id": "83926", "revid": "336", "url": "https://eu.wikipedia.org/wiki?curid=83926", "title": "Armando Ribeiro", "text": "Armando Ribeiro de Aguiar Malda (Sopela, 1971ko urtarrilaren 16a - ) euskal herritar futbolaria da, Athleticen jokatzen zuena. Bi seme ditu futbolariak ere: Alain eta Iban."}
{"id": "83930", "revid": "336", "url": "https://eu.wikipedia.org/wiki?curid=83930", "title": "Javier Casas", "text": "Javier \"Javi\" Casas Cuevas (Bilbo, 1982ko maiatzaren 9a - ) euskal herritar futbolari ohia da. egun Athleticen jokatu zuen batik bat. Ezker atzelari moduan aritzen zen eta Euskal Herriko futbol selekzioarekin ere jokatu du."}
{"id": "83931", "revid": "336", "url": "https://eu.wikipedia.org/wiki?curid=83931", "title": "I\u00f1aki Lafuente", "text": "I\u00f1aki Lafuente Sancha (Barakaldo, 1976ko urtarrilaren 24a - ) euskal herritar futbolaria da, egun Athleticen jokatzen zuena.\nEuskal Herriko futbol selekzioarekin ere aritutakoa da."}
{"id": "83932", "revid": "4380", "url": "https://eu.wikipedia.org/wiki?curid=83932", "title": "Vega de Liebana", "text": ""}
{"id": "83933", "revid": "336", "url": "https://eu.wikipedia.org/wiki?curid=83933", "title": "Ander Iturraspe", "text": "Ander Iturraspe Derteano (Abadi\u00f1o, 1989ko martxoaren 8a - ) euskal herritar futbolari ohia da, Athleticen makina bat urte jokatu ondoren. Bere ohiko posizioa antolatzaile eta pibotearena zen. Bere anaia ere futbolaria da, Gorka Iturraspe."}
{"id": "83934", "revid": "336", "url": "https://eu.wikipedia.org/wiki?curid=83934", "title": "Mikel Balenziaga", "text": "Mikel Balentziaga Oruesagasti (Zumarraga, 1988ko otsailaren 29a - ) euskal herritar futbolaria da. Ezker edo erdiko atzelari moduan aritzen da. Errealeko harrobian hazia, Athleticek fitxatu zuen 2008an. 2023ko ekainean bere ibilbidea talde zurigorrian bukatu zen 321 partida jokatuz."}
{"id": "83935", "revid": "336", "url": "https://eu.wikipedia.org/wiki?curid=83935", "title": "Xabier Etxeita", "text": "Xabier Etxeita Gorrotxategi (Zornotza, 1987ko urriaren 31) euskal herritar futbol jokalaria da, erdi-atzelari moduan jokatzen duena. Gaur egun Espainiako Ligako Bigarren Mailako Eibar KE-n jokatzen du.\nTransfermarkt, futboleko merkatuan espezializatutako web orrialdearen arabera, 800.000 euroko balioa du.\nIbilbidea.\nAmorebietako harrobian hazi zen, eta 19 urterekin Athleticen bigarren taldera iritsi zen. Bertan, 66 partidu jokatu zituen, 7 gol sartuz. 2008an, lehen taldearekin jokatzen hasi zen. Bi urte eman zituen bere lehen etapan, baina 2010eko neguko merkatuan Cartagenara joan zen utzita, eta uda horretan entrenatzailearen planetan sartzen ez zela ikusita, Elx-era saldu zuten.\nBertan, jokatu zituen hiru denboraldiak ederrak izan ziren, berak nahi zuen protagonismoarekin gozatu baitzuen. 97 partidu jokatu zituen, eta atzelaria izanez, 5 gol sartu. 2013ko udan berriro Athleticek deitu zion eta baita fitxatu ere. Berriro bere mailarik onena eman zuen 2016arte, eta 2016tik 2018ra ordezko atzelarietako bat izan zen. Guztira, 89 partidu jokatu zituen, eta 3 gol sartu. 2015 eta 2016ean Vicente Del Bosquek deitu zuen Espainiako Selekziorako.\nBerriro, aukerarik gabe, SD Huescara joan zen utzita, talde hau bere lehen mailako lehen denboraldian ez jaisten lagundu zezan. 2019ko udan, ordea, Etxeitak kontratua amaitu eta behin betiko agur esan zion Athletici. Lehen mailan jarraitzea lortu zuen, Getafen, eta gainera Europa League jokatzeko aukerekin."}
{"id": "83936", "revid": "336", "url": "https://eu.wikipedia.org/wiki?curid=83936", "title": "Aitor Ramos", "text": "Aitor Ramos Leniz (Bermeo, 1985eko ekainaren 11 - ) euskal herritar futbolari ohia da. Aurrelari lanetan aritzen zen. Athleticen egin zuen debuta Joaqu\u00edn Caparr\u00f3s entrenatzailea zela."}
{"id": "83937", "revid": "56334", "url": "https://eu.wikipedia.org/wiki?curid=83937", "title": "Piankh", "text": "Piankh, Amonen Apaiz Goren izan zen Tebasen, Antzinako Egipton, K.a. 1074tik K.a. 1070 arte.\nHerihor Amonen Apaiz Gorenaren suhia eta honen oinordekoa Amonen apaiz goren bezala, nork Kusheko erresumako erregeorde zen Panehesiren aurka borrokatu zuen, honela, Goi Egiptoko benetako gobernari izatea lortuz, Ramses XI.aren garaian (K. Jansen-Winkeln).\nPiankhen emaztea, Hereret izan zen, ziuraski, Herihorren alaba. Bere semea, Pinediem I.a izan zen, Amonen apaiz goren bezala bere oinordekoa izan zena."}
{"id": "83939", "revid": "4380", "url": "https://eu.wikipedia.org/wiki?curid=83939", "title": "Lamason", "text": ""}
{"id": "83941", "revid": "56334", "url": "https://eu.wikipedia.org/wiki?curid=83941", "title": "Ramses XI.a", "text": "Menmaatra-Setepenptah Ramses-Jaemuaset edo Ramses XI.a, Antzinako Egiptoko faraoi bat izan zen, Egipto, K.a. 1099tik K.a. 1069 arte gobernatu zuena. Faraoi honekin amaitzen da ramesidar garaia, Egiptoko Inperio Berria eta hasten da Egiptoko hirugarren tarteko aroa.\nRamses XI.aren erregealdia.\nRamses XI.ak, Ramses X.a eta Titi erreginaren semea zenak, gutxienez, 29 urtez gobernatu zuen Egipto, eta, ziuraski, baita 33 ere. Bere erregealdiaren ezaugarri nagusia, egiptoar estatua pixkana-pixkana zatitzen joan izana da. Gatazka zibila jada nabarmena zen bere erregealdiaren hasieran \"Amenhotep\" izeneko Amonen Apaiz Gorena Nubiako soldaduen laguntzarekin bere kargutik kendu zuenean, Nubiako erregeorde zen Panehesiren aginduz. Hilobi lapurretak ohikoak ziren alde guztietan, Egiptoko aberastasunak behera joan ziren, eta Asiako lurraldeak galdu egin ziren.\nHerihor eta Esmendes.\nEgoera kaotikoak zarraienez, Ramsesen erregealdiko hemeretzigarren urtea baino lehen, Herihorrek, egiptoar armada erabili zuen ordena berrezartzeko, eta Amonen Apaiz Goren berria izan zen. Ramsesek, bere erregealdiko hemeretzigarren urte horretan, triunbirato bat ezarri zuen Herihorrekin, Tebas eta Goi Egipto gobernatzen zituena, eta Esmendes I.arekin, Behe Egipto gobernatzen zuena. Garai hau, orduko egiptoarrek, \"Uhm Msut\" deitu zuten, \"Pizkunde Garaia\". Herihorrek boterea eta tituluak bildu zituen Panehesiren kaltetan, Nubiako erregeordea zena, Herihorrek Tebasetik kanporatu zuena. Etsaitasun hau izan zen gerra zibilaren jatorria. Tebasen, Herihorrek boterea usurpatu zuen, Ramses kargutik kendu gabe, soilik, azken honen autoritatea kontutan hartu gabe.\nHerihor, Uhm Msut edo Pizkunde Garaiko seigarren urtean hil zen, Ramses XI.aren erregealdiaren 24. urtean, gutxi gora-behera, eta, Amonen Apaiz Goren bezala, bere ondorengoa, bere suhi Piankh izan zen. Piankhek, Nubian kanpaina bat behintzat abian jarri zuen, urrean aberatsa zen lurralde honen kontrola Panehesiri kentzeko, baina, ahalegin guztiak eginda ere, hutsalak izan ziren, eta Nubia, betirako banandu zen egiptoar domeinutik. Gertaera honek, Egiptoren zoritxarrak areagotu baino ez zituen egin, orain, bere jabetza inperial guztien kontrola galdua baitzuen, eta Nubiako urre hornikuntza debekatua baitzuen.\nRamses XI.aren lurperaketa.\nRamses XI.ak, bere hilobia Erregeen Haranean prestatzea agindu zuen, KV4 izeneko hilobian, baina hilobi hau ez zen sekula amaitu, eta Tebasetik urrun lurperatua izan zen, beharbada, Menfis inguruan. Esmendes I.a izan zen bere ondorengoa Egiptoko tronuan, erregearen lurperaketa presiditzen zuen hura, hurrengo erregea izango zela esaten zuen konbentzioan eutsirik. Ramses XI.aren lurperaketa presiditu zuena, Esmendes izan zenez, beretzat har zezakeen formalki Egiptoko koroa eta XXI. dinastia bere jaioterria zen Tanisen inauguratu, Egipto Ertaina eta Goi Egipto kontrolatzen ez zituen arren, Tebaseko Amonen Apaiz Gorenen kontrolpean zeudenak.\nRamses XI.a hil zenean, Deir el-Medina herrixka, utzia izan zen, errege nekropolia tokiz aldatu baitzen, orain Deltan kokatuz, Tanisen. Jada ez zegoen bere artisauen beharrik Tebas aldean.\nBere garaiko testigutzak.\nBere garaiko inskripzioak, honako toki hauetan daude:\nRamses XI.aren erregealdia, nabarmengarria da, aurkitutako papiroen kopuru eta garrantziagatik, baita Ramsesen gutun sail oso bategatik ere, Dhutmose eta Butehamun eskribek eta Piankh apaiz gorenak idatziak, non azken erregearen boterearen gainbehera geldiezina kontatzen den, baita bere funtzionario propioen ikuspuntutik ere."}
{"id": "83942", "revid": "336", "url": "https://eu.wikipedia.org/wiki?curid=83942", "title": "Saqqarako Serapeuma", "text": "Saqqarako Serapeuma edo Menfiseko Serapeuma Saqqara hiritik iparraldera, Menfisetik gertu, dagoen lurrazpiko nekropolia edo hilerri ospetsua da, non Apis zezen sakratuak lurperatu ziren, momia bihurturik. Serapeum izena Estrabonek eman zion, Apis Serapisekin lotu zuenean (Serapisen gurtza Egipton zabaldu zenean, grekoek batu egin zituzten Apis jainko egiptoarraren eta Serapis jainko grekoaren gurtzak, eta \"Serapeion\" izen grekoa hartu zuen Apisen tenpluak).\nApis zezenaren gurtza, Palermoko Harriaren arabera, I. dinastiatik dokumentatua dago. Menfisen gurtua izan zen, bizi zen bitartean, Ptah jainkoaren haragitze bezala, jainko sortzailea, baina hiltzean, Osirisekin lotzen zen, berpiztearen jainkoa. \"Ptahren heraldoa\" deitua izan zen. Apis zezenaren errituzko lurperaketek, euren garai gailena, oso garai berantiarrean izan zuten. Apis zezen bat hiltzean, erritu luze eta konplexu bat hasten zen, erritu honek, zezenari, berpiztea ahalbidetuko ziolarik. Zezen sakratu hauek, sarkofagoetan lurperatuak izan ziren, harrizko bloke monolitikoekin eginak.\nSerapeuma, hamabi metroko sakoneran zulatua dago, eta hiru pasabide ditu: nagusiak, 68 metroko luzera, 3 metroko zabalera eta 4,5 metroko altuera zuen, harrian zulatutako alboko 24 ganberekin, 6 eta 11 metro bitarteko luzerakoak eta 3 eta 6 metro arteko altuerakoak. Ganbera bakoitzean, basalto, granito beltz, arrosa edo kareharrizko sarkofago erraldoi bat utzi zen, hirurogei eta laurogei tona arteko pisua zuena, gehienak, 4 metroko luzera, 2,3ko luzera eta 3,3ko altuera zutenak, material bereko zegokion bere estalkiarekin. Batzuk, grabatutako idazkunak dituzte.\nAuguste Mariette frantses arkeologoak 1850ean aurkitu zuen toki mitiko hau. Aurkitu ziren hogeitalau sarkofagoak, arpilatuak izan ziren. Hemen aurkitu zuen, baita ere \"Eskriba eserita\" izeneko estatua ospetsua, egiptoar eskultura ederrenetarikotzat hartzen dena.\nBeranduagoko indusketek, antzinagokoa zen galeria bat argitara eman zuten, eta ondoren beste bat. Galeria hauetako lehena, harkaitz handi batek ixten zuen, eta eztandagarriak erabili behar izan ziren irekitzeko. Harkaitzaren azpian, gizon baten momia aurkitu zen \"Jaemuaset\" printzearena, Ramses II.aren seme bat, Menfiseko gobernaria zena, baita Ptahren apaiz gorena ere, eta zezen sakratuekin lurperatua izatea eskatu zuen, hilobi propio batean baino."}
{"id": "83943", "revid": "44278", "url": "https://eu.wikipedia.org/wiki?curid=83943", "title": "Munhogain", "text": "Munhogain, Nafarroa Beherean dagoen mendi bat da, Adartza mendilerroan dagoena, Pirinioetan. Adartza mendilerroa osatzen duten zortzi mendietatik, bigarren txikiena da, 928 metroko garaierarekin.\nAbiapuntuak.\nBaigorritik, bide bat, Ahartza leporantz igotzen da, baita GR-10 bidezidorra ere. Ezkerretara, Oilarandoiren kapera geratzen da, mendiaren tontorrean. Eskumatara, Munhogainen tontorra, bere gainaldean, pago sail batetaz josia. Hemendik, tontorrera, zuzenean iris daiteke. Bidea Leizartze leporantz ere jarrai daiteke. Hau, bera baino goraxeago geratzen da. Ezkerretik, desbideratu hurbil dagoen tontorrera iristeko.\nGermietatik, posible da hegomendebalderantz igotzea, Baigorriko bidera iristeko, Oilarandoi mendiaren iparraldean. Azken mendi honetarako igoera alde batera utziz, mendi hau, bere mendebaldeko aurpegitik inguratzen da, Ahartza leporantz iristeko. Aukera ikusgarriago bat ere badago, Uhakietako labarraren hondo-hondotik dihoana, Harkaitz beltz malkartsuek defendatzen dutena. Labarretik, posible da igotzea Artza eta Urdantzia lepoak elkartzen dituen bidera iristeko. Errazena, Munhoa mendiaren mendebaldeko magaletik igotzea dirudi, eta ondoren, eskumatarantz desbideratzea, Ahartzarako bidetik. Leizartze lepopean kokatuz, zuzenean igotzen da. Orain, eskumatik, bidera iristen da, eta gorago, Munhogainen tontorrera. Ez da alde batera utzi beharreko aukera, Ahartza lepora, zuzenean zirkuaren hondotik malda gogorrean iristea."}
{"id": "83944", "revid": "1519", "url": "https://eu.wikipedia.org/wiki?curid=83944", "title": "Montesquieu", "text": "Charles Louis Secondat, La Bredako jauna eta Montesquieu baroia (La Br\u00e8da, 1689ko urtarrilaren 18a - Paris, 1755ko otsailaren 10a) Ilustrazio garaiko kronista eta pentsalari politikoa izan zen. Ilustrazioaren mugimenduko filosofo eta saiakeragile garrantzitsuenetakoa. Ospetsua da berak egituratu zuelako botereen banaketaren teoria, gaur egungo gobernu modernoetan oinarrizkotzat jotzen dena eta mundu osoko konstituzio ugaritan ezarria.\nHaren pentsamendua Ilustrazio frantsesaren izpiritu kritikoaren korrontean sartuta dago. Korronte horren ezaugarri nagusiak hauek dira: tolerantzia erlijiosoa, askatasunaren bilaketa eta zoriontasunaren kontzeptu zibikoa. Hala ere, berak ez zituen jarraitu abstrakzioa edota metodo deduktiboa baztertzen zuten korronte horretako beste egile batzuek. Horrela, konstituzio ingelesaren zabaltzailea eta botereen banaketaren teoriko izanda, Lockeren pentsamendutik hurbil zegoen, eta \"Persiar gutunak\" liburuan idatzitakoarekin, Saint-Simonen pentsamenduarengandik hurbil; baina, betiere, bazituen bere ezaugarriak eta berezko izaera.\nBiografia.\n1689ko urtarrilaren 18an jaio zen La Br\u00e8deko gazteluan, Bordeletik (Frantzia) kilometro gutxira. Aita Jacques Secondat eta ama Marie-Francoise Pesnel izan zituen. Bere familia kaparea zen. Jaio zen urte horretan ezarri zuen parlamentu ingelesak monarkia konstituzionala Ingalaterran, \"Bill of Rights\" idatziaren bitartez. Frantzian, berriz, Luis XIV.ak erregearen botere absolutua finkatu zuen bere erreinaldi luzean zehar, nahiz eta bere heriotza gertatu zenean 1715ean, krisia eta herriaren haserrea agerian geratu ziren.\nMontesquieu-k Juilly-ko Oratoria Eskolan ikasi zuen eta, ondoren, familiako ohitura zen moduan Zuzenbidea egin zuen Bordeleko Unibertsitatean lehenengo eta azkenik Parisen. Paris hiriburuan bertako intelektualekin harremanak hasi zituen.\nAita hil zitzaionean 1714an, La Br\u00e8dera itzuli zen eta Bordeleko Parlamentuan kontseilari aritu zen. Osaba zuen Montesquieu baroiaren babespean geratu zen eta osaba hiltzean haren ondasunak, baroi titulua eta Parlamentuko Presidente kargua (1716-1727) jaso zituen.\n1715ean Jeanne Lartigue-rekin ezkondu zen.\nGarai horretan zehar, Bordeleko Zientzien Akademiako kide zela, zenbait ikerketa lan aurkeztu zituen giltzurrunei buruz, grabitateari buruz eta oihartzunari buruz.\nAzkenik, zeukan magistratu lanak aspertu egiten zuen eta, ondorioz, kargua saldu zuen eta Europan zehar bidaian aritu zen, herrialdeen ohiturak eta erakundeak aztertuz.\n1775eko otsailaren 10ean hil zen Parisen. Bere eragina funtsezkoa izan zen bi gertakari historiko hil eta oso gutxira gertatu ziren: Estatu Batuen sorrera ekarri zuen iraultza, eta Iraultza frantziarra. Ez zituen Montesquieuk ikusi, baina bateko zein besteko politikari eta eragileek sarri aipatu izan zuten,\nIdeia politikoak eta lanak.\nMontesquieu-k John Locke-ren botere banaketari buruzko ideiak garatu zituen. \"Legeen espirituaz\" lanean argi uzten zuen, ingelesen erakunde politikoei zien miresmena eta bertan baieztatu zuen legea zela Estatuaren kontzeptu garrantzitsuena.\n\"Persiar gutunak\" 1721ean argitaratu zituen 32 urterekin eta garai hartako gizarte frantsesean (erregentziaren urteak ziren) arrakasta izugarria izan zuen.\nAkademia Frantsesean sartu zen 1727an eta 1729an Ingalaterrara joan zen eta Royal Society-ko kide bihurtu zen. Ingalaterran egin zituen hiru urteak ezinbestekoak izan ziren bere garapen intelektuala gertatzeko.\n1739an erromatarrei buruzko entsegua argitaratu zuen.\n\"Legeen espirituaz\" Geneban argitaratu zen 1748an. Bi urte geroago, lan horri jansenistek eta jesuitek egindako kritikei erantzuteko, \"Legeen espirituaz defendatuz\" argitaratu zuen, baina Elizak debekatutako liburuen zerrendan sartu zuen.\nBi dira gizarteak aztertzeko Montesquieu-k egin zituen ekarpen originalak egile askoren arabera:\nLiberalismoaren bultzatzaileetako bat izan zen eta, esan bezala, botereen banaketaren teoria eratu zuen; botere legegilea, botere judiziala eta botere betearazlea bereizteko beharraz jardun zuen.\nHiru botereen banaketa.\nGoian aipaturiko \"Legeen espirituaz\" 1748ko lanean dago Montesquieurengandik ezagutzen dugun ideia politiko hedatuena, botere-banaketarena. Pasarte honetan definitu zuen botere banaketa:\nGerora, laburtu izan da hirutasun hau triada edo hiruko politiko gisa, hiru adarren definizio orokor hauekin:"}
{"id": "83946", "revid": "1519", "url": "https://eu.wikipedia.org/wiki?curid=83946", "title": "Kontserbadoreen Jauregia", "text": "Palazzo dei Conservatori (euskaraz \"Kontserbadoreen Jauregia\") Erromako Campidoglio enparantzan dago, Jauregi Berriaren parean, eta honekin batera Kapitolioko Museoen erakusketa egoitza eratzen du. Campitelli \"rionean\" kokaturik dago.\nIzena.\nBere izena, Goi Erdi Aroan, hiriko magistratura hauteslearen egoitza izanari zor dio, \"Conservatori dell'Urbe\" delakoak, Senatuarekin batera, hiria administratzen zutenak.\nHistoria.\nMichelangelok, nori enparantza berrantolatzeko lana eman zitzaion, fatxada berri bat diseinatu zion, amaiturik ikusi ez zuena, fatxadaren birmoldatze lanetan zehar hil baitzen. Bere egitasmoak, jauregiaren erdi aroko fatxada berdiseinatzen zuen, arkupea, idulki handien gainean jarritako pilastrekin ordezkatuz, eta, leiho txikiak, leiho handi batzuekin, guztiak neurri berekoak. Horretarako Ordena erraldoia erabili zuen, korintoar ordena erraldoia joniar ordena txikiagoekin konbinatuz.\nLanek, Guido Guidettirekin jarraitu zuten, eta 1568an amaitu zituen Giacomo della Portak, ia erabat jarraitu zituena Michelangeloren diseinuak, bakarrik, lehen solairuan gela zabalago bat eraikitzeko aldatuz, eta, ondorioz, baita leiho handiago bat ere, jauregiko fatxadako gainontzeko leihoekiko."}
{"id": "83947", "revid": "512", "url": "https://eu.wikipedia.org/wiki?curid=83947", "title": "Idulki", "text": "Arkitekturan, idulkia euskarri edo oinarri prismatikoa duen elementua da eta orokorrean beste elementu are handiago baten oinarria da, esaterako, zutabe baten beheko aldea.\nEstatua edo antzeko objektu bat eusteko oinarri motz eta zabalari ere, idulki izena ematen zaio."}
{"id": "83948", "revid": "119347", "url": "https://eu.wikipedia.org/wiki?curid=83948", "title": "Bataiarri", "text": "Bataiarria, bataioaren sakramentua egiteko erabiltzen den ura duen pontea da. Egitura beregain bezala egon ohi da elizaren posizio nabarmen batean, aitaren egiteko ponteak berriz horma edo zutabeetara itatsita egoten diren bitartean. Batzuetan kapera edo eraikin propioa ere izaten du bataiarriak, bataiotegia.\nHistoria.\nBataiarriak, jada katakonbatan daude, eta Konstantino I.a Handiaren baketik, bataiategietan. Bataiarri primitiboak, laukiluze formako pila handiak ziren, eta lurrean hondoratuak zeuden, bakarrik, ertzak bere gainetik agertuz, San Poncianoren katakonbetan ikus daitekeen bezala, non, oraindik, kontserbatzen den bat bertan, margotutako gurutze baten oina, harresian apaindura handiena duenaren berezitasunarekin. Konstantinoren bakearen ondoren eraikitako bataiategietan jarraitu zuen bataiarri handi eta hondoratuen erabilerak, laukiluze formakoak zein poligonal edo zilindrikoak, gero, lurretik altxatuak beste batzuk ere jarri ziren arren. Azken hauek, ohi, harriz egiten ziren, baina brontzezkoak ere egon ziren, batzuk eta besteak, eurei lotutako oin edo euskarriren batean eutsiak. Urperaketa bidezko bataioa ia erabat ezabaturik XIV. mendearen amaieran, (tokiren batzuetan, urperaketa partzial bezala jarraitu zuen arren beste bi mendez), bataiarriak txikiagoak egin ziren XV. mendetik, eta, mende honetan, dorretxo edo zinborio batekin estali ziren.\nHondoratuak ez zeuden bataiarrien kanpoaldea, bataiarria bera egina izan zen garaian estilo nagusia zeneko erliebeekin apainduak izan ziren, eta, batzuetan, bataioarekin zerikusia zuten irudiekin. Baina barnealdea laua geratzen zen, bataiarri txikietan, orokorrean, tabike baten bidez bi zatitan banaturik, bata, ur gordailu bezala, eta bestea, bataiaturiko umearen burutik erortzen zen ura biltzeko.\nErdi Aroko bataiarriak.\nHainbat tokitan Erdi Aroko lehen mendeetako bataiarriak kontserbatzen dira. Adibidez:\nEuskal Herriko bataiarri bereziak.\nGurean historikoki eta artistikoki balore handiko bataiarri asko gordetzen dira. Hona hemen lurraldez-lurralde horietako batzuk:"}
{"id": "83949", "revid": "4380", "url": "https://eu.wikipedia.org/wiki?curid=83949", "title": "Avinyo", "text": ""}
{"id": "83950", "revid": "56334", "url": "https://eu.wikipedia.org/wiki?curid=83950", "title": "Avia", "text": "Avia Aeronautica Industrialek (AISA) eraikitako ibilgailu komertzialen marka zen, Madrilgo Cuatro Vientosen kokatutako Espainiako aeronautika sektoreko enpresa. AISA, batez ere hegazkin arinak eraikitzen aritu zena, 1950eko hamarkadaren amaieran hasi zen furgoneta, kamioi eta autobus arinak eraikitzen, Perkins Hispania diesel motorrak erabiliz. "}
{"id": "83951", "revid": "4380", "url": "https://eu.wikipedia.org/wiki?curid=83951", "title": "Artes", "text": ""}
{"id": "83952", "revid": "119347", "url": "https://eu.wikipedia.org/wiki?curid=83952", "title": "Sant'Angelo gaztelua", "text": "Sant'Angelo gaztelua (; \"Hadrianoren Mausoleoa\" bezala ere ezaguna), Tiber ibaiaren eskuinaldeko ibarrean dagoen monumentu erromatar bat da, \"Pons Aelius\" zubiaren aurrean (gaur egun \"Sant'Angelo zubia\"), Vatikano hiritik gertu. Borgo \"rioneko\" eraikin aipagarriena da.\nHistoria.\nHadriano enperadoreak hasia k.o. 135.ean bere eta bere familiaren mausoleoa izateko, Antonino Piok amaitu zuen 139. urtean. Monumentua, trabertinoan, Hadriano enperadoreak gidaturiko brontzezko koadriga batekin apaindua zegoen. Laster, eraikinak, bere erabilera aldatu zuen eta eraikin militar bihurtu zen. Aurelianoren Harresietara, 403. urtean bildu zen.\nGazteluaren gaur egungo izena, 590. urtetik dator, Erroma biziki kaltetu zuen izurri izurrite batean. Garai hartako Aita Santua, Gregorio I.a Handiak, San Mikel Goiaingerua ikusi zuen gazteluaren tontorrean, bere ezpata gordetzen zuena, izurritearen amaiera adieraziz. Agerkunde hori ospatzeko, aingeru baten estatua batek koroatzen du eraikina (lehenik Raffaello de Monteluporen haitzurdinezko estatua batek, eta, ondoren, 1753tik, Pierre van Verschaffelten brontzezko estatua bat Berniniren marrazki batean oinarritua).\nKanpo estekak.\nSant'Angelo gazteluari buruzko informazio eta argazki gehiago"}
{"id": "83953", "revid": "4380", "url": "https://eu.wikipedia.org/wiki?curid=83953", "title": "L'Ametlla del Valles", "text": ""}
{"id": "83954", "revid": "4380", "url": "https://eu.wikipedia.org/wiki?curid=83954", "title": "Badia del Valles", "text": ""}
{"id": "83955", "revid": "90523", "url": "https://eu.wikipedia.org/wiki?curid=83955", "title": "Baga", "text": ""}
{"id": "83956", "revid": "4380", "url": "https://eu.wikipedia.org/wiki?curid=83956", "title": "Balenya", "text": ""}
{"id": "83957", "revid": "6327", "url": "https://eu.wikipedia.org/wiki?curid=83957", "title": "Barbera del Valles", "text": ""}
{"id": "83958", "revid": "4380", "url": "https://eu.wikipedia.org/wiki?curid=83958", "title": "Borreda", "text": ""}
{"id": "83959", "revid": "4380", "url": "https://eu.wikipedia.org/wiki?curid=83959", "title": "Cabrera d'Igualada", "text": ""}
{"id": "83960", "revid": "4380", "url": "https://eu.wikipedia.org/wiki?curid=83960", "title": "Callus", "text": ""}
{"id": "83961", "revid": "4380", "url": "https://eu.wikipedia.org/wiki?curid=83961", "title": "Canoves i Samalus", "text": ""}
{"id": "83962", "revid": "4380", "url": "https://eu.wikipedia.org/wiki?curid=83962", "title": "Castellar del Valles", "text": ""}
{"id": "83963", "revid": "4380", "url": "https://eu.wikipedia.org/wiki?curid=83963", "title": "Castelloli", "text": ""}
{"id": "83964", "revid": "4380", "url": "https://eu.wikipedia.org/wiki?curid=83964", "title": "Castellvi de Rosanes", "text": ""}
{"id": "83965", "revid": "4380", "url": "https://eu.wikipedia.org/wiki?curid=83965", "title": "Castellvi de la Marca", "text": ""}
{"id": "83966", "revid": "4380", "url": "https://eu.wikipedia.org/wiki?curid=83966", "title": "Cerdanyola del Valles", "text": ""}
{"id": "83967", "revid": "4380", "url": "https://eu.wikipedia.org/wiki?curid=83967", "title": "Cervello", "text": ""}
{"id": "83968", "revid": "4380", "url": "https://eu.wikipedia.org/wiki?curid=83968", "title": "Collbato", "text": ""}
{"id": "83969", "revid": "119347", "url": "https://eu.wikipedia.org/wiki?curid=83969", "title": "Erromatar mausoleo", "text": "Erromatar mausoleoa hil monumentu bat da, I. mendetik aurrera Inperio osotik hedatzen hasten dena, hilobia, hildakoaren oroitzapenaren gurtzarako santutegian bihurtzearen sentimenduari erantzunez. Familia bereko zenbait pertsonentzako lurperaketa toki bezala ere balio du.\nMotak.\nArkitekturari dagokionez, bi motatakoak daude:"}
{"id": "83970", "revid": "4380", "url": "https://eu.wikipedia.org/wiki?curid=83970", "title": "Cornella de Llobregat", "text": ""}
{"id": "83971", "revid": "4380", "url": "https://eu.wikipedia.org/wiki?curid=83971", "title": "Espunyola", "text": ""}
{"id": "83972", "revid": "4380", "url": "https://eu.wikipedia.org/wiki?curid=83972", "title": "Figaro-Montmany", "text": ""}
{"id": "83973", "revid": "4380", "url": "https://eu.wikipedia.org/wiki?curid=83973", "title": "Figols", "text": ""}
{"id": "83974", "revid": "4380", "url": "https://eu.wikipedia.org/wiki?curid=83974", "title": "Fogars de Montclus", "text": ""}
{"id": "83975", "revid": "4380", "url": "https://eu.wikipedia.org/wiki?curid=83975", "title": "Font-rubi", "text": ""}
{"id": "83976", "revid": "4380", "url": "https://eu.wikipedia.org/wiki?curid=83976", "title": "Les Franqueses del Valles", "text": ""}
{"id": "83977", "revid": "6327", "url": "https://eu.wikipedia.org/wiki?curid=83977", "title": "Gaia (Bartzelona)", "text": ""}
{"id": "83978", "revid": "4380", "url": "https://eu.wikipedia.org/wiki?curid=83978", "title": "Gava", "text": ""}
{"id": "83979", "revid": "4380", "url": "https://eu.wikipedia.org/wiki?curid=83979", "title": "Guardiola de Bergueda", "text": ""}
{"id": "83980", "revid": "4380", "url": "https://eu.wikipedia.org/wiki?curid=83980", "title": "Lli\u00e7a d'Amunt", "text": ""}
{"id": "83981", "revid": "4380", "url": "https://eu.wikipedia.org/wiki?curid=83981", "title": "Lli\u00e7a de Vall", "text": ""}
{"id": "83982", "revid": "4380", "url": "https://eu.wikipedia.org/wiki?curid=83982", "title": "Llinars del Valles", "text": ""}
{"id": "83983", "revid": "4380", "url": "https://eu.wikipedia.org/wiki?curid=83983", "title": "Llu\u00e7a", "text": ""}
{"id": "83984", "revid": "4380", "url": "https://eu.wikipedia.org/wiki?curid=83984", "title": "Les Masies de Voltrega", "text": ""}
{"id": "83985", "revid": "4380", "url": "https://eu.wikipedia.org/wiki?curid=83985", "title": "Moia", "text": ""}
{"id": "83986", "revid": "4380", "url": "https://eu.wikipedia.org/wiki?curid=83986", "title": "Mollet del Valles", "text": ""}
{"id": "83987", "revid": "4380", "url": "https://eu.wikipedia.org/wiki?curid=83987", "title": "Montmelo", "text": ""}
{"id": "83988", "revid": "6327", "url": "https://eu.wikipedia.org/wiki?curid=83988", "title": "Montornes del Valles", "text": ""}
{"id": "83989", "revid": "105290", "url": "https://eu.wikipedia.org/wiki?curid=83989", "title": "Augustoren Mausoleoa", "text": "Augustoren Mausoleoa, K.a. I. mendeko hil tenplu ikusgarri bat da, oinplano zirkularrekoa, Erroman dagoena.\nHistoria.\nMausoleoaren eraikuntza, Augustok berak hasi zuen, K.a. 29an, Alexandriatik itzuli ondoren, K.a. 31n, Aktiumeko guduan Marko Antonio garaitu eta honela Egipto konkistatu ondoren. Alexandrian egon zenean, Alexandro Handiaren hilobi helenistikoa ikusi zuen, ziuraski, oinplano zirkularrekoa, hau, bere hilobi propioa eraikitzeko oinarri bezala hartu zuelarik. Bertan lurperatua izan zen lehen pertsona, Martzelo izan zen, Augustoren iloba, K.a. 23an hil zena. Honen ondoren, Marko Agripa, Druso, Luzio Zesar eta Gaio Zesar lurperatuak izan ziren bertan. Augusto, 14an lurperatua izan zen, jarraian, Druso Gaztea, Livia Drusila eta Tiberio lurperatuak izan zirelarik. Ez da ezagutzen Klaudio enperadorea toki berean lurperatua izan ote zen. Mausoleo honetan lurperatua izan zen azken pertsonaia, Nerva enperadorea izan zen, 98an. Erromatar Inperioko tronuan honen ondorengoa izan zena, Trajano, erraustua izan zen, eta bere errautsak, Trajanoren Zutabearen oinean urrezko kutxa batean utzi ziren.\nGaur egungo egoera.\nBeste garai batean, Erromako lurperaketa toki garrantzitsuena izan zena, gaur egun, belar txarrez eta nekostaz betea. Jazoera asko jasan ditu denboran zehar, mahasti, lorategi edo baita Erdi Aroko gotorleku bezala ere erabili izan delarik.\nEgitura.\nMonumentuak, egitura zirkular bat bezala pentsatua, 87 metroko diametroa zuenk, eta, sarreran, bi obelisko zituen. Barnealdea, euren artean lotutako pasabide kontzentrikoz josia zegoen, familia inperialeko pertsonaia ezberdinen errautsak aurkitzen ziren tokia."}
{"id": "83990", "revid": "42539", "url": "https://eu.wikipedia.org/wiki?curid=83990", "title": "Navas", "text": "Navas honakoa izan daiteke:"}
{"id": "83991", "revid": "4380", "url": "https://eu.wikipedia.org/wiki?curid=83991", "title": "La Nou de Bergueda", "text": ""}
{"id": "83992", "revid": "4380", "url": "https://eu.wikipedia.org/wiki?curid=83992", "title": "Odena", "text": ""}
{"id": "83993", "revid": "4380", "url": "https://eu.wikipedia.org/wiki?curid=83993", "title": "Olerdola", "text": ""}
{"id": "83994", "revid": "4380", "url": "https://eu.wikipedia.org/wiki?curid=83994", "title": "Oris", "text": ""}
{"id": "83995", "revid": "4380", "url": "https://eu.wikipedia.org/wiki?curid=83995", "title": "Orista", "text": ""}
{"id": "83996", "revid": "4380", "url": "https://eu.wikipedia.org/wiki?curid=83996", "title": "Orpi", "text": ""}
{"id": "83997", "revid": "4380", "url": "https://eu.wikipedia.org/wiki?curid=83997", "title": "Orrius", "text": ""}
{"id": "83998", "revid": "4380", "url": "https://eu.wikipedia.org/wiki?curid=83998", "title": "Pacs del Penedes", "text": ""}
{"id": "83999", "revid": "4380", "url": "https://eu.wikipedia.org/wiki?curid=83999", "title": "Palau-solita i Plegamans", "text": ""}
{"id": "84000", "revid": "4380", "url": "https://eu.wikipedia.org/wiki?curid=84000", "title": "La Palma de Cervello", "text": ""}
{"id": "84001", "revid": "4380", "url": "https://eu.wikipedia.org/wiki?curid=84001", "title": "Palleja", "text": ""}
{"id": "84002", "revid": "4380", "url": "https://eu.wikipedia.org/wiki?curid=84002", "title": "Parets del Valles", "text": ""}
{"id": "84003", "revid": "4380", "url": "https://eu.wikipedia.org/wiki?curid=84003", "title": "El Pla del Penedes", "text": ""}
{"id": "84004", "revid": "4380", "url": "https://eu.wikipedia.org/wiki?curid=84004", "title": "Polinya", "text": ""}
{"id": "84005", "revid": "4380", "url": "https://eu.wikipedia.org/wiki?curid=84005", "title": "Prats de Llu\u00e7anes", "text": ""}
{"id": "84006", "revid": "4380", "url": "https://eu.wikipedia.org/wiki?curid=84006", "title": "Premia de Dalt", "text": ""}
{"id": "84007", "revid": "4380", "url": "https://eu.wikipedia.org/wiki?curid=84007", "title": "Premia de Mar", "text": ""}
{"id": "84008", "revid": "4380", "url": "https://eu.wikipedia.org/wiki?curid=84008", "title": "Puigdalber", "text": ""}
{"id": "84009", "revid": "4380", "url": "https://eu.wikipedia.org/wiki?curid=84009", "title": "La Roca del Valles", "text": ""}
{"id": "84010", "revid": "56334", "url": "https://eu.wikipedia.org/wiki?curid=84010", "title": "Psusenes III.a", "text": "Pasebajaenniut edo Psusenes III.a (greziartutako izena) balizko Amonen Apaiz Gorena izan zen Tebasen, K.a. 969tik K.a. 945 arte.\nManetonek Psusenes deitu zuen.\nBere nortasuna, adituentzako kontu konplexu bat da.\nPinediem II.aren balizko semea, apaizgorengotzaren oinordekoa, bere anaia, Psusenes II.a zelarik, XXI. dinastiako azken faraoia.\nBere izena, kartutxo batean idatzi zuen apaiz gorenetako bat izan zen.\nHonako hauek izango lirateke bere garaikide batzuk: Necherkheperra-Siamon (Siamon), eta, lehen aipaturiko bere anaia Titjeperura-Pasebajaenniut edo Psusenes II.a.\nBeste hipotesi batzuk.\nLitekeena da Psusenes III.a eta Psusenes II.a pertsona bera izatea, baina gaur egungo datuekin, zaila da erantzun egoki bat ematea."}
{"id": "84011", "revid": "4380", "url": "https://eu.wikipedia.org/wiki?curid=84011", "title": "Rubio", "text": ""}
{"id": "84012", "revid": "4380", "url": "https://eu.wikipedia.org/wiki?curid=84012", "title": "Sagas", "text": ""}
{"id": "84013", "revid": "4380", "url": "https://eu.wikipedia.org/wiki?curid=84013", "title": "Sant Agusti de Llu\u00e7anes", "text": ""}
{"id": "84014", "revid": "4380", "url": "https://eu.wikipedia.org/wiki?curid=84014", "title": "Sant Cebria de Vallalta", "text": ""}
{"id": "84015", "revid": "4380", "url": "https://eu.wikipedia.org/wiki?curid=84015", "title": "Sant Fruitos de Bages", "text": ""}
{"id": "84016", "revid": "6327", "url": "https://eu.wikipedia.org/wiki?curid=84016", "title": "Sant Hipolit de Voltrega", "text": ""}
{"id": "84017", "revid": "4380", "url": "https://eu.wikipedia.org/wiki?curid=84017", "title": "Sant Jaume de Frontanya", "text": ""}
{"id": "84018", "revid": "4380", "url": "https://eu.wikipedia.org/wiki?curid=84018", "title": "Sant Joan Despi", "text": ""}
{"id": "84019", "revid": "4380", "url": "https://eu.wikipedia.org/wiki?curid=84019", "title": "Sant Julia de Cerdanyola", "text": ""}
{"id": "84020", "revid": "4380", "url": "https://eu.wikipedia.org/wiki?curid=84020", "title": "Sant Julia de Vilatorta", "text": ""}
{"id": "84021", "revid": "4380", "url": "https://eu.wikipedia.org/wiki?curid=84021", "title": "Sant Marti d'Albars", "text": ""}
{"id": "84022", "revid": "4380", "url": "https://eu.wikipedia.org/wiki?curid=84022", "title": "Sant Marti de Centelles", "text": ""}
{"id": "84023", "revid": "4380", "url": "https://eu.wikipedia.org/wiki?curid=84023", "title": "Sant Marti de Tous", "text": ""}
{"id": "84024", "revid": "4380", "url": "https://eu.wikipedia.org/wiki?curid=84024", "title": "Sant Marti Sarroca", "text": ""}
{"id": "84025", "revid": "4380", "url": "https://eu.wikipedia.org/wiki?curid=84025", "title": "Sant Marti Sesgueioles", "text": ""}
{"id": "84026", "revid": "4380", "url": "https://eu.wikipedia.org/wiki?curid=84026", "title": "Sant Pere de Torello", "text": ""}
{"id": "84027", "revid": "4380", "url": "https://eu.wikipedia.org/wiki?curid=84027", "title": "Sant Quinti de Mediona", "text": ""}
{"id": "84028", "revid": "4380", "url": "https://eu.wikipedia.org/wiki?curid=84028", "title": "Sant Quirze del Valles", "text": ""}
{"id": "84029", "revid": "4380", "url": "https://eu.wikipedia.org/wiki?curid=84029", "title": "Sant Sadurni d'Anoia", "text": ""}
{"id": "84030", "revid": "4380", "url": "https://eu.wikipedia.org/wiki?curid=84030", "title": "Sant Sadurni d'Osormort", "text": ""}
{"id": "84031", "revid": "336", "url": "https://eu.wikipedia.org/wiki?curid=84031", "title": "Amaia Olabarrieta", "text": "Amaia Olabarrieta Elordui (Lezama, 1982ko uztailaren 28a - ) euskal herritar futbolaria da, egun Athletic Clubean jokatzen du."}
{"id": "84032", "revid": "56334", "url": "https://eu.wikipedia.org/wiki?curid=84032", "title": "Psusenes II.a", "text": "Titjeperura Setepenra Pasebajaenniut edo Psusenes II.a, Egiptoko XXI. dinastiako azken faraoia izan zen, Egipto, K.a. 959tik K.a. 945 arte gobernatu zuena, Egiptoko hirugarren tarteko aroaren garaian.\nTebaseko Amonen Apaiz Goren zen Pinediem II.a eta Isetemkheb IV.aren semea eta, beraz. Psusenes I.aren iloba, biloba eta birbiloba. Bi alaba izan zituen: Maatkara, XXII. dinastiako faraoia izan zen Osorkon I.arekin ezkondu zena, eta Tanetsepeh, Menfiseko Ptahren apaiz gorena zen Shedsunefertumekin ezkondu zena.\nManetonek, Psusenesen (\u03a8\u03bf\u03c5\u03c3\u03ad\u03bd\u03bd\u03b7\u03c2) erregealdia hamalau urtekoa izan zela idatzi zuen, Julio Sexto Afrikanoren arabera Sinzelo fraidearen bertsioan. Eusebio Zesareakoarentzako, Psusenes II.ak 35 urteko erregealdia izan zuen (Sinzeloren bertsioa eta bertsio armeniarraren arabera). Adituek, 15 urte inguruko erregealdia izan zuela uste dute.\nBere garaiko testigutzak.\nBere erregealdiko garaiko testigutza urrien artean, Abidoseko Seti I.aren tenpluan dagoen erliebe bat, Umm el-Qaabekoan ostrakon bat, afiliazio bat Karnaken eta bere ustezko lurperaketa, urrezko sarkofago bat eta uraeusa daraman momia batean datzana, Tanisen, Psusenes I.aren hilobiaren aurreganbera batean aurkitua.\nBere berehalako aurreko eta ondorengoak ez bezala, Siamon eta Sheshonq I.a, alegia, gutxi dokumentatua dago garaiko erregistro historikoetan. Litekeena da Psusenes III.a izenarekin ezagutzen den Amonen Apaiz Gorena eta Psusenes II.a pertsona bera izatea."}
{"id": "84036", "revid": "56334", "url": "https://eu.wikipedia.org/wiki?curid=84036", "title": "Amaia Lanbarri", "text": "Amaia Lanbarri Izagirre (Arrigorriaga, 1992ko otsailaren 11 - ) euskal herritar futbolari honek Athletic Clubean jokatu zuen. Ugao KEan hasi zen futbolean eta handik Emakumezkoen Athletic Clubeko bigarren taldera joateko aukera izan zuen. 2007ko Superligan lehen taldean sartu zuten arren,denboraldi horretan bigarren taldera itzuli zen. 2008ko ekainaren 1ean egin zuen debuta lehen taldeak Rayo Valllecanoren kontra jokatu zuen partidan. Partidaren emaitza ez zen zuri-gorrien aldekoa izan, 3-2 galdu baitzuten, baina Amaiarentzat egun berezia izan zen. 2010-2011 denboraldian taldea aldatu eta Eibarren lehen emakumezkoen taldean aritu zen. Bere ibilbidearen azken denboraldiak Pauldarrak taldean izan ziren 2014-15 urtean futbola utzi zuen arte. \nSelekzio nazionala.\nEspainiako 17 urtez azpiko selekzioarekin izan duen parte-hartze bakarrean, Amaia Lanbarri jokalari garrantzitsuenetako bat izan da kategoria horretako Europako Txapelketan. Bertan, gorritxoak txapeldunordeak izan ziren, 2009ko ekainaren 25ean Nyonen (Suitza) jokatu zen finaleko partidan Alemaniako selekzioak 7-0 irabazi zien eta. Amaia titular izan zen txapelketako 8 partidetatik 7tan, eta 3 gol sartu zituen."}
{"id": "84037", "revid": "336", "url": "https://eu.wikipedia.org/wiki?curid=84037", "title": "Zuri\u00f1e Gil", "text": "Zuri\u00f1e Gil Garc\u00eda de Azilu (Gasteiz, 1987ko otsailaren 20a - ) euskal herritar futbolaria da, egun Athletic Clubean jokatzen du."}
{"id": "84038", "revid": "1545", "url": "https://eu.wikipedia.org/wiki?curid=84038", "title": "Irantzu Castrillo", "text": "Irantzu Castrillo Sainz de Murieta (Bilbo, 1985eko uztailaren 9a) euskal irakaslea eta futbolari ohia da. Erdilaria bazen ere hegaletik ere jokatzen zuen, ezkerrean nahiz eskuman, eta aurrean nahiz atzean.\nIrakasletza ikasi zuen, eta irakasle aritzen da futbola utzi zuenetik.\nIbilbide meteorikoa.\nTxikitan eskolan futbitoan aritzen zen, eta eta eskolako taldetik zuzenean pasa zen elitezko taldea zen Leioa taldera 2001-02 denboraldian, hasieran B taldean ibili zen, baina denboraldi erdian lehen taldera ere pasa zen. Eta talde bikaina zenez 2002ko irailean bertan Leioa EFT taldea Athletic Club bihurtu zen.\nHorrela, Athleticen emakume taldea 2002-03 denboraldian sortu zen, Leioa Futbol Taldeagaz batu zenean. Leioa Taldea bi urte lehenago sortua zen, 2000 urtean, lehenago Sondikako taldean aritzen zen jokalari batzuek klub berria sortu zutenean. Azkenean Sondikako jokalari gehienak talde berrira pasa ziren, eta hori izan zan lehenengo Athletic haren oinarria, hainbat fitxaketa egin baziren ere.\nLeioa taldeak ia partidu guztiak irabaziz zituen. Azken mailatik abiatuta nahiko izan ziren bi denboraldi gorengo mailara heltzeko. Eta ez hori bakarrik,azken urte horretan Superligan, jokatzeko aukera eskuratu zuten, eta Athleticek, ikusitakoarekin txundituta zegoena, talde biak batzeko eskaintza bat luzatu zien. Eta Leioak onartu zuen.\n2002ko urriaren 6an debutatu zuen Irantzu Athleticekin, 17 urterekin.\nEz zen bukatu hor bolada ona eta Superligako lehen denboraldi hartan txapeldun geratu ziren. Gainera, partida bi San Mamesen bertan jokatu zituzten, eta horietako azkenekoan, liga eskuratu zutenenean, bete-beteta egon zen. Ezin zen gehiago eskatu, behe-behe mailatik superligako txapeldunak izatera pasa ziren ia partida guztiak irabazita. Amets betean bizi zituzten urte haiek.\nGeroago, beste bi urtean jarraian irabazi zuten Superliga. Hala ere, emaitzak ez ziren hasierako denboraldian bezain ikusgarriak; lehen urteko gol festak ohikoak izan ziren, hurrengo bi urteetan berriro irabazi zuten baina nagusitasuna ez zen erabatekoa izan.\nGuztira Athleticen 4 denboraldi egin zituen, 78 partida eta 4 gol.\nBizkaiko selekzioan.\n2003an Bizkaiko andren futbol taldeak Akitaniako taldeagaz jokatuko zuenean ere aritu zen irantzu Usansoloko Unkina futbol-zelaian. Talde horretan jokatu zuten Athletic taldeko Iraia Iturregi eta Irantzu Castrillo, Umore Ona taldeko Ainhoa Vez, Bilbaoko Alazne Santa Llana, eta Erreka-ortuko Irune Murua."}
{"id": "84039", "revid": "9353483", "url": "https://eu.wikipedia.org/wiki?curid=84039", "title": "Lorena S\u00e1nchez", "text": "Lorena S\u00e1nchez Mu\u00f1oz (Barakaldo, 1973ko otsailaren 12a) euskal herritar futbolari ohia da."}
{"id": "84040", "revid": "336", "url": "https://eu.wikipedia.org/wiki?curid=84040", "title": "Arrate Orueta", "text": "Arrate Orueta Olabarria (Bilbo, Bizkaia, 1984ko abuztuaren 8a) futbolari ohia eta medikua da. Leioako futbol taldean hasi eta gero, Athletic Clubean jokatu zuen 2012an Athleticen emakumezkoen taldea sortu zenetik 2015eko ekain arte; denbora horretan, talde zuri-gorriarekin 270 partida jokatu zituen, 53 gol sartu eta lau Superliga irabazi.\n2017an Basaurin emakume futbolarientzako \"Arrate Orueta kanpusa\" antolatu zuten.\nBarakaldoko Gurutzetako Ospitalean errehabilitazioko mediku espezialista gisa lan egiten du. Futbolzalea bai baina futbolaren inguruan dagoen neurrigabekeria ikuspegi kritikoz salatu izan du.\nIbilbide meteorikoa.\nSondikako taldean hasi zen futbolean 1999an. Hurrengo denboraldian zuzenean pasa zen elitezko taldea zen Leioa taldera. Eta talde bikaina zenez 2002ko irailean bertan Leioa EFT taldea Athletic Club bihurtu zen.\nHorrela, Athleticen emakume taldea 2002-03 denboraldian sortu zen, Leioa Futbol Taldeagaz batu zenean. Leioa Taldea bi urte lehenago sortua zen, 2000 urtean, lehenago Sondikako taldean aritzen zen jokalari batzuek klub berria sortu zutenean. Azkenean Sondikako jokalari gehienak talde berrira pasa ziren, eta hori izan zan lehenengo Athletic haren oinarria, hainbat fitxaketa egin baziren ere.\nLeioa taldeak ia partidu guztiak irabaziz zituen. Azken mailatik abiatuta nahiko izan ziren bi denboraldi gorengo mailara heltzeko. Eta ez hori bakarrik,azken urte horretan Superligan, jokatzeko aukera eskuratu zuten, eta Athleticek, ikusitakoarekin txundituta zegoena, talde biak batzeko eskaintza bat luzatu zien. Eta Leioak onartu zuen.\n2003ko Apirilaren 27an debutatu zuen Arratek Athleticekin, 18 urterekin.\nEz zen bukatu hor bolada ona eta Superligako lehen denboraldi hartan txapeldun geratu ziren. Gainera, partida bi San Mamesen bertan jokatu zituzten, eta horietako azkenekoan, liga eskuratu zutenenean, bete-beteta egon zen. Ezin zen gehiago eskatu, behe-behe mailatik superligako txapeldunak izatera pasa ziren ia partida guztiak irabazita. Amets betean bizi zituzten urte haiek.\nGeroago, beste bi urtean jarraian irabazi zuten Superliga. Hala ere, emaitzak ez ziren hasierako denboraldian bezain ikusgarriak; lehen urteko gol festak ohikoak izan ziren, hurrengo bi urteetan berriro irabazi zuten baina nagusitasuna ez zen erabatekoa izan. \nGuztira Athleticen 13 denboraldi egin zituen, 270 partida eta 53 gol."}
{"id": "84041", "revid": "512", "url": "https://eu.wikipedia.org/wiki?curid=84041", "title": "Oilarandoi", "text": "Oilarandoi, Nafarroa Beherean dagoen mendi bat da, Pirinioetako Adartza mendilerroan. Bere garaiera 933 metrokoa da eta garaierari dagokionez Adartza mendilerroko hirugarren txikiena da, Madaria eta Munhogain mendien aurretik.\nAbiapuntuak.\nBaigorrin bertatik kotxez joan daitekeen bide batek, Oilarandoi mendia inguratzen du Ahartza lepoatik iraganez. GR-10ak laguntzen du bidean. Behin lepora iritsirik, tontorra iparraldean geratzen da eta magal belartsu garbia igoz iristen da bertara. Tontorrean, ermita eta orientazio mahai bat daude. Baigorritik, ez da beharrezkoa Ahartza lepora iristea Oilarandoi mendiaren tontorrera iristeko. Izan ere, Gr-10aren saihesbideetako bat zuzenean tontorrera iristen da iparraldeko lepotik. Germietatik abiatuta Baigorritik GR-10etik tontorrera doan bidearekin lotzen da, lepoan.\nJakingarriak.\nOilarandoi baigorriarrentzat mendi kutuna da; eskualdearen begiratokia, Mendekoste astelehenean egiten den erromesaldiak ospe handia du. Mendiaren tontorrean dagoen baselizan, ermita honen historia kontatzen duen plakatxo bat dago. Testua frantsesez idatzia dago. Ermita 1942ko maiatzaren 25ean zabaldu zen Jean Olagarai Baigorriko erretorearen ekimenez. Eguraldi eta denboraren poderioz kaltetuta, 1985ean Pierre Zarzabal erretoreak bultzatutako zaharberritze lanak egin ziren. Hala ere ezaguna da XVIII. mendean dagoeneko baseliza zegoela bertan eta batzuek segurutzat jotzen dute kristautasunaren aurrean mendia jainkoen egoitza zela eta horren ondorioz baigorriarren mendi sakratua ere badela esan daiteke.\nIzenaren herri-ahoskera Oilandoi da eta batzuetan hala idatzi ere egin da, Euskaltzaindiak Oilarandoi aholkatzen badu ere. Mixel Oronoz baigorriarrak \"Oilandoiko ermita\" liburua (2001, \"Elkarlanean\") liburua idatzi zuen, herriari eta herritar ospetsu batzuei buruzkoa."}
{"id": "84042", "revid": "336", "url": "https://eu.wikipedia.org/wiki?curid=84042", "title": "Nerea Uriagereka", "text": "Nerea Uriagereka Madariaga (Mungia, 1983ko martxoaren 24a) bizkaitar futbolari ohia da."}
{"id": "84043", "revid": "56334", "url": "https://eu.wikipedia.org/wiki?curid=84043", "title": "Uguzne Mezo", "text": "Uguzne Mezo Garro (Zornotza, 1979ko martxoaren 20a) euskal herritar futbolari ohia da. Athletic Clubekin hiru aldiz irabazi zuen Superliga 2002, 2003 eta 2004an. Atezain moduan jokatzen zuen\nIbilbide meteorikoa.\nSondikako taldean hasi zen futbolean jolasten. Gero Amorebietakora pasa zen. 2000 urtean zuzenean pasa zen elitezko taldea zen Leioa taldera. Eta talde bikaina zenez 2002ko irailean bertan Leioa EFT taldea Athletic Club bihurtu zen.\nHorrela, Athleticen emakume taldea 2002-03 denboraldian sortu zen, Leioa Futbol Taldeagaz batu zenean. Leioa Taldea bi urte lehenago sortua zen, 2000 urtean, lehenago Sondikako taldean aritzen zen jokalari batzuek klub berria sortu zutenean. Azkenean Sondikako jokalari gehienak talde berrira pasa ziren, eta hori izan zan lehenengo Athletic haren oinarria, hainbat fitxaketa egin baziren ere.\nLeioa taldeak ia partidu guztiak irabazi zituen. Azken mailatik abiatuta nahiko izan ziren bi denboraldi gorengo mailara heltzeko. Eta ez hori bakarrik,azken urte horretan Superligan, jokatzeko aukera eskuratu zuten, eta Athleticek, ikusitakoarekin txundituta zegoena, talde biak batzeko eskaintza bat luzatu zien. Eta Leioak onartu zuen.\n2002ko azaroaren 17an debutatu zuen Uguznek Athleticekin, 23 urterekin.\nEz zen bukatu hor bolada ona eta Superligako lehen denboraldi hartan txapeldun geratu ziren. Gainera, partida bi San Mamesen bertan jokatu zituzten, eta horietako azkenekoan, liga eskuratu zutenenean, bete-beteta egon zen. Ezin zen gehiago eskatu, behe-behe mailatik superligako txapeldunak izatera pasa ziren ia partida guztiak irabazita. Amets betean bizi zituzten urte haiek.\nGeroago, beste bi urtean jarraian irabazi zuten Superliga. Hala ere, emaitzak ez ziren hasierako denboraldian bezain ikusgarriak; lehen urteko gol festak ohikoak izan ziren, hurrengo bi urteetan berriro irabazi zuten baina nagusitasuna ez zen erabatekoa izan. \nGuztira Athleticen 4 denboraldi egin zituen, 47 partida eta 70 gol bakarrik jaso zituen."}
{"id": "84044", "revid": "9234794", "url": "https://eu.wikipedia.org/wiki?curid=84044", "title": "Elixabete Capa", "text": "Elixabete Capa Zia edo Eli Capa (Donostia, 1978ko martxoaren 20a) euskal herritar futbolari atezain ohia da. Athletic Clubarekin hiru Superliga irabazi zituen 2003an, 2004an eta 2005ean. Atezain moduan jokatzen zuen.\nIbilbidea.\nA\u00f1orga KKE taldean hasi zen futbolean jolasten 1993an.\nAthleticen emakume taldea 2002-03 denboraldian sortu zen, Leioa Futbol Taldeagaz batu zenean. Leioa Taldea bi urte lehenago sortua zen, 2000 urtean, lehenago Sondikako taldean aritzen zen jokalari batzuek klub berria sortu zutenean. Azkenean Sondikako jokalari gehienak talde berrira pasa ziren, eta hori izan zan lehenengo Athletic haren oinarria, hainbat fitxaketa egin baziren ere. Eta horietako bat izan zen Eli Capa.\nLeioa taldeak ia partidu guztiak irabaziz zituen. Azken mailatik abiatuta nahiko izan ziren bi denboraldi gorengo mailara heltzeko. Eta ez hori bakarrik,azken urte horretan Superligan, jokatzeko aukera eskuratu zuten, eta Athleticek, ikusitakoarekin txundituta zegoena, talde biak batzeko eskaintza bat luzatu zien. Eta Leioak onartu zuen.\n2002ko urriaren 6an debutatu zuen Eli Capa Athleticekin, 24 urterekin.\nEz zen bukatu hor bolada ona eta Superligako lehen denboraldi hartan txapeldun geratu ziren. Gainera, partida bi San Mamesen bertan jokatu zituzten, eta horietako azkenekoan, liga eskuratu zutenenean, bete-beteta egon zen. Ezin zen gehiago eskatu, behe-behe mailatik superligako txapeldunak izatera pasa ziren ia partida guztiak irabazita. Amets betean bizi zituzten urte haiek.\nGeroago, beste bi urtean jarraian irabazi zuten Superliga. Hala ere, emaitzak ez ziren hasierako denboraldian bezain ikusgarriak; lehen urteko gol festak ohikoak izan ziren, hurrengo bi urteetan berriro irabazi zuten baina nagusitasuna ez zen erabatekoa izan.\nGuztira Athleticen 3 denboraldi egin zituen, 64 partida eta 62 gol."}
{"id": "84045", "revid": "105290", "url": "https://eu.wikipedia.org/wiki?curid=84045", "title": "Ryti-Lehtola", "text": "Ryti-Lehtola Kemij\u00e4rvi udalerria finlandiarra osatzen duten herrixketako bat da. Hau, hiru auzo ezberdinetan banatzean da: \u00c4pr\u00e4s, Lehtola eta Rytilahti auzoak. Herrixa Kemij\u00e4rvi aintziraren hegoaldeko bi ertz ezberdinetan banatzen da eta erdian, auzoen arteko zubia egiten duen Koulu uhartea dago."}
{"id": "84046", "revid": "119347", "url": "https://eu.wikipedia.org/wiki?curid=84046", "title": "Trajanoren zutabea", "text": "Trajanoren Zutabea, Erroman, Trajano enperadorearen aginduz eraikitako ospakizun monumentu bat da. Trajanoren Foroan dago, Kirinaletik gertu, Erromatar forotik iparraldera. 114an amaitua, 30 metroko zutabe bat da (35, zutabea eusten duen idulkia kontutan hartuz gero), Trajanok, daziarren aurka lortutako garaipenak ospatzen dituen espiralean doan behe-erliebe batek zeharkatzen duena.\nZutabea, Carrarako haitzurdinezko 18 bloke erraldoiz osatua dago, horietako bakoitzak, 40 tona pisatu eta 4 metroko diametroa duelarik. Eskulturako friso osoak 200 metro inguru neurtzen du eta 23 aldez ematen dio itzulia zutabeari. Zutabearen barnean, 185 maila dituen barraskilo eskailera batek, zutabea beraren goialdean dagoen behatoki batetara iristea ahalbidetzen du.\nJatorrian, zutabearen tontorrean, arrano baten estatua zegoen, eta beranduago, horren ordez, Trajano beraren estatua bat jarri zen. 1588an, hau San Petriren estatua bategatik aldatu zen, Sixto V.a aita santuaren aginduz, oraindik mantentzen dena.\nErliebea.\nErliebeak, Trajanoren daziarren aurkako garaipenez jositako bi kanpaina kontatzen ditu. Zutabearen behealdeko erdian dago lehena (101-102) eta goialdekoan bigarrena (105-106). Bi sekzio hauek, Garaipenaren pertsonifikazioak bananduta daude.\nErliebea, erabat polikromatua egon zen. Haitzurdinean zizelkaturiko irudiek, kronika baten izaera dute, eta, beraz, ez du axola eskultura teknikak, baizik eta igorri nahi duen mezuak. Eskultoreak (edo eskultoreek), ez diote arreta handirik jartzen perspektibari, zenbait perspektiba ezberdin erabiltzen direlarik eszena bakar batean.\nErabilitako lengoaiak, kutsu metaforikoak ditu, ez bakarrik jainkoen irudikapenean, baizik eta Danubio ibaia ere agertzen dela, agure batek irudikatua. Arazo honegatik ikusten dira horrenbeste sinplifikazio, buruberdintasuna, adibidez. Kronika, helize eran eta kronologikoki garatzen da, daziar kanpainetako eszena oso ezberdinak kontatuz, horien artean, kanpamenduko bizitza, akueduktu baten eraikuntza eta hiri baten setioa aurki daitezkeelarik. Orotara, 2500 giza irudi daude: enperadorea, 59 aldiz agertzen da, beti era errealistan ikusia, sekula ez gizakiz haraindiko eran. Erliebea, erromatar armadari buruzko informazio iturri baliotsua da.\nIdazkuna.\nHonako idazkun hau agertzen da idulkian:\nItzulia:\nBeste hitz batzuetan esanda, idazkunaren arabera, zutabea, bere aurretik bertan zegoen muinoa bezain garaia da.\nZiur aski, quadrata idazkeraren adibiderik ezagunena da (erromatar hizki larri karratuak), sarri, epigrafian erabilitako idazkera mota bat, baina ez hain sarri eskuizkribuetan. Behetik irakurtzeko pentsatua dagoenez, beheko hizkiak, goikoak baino pixka bat txikiagoak dira, perspektiba efektu egokia eragiteko. Hitz banaketa batzuk, ez guztiak, puntuekin adieraziak daude; hitz asko, batez ere titulu inperialak, laburduretan agertzen dira. Idazkunean, zenbakiak, \"titulus\" batekin adierazten dira, hizkien gainetik dagoen lerro batekin. Zati txiki bat falta da idazkunaren behealdean.\nHizki hauek, forma geometrikoetatik abiatuta eratuta daude, zirkulua, karratua edo hirukia kasu, eta gure gaur egungo alfabetoko hizki larrientzako moldea izan ziren.\nOrdenagailuentzako gaur egungo \"Trajan\" hizki mota, Carol Twomblyk 1989an diseinatua, (nork Adobe Systems eta Bigelow &amp; Holmesentzako lan egin zuen), idazkun honetan erabilitakoan inspiratuta dago.\nAsmoa.\nTrajanoren zutabean asmoa, hirukoitza zen: foroak mugitutako mendia noraino iristen zen adierazi, enperadorearen errautsak hartu eta Daziaren konkista ospatu Trajanoren garaipen bezala.\nUste denez, zutabea, propaganda monumentu bat zen, enperadorea loriatzeko erabilia. Baina, litekeena da egitura ikusterik ez izatea, Trajanoren Foroan beste eraikin batzuez inguratua egongo baitzen. Gainera, erliebea hasieratik amaierara jarraitzeko zailtasuna dela eta ez dirudi oso eraginkorra izan zenik propaganda tresna bezala. Idazkunaren arabera, Foroaren eraikuntzarako neurri adierazle bat izango zen.\nTrajano 117an hil ondoren, Erromatar Senatuak, enperadorearen errautsak, urrezko kutxa batean lurperatuak izatea bozkatu zuen, zutabearen oinean (gaur egun, Trajanoren errautsak jada ez daude bertan).\nXIX. mendean eginiko igeltsuzko molde batek presiditzen du Victoria and Albert Museumeko Cast Courta, Londresen. Bi sekziotan banatua, erliebeak gertutik aztertzea ahalbidetzen du. Ironikoki, Erroman mende bateko kutsaduraren ondoren, moldea, gaur egun, xehetasun askotan errazago irakur daiteke jatorrizkoa baino. XX. mendean, errumaniar teknikoek Errumaniako Historiako Museo Nazionalean, Bukaresten, erakusten den beste molde bat egin zuten."}
{"id": "84048", "revid": "63274", "url": "https://eu.wikipedia.org/wiki?curid=84048", "title": "Letra maiuskula dotorea", "text": "Letra maiuskula dotorea (\"Elegans\") edo Letera Quadrata (letra karratua esan nahi duena), antzinako erromatar garaian idazten ziren hainbat letra motari ematen zaion izena da. Monumentuetan erabiltzen zen erromatar maiuskula monumentalaren aldaera bat da eta hain zuzen, letra larriak pergaminoetan, \"vitella\"-tan edo beste euskarri bigunetan errazago idazteko sortu zen\".\" K.o. IV. eta VI. mendeen artean erabili zen eta aztarna gutxi utzi ditu.\nBerez dituen ezaugarriak hauek dira: diseinu zurruna, letra luzexkoak, trazu lodietan marra lodiak eta angelu zuzenen nagusitasuna. Eremu kristauan ere erabilera epigrafikoa izan zuen (material gogorretan, alegia), batez ere santuen erlikiak lekualdatzeari buruzko errotuluetan. Gertaera horrekin duen loturagatik \"Damasoren letra epigrafikoa\" ere deitzen zaio, D\u00e1maso I Aita Santuak erabili zuelako (366-384 urteetan)."}
{"id": "84049", "revid": "4380", "url": "https://eu.wikipedia.org/wiki?curid=84049", "title": "Sant Vicen\u00e7 de Torello", "text": ""}
{"id": "84050", "revid": "6327", "url": "https://eu.wikipedia.org/wiki?curid=84050", "title": "Santa Cecilia de Voltrega", "text": ""}
{"id": "84051", "revid": "4380", "url": "https://eu.wikipedia.org/wiki?curid=84051", "title": "Santa Coloma de Cervello", "text": ""}
{"id": "84052", "revid": "4380", "url": "https://eu.wikipedia.org/wiki?curid=84052", "title": "Santa Eugenia de Berga", "text": ""}
{"id": "84053", "revid": "4380", "url": "https://eu.wikipedia.org/wiki?curid=84053", "title": "Santa Eulalia de Riuprimer", "text": ""}
{"id": "84054", "revid": "4380", "url": "https://eu.wikipedia.org/wiki?curid=84054", "title": "Santa Eulalia de Ron\u00e7ana", "text": ""}
{"id": "84055", "revid": "4380", "url": "https://eu.wikipedia.org/wiki?curid=84055", "title": "Santa Fe del Penedes", "text": ""}
{"id": "84056", "revid": "4380", "url": "https://eu.wikipedia.org/wiki?curid=84056", "title": "Santa Maria de Corco", "text": ""}
{"id": "84057", "revid": "4380", "url": "https://eu.wikipedia.org/wiki?curid=84057", "title": "Santa Maria de Merles", "text": ""}
{"id": "84058", "revid": "4380", "url": "https://eu.wikipedia.org/wiki?curid=84058", "title": "Santa Maria d'Olo", "text": ""}
{"id": "84059", "revid": "4380", "url": "https://eu.wikipedia.org/wiki?curid=84059", "title": "Santa Perpetua de Mogoda", "text": ""}
{"id": "84060", "revid": "4380", "url": "https://eu.wikipedia.org/wiki?curid=84060", "title": "Suria", "text": ""}
{"id": "84061", "revid": "4380", "url": "https://eu.wikipedia.org/wiki?curid=84061", "title": "Tavernoles", "text": ""}
{"id": "84062", "revid": "4380", "url": "https://eu.wikipedia.org/wiki?curid=84062", "title": "Teia", "text": ""}
{"id": "84063", "revid": "4380", "url": "https://eu.wikipedia.org/wiki?curid=84063", "title": "Torello", "text": ""}
{"id": "84064", "revid": "42829", "url": "https://eu.wikipedia.org/wiki?curid=84064", "title": "SPQR", "text": "SPQR \"Senatvs Popvlvsqve Romanvs\" esaldi latindarraren akronimoa da \"Erromako Senatu eta Herria\" bezala itzultzen delarik. Zenbait bertsio daude akronimoaren esanahi zuzenari buruz, azken sigla den Rren deklinabidearen arabera, \"Romanvs\" (erromatar herria) edo \"Rom\u00e6\" (Erromako herria) bezala deklina daitekeelarik, bi era hauek ohikoenak direlarik. Trajanoren Zutabeak, lehenengoa eskaintzen du.\nErromatar legioen zutoihaletako ikurra izan zen, Erromatar Errepublika eta Erromatar Inperioaren izen ofizialaz gain. Erromako gaur egungo armarrian ere agertzen da, baita hiriko estolda bakoitzean ere (Mussoliniren ekimenez, zenbait alditan erabili zuena bere erregimenarentzako propaganda egiteko) eta gainontzeko hiri altzarietan ere.\nBitxikeria gisa, akronimoaren esanahi umoretsu bat \"Sono pazzi questi romani\" italiar esaldiak ematen du \"Erotuta daude erromatar hauek\" bezala itzuliko litzatekeelarik, Asterixen komikietan Obelixek oso erabilitako esaldia."}
{"id": "84065", "revid": "4380", "url": "https://eu.wikipedia.org/wiki?curid=84065", "title": "Vilanova del Cami", "text": ""}
{"id": "84066", "revid": "4380", "url": "https://eu.wikipedia.org/wiki?curid=84066", "title": "Vilanova del Valles", "text": ""}
{"id": "84067", "revid": "6327", "url": "https://eu.wikipedia.org/wiki?curid=84067", "title": "Vilobi del Penedes", "text": ""}
{"id": "84068", "revid": "4380", "url": "https://eu.wikipedia.org/wiki?curid=84068", "title": "Albanya", "text": ""}
{"id": "84069", "revid": "4380", "url": "https://eu.wikipedia.org/wiki?curid=84069", "title": "Angles", "text": ""}
{"id": "84070", "revid": "4380", "url": "https://eu.wikipedia.org/wiki?curid=84070", "title": "Arbucies", "text": ""}
{"id": "84071", "revid": "4380", "url": "https://eu.wikipedia.org/wiki?curid=84071", "title": "Avinyonet de Puigventos", "text": ""}
{"id": "84072", "revid": "4380", "url": "https://eu.wikipedia.org/wiki?curid=84072", "title": "Bascara", "text": ""}
{"id": "84073", "revid": "105290", "url": "https://eu.wikipedia.org/wiki?curid=84073", "title": "Obelix", "text": "Obelix, Asterixen komikietan agertzen den fikziozko pertsonaia bat da. Ia beti, bere lagun Asterixekin doa. Idefix izeneko txakur txiki bat du.\nObelixek, gizakiz haraindiko indarra du, txikia zela, Panoramixek, herritarrei, erromatarrak kontrolpean izateko balio dien edabe magikoa prestatzeko erabiltzen zuen pertzean erori zelako. Edabearen eragina, edaten dutenengan iragankorra den arren, Obelixen kasuan, iraunkorra da. Berak, ezin du berriz edabe hori eran, alboko eraginak izugarriak izango baitirateke. Hain zuzen ere, euskaraz \"Obelixen galera\" izenburua duen abenturan (), Obelixek edabe magiko pixka bat hartzen du eta horren ondorioz harri bihurtzen da.\nBere lana, bere berebiziko indarra dela eta, zutarri banatzailea da, eta, beraz, ohikoa da herrixkatik ibiltzen ikustea, zutarri horietako bat inongo arazorik gabe bizkarrean eramaten.\nBere esaldirik ospetsuena \"Erotuta daude erromatar hauek\" da ().\nAsterixen abenturetako bitan izan da protagonista nagusia: Lehen aipaturiko Obelixen galeran eta Obelix eta konpainian.\nZineman.\n1997an, \"Ast\u00e9rix et Ob\u00e9lix contre C\u00e9sar\" filmean, Obelixen papera, G\u00e9rard Depardieuk egin zuen, Asterixena, Christian Clavierrek egin zuen bitartean.\n2005ean aipaturiko bi aktoreek, errepikatu egin zuten, \"\" izeneko filmean."}
{"id": "84074", "revid": "4380", "url": "https://eu.wikipedia.org/wiki?curid=84074", "title": "Bellcaire d'Emporda", "text": ""}
{"id": "84075", "revid": "4380", "url": "https://eu.wikipedia.org/wiki?curid=84075", "title": "Besalu", "text": ""}
{"id": "84076", "revid": "4380", "url": "https://eu.wikipedia.org/wiki?curid=84076", "title": "Bescano", "text": ""}
{"id": "84077", "revid": "4380", "url": "https://eu.wikipedia.org/wiki?curid=84077", "title": "La Bisbal d'Emporda", "text": ""}
{"id": "84078", "revid": "336", "url": "https://eu.wikipedia.org/wiki?curid=84078", "title": "Roberto Etxebarria Arruti", "text": "Roberto Etxebarria Arruti (Eibar, 1908ko maiatzaren 6a - \"ib.\", 1981eko otsailaren 17a) euskal herritar futbolaria zen, Athleticen jokatu zuena.\nEuskal Herriko futbol selekzioan aritu zuen Espainiako Gerra Zibilaren garaietan."}
{"id": "84079", "revid": "4380", "url": "https://eu.wikipedia.org/wiki?curid=84079", "title": "Borrassa", "text": ""}
{"id": "84080", "revid": "4380", "url": "https://eu.wikipedia.org/wiki?curid=84080", "title": "Cadaques", "text": ""}
{"id": "84081", "revid": "4380", "url": "https://eu.wikipedia.org/wiki?curid=84081", "title": "Camos", "text": ""}
{"id": "84082", "revid": "4380", "url": "https://eu.wikipedia.org/wiki?curid=84082", "title": "Campdevanol", "text": ""}
{"id": "84083", "revid": "4380", "url": "https://eu.wikipedia.org/wiki?curid=84083", "title": "Cassa de la Selva", "text": ""}
{"id": "84084", "revid": "4380", "url": "https://eu.wikipedia.org/wiki?curid=84084", "title": "Castello d'Empuries", "text": ""}
{"id": "84085", "revid": "4380", "url": "https://eu.wikipedia.org/wiki?curid=84085", "title": "Celra", "text": ""}
{"id": "84086", "revid": "336", "url": "https://eu.wikipedia.org/wiki?curid=84086", "title": "Dioklezianoren termak", "text": "Dioklezianoren termak (latinez \"Thermae Diocletiani\"), Antzinako Erromako terma handienak izan ziren. 3.000 pertsona baino gehiagorentzako tokia zuten.\nHistoria.\n298. urtean, bainuetxe handi baterako lanen enkargua ematen da, Diokleziano enperadoreak sustatuak. Termak, 305ean datatuak daude, eta zenbait enperadoreren agintaldietan osatuak izan ziren. Dioklezianoren Termak, erabiltzen jarraitu ziren, godoek, terma hauek urez hornitzen zituzten akueduktuen ur isuria eten zuten arte, 537an.\nDiokleziano, termen eraikuntzan lan behartuetara zigortutako milaka kristauren heriotzagatik salatua izan zen. Lanak amaitu zirenean, 305ean, enperadore izateari utzi zion. 1561ean, Pio IV.a aita santuak, Michelangelori, martiri guzti horien omenezko eliza bat eraikitzea agindu zion, termak aurkitzen ziren tokian bertan: Santa Maria degli Angeli e dei Martiri basilika.\n2008ko azaroan, termetako X. gela, berriz publikoari irekita geratu zen, 30 urtez zaharberritze lanak egin ondoren.\nEzaugarriak.\nTerma hauen egitura, Karakalaren termen antzerakoa zen, mende bat lehenago eraikiak, eta ia edukiera erdiarekin. Adreiluz eraiki ziren, barnealdean haitzurdinez estalia, eta iztukuz kanpoaldean, zoladurako mosaikoen aberastasuna nabarmendu behar delarik. Termen zati handi bat, hauen zenbait gune, eliza eta beste eraikuntza batzuetarako oinarri gisa erabili izanari esker mantendu dira: termen multzoan, gaur egun, \"Santa Maria degli Angeli e dei Martiri basilika\" (tepidariumean), \"San Bernardo alle Terme\" eliza (bi gela zirkularretako batean), eta Erromako Museo Nazionalaren zati bat, baina multzoak hartzen zuen 13 hektarea karratuko eremu gehiena desagertu egin da.\nTermak, hegomendebalderantz begira zeuden, eguzki energiak caldariuma bero zezan frigidariumari eragin gabe. Hartzen zuten eremu handia zela eta, inguruko kaleetan, termen hondakinak ikus daitezke."}
{"id": "84087", "revid": "4380", "url": "https://eu.wikipedia.org/wiki?curid=84087", "title": "Cervia de Ter", "text": ""}
{"id": "84088", "revid": "336", "url": "https://eu.wikipedia.org/wiki?curid=84088", "title": "Jos\u00e9 Luis Molinuevo", "text": "Jos\u00e9 Luis Molinuevo Mart\u00edn (Deustu, 1917ko urtarrilaren 22a - Xixon, 2002ko abenduaren 24a) euskal herritar futbolari eta entrenatzailea zen."}
{"id": "84089", "revid": "1545", "url": "https://eu.wikipedia.org/wiki?curid=84089", "title": "Jose Luis Molinuevo", "text": ""}
{"id": "84090", "revid": "4380", "url": "https://eu.wikipedia.org/wiki?curid=84090", "title": "Cor\u00e7a", "text": ""}
{"id": "84091", "revid": "4380", "url": "https://eu.wikipedia.org/wiki?curid=84091", "title": "Cornella del Terri", "text": ""}
{"id": "84092", "revid": "4380", "url": "https://eu.wikipedia.org/wiki?curid=84092", "title": "Crespia", "text": ""}
{"id": "84093", "revid": "6327", "url": "https://eu.wikipedia.org/wiki?curid=84093", "title": "Cruilles, Monells i Sant Sadurni de l'Heura", "text": ""}
{"id": "84094", "revid": "56334", "url": "https://eu.wikipedia.org/wiki?curid=84094", "title": "Isidoro Urra", "text": "Isidoro Urra Fern\u00e1ndez (Sestao, 1916ko irailaren 5a - Santurtzi, 2006ko otsailaren 19a) euskal herritar futbolaria zen."}
{"id": "84095", "revid": "336", "url": "https://eu.wikipedia.org/wiki?curid=84095", "title": "Histamina", "text": "Histamina histidina aminoazidotik gorputzak sintetizatzen duen substantzia da, zenbait prozesu fisiologikotan parte hartzen duena. Besteak beste, erreakzio alergikotan, nerbio-bulkadaren transmisioan eta urdaileko fisiologian.\nSintesia.\nHistamina histidinaren deskarboxilazioaren ondorioz eratzen da.\nHipofisi eta hipotalamoaren neuronek ekoizten dute substantzia hau, eta baita mastozitoek eta granulozito basofiloek. Mastozitoak ehun konjuntiboan eta odol-hodietako endotelioan dauden zelulak dira, eta granulozito basofiloak leukozito mota bat.\nEfektuak.\nHistaminak efektu hauek eragiten ditu:\nHistamina eta janari-intoxikazioak.\nJanari-intoxikazioetako mota bat, arrainaren kontsumoarekin lotuta dagoena, histaminak eragindakoa da. Histaminak sortutako intoxikazioa egoera txarrean dagoen arraina jateagatik agertu ohi da. Arrainaren bakterio hondatzaileek histidina aminoazidoa -arrainean oso ugaria dena- histaminan eraldatzen dute, eta histamina horrek alergiaren sintomak eragiten ditu."}
{"id": "84096", "revid": "4380", "url": "https://eu.wikipedia.org/wiki?curid=84096", "title": "Esponella", "text": ""}
{"id": "84097", "revid": "4380", "url": "https://eu.wikipedia.org/wiki?curid=84097", "title": "El Far d'Emporda", "text": ""}
{"id": "84098", "revid": "4380", "url": "https://eu.wikipedia.org/wiki?curid=84098", "title": "Fla\u00e7a", "text": ""}
{"id": "84099", "revid": "4380", "url": "https://eu.wikipedia.org/wiki?curid=84099", "title": "Foixa", "text": ""}
{"id": "84100", "revid": "4380", "url": "https://eu.wikipedia.org/wiki?curid=84100", "title": "Fortia", "text": ""}
{"id": "84101", "revid": "4380", "url": "https://eu.wikipedia.org/wiki?curid=84101", "title": "Garrigas", "text": ""}
{"id": "84102", "revid": "4380", "url": "https://eu.wikipedia.org/wiki?curid=84102", "title": "Gombren", "text": ""}
{"id": "84103", "revid": "4380", "url": "https://eu.wikipedia.org/wiki?curid=84103", "title": "Isovol", "text": ""}
{"id": "84104", "revid": "10891", "url": "https://eu.wikipedia.org/wiki?curid=84104", "title": "Angel Maria Arregi", "text": "Angel Maria Arregi Ergui (Arrasate, 1926ko urriaren 1a - El Carpio, 1967ko maiatzaren 5a) euskal herritar futbolaria zen.\nAuto istripu batean hil zen."}
{"id": "84105", "revid": "4380", "url": "https://eu.wikipedia.org/wiki?curid=84105", "title": "Juia", "text": ""}
{"id": "84106", "revid": "4380", "url": "https://eu.wikipedia.org/wiki?curid=84106", "title": "Llado", "text": ""}
{"id": "84107", "revid": "4380", "url": "https://eu.wikipedia.org/wiki?curid=84107", "title": "Llan\u00e7a", "text": ""}
{"id": "84108", "revid": "336", "url": "https://eu.wikipedia.org/wiki?curid=84108", "title": "Roberto Bertol", "text": "Roberto Bertol Garrastazu (Lizartza, 1917ko abenduaren 2a - Mungia, 1990eko martxoaren 3a) euskal herritar futbolaria zen."}
{"id": "84110", "revid": "4380", "url": "https://eu.wikipedia.org/wiki?curid=84110", "title": "Maia de Montcal", "text": ""}
{"id": "84111", "revid": "336", "url": "https://eu.wikipedia.org/wiki?curid=84111", "title": "Jose Maria Maguregi", "text": "Jose Maria Maguregi Ibargutxi (Ugao, 1934ko martxoaren 16a - Bilbo, 2013ko abenduaren 30a) euskal herritar futbolari eta entrenatzailea izan zen."}
{"id": "84112", "revid": "105290", "url": "https://eu.wikipedia.org/wiki?curid=84112", "title": "Ylikyl\u00e4 (Kemij\u00e4rvi)", "text": "Ylikyl\u00e4 Finlandiako Kemij\u00e4rvi udalerrian dagoen herrixka bat da. Kemijoki ibaiaren ekialdeko ertzean dago, Oinas eta Tapionniemi herrixketatik hurbil."}
{"id": "84113", "revid": "4380", "url": "https://eu.wikipedia.org/wiki?curid=84113", "title": "Palau de Santa Eulalia", "text": ""}
{"id": "84114", "revid": "4380", "url": "https://eu.wikipedia.org/wiki?curid=84114", "title": "Parlava", "text": ""}
{"id": "84115", "revid": "4380", "url": "https://eu.wikipedia.org/wiki?curid=84115", "title": "Pedret i Marza", "text": ""}
{"id": "84116", "revid": "336", "url": "https://eu.wikipedia.org/wiki?curid=84116", "title": "Pyh\u00e4-Luostoko Parke Nazionala", "text": "Pyh\u00e4-Luosto Parke Nazionala (finlandieraz, \"Pyh\u00e4-Luoston kansallispuisto\"; ipar samieraz, \"Pyh\u00e4-Luosto \u00e1lbmotmeahcci\") Finlandia iparraldeko Lappi eskualdean dagoen parke nazional bat da. Zehazki, Kemij\u00e4rvi, Pelkosenniemi eta Sodankyl\u00e4 udalerrien artean dago eta herrialde osoko bosgarren parke nazional bisitatuena da. 2005. urtean sortu zen eta, 1938. urteko Pyh\u00e4tunturi Parke Nazionalak eta Luosto natura eremuak osatzen dute. Parke nazionala, bertako muinoengatik, 400 urte baino gehiago duten izeidi eta pinudiengatik, eta samien historiagatik da ezaguna .\nZirkulu Polar Artikoren iparraldean dagoen lau parke nazionaletako bat da, eta lurralde artikoan ohikoak diren animaliak eta landareak bizi dira. Guztira, 142\u00a0km\u00b2-ko azalera dauka.\nHistoria.\nParke nazionala 2005. urtean sortu zen eta, 1938. urteko Pyh\u00e4tunturi Parke Nazionalak eta Luosto natura eremuak osatzen dute.\nIzotz Aroaren bukaeratik Kemijoki ibaiaren ertzetan samien kokalekuak egon zirela badakigu. Hala ere, Pyh\u00e4-Luosto Nazionala dagoen eremu honen lehenengo giza-aztarnak k.a. X. mendekoak baino ez dira. Bertako biztanleak, gaur egun ia desgaturik dauden basoko samien tribukoak ziren. Ehiztariak, arrantzaleak eta fruitu-biltzaileak ziren eta neguetan baso elur-oreinen larruarekin herrixkak sortzen zituzten. Hala ere, sami tribu honen kultura XVI. mendean suediarren eraginarengatik desagertzen hasi zen. Hizkuntza galdu egin zen, xamanismoa alde batera utzi zuten eta hegoaldeko finlandiar kolonoen kultura bereganatu zuten. 1620 eta 1680 urteen artean, bertako samiak bataiatuak izan ziren eta elur-orein sakrifizioak egiten zituzten lekuak Pyh\u00e4nkaste (euskaraz, \"Bataio sakratua\") izenaren bidez berrizendatu zituzten; ordutik aurrera, Pyh\u00e4nkasteenlampi, Pyh\u00e4nkasteenputous eta Pyh\u00e4tunturi bezalako izenak aurki ditzakegu parke nazionalean. Hala ere, jatorrizko izen asko mantendu egin dira, esaterako, Uhriharju (\"Sakrifizioen gailurra\") edo Noitatunturi (\"Sorginen muinoa\") .\nXIX. bukaeran eta XX. mendearen hasieran, basogintza industria iritsi zen inguru honetara. Oihan eremu zabalak bota zituzten behera eta udaran Kitinen ibaiaren bidez enborrak garraiatzen zituzten. Dena den, 1938. urtean Pyh\u00e4tunturi Parke Nazionala sortu zenean, industria mota hau alde batera utzi eta bertako baso zahar eta bereziak babesteari ekin zioten herritarrek.\nNatura.\nPyh\u00e4-Luosto berez, 35\u00a0km-ko luzera duen mendikate bat da, beharbada, munduko mendikate zaharrenaren ondorengo zuzena. Muino hauek, duela bi mila milioi urte inguru sortu ziren ozeanoaren azpian eta kuartzitazko muino hauek erraietan oraindik, olatu eta itsasoaren markak ikus daitezke. Honela, mendikate txiki honetako muino garaienak Pyh\u00e4ko 540 metroko Noitatunturi eta Luostoko 514 metroko Ukko-Luosto muinoak dira.\nParke Nazionaleko berezitasun nagusienak, aldapa maldatsuak, amildegi sakonak, oihan zaharrak eta euri-bideak dira. Hain zuzen, herrialdeko euri-bide sakonena Pyh\u00e4-Luosto Parke Nazionalean dago, 220 metroko sakonera duen Isokuru euri-bidea. Bertako basoak bestalde, 400 urte baino gehiago duten izeidi eta pinudiek eta basogintza industriaren ondoren landatu ziren zuhaiztiek osatzen dituzte .\nFauna eta Landaredia.\nBertako basoak Basoko Lappi eremuan ohikoak diren landareek osatzen dute; esaterako, ahabiak, azaleak, azeri-mahatsak eta urki zilarkarak. Urkidiak, hain zuzen, nagusi dira baso eremuan; hala ere, ospea 400 urte baino gehiago duten pinuek eta izeiek dute.\nBertan bizi diren ugaztunei dagokienez, aipatzekoak dira besteak beste, izokin eta perka antzeko arrainez elikatzen diren eta bertako ibaietan bizi diren igarabak edo urtxakurrak, altzeak, elur-oreinak eta hartz arreak.\nDena den, animalia espezie ugariena hegaztiena da; guztira 128 espezie desberdin aurki daitezke baso hauetan, haien artean, aztoreak, buztangorri argiak, buztanikara horiak, buztanoriak, euli-txori grisak, gailupa pikartak, hontz gabiraiak, larreoiloak, siberiar eskinosoak, sorbeltz arruntak, tarinak, txantxangorriak, tuntun arruntak, urretxindor pikartak, eta zapelatz arrunt eta galtzadunak. Hegazti guzti hauek ikusteko leku aproposena Tuntunriaapa behaketa dorrea da, 5\u00a0km-ko Tunturiaapa Natura Bidearen erdialdean dagoena .\nLeku aipagarriak.\nLehen esan bezala, parke nazionalak bisitariak erakartzen dituen berezitasun ugari dauzka, esaterako:\nPyh\u00e4 muinoa.\nParke nazionalean dagoen Pyh\u00e4 muinoan, Lappiko eski-azpiegitura handienetako bat dago. Pyh\u00e4j\u00e4rvi herrixkaren ondoan dago, Pelkosenniemi udalerriaren hego-mendebaldean, eta sasoi eta urtaro guztietarako jarduerak eskaintzen direnez, azpiegitura hauek urte osoan irekiak daude. Iraupen eta alpino eski-pistak daude bi muinoen inguruan; Pyh\u00e4 muinoan esaterako, umeentzako, hasiberrientzako eta adituentzako eski alpinoa praktikatzeko hamar pista daude, Luoston aldiz, zazpi.\nEski-estazioaz gain, jatetxeak, spak, dendak eta hotelak daude inguruan. Urte osoan zehar eskaintzen diren ekintzak daude; hala nola, elur motor safariak, husky txakurrek eta elur-oreinek gidatutako lera safariak, Kemijoki, Kitinen eta Luiro ibaietako arrantza, txirrindularitza ikastaro eta lehiaketak, eta piraguismo ikastaroak. Eskualdearen motore ekonomikoa da .\nIbilbideak eta Irisgarritasuna.\nMarkatutako 150\u00a0km-ko bide-sarea dago. Oinezkoentzako, zein eskiatzaileentzako, zein txirrindularientzako diren bide hauei buruzko informazioa, Pyh\u00e4 muinoan dagoen Pyh\u00e4tunturi Bisitarien Gunean lortu daiteke. Bide luzeena, 35\u00a0km-ko luzera duen Pyh\u00e4-Luosto Basabidea da eta Pyh\u00e4-Luosto mendikate guztia zeharkatzen duen bidea da; bide motzena aldiz, 5\u00a0km-ko Tunturiaapa Natura Bidea da eta hegaztiak ikusteko bide paregabea da, bertan, Tuntunriaapa izeneko behaketa dorrea dagoelako .\nArrantza onartua dago parke nazional guztian; bertako ibaietan esaterako, perkak, ortzadar amuarrainak edo amuarrain arruntak arrantzatu daitezke. Gainera, Huttuj\u00e4rvi eta Luosto inguruko aintziretan bainua onartua dago.\nValtatie 4 edo 5 autobideetatik, edo Kantatie 82 errepidetik irits daiteke parke nazionalera. Kemij\u00e4rvi, Pelkosenniemi edo Sodankyl\u00e4ra iritsiz gero, seinaleak jarraituz bertara iristea erraza da. Garraio publikoa erabili nahi bada, Pyh\u00e4 muinoko eski-estaziora doan SkiBussi izeneko autobus bat irtetzen da egunero Kemij\u00e4rvi eta Rovaniemitik ."}
{"id": "84117", "revid": "4380", "url": "https://eu.wikipedia.org/wiki?curid=84117", "title": "Pontos", "text": ""}
{"id": "84118", "revid": "4380", "url": "https://eu.wikipedia.org/wiki?curid=84118", "title": "Puigcerda", "text": ""}
{"id": "84119", "revid": "4380", "url": "https://eu.wikipedia.org/wiki?curid=84119", "title": "Rabos", "text": ""}
{"id": "84120", "revid": "4380", "url": "https://eu.wikipedia.org/wiki?curid=84120", "title": "Regencos", "text": ""}
{"id": "84121", "revid": "1519", "url": "https://eu.wikipedia.org/wiki?curid=84121", "title": "Rupia", "text": ""}
{"id": "84122", "revid": "4380", "url": "https://eu.wikipedia.org/wiki?curid=84122", "title": "Sant Julia de Ramis", "text": ""}
{"id": "84123", "revid": "4380", "url": "https://eu.wikipedia.org/wiki?curid=84123", "title": "Sant Julia del Llor i Bonmati", "text": ""}
{"id": "84124", "revid": "6327", "url": "https://eu.wikipedia.org/wiki?curid=84124", "title": "Sant Marti de Llemena", "text": ""}
{"id": "84125", "revid": "4380", "url": "https://eu.wikipedia.org/wiki?curid=84125", "title": "Sant Marti Vell", "text": ""}
{"id": "84126", "revid": "4380", "url": "https://eu.wikipedia.org/wiki?curid=84126", "title": "Sant Miquel de Fluvia", "text": ""}
{"id": "84127", "revid": "4380", "url": "https://eu.wikipedia.org/wiki?curid=84127", "title": "Sant Pau de Seguries", "text": ""}
{"id": "84128", "revid": "4380", "url": "https://eu.wikipedia.org/wiki?curid=84128", "title": "Santa Llogaia d'Alguema", "text": ""}
{"id": "84129", "revid": "4380", "url": "https://eu.wikipedia.org/wiki?curid=84129", "title": "Sarria de Ter", "text": ""}
{"id": "84130", "revid": "4380", "url": "https://eu.wikipedia.org/wiki?curid=84130", "title": "Serinya", "text": ""}
{"id": "84131", "revid": "4380", "url": "https://eu.wikipedia.org/wiki?curid=84131", "title": "La Tallada d'Emporda", "text": ""}
{"id": "84132", "revid": "4380", "url": "https://eu.wikipedia.org/wiki?curid=84132", "title": "Torroella de Fluvia", "text": ""}
{"id": "84133", "revid": "4380", "url": "https://eu.wikipedia.org/wiki?curid=84133", "title": "Torroella de Montgri", "text": ""}
{"id": "84134", "revid": "4380", "url": "https://eu.wikipedia.org/wiki?curid=84134", "title": "Tortella", "text": ""}
{"id": "84135", "revid": "105290", "url": "https://eu.wikipedia.org/wiki?curid=84135", "title": "Ulla", "text": "Ulla Galiziako ibaia, Lugoko probintzian. 115 km. Faro mendietan du iturburua eta Ozeano Atlantikoan isurtzen du ura Arousako itsasadarraren bidez. Coru\u00f1a eta Pontevedra herrialdeen arteko muga eratzen du. Arnego eta Deza ibaiak ditu adar nagusiak."}
{"id": "84136", "revid": "4380", "url": "https://eu.wikipedia.org/wiki?curid=84136", "title": "Urus", "text": ""}
{"id": "84137", "revid": "4380", "url": "https://eu.wikipedia.org/wiki?curid=84137", "title": "Vallfogona de Ripolles", "text": ""}
{"id": "84138", "revid": "4380", "url": "https://eu.wikipedia.org/wiki?curid=84138", "title": "Ventallo", "text": ""}
{"id": "84139", "revid": "4380", "url": "https://eu.wikipedia.org/wiki?curid=84139", "title": "Vidra", "text": ""}
{"id": "84140", "revid": "4380", "url": "https://eu.wikipedia.org/wiki?curid=84140", "title": "Vilajuiga", "text": ""}
{"id": "84141", "revid": "4380", "url": "https://eu.wikipedia.org/wiki?curid=84141", "title": "Vilaur", "text": ""}
{"id": "84142", "revid": "4380", "url": "https://eu.wikipedia.org/wiki?curid=84142", "title": "Vilobi d'Onyar", "text": ""}
{"id": "84143", "revid": "137486", "url": "https://eu.wikipedia.org/wiki?curid=84143", "title": "I\u00f1aki Goirizelaia", "text": "Joseba I\u00f1aki Goirizelaia Ordorika (Bilbo, 1958ko maiatzaren 2a - ) Ingeniaritza Telematikoan katedraduna eta irakaslea da Euskal Herriko Unibertsitateko (EHU) Komunikazioetako Ingeniaritzako sailean. 1981ean hasi zen irakasle lanetan Bilboko Goi Ingeniaritza eskolan. EHUko errektorea izan zen (2009-2017), eta lehenago Bizkaiko Campuseko errektoreorde (2005-2008) eta unibertsitate-enpresako errektoreorde ere bai (1998-2000). Jone Goirizelaia abokatua du arreba.\nEuskal Herriko Unibertsitateko errektorea (2009-2017).\n2008ko abenduaren 4ko EHUren errektoretzarako hauteskundeak irabazi zituen. 2009ko urtarrilaren 9an izendatu zuten errektore. 2012an, hautetsi bakarra izanik, berriro ere erretore atera zen hauteskundeetan.\nKrisi ekonomikoaren urteetan aritu zen arren, ikerketa, hezkuntza eta euskararen erabileraren aldetik hobekuntza nabarmenak lortu zituen unibertsitateak urte horietan. Hala ere agintaldiko bukaera aldean EHUri finantzaketa bermatuko zion Euskal Unibertsitate Sistemaren Lege berria eskatu zien agintari eta ordezkari politikoei.\n2014ko abenduaren 3an epaitegian deklaratu behar izan zuen unibertsitateak langile guztiei ordaindutako ordainsari batzuengatik. Baina, epaitegiak ebatzi zuen EHUko errektoreak ez zuela lege hausterik egin, aurreko urtean aparteko lansarien ordainketak aurreratzea onetsi zuenean.\n2017ko urtarrilean, bi agintaldiz aritu eta gero, errektoretza kargua utzi zuenean hurrengo errektorea Nekane Balluerka izan zen.\n2007tik Interneteko \".eus\" domeinua lortzeko talde eragilean aritu izan zen aktiboki. \".eus\" Fundazioko kidea da ICANN erakundeak (Internet Corporation for Assigned Names and Numbers) domeinua onartu zenetik, eta fundazioko lehendakari hautatu zuten 2017an errektoretza utzi eta hilabete geroago, Joan Mari Torrealdai ordezkatzeko.\nPlazako dantzaria izanik, ekitaldi akademiko batzuetan hitzaz gain, dantzaz ere baliatu izan da mezuak adierazteko. Mungiako Amilotx Dantza Taldeko zuzendaria da.\nIbilbide akademikoa.\n1987an doktore titulua lortu zuen \"Giro industrialetako pieza partzialki ikuskorren ezaguerarako arkitektura eta algoritmo berria\" izeneko tesia Bilboko Ingeniaritza Eskolan aurkeztuta. Lehenago 1984an eta 1985ean Visiting Fellow moduan aritu zen 20 hilabetez Kaliforniako Stanford Research Institutuan (SRI). Bertan ikerketa-lanak egin zituen adimen artifizial eta ikusmen artifizialean. Lan horiek izan ziren bere tesirako oinarria, hain zuzen ere.\n2004an sei hilabetez irakasle bisitari moduan aritu zen Massachusetts-eko Institutu Teknologikoan MediaLab laborategian. Bertan boto elektronikoa eta Internet bidezko botoa bideratzeko teknologia ikertu zituen.\n2017an, Boise State University-ko (BSU) Eloise Garmendia Bieter katedraz jabetu zen, Etxepare Institutua tarteko. Boiseko egonaldian, \"\u201cNation making: Education, Science and Media\u201d\" ikastaroa eta hitzaldiak eman ditu BSUn, eta euskal komunitateak antolatutako tailer eta emanaldietan parte hartzen du abuztura bitarte.\nTestu-liburuak.\nI\u00f1aki Goirizelaia aitzindarietako bat izan zen Telekomunikazioetako Ingeniaritzan euskarazko testu-liburuak eta materialak idazten. \"Programazioaren oinarriak\" izeneko liburua argitaratu zuen 1999an. Geroago 2011n Maider Huarte Arrayago, eta Purificacion Saiz Agustin-ekin \"Telekomunikazio-sare eta zerbitzuak: Ariketa ebatziak\" eta \"Teoria\" liburuak argitaratu zituen.\nIkerketa eta ezagutza-transferentzia.\nBere ikerketa-ibilbidean hiru lerrotan aritu izan da: adimen artifiziala, ikusmen artifiziala eta telekomunikazioetako sareetako segurtasunean. Orain ingeniaritza telematikoko I2T ikertaldeko kidea da, Bilboko Ingeniaritza Eskolan.\nGoirizelaiak sei tesi zuzendu ditu, horietako hiru euskaraz. Ospe handiko nazioarteko aldizkarietan 14 artikulu argitaratu ditu, horietarik 19 estatuko aldizkarietan, 47 artikulu kongresuetan. Gainera merkatura atera diren bi patente erregistratu ditu nazioartean eta beste bi Espainian.\n1986an ADICORP, S.A. enpresa sortu zuen, ikusmen artifizialean tesian lortutako emaitzak merkaturatzeko. Enpresa hori lanean aritu zen 1993 urtera arte, langileek IKUSMEN S.L. enpresa berria sortu zutenean."}
{"id": "84144", "revid": "56334", "url": "https://eu.wikipedia.org/wiki?curid=84144", "title": "Juan Antonio Deusto", "text": "Juan Antonio Deusto Olagorta (Bilbo, 1946ko urtarrilaren 8a - \"ib.\", 2011ko uztailaren 21a) euskal herritar futbolaria izan zen."}
{"id": "84145", "revid": "336", "url": "https://eu.wikipedia.org/wiki?curid=84145", "title": "Nando Josu", "text": "Fernando Tr\u00edo Zabala, ezagunagoa Nando Josu izenaz, (Mungia, 1939ko uztailaren 8a - Santander, 2016ko otsailaren 20a) euskal herritar futbolari eta entrenatzailea izan zen."}
{"id": "84146", "revid": "6950", "url": "https://eu.wikipedia.org/wiki?curid=84146", "title": "Hosto", "text": "Hostoa bereziki fotosintesia egiten duen lur gaineko landareen atala da. Horretarako, hosto gehienak zapalak eta finak dira, kloroplastoa duten zelulek eguzki-argia luze-zabal hartzeko eta ehunetan barneratzeko. Hosto gehienetan izerditzea eta arnasketa ematen den atala da. Hostoek elikagaiak eta ura meta ahal dute eta zenbait landaretan eraldatu egin dira beste funtzio batzuk izateko. Gainera, animalia batzuen (belarjale eta orojaleen) elikagai izan daitezke.\nFuntzioak.\nHostoen hiru prozesu garrantzitsuenak:\nEzaugarriak.\nHostoaren atalak:\nHostoek hainbat funtzio betetzen dituzte baina horietan garrantzitsuenak fotosintesia eta gasen elkartrukea dira. Hala ere, hosto eraldatuek beste hainbat funtzio ere bete ditzakete. Estuki loturiko katafiloek, esaterako, landareari babesa emateko balio dute eta erraboilek, aldiz, metaketa-funtzioa betetzen dute. Hosto espezializatuetan esporangioa garatzen da maiz eta ugal funtzioa hartzen dute.\nMorfologia.\nHostoa hainbat zatiz osaturiko egitura da. Fotosintesia gauzatzen duen egitura zapalari linbo edo hosto-orri izena ematen zaio. Linboa modu egokian paratzen eta adarrarekin lotzen duen egitura zilindrikoa, berriz, pezioloa edo txortena da. Pezioloa eta zurtoina lotzen dituen guneari hostoin izena ematen zaio. Maiz, estipula izeneko egitura zapalak agertzen dira bertan eta batzuetan fotosintesia gauzatzeko gai dira. Hosto zorrotzaileak ere ager daitezke hostoinean, estipulek hostoaren inguruan zaku itxurako egitura osatzen dutenean, hain zuzen ere.\nAnatomia.\nHistologiaren ikuspuntutik begiratuta, hosto-organoa bi ehun-motaz eraturiko egitura da: epidermisa eta mesofiloa.\nEpidermisa.\nEpidermisa, zelularen goi eta behealdean kokaturiko geruza fina da, normalean kutikula izeneko geruza batez estalia egon ohi dena, ur-galera ekiditeko. Klima lehorretako landareetan, kutikula oso lodia izan daiteke ur-galara handia baita. Bi epidermisak, goikoa eta behekoa, monostromatikoak izan ohi dira eta behekoa nabarmenagoa izan ohi da, bertan kokatzen baitira gasen elkartrukerako espezializaturiko egiturak, estomak, hain zuzen ere.\nMesofiloa.\nHostoaren barruan mesofilo izenez ezagutzen den ehun parenkimatiko berezi batez osaturik dago. Mesofilo-zelulek, maiz, kloroplasto ugari izan ohi dituzte eta kasu horietan klorenkima izena hartzen dute. Ehun honen funtzio nagusia fotosintesia gauzatzea da eta floemaren bitartez landareko gainontzeko ehunetara hedatuko den sapa landua sortzea.\nMesofiloan bi ehun-mota bereizten dira: hesi-parenkima eta belaki-parenkima. Lehenengoa hostoaren goialdean kokatzen da eta kloroplasto ugaridun zelulaz osaturik dago. Zelulak luzangak izan ohi dira, hostoaren gainazalarekiko elkarzut kokatuak eta hostoari sendotasuna ematen diote.\nBelaki-parenkima, berriz, hostoaren behealdean dago eta zelula biribilez osaturik dago. Zelulok elkarrengandik nahiko bananduta daude eta gune interzelularrak oso handiak dira, aireztapena oso handia delarik.\nGarraio-sistema.\nEpidermisa eta mesofiloaren artean garraio-sistemako hodiak kokatu ohi dira. Normalean, xilema goialdean eta floema behealdean egon ohi dira eta balen inguruan erresistentzia ematen dien zelula esklerenkimatiko multzoa agertu ohi da.\nNerbiazioa.\nHostoetako zelula guztiak garraio-hodietatik 0,5 mm baino gutxiagoko distantziara kokatuak egon ohi dira, eta etengabeko ur eta elikagai fluxua jasotzen dute. Denboran zehar landareek estrategia ebolutibo ezberdinak erabili dituzte fluxu egokia bermatzeko, eta egun, hainbat motako nerbiazioak ezagutzen ditugu.\nMikrofiloak.\nHosto batzuk, primitiboenak normalean, nerbio bakarra izan ohi dute eta mikrofilo izena ematen zaie.\nMegafiloak.\nNerbio bat baino gehiago duten hostoei, aldiz, megafilo izena ematen zaie eta hainbat mota bereizten dira. Nerbioak binaka adarkatuz gero nerbio dikotomo izena hartzen dute. Nerbio zentral bat eta hainbat sekundario agertzen direnean, aldiz, nerbio pinatu izena ematen zaio. Nerbio nagusirik bereizten ez denean eta hodiek ijelkiaren forma mantentzen dutenean nerbio kurbilineo izena jasotzen dute. Hainbat nerbio nagusi egotearen kasuan hostoari palmatinerbio izena ematen zaio eta nerbioak paraleloki kokatzen direnean, nerbio sekundariorik gabe, paralelinerbo.\nHosto konposatuak.\nHosto konposatuak hainbat ijelkiz osaturikoak dira. Hosto-orriak nerbiazioen inguruan forma hartzen joaten da harik eta ijelkia zatitu egiten den arte. Nerbio nagusi bat eta sekundarioetan ijelkiak (folioloak) dituzten hostoei pinatikonposatu izena ematen zaie. Ijelkiaren zati indibidualizatu bakoitza pina izenez ezagutzen da. Hostoaren muturrean foliolo bat ageri bada, inparipinatu izena ematen zaio eta bukaeran foliolorik ez badago paripinatu.\nNerbio bakoitzak bere ijelkiak edukitzeko kasuan hosto palmatikonposatua dela esan ohi da."}
{"id": "84147", "revid": "336", "url": "https://eu.wikipedia.org/wiki?curid=84147", "title": "Jos\u00e9 Ram\u00f3n Alexanko", "text": "Jos\u00e9 Ram\u00f3n Alexanko Ventosa, (Barakaldo, 1956ko maiatzaren 19a - ) euskal herritar futbolari ohi eta entrenatzailea da.\nAlonsotegiko Arbuio auzokoa da. Euskal Herriko futbol selekzioarekin ere behin jokatu du, 1979an hain zuzen ere."}
{"id": "84148", "revid": "105290", "url": "https://eu.wikipedia.org/wiki?curid=84148", "title": "Paavali Ollinpoika Halonen", "text": "Paavali Ollinpoika Halonen Kemij\u00e4rvi udalerrian finkatu zen lehenengo gizona izan zen. Anna Laurintyt\u00e4r Halonen, bere emaztearekin batera iritsi zen Oulutik Kemij\u00e4rvira 1580. urte inguruan.\nBertan, lehen etxeak eraiki zituzten, Halosenranta herrixkan hain zuzen, eta gutxinaka euren ahaideak eta inguruko herrietako biztanleak bertan biltzea lortu zuten ."}
{"id": "84150", "revid": "512", "url": "https://eu.wikipedia.org/wiki?curid=84150", "title": "Anna Laurintyt\u00e4r Halonen", "text": "Anna Laurintyt\u00e4r Halonen Kemij\u00e4rvi udalerrian finkatu zen lehenengo emakumea izan zen. Paavali Ollinpoika Halonen, bere senarrarekin batera iritsi zen Oulutik Kemij\u00e4rvira 1580. urte inguruan.\nBertan, lehen etxeak eraiki zituzten, Halosenranta herrixkan hain zuzen, eta gutxinaka euren ahaideak eta inguruko herrietako biztanleak bertan biltzea lortu zuten ."}
{"id": "84151", "revid": "56334", "url": "https://eu.wikipedia.org/wiki?curid=84151", "title": "Jacquerie", "text": "Jacquerie herri matxinada izan zen, 1358an, Ehun Urteetako Gerran, iparraldeko Frantzian, batik bat Oise ibaiaren arroan, gertatutakoa. Arrazoiak anitzak izan ziren, gizartea, armada eta politika krisian baitzeuden; esate baterako, nobleziaren ospe txarra, batez ere Poitiersko porrotaren ostean.\nIzenaren jatorria.\nJean Froissart Erdi Aroko kronikagilearen arabera, garaiko jaun feudalek beraien lurretan lan egiten zuten morroi zein nekazariei \"Jacque\" edo \"Jacque Bonhomme\" (\"jacque\" izeneko jupoia zela eta) deitzen zituzten modu despektibo batean eta hori litzateke izenaren jatorria.\nIzendapen hura gaur egunera heldu zaigu kronikagileari esker, zeinak nekazari hauei horrela izendatu zituen bere pasartetan. Nekazariek zeramaten arropengatik, hots, jantzi bat janztearen ondorioz. Hortaz, hortik landa mugimendu sozial honen izenaren jatorria, eta izendapen hau erabilia izan da honelako tamainako edozein nekazal altxamendu adierazteko.\nTestuinguru ekonomiko eta soziala.\nXII. mendearen amaiera aldera, mendebaldeko eta erdialdeko Europak gutxienez bizi izan zuen bi mende lehenagotik garatzen ari zen zabalkuntza. Lehenik eta behin, ekonomiaren bilakaerak ekoizpen baliabideak garatu zituen, eta horiek, aldi berean, kontzentrazio demografikoarekin batera gatazka sozialen nukleoa izan ziren. Bestalde, garapen ekonomiko handiak klaseen arteko ezberdintasun sozial eta ekonomikoak ere handitu zituen, horrela gizarte askatasunen polarizazioa handituz. Prozesu hau nabarmena izan zen landa eremuan. Erregistratutako dokumentuei esker, nekazarien bizi-maila nahiko baxua zela ikus daiteke; ustiategien hedadura kaskarrak, ondasun higigarrien pobrezia eta, aurrezkiak izateko gabezia, batez ere, biziraupen ekonomia jorratu behar zutelako. Nekazari familien biziraupena autohornikuntzan oinarritu zen eta, gainera, ekoizpenaren zati bat jaun feudalak jasotzen zuen. Aberatsen menderatze ekonomikoa zen sistema feudalaren oinarria, eta sistema hori gizarteko edozein esparrutan nagusitzen zen. Hortaz, landa-eremuko jaun feudalek edo hirietako aristokraziak udal-gobernua edo botere jurisdikzionala haien eskutan zutenez, soilik haien interesen alde baino ez zuten jarduten.\nGarapen ekonomiko orokorrak, ekoizpen munduaren antolaketa mailakatuak eta finantza esparruak egoera berri bat eratu zuten. Beraz, XIII. mendean\u00a0 estatuaren antolaketa\u00a0eta finantzen protagonismoa handitu zen. Frantziaren kasuan adibidez, botere monarkikoaren gorakadaren ondoren agiri ekonomikoen beharra areagotuko da. XIII. mendearen amaieran nabarmentzen den zorpetzeak, bai nekazaritza munduan bai hirietan, pobretze orokorra eragin zuen. Hori dela eta, nekazari askok maileguak kontratatu zituzten hartzekodunekin, aldi baterako zailtasunak gainditzeko edo ekipamendua hobetzeko. Eta aldi berean gero eta zerga altuagoak ezartzen ziren zorpetzea ordaindu ahal izateko. Era berean, finantza zailtasunak herritarren gaineko presioa areagotu zuen, zeinak, aldi berean, gizarte-tentsioa larriagotu baitzuten, eta Europa osoan mendearen erdialdean garatutako gizarte-mugimenduen emaitza eta jatorria izan baitziren.\nXIII. mendearen amaieran, Europar mendebaldeko gizartea, landa-gizartea zen, biztanleria gehiena landa-munduan bizi zen hiriguneetan baino. Sistema feudalaren egitura ekonomikoa nekazari familietan oinarritzen zen, nekazaritza, abeltzaintza eta baso-ustiapena jorratzen zutenak. Hala ere, artisautza eta merkataritza jardueren garapenak landa eta hiri eremuen arteko lotura erraztu zuen. Horrek, aldi berean, nekazaritzako produkzio-sistemaren hazkundea bultzatu zuen.\nBestalde, landa-gizartearen hazkunde aldia amaitu egin zen. Hortik aurrera, landa-munduak faktore exogeno bortitzak jasan zituen, hala nola; gosea, epidemiak edo gerra. Aitzitik, ekoizpen eta banaketa-sisteman ere aldaketa sakona egon zen; sistema feudalaren egiturak krisian sartu ziren hurrengo faktoreengatik: luberritzeen agortze fisiko eta politikoak eta honek eragindako jaur-errentaren beherakada. Edonola ere, testuinguru horrek eragin zuen jaun feudalek neurri berri eta gogorragoak hartzea, hala nola, zerga-presioa handitzea. Gizartearen\u00a0 biolentzia\u00a0 eta matxinaden gertaerak piztea areagotuko zuena.\nMatxinada.\nIngelesek Frantziako erregea, Joan II.a, atxilotu zuten Poitiersko guduaren ostean. Hori zela eta, Frantziako boterea Estatu Nagusien, Karlos II.a Nafarroakoaren eta Karlos dofinaren artean banandu zen. Nolanahi ere, Estatu Nagusiak oso bereizita zeuden estatua era eraginkorrean gobernatu ahal izateko, eta aipaturiko bi gobernarien arteko borrokek zatiketa ekarri zuten nobleen artean. Horiek horrela, Frantziako klase pribilegiodunek (nobleziak, merkatari nagusiek eta apaizteriak) zerga handiagoak ordainarazi zizkieten nekazariei (\"taille\" esaterako), eta ordainsaririk gabe, gerrak hondatutako ondasunak konponarazi zizkieten (\"corv\u00e9e\"). Horrezaz gain, ingelesez, gaskoiez, nafarrez eta alemaniarrez osatutako talde mertzenarioek bere horretan jarraitu zuten Frantzian, desegin gabe, nahi zuten guztietan lurrak arpilatzeko.\n1358an, arazo multzo horrek matxinada odoltsuak abian jarri zituen. Altxamendua Saint-Lue d\u2019Esserent-en hasi zen, hala ere, azkar zabaldu zen mantxinadaren sua, zabalduz \u00cele-de-Franceko kanpi\u00f1a guztietara, Txanpanan, Normandian, Lorrenan edo Artoisen eragitera iritsi zelarik. Nekazariak batzen joan ziren, nagusi parrokial edo eliztarrak aukeratu zituztelarik. Goi buruzagi bat ere aukeratu ere, Guillaume Carle delakoa. Honek 5000 inguru nekazariko ejerzito bat bildu zuen, bere estrategia nagusia, Parisen nekazarien auzia jarraitzen zutenekin batzea izan zen. Azken hau ez zuen lortu, batik bat, denbora faltaren ondorioz, gutxira altxamendua bukatuz. Karlos II.a Nafarroakoak, kontra-jacqueriare burua zenak, jacqueria den matxinada zapaldu zuen Melloko batailan, Clermont-en-Beauvaisis ondoan, ekainak 9an edo 10an. Bere armadak eta nekazarienak aurrez aurre egin zuten Mellon. Karlosek Guillaume Carle, matxinatuen burua, menia hitzartzera gonbidatu zuen, baina noble frantziarrek, etsaien kanpalekura joanda, atzeman zuten. Izan ere, noblea ez izanda, zalditeriaren arauak ez ziren betetzekoak berarekin. Hurrengo borrokan, zaldizkoek suntsitu zuten burugabetutako nekazari-armada. Horren ostean, soldaduek lurraldea arpilatu eta nekazari andana erail zuten Beauvais aldean.\nAzpimarratu behar da, matxinadak ez zuela inoiz erregearen aurkako kutsurik izan. Aldiz, egoera politikoa kritikatu eta nobleziaren gehiegikeriei aurre egitea bilatzen zuen. Matxinatuek erregearekiko lehialtasuna mantentzen zuten, eta honen babesa espero zen.\nMatxinadak iraun zuen 15 egunetan, nekazariek nobleen jabetzak suntsitu, lapurtu eta desjabetu zituzten. Hala nola, hainbat gaztelu eta dorretxe erre zituzten. Horrez gain, hainbat noble bortxatuak eta exekutatuak izan ziren. Bestalede, gertakari bortitz hauek kroniken bitartez heldu zaizkigu guri, eta azpimarratu behar da kronika hauek klase boteretsuen bertsioa kontatzen dutela, kasu askotan errealitatea esajeratuz.\nHona hemen, Jean Froissart historialariaren eskutik heldu zaigun haren kronikaren pasarte bat. Bertan interpretatu daiteke bere ikuspuntutik nolakoa izan zen matxinada. \"Nafarroako erregea askatu eta gutxira, asaldura handia sortu zen Frantziako hainbat lekutan. [...]. Herrixketako jendea biltzen hasi zen, ehun baino gehiago ez zirela, eta esaten zuten Frantziako noble guztiak, zaldunak eta ezkutariak, erresumaren traidoreak zirela, eta onuragarria izango zela haiek akabatzea [...]. Gero, handik hurbil bizi zen zaldun baten etxerantz abiatu ziren, makila ferratuak eta aiztoak eskutan eramanez, beste armarik gabe. Bertan sartu ziren, zalduna, emaztea eta seme-alabak hil zituzten, txikiak eta handiak, eta etxeari su eman zioten [...] Gauza bera egin zuten beste gaztelu eta etxe honetan. Aztoratzaileak hainbeste hazi ziren, non sei milara iritsi baitziren. Beren kopurua igarotzen zen leku guztietatik hazten zen, beren izaerako jendea batzen baitzitzaien, eta zaldunek eta ezkutariek beren etxeak uzten zituzten [...]. Beauvaisis osoan eta Corbie, Amiens eta Montdidier inguruetan hirurogei etxe eta gaztelu baino gehiago erre eta bota zituzten [...]. Beauvaiseko, Corbesiseko, Vermandoiseko eta Valoiseko lurraldeetako gizon jatorrek beren etxeak suntsituta eta lagun erailak ikusi zituztenean, gaiztagin hauen eskutik, laguntza eskatu zieten Flandes, Henault, Brabante eta Hesbayeko lagunei. Asko etorri ziren berehala leku guztietatik. Atzerritar hauek herrialde hartako nobleekin elkartu ziren. Jende hura errukirik gabe hiltzen eta suntsitzen hasi ziren, eta zuhaitzetan, edozein lekuetan, jendetza ukatzen hasi zuten. Era berean, Nafarroako erregeak egun bakar batean hiru mila hil zituen Clermontetik gertu [...]\"Matxinatuenganako errepresioa gogorra izan zen. Nobleek euren jabetzak eta bizitza arriskuan ikusi zuten matxinada honen ondorioz, eta hauen erantzuna zigor bortitzak izan ziren. Hala, Karlos II.ak bakea negoziatzera gonbidatu zuen Guillaume Carle, baina gonbidapen\u00a0hau iruzur bat besterik ez zen, eta Guillaume Carle atxilotu zuten. Ostean nekazarien liderra torturatu eta gero erail egin zuten. Jarraian nobleek ehundaka nekazari hil zituzten. Hurrengo bi hilabetetan exekuzioak, bortxak eta etxeen erreketak nagusitu ziren. Meaux herrian adibidez biztanle guztiak hil eta herriko etxe guztiak erre ziren. Abuztuaren 10ean Karlos dofinak esku-hartu zuen errepresioa amaierarazteko. Hala matxinatuak barkatu zituen bakea berrezarriz. Dena den, ezaguna da mendeku erasoak jarraitu zirela ematen nobleen eskutik, baina hauek askoz ere txikiagoak izanen ziren."}
{"id": "84153", "revid": "336", "url": "https://eu.wikipedia.org/wiki?curid=84153", "title": "Henri Saint-Simongoa", "text": "Claude Henri de Rouvroy, Saint-Simongo kondea, askotan Henri Saint-Simongoa ere deitua (Paris, Frantzia, 1760ko urriaren 17a - Paris, 1825eko maiatzaren 19a) pentsalari eta idazlea izan zen. Charles Fourier eta Robert Owenekin batera, sozialismo utopiko nabarmenetako bat da. Saint-Simongo kondea garaiko ilustratuen erakusgarri da.\nGizarte industrialaren garaiko lehen teorikotzat har daiteke. Horregatik, sozialismo frantsesaren \u2014edo sozialismo utopikoaren\u2014 sortzailetzat jotzen da eta Soziologiaren aitzindaria. Bere pentsamenduaren eragina handia izan zen lehen sozialistengan (Karl Marx barne, horrek ere zientzia eta teknologian interesa eta fedea izan baitzuen), erromantikoengan, Auguste Comte-ren Soziologian, J. S. Mill-engan eta baita Luis Napoleon berarengan ere.\nBiografia.\nGaztaroa.\nParisen jaioa, Saint-Simongo dukearen ondorengo gazteenen adarrean zeukan jatorria. Berak zioenez, Jean le Rond d'Alembert izan zuen maisu, baina ez dago horren frogarik eta posible da egia ez izatea.\nHamasei urterekin Ameriketako Estatu Batuen independentziaren alde borrokatu zen Amerikar Iraultzan, Hamahiru koloniei lagunduz Britainia Handiaren kontra.\nFrantziako Iraultzako Terrore garaian Luxenburgo jauregian preso izan zen, baina ez zuen partaidetza handirik izan iraultza horretan, ez bada, aberasteko lur-espekulazioan parte hartuta (bere etorkizuneko proiektuen onerako eta ez aberasteko besterik gabe, zioenez).\nHelduaroa.\n40 urte zituela zenbait ikasketa egin zituen eta esperientzia garrantzitsu izan zituen. Ezkondu egin zen tertulia saloi bat izan asmoz, baina arrakastarik gabe, eta urtebetera banandu egin zen.\nEgindako esperimentuen ondorioz, gainera, txirotasunean erori zen eta horrela bizi izan zen handik aurrera. Hori dela eta, lana egin behar izan zuen (9 ordu egunean urtean 40 libera esterlina irabazteko), bere antzinako gela-zerbitzari baten karitatea jaso zuen eta bere familiari pentsio txiki bat eskatzera iritsi zen azkenik. 1823an bere buruaz beste egiten saiatu zen eta begi bat galdu zuen.\nHil zenean, Le P\u00e8re Lachaise hilerrian lurperatu zuten Parisen.\nIdeiak.\nBere testuinguru soziala garai hartako hiru iraultzak izan ziren: estatubatuarra, frantsesa eta Industria Iraultza.\nIlustrazioaren eta Erromantizismoaren eraginak ere jaso zituen bizi izan zuen garaiagatik.\nBere idatzietan ere Positibismoa zegoen: gizartea, politika eta morala zientifikoki aztertu beharra aldarrikatu zuen. Hala eta guztiz ere, bere idatziak helburu zientifikoetatik urruti izan ziren, gure ikuspuntutik begiratuta. Izan ere, positibismoak erakarri zuen, metodo zientifikoa errespetatzen zutenak erakartzen baitzituen hasi berria zen korronte horrek. Ez hori bakarrik, gizarte aldaketa ordenaren barruan bilatzen zuten pertsonak erakartzen zituen, horrek iskanbilak eta kontrola ezinak ziren mugimenduak ez egotea ekarriko baitzuen eta errestaurazioa nahi zuen kolpea ekidingo zuen.\nSozialismo utopikoaren teorikoetako bat izan zen. Engelsek berari buruz esan zuen bere garaiko buru entziklopedikoena zela, Hegelekin batera, eta bere lanetan zeudela geroko sozialismoak garatu zituen ideia guztiak.\nBere ustez, gizakia zekena da eta biziraupena dauka helburu, nahiz eta, gizaki guztiek gizartean gora egiteko helburua duten. Gizarte sozialista utopikoa sortzeko, bere ideien arabera, aurreko ideia horiek hezkuntzaren bidez desagerrarazi beharko lirateke gizakiarengandik. Frantses Iraultzan eta aurreko Erregimen Zaharraren ondorioak ikusita bururatu zitzaizkion ideia horiek: gizarte berria egin beharra zegoen, baina ez liberalismoaren bidetik Frantses Iraultzak proposatzen zuen moduan.\nIndustrialari utopikoa, aristokraziako kide izan arren, aberats eta txiroa izan zen. Bere ustez, industrien jabeak izan behar ziren Frantses Iraultzak hasitakoa amaitu behar zutenak: Frantziaren joritasuna ziurtatu behar zutenak, bai nekazaritzan, bai merkataritzan bai eta industria arloan bertan. hauek ordezkatu behar zituzten Erregimen Zaharreko militarrak eta espiritualtasunaren buruan zientzialariek elizgizonak.\nHori dela eta, industrializazioa aztertu zuen lehen egileetako bat izan zen. Bere ustez, industrializazioa ona zen, aberastasuna sortzeko bidea eta ideia horrekin \u00c9mile Durkheim bezalako egileengan eragina izan zuen. Areago, gizarte eredu berri bat sor zezakeela uste zuen eta Estatuak lagundu egin beharko lukeela aldaketa hori. Jabego pribatuaren aldekoa zen, baina norberak irabazitakoa izanda, hau da: herentzia eskubidea desagertzearen aldekoa zen (Estatuak jaso zezala dena) eta langileek produktibitatearen arabera kobratu beharko lukete. Berarentzat bi gizaki mota zeuden: produzitzen zutenak (langileak eta enpresaburuak) eta produzitzen ez zutenak (merkatariak, alferrak, etab.). Gizartea asoziazioan oinarritu behar zen: familia, hiria, nazioa eta nazio desberdinen federazioa. Jabegoa hauen esku egongo zen eta horrela gosea desagertuko zen. Bere ideietan emakumea eta gizona berdinak ziren, biak ziren \"gizarteko gizabanakoak\", familia (ezkontza bidez), erlijioa eta estatuaren bidez lan egingo zutenak taldean.\nPobrezia gainditzeko ideiak proposatu zituen \"Kristautasun Berria\" (\"Nouveau Christianisme\") bere lanean, erlijio izaera hartzen zutenak (Jainkoarengan sinetsi behar zen eta txirotasuna desagerrarazi) eta Comterengandik urruntzea ekarri ziona.\nAzkenik, aipatzekoa da gizarte fisiologiaren bultzatzailea izan zela, hots, \"gizarte fisika\" ere deitu zenarena eta Auguste Comtek gaur egunera arte iritsi den Soziologia izena eman zion zientzia eta ezagutzarena. Saint-Simongo kondearen idazkaria izan zen A. Comte eta garai horretan eta orduko elkarlanetik sortu zuen Comtek berak \u201cHiru Estatutuen Teoria\u201d.\nLanak.\nOso asmo handiko gizona zen eta goizero bere gela-zerbitzariak esaldi honekin esnarazi behar zuen: \"Gogoratu, jaun kondea, gauza handiak dituzula egiteko\".\nBere lehen proiektuetako bat Ozeano Atlantikoa Ozeano Barearekin lotzea zen ubide bat eraikiz eta beste ubide bat eraikitzea Madril itsasoarekin lotzeko.\nLehen idatzia: \"Lettres d'un habitant de Gen\u00e8ve\" izan zen eta 1802an argitaratu zen. Lehen lanak, orotara, politiko eta zientifikoak izan ziren.\nBere lan garrantzitsuenetako batzuk hauek dira:\n\"Industria\": 1817an \"L'Industrie\" izeneko tratatu hau hasi zen egiten, bere ideia sozialistak agertzeko. Ideia hauek hurrengo lan batean garatu zituen \"L'Organisateur\" (1819), Augustin Thierry eta Auguste Comte-k lagunduta ateratzen zuen aldizkarian. Lehenengo aleak arrakasta itzela izan zuen, baina ez zuen aldeko kide asko lortu.\n\"Industria Sistema\": 1821an \"Du syst\u00e8me industriel\" argitaratu zuen eta 1823\u20131824 artean \"Cat\u00e9chisme des industriels\".\n\"Kristautasun Berria\" (1825): bere azken lan garrantzitsua izan zen \"Nouveau Christianisme\", baina bukatu gabe laga zuen.\nJarraitzaileak.\nBizi zela ez zuen arrakasta handirik izan bere ikasle gutxi batzuengan izan ezik. Ezagunenak Olinde Rodrigues eta Barth\u00e9lemy Prosper Enfantin izan ziren. Le Producteur aldizkaria sortu zuten, baina 1826an ez zuen jarraipenik izan. hala ere, jarraitzaile taldea asko hazi zen eta 1828rako Parisen eta inguruko herri handietan bilerak egiten zituzten. Horrela 1828an Amand Bazardek, Saint-Simon-en ideiei buruzko hitzaldi multzoa eman zuen eta \"Exposition de la doctrine de St Simon\" (2 liburuki, 1828\u20131830) liburuan gauzatu zen, jarraitzaile ugari lortuz.\n1830eko iraultzan askatasuna lortu zuten sozialista erreformatzaile hauek eta jabegoen komunitatea, herentzia desagertzea eta emakumeen askapena politikoa eskatu zituzten.\nHurrengo urtean \"Le Globe\"ren jabetza lortu zuten, elkartu zitzaien Pierre Leroux-ri esker (eta berari jarraituz \u00c9cole Polytechnique-eko ikasle asko), taldearen organo nagusia bihurtu zena.\nRue Monsigny-n beren gizarte asoziatuan bizitzen hasi ziren, baina haien arteko arazoak sortu ziren (batez ere Bazard eta Enfantin-en artean). Ondoren Enfantin-ek zeukan jabego batera aldatu ziren M\u00e9nilmontant-en, baina diru arazoek eta bestelakoek taldea apurtzea ekarri zuten.\nKide ohien taldetik ingeniari, ekonomialari eta negozio gizon garrantzitsuak sortu ziren."}
{"id": "84154", "revid": "1545", "url": "https://eu.wikipedia.org/wiki?curid=84154", "title": "Kemij\u00e4rviko eliza", "text": "Kemij\u00e4rviko eliza Finlandiako eliza luterano berezienetakoa eta ikusgarrienetakoa da. Kemij\u00e4rvi udalerriaren hirigunean dago, Kemij\u00e4rvi aintziratik pare bat kilometrotara .\nGris koloreko eraikuntza hau, XIX. mende bukaeran eraikitako eliza da. Hala ere, ez zuen interes handiegirik piztu inguruetan 1950eko hamarkadan Alvar Aalto arkitekto finlandiar ospetsuak berreraiki zuen arte. Bertan, arkitekto ezagunaren ukituak antzeman daitezke."}
{"id": "84161", "revid": "119347", "url": "https://eu.wikipedia.org/wiki?curid=84161", "title": "Lanbide heziketa", "text": "Lanbide Heziketa Bigarren Hezkuntzako edo goi mailako hezkuntzako ikasketak dira, enpresa munduari lotuta egiten direnak, lanbide arlo batean ezaguerak eta trebetasunak lortzeko helburuarekin. Helburu nagusia langile direnentzat eta izango direnentzat bizitza osoko ikasketak sortzea da.\nHerrialdeen arabera Lanbide Heziketak oso antolaketa desberdina du. Gure kasuan Hegoaldean zein Iparraldean sistema desberdinak ditugu.\nHegoaldeko Lanbide heziketa.\nEuskal Autonomi Erkidegoan eta Nafarroan Lanbide heziketaren barruan hiru sistema bereizi izan dira:\nOinarrizko Lanbide heziketa.\nErdi-mailako ziklo batetik ezin da zuzenean goi-mailako batera pasa. Tartean, sarbide-proba egin behar da.\nLanbide Heziketaren familiak.\nHegoaldeko sistemak hauek dira onartuta daudenak:"}
{"id": "84163", "revid": "6327", "url": "https://eu.wikipedia.org/wiki?curid=84163", "title": "Saint-Simon", "text": ""}
{"id": "84166", "revid": "10891", "url": "https://eu.wikipedia.org/wiki?curid=84166", "title": "Rh\u00f4ne-Alpeak", "text": "Rh\u00f4ne-Alpeak (frantsesez \"Rh\u00f4ne-Alpes\", frankoprovenzeraz \"R\u00f4no-Arpes\", okzitanieraz \"R\u00f2se Aups\") Frantzia hego-ekialdeko eskualdea zen, Rodano ibaiaren eta Alpeen inguruan kokatua. 2016 urtetik Auvernia-Rodano-Alpeak eskualdeko zati da.\nBanaketa administratiboa.\nAin (01), Ard\u00e8che (07), Dr\u00f4me (26), Is\u00e8re (38), Loira (42), Rodano (69), Savoia (73) eta Savoia Garaia (74) departamenduek osatzen dute. Bigarren eskualde handiena da, Erdialdeko Pirinioak eskualdearen atzetik. Prefektura Lyonen dago. Lyonerriko eta Savoiako antzinako lurraldeak hartzen ditu osorik, Burgundiako, Dofinerriko, Languedoceko eta Proventzako eskualde batzuekin batera.\nMuga hauek ditu: iparraldean, Saona eta Loira eta Jura departamenduak; ekialdean, Suitza, Italia eta Alpe Garaiak departamendua; hegoaldean, Vaucluse eta Gard departamenduak; mendebaldean, Loz\u00e8re, Loira Garaia, Puy-de-D\u00f4me eta Allier departamenduak.\nHiriburua Lyon da, eta hiri nagusiak: Roanne, Saint-\u00c9tienne, Bourg-en-Bresse, Ann\u00e9cy, Chamb\u00e9ry, Grenoble eta Valence.\nOrografia eta klima.\nErdialdeko Mendigunea (\"Massif Central\") mendialdeko ekialdearen, Jurako hegoaldearen eta Alpe mendien mendebaldearen artean dago lurraldea. Mendiek hartzen dute eremu gehiena. Ekialdean daude Alpe mendi garaiak, Savoiako lurraldean (Mont Blanc, 4.807 m, nagusia). Haran asko eratzen dituzte mendi garai horiek (zazpi dira 4.000 metrotik gorakoak). Mendebalerago daude Alpeaurreko mendiak (2.000-2.800 m bitartekoak), erdialdetik mendebaldera zabaltzen dira Lyon aldeko lur behereak (Lyon, 192 m) eta hego-mendebaldean daude Vivarais aldeko mendiak (M\u00e9zenc mendia, 1754 m). Rodano ibaiak igarotzen du lurraldea. Aintzira ikusgarriak dira Alpe mendietan, Ann\u00e9cy-Chamb\u00e9ry aldean eta Suitzako mugan (Genevako aintzira).\nKlima kontinentala da; hotza da neguan (guztiz hotza Alpe mendietan) eta uda bero samarra izaten da, batzuetan, haranetan. Euri gero eta gutxiago izaten da hegoaldera egin ahalean.\nEkonomia.\nAbere-hazkuntza garrantzitsua da; behi- (Ain, Alpes, Rh\u00f4ne), zerri- eta ardi-azienda (Ard\u00e8che, Dr\u00f4me). Esnekiak eta haragia. Mendi laborantzak, aldiz, ez du halako muntarik. Ospe handiko ardoak (Beaujolais).\nIndustria garrantzitsua da Lyon, Grenoble, Saint-\u00c9tienne eta Arve ibaiaren arroan, energia hidroelektrikoari (Frantzia osoko % 20) eta Saint-\u00c9tienne eta La Mure-ko ikatz-hobiei esker. Metalgintza, industria kimikoa, farmazia-gaiak eta industria mekanikoa dira industria-alor nagusiak.\nZerbitzuen alorrak berebiziko garrantzia hartu du azkenaldian. Lyon, bereziki, eta Saint-\u00c9tienne eta Grenoble dira eremu horretan ere hiri nagusiak.\nTurismoa Alpe mendietan, neguko kiroletarako bereziki: Chamonix, M\u00e8geve, Morzine, Avoriaz, Flaine, Val-d\u00b4Is\u00e8re, Tignes eta Courchevel Savoian, eta Alpe-d\u00b4Huez eta Chamrousse Is\u00e8ren."}
{"id": "84167", "revid": "219", "url": "https://eu.wikipedia.org/wiki?curid=84167", "title": "Alpes-Maritimes", "text": ""}
{"id": "84169", "revid": "219", "url": "https://eu.wikipedia.org/wiki?curid=84169", "title": "Bretagne", "text": ""}
{"id": "84170", "revid": "219", "url": "https://eu.wikipedia.org/wiki?curid=84170", "title": "Alsace", "text": ""}
{"id": "84172", "revid": "219", "url": "https://eu.wikipedia.org/wiki?curid=84172", "title": "Guadeloupe", "text": ""}
{"id": "84173", "revid": "44506", "url": "https://eu.wikipedia.org/wiki?curid=84173", "title": "R\u00e9union", "text": "R\u00e9union (frantsesez: \"La R\u00e9union\", ahoskatua; lehen \"\u00cele Bourbon\") Frantziako itsasoz haraindiko eskualdea eta departamendua (974) da era berean. 2.517\u00a0km\u00b2-ko uharte bat da Indiako ozeanoan kokatua, Madagaskar uhartetik 700\u00a0km ekialdera eta Maurizio uhartetik 200\u00a0km hego-mendebaldera, Maskareinak uhartediaren mendebaldean. Hiriburua Saint-Denis da. Beste hiri nagusiak dira Le Port, Saint-Andr\u00e9, Saint-Beno\u00eet, Saint-Joseph, Saint-Leu, Saint-Louis, Saint-Paul, Sainte-Suzanne, Salazie eta Le Tampon. Estatu ez izan arren, departamenduak estatuentzako goi-mailako domeinu bat esleitua du: .re.\nHistoria.\nPortugaldarrak XVI. mendearen hasieran iritsi ziren arte, inor ere ez zen bizi uhartean. Frantsesak 1634. urtean heldu ziren, eta Afrikako esklaboak eraman zituzten kafe- eta gero azukre-kanabera soroetan lan egin zezaten. 1848. urtean esklabotza debekatu zenean, Indotxinatik, Indiatik eta Afrikako ekialdetik iritsi ziren langileak. Frantziako kolonia izan zen 1946. urtean itsasoz haraindiko departamendu bihurtu zuten arte, Frantziaren administraziopean betiere. Han finkatu zen 1973. urtean, bestalde, Frantziak Indiako ozeanoan zuen armadaren base nagusia.\nGeografia.\nUharte bolkanikoa da. Goi-lautada zabal batek hartzen du uhartearen erdialdea, eta han daude uharteko sumendi garaienak (Piton des Neiges, 3.068 m). Uhartearen hegoaldean eta ekialdean euri asko egiten du apiriletik urria arte (4.000-8.000\u00a0mm, batez beste) hego-ekialdetik jotzen duten haizeei esker. Mendebaldean eta iparraldean, berriz, 625\u00a0mm euri-ur biltzen da urtean batez beste. Klima tropikala da, beroa kostaldean eta idorragoa barnealdean. Landaretzari dagokionez, R\u00e9union uhartearen hegoaldean eta ekialdean baso trinkoak dira nagusi, eta iparraldean eta mendebaldean sabana.\nDemografia.\nBiztanleak europarrak, afrikarrak, indiarrak eta txinatarrak ziren lehen, eta, gaur egun, arraza horien nahasketatik sortuak dira biztanleak. Kreolera da uhartean zehar hedatuen dagoen hizkuntza, baina hizkuntza ofiziala frantsesa da. Biztanle gehienak katolikoak dira, eta biztanleen % 40tik gora 15 urte baino gazteagoak dira.\nEkonomia.\nLaborantza (azukre-kanabera, tabakoa, tea, banilla, loreak) da ekonomia-jarduera nagusia. Industria (garatu gabea) hiri nagusietan baizik ez da (azukre-findegiak, ron-destilategiak, tabakogintza). Inportatu behar izaten ditu, beraz, petrolioa, nekazaritzarako makineria, ibilgailuak eta, oro har, eskulanak."}
{"id": "84174", "revid": "219", "url": "https://eu.wikipedia.org/wiki?curid=84174", "title": "Martinique", "text": ""}
{"id": "84179", "revid": "219", "url": "https://eu.wikipedia.org/wiki?curid=84179", "title": "Haute-Normandie", "text": ""}
{"id": "84181", "revid": "219", "url": "https://eu.wikipedia.org/wiki?curid=84181", "title": "Picardie", "text": ""}
{"id": "84184", "revid": "219", "url": "https://eu.wikipedia.org/wiki?curid=84184", "title": "Lorraine", "text": ""}
{"id": "84186", "revid": "219", "url": "https://eu.wikipedia.org/wiki?curid=84186", "title": "Basse-Normandie", "text": ""}
{"id": "84195", "revid": "56334", "url": "https://eu.wikipedia.org/wiki?curid=84195", "title": "Arkaitz Estiballes", "text": "Arkaitz Estiballes Ormaetxea (Galdakao, Bizkaia, 1977) bertsolari bizkaitarra da. Euskal Filologian lizentziatua da eta hezkuntza arautuan dabil bertsolaritza sustatzen.\nGaldakaoko Eguzkibegi Ikastolak antolatutako 2009ko Ibilaldiaren abestiaren leloa sortu zuen eta Biok musika-talde galdakoztarrak musika jarri zion. Arkaitz Estiballes zein Biokeko taldekideak Eguzkibegi Ikastolaren ikasle ohiak dira.\n2009ko irailean, Fernando Andreu Auzitegi Nazionaleko epaileak, \"Gaztesarea\" webguneari babesa adierazteagatik, \"erakunde armatuarekin\" kolaboratzea egotzi zion beste zortzi lagunekin batera."}
{"id": "84196", "revid": "95298", "url": "https://eu.wikipedia.org/wiki?curid=84196", "title": "Europarrak (eleberria)", "text": "Europarrak. Zirriborro bat (\"The Europeans: A sketch\") Henry James idazleak 1878an argitaratu zuen eleberria da. Europatik etorritako bi bisitariren eta Ingalaterra Berrian bizi diren euren senideen portaeren eta ohituren ezberdintasunak islatzen ditu liburuak. Eleberria zatika agertu zen \"The Atlantic Monthly\" aldizkarian 1878ko uztailetik urrira arte. Liburu moduan argitaratzean Jamesek aldaketa txiki asko egin zituen.\n1997an Ibaizabal argitaletxeak euskaratuta kaleratu zuen \"Literatura Unibertsala\" sailaren barruan, goian agertzen den izenburuarekin. Irene Aldasoro itzulpen lanetan egon zen.\nArgumentua.\nEugenia Munster eta Felix Young anai-arrebak Ameriketako Estatu Batuetan jaio ziren baina txikitatik Europara joan ziren bizitzera. Alemanian Eugenia Silberstadt-Schreckensteingo Adolf Printzearekin ezkondu zen, morganatikoa izan zen ezkontza batean. Gero, printzearen familia dibortziatzeko eskatu zion Eugeniari. Hori dela eta, anai-arrebek Amerikara joatea erabaki zuten, senide batzuk bisitatzera eta, bide batez, Eugeniak senar aberats amerikar bat aurkitzera.\nEuren senideak Bostongo aldirietako landetxe batean bizi ziren. Senideak honako hauek ziren: Wentworth jauna \u2014euren osaba\u2014, Clifford semea eta bi alaba, Gertrud eta Charlotte. Euren etxean Robert Acton eta bere arreba Lizzie ere egoten ziren askotan. Wentworth jaunak bere etxetik hurbil zegoen etxetxo batean bizitzea eskaini zien bere ilobei.\nAnai-arreben portaera guztiz ezberdina izan zen. Eugeniari ez zitzaizkion Wentworth ahizpak gustatu ezta maiz bisitatu beharra ere. Felix zoriontsu izan zen ahizpen erretratuak egiten edo Gertrudekin solas egiten lorioan. Eugenia lakrikunkeriatan ibili zen Robert Actonekin. Honi esan zion bere dibortzioaren agiria sinatu zuela ordurako. Beste aldetik, Gertrudek Felixi jakinarazi zion bere aitak Brand jaunarekin ezkontzea nahi zuela.\nAzkenean Felix Gertrudekin, Brand jauna Charlotterekin eta Clifford Lizzie Actonekin ezkondu ziren. Eugeniak, zeinak benetan ez zuen dibortzioaren agiria sinatu, Robert Acton arbuiatu zuen eta Europara itzuli zen. Robert Acton geroago neska gazte batekin ezkondu zen.\nGai nagusiak.\nLiburuaren gai nagusietako bat emakume europarren eta amerikarren arteko konparaketa da. Eugenia Munster burujabea, modernoa eta harroa da. Wentworth andere\u00f1oak guztiz menpekoak dira, beti aitaren nahiak bete behar izaten. Neskek denbora guztia ematen zuten etxean senideekin. Hala ere, Felixekiko harremanak lagundu zion Gertrudi bere erabakiak hartzen, burujabe bihurtzen. Horrela, aurre egin zion Brand jaunarekin ezkontzeko aitaren asmoari eta Felixekin ezkondu zen.\nEuroparren eta amerikarren arteko ezberdintasun nagusiena sentimenduen adierazpena da. Europarrak sentiberagoak dira \u2014maitasuna dirua baino garrantzitsuagoa da \u2014 eta amerikarrak puritanoagoak. Ironikoki, mundu berrikoek mundu zaharrekoek baino gehiago errespetatzen dituzte ohitura zaharrak eta moraltasuna. Wentworth jauna harrituta dago Eugeniaren ezkontzaren gorabeherarekin, baita Robert Acton ere. Amerikarren begietarako Eugenia emakume txundigarria da."}
{"id": "84197", "revid": "512", "url": "https://eu.wikipedia.org/wiki?curid=84197", "title": "Viking programa", "text": "Viking programa NASAk 1976an Martera bidalitako bi zundek osatzen dute, Viking 1 eta Viking 2. Zunda bakoitzak bi osagai nagusi zituen. Lehengo gailuak Martitze orbitatzen zuen bitartean planetari argazkiak egin zizkion, bigarrenak lurrartu eta azala aztertu zuen. Orbitatzen zegoen gailua errepikagailu lanak egiten zituen erabilgarria zen bitartean. Martitzen egin den misio garestiena eta handigurena izan da. Oso arrakastatsua izan zen eta 1990 hamarkadaraino euki genuen informazio gehiena eman zigun.\nViking programa Mariner 9-ren ondorengoa izan zen, 1971-an nahiko arrakasta izan zuen Martitzera jaurtitako sonda orbitala; Viking programa ekarri zituen ere Martitzera bidalitako lehenengo bi lurreratze misioak eta lehengo ikerlan biologikoa.\nViking I-a abuztuaren 20-an jaurti zen eta Viking II-a urte berdineko irailaren 9-an, biak Titan III-E kohetearen barruan. Martitzera ailegatzerakoan, sondako bi atalak banatu ziren eta lurreratze atala Martitzeko atmosferan sartu zen hautatutako lekuan leunki pausatuz.\nOrbitadoreak jarraitzen zuten argazkiak ateratzen eta beste operazio zientifikoak burutzen, bitartean Viking Lander-ak (lurrartze Viking-ak) gainazalean tresna zientifikoak uzten zuten. Sonda (bi parteetaz osatuta) erregaiaz guztiz kargatua, 3.527kg-ko masa zuen.\nSonda Orbitala: Viking Orbiter.\nOrbitadorea Mariner 9 espaziontzian oinarrituta zegoen. 25 dm diametroko oktogonoa zen, jaurtiketako momentuan, 2.500 kg-ko masa zuen eta horietako 1.445 kg erregaia eta gasa zen (sondako altitudea kontrolatzeko Martitzera ailegatu eta gero). Viking orbitadoreen helburu nagusiak ziren:\nLurrartze sonda: Viking Lander.\nViking Lander I sonda, Viking Orbiter I sonda orbitalarekin batera zetorren lurreratze atala, Martitzen arrakastarekin lurrartu zuen lehenengo sonda espaziala izan zen, 1976-ko uztailaren 20-an. Izatez, 1971-ko urtean errusiar espazio-ontzia Mars 3 Martitzera ailegatu zen, baina komunikazioa galdu zen planeta gorrian segundo gutxietara pausatu eta gero. 1976-ko Irailaren 3-an Viking Lander II sonda berdina egin zuen. VL-1 eta VL-2 sondak, Martitzen pausatu eta gero tresneriarekin hedatuta, helburu nagusi batzuk lortzera dedikatu ziren:\nEsperimentu biologikoak Viking: Martitzeko giza-bizitzaren bilaketa.\nMartitzeko lurrerartze sondaren bidalketaren motibo nagusietako bat, Martitzen bizitza zegoen ala ez zen. Horretarako, gainazalean pausatu ziren Viking sondak berarekin eramaten zuten \"Biology Instrument\"-a, esperimentuen edukitzailea, 3 zehazki; Pyrolytic Release Experiment-a, Labeled Release Experiment-a, eta Gas Exchange Experiment-a.\nEsperimentu biologikoen analisia.\nEsperimentu biologikoen emaitzak aztertu eta gero, komunitate zientifikoa Martitzeko gainazalean prozesu biologiko baten bat egon legokela. 3 esperimentu burutu ziren. Lehenengoan, lurratik beso mekaniko baten bidez hartu eta gero inkubagailuan sartutako 0,1 g-ko muestra bat erabili zen. Esperimentu hau Pyrolytic Release Experiment-a zen. Esperimentua burutu eta gero, non ultramore izpirik gabe simulatzen ziren martitzeko izateak, agente biologikoen presentzia baieztatuko zen, mikroorganismo posibleen fotosintesia detektatu zirelako. Analizatzailea konposatu karbonikoen jario gaseosoak detektatu zuen. Beraz, bizidunen presentzia aurkitzeko posibilitatea positiboa zen.\nBigarren esperimentuan, hau da, Labeled Release Experiment-a, muestrarako kaldo organiko bat erabili zen, muestra horretan zeuden microorganismo posibleak karbono dioxidoa botatzea espero zuten, konposatua honen metabolismoagatik. Emaitza hau, hasieran negatiboa izan zen, emaitza baliagarriak agertu ez zirelako.\nAzkenengo esperimentuan, Gas Exchange Experiment-ean, metabolito organikoak bilatzen saihatu ziren, Metanoa adibidez, muestrari elikarri organikoak Karbono 14-arekin markatua ipini zioten. Emaitza seguraski positiboa izan zen, nitrogenoan aldakuntza bat ikusi zutelako 200 egun muestra behatu eta gero, Oxigeno eta Karbono dioxidoaren askatze nabaria aparte.\nZientifikoak zehaztu zuten orduan, sinetsitasun askorik gabe, Martitzen bizitza egoteko posibilitatea ezinezkoa zela. Lehenengo eta hirugarren esperimentuetan oinarritu ziren, positiboak izan arren, bakarrik azaldu zitekeen prozesu kimiko edo geologikoei esker. Bigarren esperimentuan, negatiboa izan zela, zientifikoek argumentatu zuten, beharbada analizatzailea ez zela oso sentikorra, kantitate hain gutxian traza organikoak detektatzeko."}
{"id": "84199", "revid": "371", "url": "https://eu.wikipedia.org/wiki?curid=84199", "title": "Aguilar Kodeskoa", "text": ""}
{"id": "84200", "revid": "65203", "url": "https://eu.wikipedia.org/wiki?curid=84200", "title": "Apollo programa", "text": "Apollo programa 1960ko hamarkadan Ameriketako Estatu Batuetan NASAk garatu zuen espazio-programa tripulatua izan zen, Sobietar Batasunarekin lehiatzen zen espazioko lasterketaren garaian. Proiektua 1960ko uztailean hasi zen, estatubatuarrak lehenengo aldiz espaziora eraman zituen Mercury proiektuaren ondorengo gisa aurkeztu zutenean. Programaren hasierako helburua hiru pertsonako espazio-bidaia arrakastatsuak lortzea zen, baina, gerora, gizakia Ilargira eramatea bilakatu zen bere helburu nagusia.\nHelburu hori Apollo 11 misioak lortu zuen, hain zuzen, 1969ko uztailaren 20an, Neil Armstrong eta Buzz Aldrin astronautak Ilargian lurreratu zirenean, Michael Collins Ilargiaren orbitan zegoen bitartean. Beste bost misiok lortu zuten helburu bera. Hala bada, Apollo programaren baitan, hamabi astronauta lurreratu ziren Ilargian.\nApollo programak espazio-bidaien eta espazioaren ikerkuntzaren hainbat mugarri ezarri zituen. Hala nola, Lurraren orbita baxutik haratago astronautak bidali dituen bakarra da. Lurra ez zen gorputz baten inguruan tripulatutako espazio-ontzi bat orbitan ipintzen lehendabizikoa Apollo 8 misioa izan zen. Gainera, Apollo 11 gizakia Ilargira eraman zuen lehenengo misioa izan zen. Horrez gain, programa guztian zehar Ilargiko 382 kg harri eta lur ekarri ziren Lurrera, Ilargiaren konposizioa eta historia geologikoa ulertzen lagundu zutenak.\nTestuingurua.\nProgramaren jatorria eta testuinguru politikoa.\n1960ko udan, Mercury proiektuari jarraipena emango zion programa baten beharra ikusi zuen Eisenhower-en administrazioak. Helburu nagusia espaziora astronauta bakarra bidaltzeko gaitasuna izatetik, hiru astronauta bidaltzekora pasatzea zen. Apollo izena ipini zioten programari, Grezia Klasikoko argiaren, musikaren eta Eguzkiaren jainkoaren omenez.\n1960ko uztailean, espazio-ontziak izan beharko zituen ezaugarriak aurkeztu zituen NASAko Hugh L. Dryden-ek, eta, urte bereko abuztuan, bideragarritasun-planen lehiaketa hasi zuten hiru enpresa pribatuk: \"General Dynamics/Convair\"-ek\", General Electric\"-ek eta \"Glenn L. Martin Company\"-k. Hala ere, NASAk bere kasa espazio-ontziaren diseinuan lanean jarraitu zuen, Maxime Faget ingeniariaren zuzendaritzapean.\n1960ko azaroan, John F. Kennedy bihurtu zen Ameriketako Estatu Batuetako presidente. Kennedy-ren hauteskunde-kanpaina Sobietar Batasuna espazio-ikerkuntzan eta misil-defentsaren garapenean gainditzeko beharrean oinarritu zuen. Bere eta beste hainbat senatariren ustetan, Eisenhower-en gobernuaren utzikeriaren ondorioz, misil-kopuruaren arteko alde handia zegoen bi superpotentzien artean. Horrez gain, Kennedy-rentzat teknologia aeroespaziala herrialdearen izen onaren erakusgarria zen. Hitzak hitz, hasieran behintzat ez zuen erabaki garrantzitsurik hartu Apollo programa bultzatzeko.\n1961eko apirilaren 12an, ordea, Juri Gagarin kosmonauta sobietarra espaziora iritsi zen lehendabiziko pertsona bihurtu zen. Gertakizun horrek Ameriketako Estatu Batuak SESBen atzean gelditzen ari ziren ustea indartu zuen, eta presio politiko oso handia ezarri gobernuaren gainean. Kongresukide askok espazio-programa bultzatzeko talka-plan sendo bat eskatu zuten. Maiatzaren 25ean, Kennedy-k Ameriketako Estatu Batuetako Kongresuan Ilargira espazio-bidaia tripulatua bidaltzeko asmoa aurkeztu zuen. Horrek, Apollo programaren helburu nagusi berria finkatu zuen.\nNASAren garapena.\nKennedy-ren Kongresuko hitzartzearen garaian, estatubatuar bakarra iritsi zen espaziora; gainera, hilabete eskas lehenago. Horregatik, NASAren azpiegitura eta antolakuntzan jauzi handia egin zen Apollo programa aurrera eroateko.\nProgramaren zuzendaritza bilduko zen Espazio-ontzi Tripulatuen Zentroa (\"Manned Spacecraft Center, MSC\") eraikitzeko lanak hasi zituzten, 1961eko irailean, Houstonen, lehenagoko instalazioak txiki geratuko zirela ikusita. Gainera, espazio-ontziekin irrati bidezko harremanerako Misioen Kontrolerako Zentroa ere bertan ezarriko zela erabaki zuten. 1963ko irailean burutu zituzten eraikitze-lanak.\nHorrez gain, ordura arte erabiltzen zuten Ca\u00f1averal lurmuturreko jaurtiketa-gunea ez zen nahikoa programa era egokian bideratzeko. Horregatik, 1961eko uztailean, iparralderago dagoen Merritt Island-en, Jaurtiketa-lanen Zentrua (\"Launch Operations Center\", LOC) eraikitzea agindu zuten. Bertan, Jaurtiketen Kontrolerako Zentrua, 39 Jaurtiketa Gunea eta 3.700.000 metro kubikoko ibilgailuen muntaketarako eraikin bertikal bat eraikiko zituzten. 1962ko azaroan hasi ziren eraikitze-lanak, eta 1963ko irailean inauguratu zuten.\nEspazio-ontzia.\nNASAk espazio-ontzi propioa diseinatzeko ikerketak egin zituen, Maxime Faget ingeniari mekanikoak zuzenduta. Faget-ek, egindako lehenengo estudioan, aginte-modulua diseinatu zuen, kono eitekoa zena. Behin Kennedy-ren ilargiratze helburua publiko egin zela, diseinu zehatz batean lan egiten hasi ziren. Diseinu hori aginte- eta zerbitzu-modulu batean zetzan.\nLau misio mota proposatu ziren. Garrantzitsuenak igoaldi-zuzena eta Ilargi-orbitako elkartzea ziren. Hasierako planteamenduan, igoaldi-zuzena misioa aukeratu zuten. Igoaldi-zuzena misioan, modulu bakar bat erabiliko zen misioaren eginkizun guztietarako, aginte- eta zerbitzu-modulua. Bertan, eskifaiak bidaia osoa emango zuen.\nGeroago, misioaren bilakaera aldatu zen, eta, horrekin batera, aginte- eta zerbitzu-moduluaren betebeharra. Igoaldi-zuzena misioa bertan behera geratu eta Ilargi-orbitako elkartzea aukeratu zuten. Misio mota horretan, aginte- eta zerbitzu-modulua eta ilargiratze-modulua batera sartuko ziren Ilargiaren orbitan. Behin orbitan zeudela, ilargiratze-modulua desakoplatu eta, pixkanaka-pixkanaka jaitsiz, ilargiratu egingo zen. Modulu horretan, bi astronautak bakarrik bidaiatuko zuten. Azkenik, modulua Ilargitik aireratu eta aginte- eta zerbitzu-moduluarekin berriro elkartuz, Lurrera itzuliko ziren.\nAginte- eta zerbitzu-modulua.\nEite konikodun aginte-moduluaren helburu nagusia hiru astronautak aireratzetik Ilargi-orbitara eramatea eta, itzultzeko bidaian, ozeanoan itsasoratzea zen. Espazio-ontzia aldatuz joan zen Apollo programan zehar. Aginte-moduluak, ordea, aldaketa txiki batzuk soilik jasan zituen. Kanpoaldean bero-ezkutua zuen, kanpo-tenperaturetatik babesteko. Horrez gain, erreakzio-kontrol sistemako (\"Reaction Control System,\" \"RCS\") eragileak zituen haren orientazioa eta atmosferarako sarrera-bidea kontrolatzeko. Halaber, jaitsiera-abiadura kontrolatzeko paraxutak zituen. Hauek ziren moduluak zituen dimentsioak: 3,48 m-ko altuera, 3,91 m-ko diametroa eta 5.560 kg-ko pisua.\nZilindro formako zerbitzu-modulu batek laguntzen zion aginte-moduluari, erreakzioak kontrolatzeko propultsio-sistema baten eta propultsio-motor baten bidez. Zerbitzu-moduluak erregai-pila energia sortzeko sistema bat ere erabiltzen zuen, hidrogeno eta oxigeno likidozko erreaktiboekin. Etekin handiko S-banda antena erabiltzen zuen distantzia handiko komunikazioetarako. Zerbitzu-moduluaren dimentsioak ondorengoak ziren: 7,5 m-ko luzera eta 3,91 m-ko diametroa eta hasieran, 23.300 kg-ko pisua izango zuen. Baina, azkenean, gailu zientifiko batzuen gehikuntzarekin 24.000 kg-ko pisua izan zuen.\nNorth American Aviation enpresak lortu zuen aginte- eta zerbitzu-modulua eraikitzeko kontratua, baita Saturn V suziriaren bigarren etapa eraikitzearena ere. Hasierako diseinuan, aginte- eta zerbitzu-moduluak Ilargiko gainazaletik aireratu behar zuenez, bukaerako moduluarekin alderatuz, propultsio-motor indartsuagoa zeukan. Gainera, ez zuen ilargiratze-moduluarekin elkartzeko modurik. Hasierako diseinu hori probak egiteko besterik ez zen erabili.\nIlargiratze-modulua.\nApollo ilargiratze-moduluak Ilargi-orbitatik bi astronauta Ilargiraino eramatea eta berriro orbitara itzultzea zuen helburu. Modulua ez zegoen Lurreko atmosferan zehar bidaiatzeko diseinatuta, ezta Lurrera itzultzeko ere. Horregatik, fuselajea ez zen inolako aerodinamikako printzipiorekin diseinatu. Horrez gain, bi motor desberdin zituen beheratze- eta igoaldi-faseetarako.\nBeheratze-faserako moduluak beheratze-propultsatzaileak, astronautek Ilargiaren gainazalean kontsumitu beharrekoak eta gainazala esploratzeko ekipamendua zituen. Igoaldi-faserako moduluak, berriz, kabina, igoera-propultsatzaileak eta erreakzio-kontrol sistema zituen. Hasierako ilargiratze-moduluak 15.100 kg-ko pisua zuen, eta, Ilargi gainazalean hogeita hamalau ordu egoteko diseinatuta zegoen. Aurrerago erabili zenak 16.400 kg-ko pisua eta hiru egun baino gehiago egoteko aukera ematen zuen.\nIlargiratze-moduluaren eraikuntza Grumman Aircraft Engineering Corporation enpresari egokitu zitzaion, eta proiektuaren zuzendaria Thomas J. Kelly izan zen.\nSuziriak.\nApollo programa hasi baino lehen, Wernher von Braun eta bere ingeniari aeroespazial taldea suziri mota desberdinetako planak diseinatzen hasi ziren: Saturn seriea eta Nova seriea. Hasieran, Ilargira bidaiatzeko misioa igoaldi-zuzena misioa zenez, Nova motako suziria beharrezkoa zen hori gauzatzeko. Azkenean, ordea, Ilargi-orbitako elkartze misioa aukeratu zuten. Horrek, Saturn V suziria erabiltzea ahalbidetzen zuen eta Saturn suziri-familia proiektua garatzen hasi ziren.\nLittle Joe II.\nApollo programarako, Mercury programan jaurtiketarako garatu zen ihes-sistemaren antzeko diseinua egitea erabaki zen. Horretarako, Mercury programan erabilitako Little Joe suziria oinarritzat hartuz, Little Joe II suziria diseinatu zen. Garapena General Dynamics eta Convair enpresen esku geratu zen.\nSaturn I.\nJaurtiketarako Estatu Batuetan sortu zuten lehenengo suziria izan zen. Hasieran, guztiz hornitu gabeko aginte- eta zerbitzu-modulua Lurraren inguruko orbita baxuetan orbitan jartzeko prestatu zuten. Lehenengo probak Ca\u00f1averal lurmuturreko LC-34 jaurtiketa-gunean egin zituzten. 1964 eta 1965 urteetan bost aginte- eta zerbitzu-modulu ipini zituzten orbitan. Azkenengo hiru probetan, Pegasus sateliteak ere eraman zituzten, mikro-meteoritoen eta horien inpaktuen kantitatea neurtzeko. \n1962ko irailean, lau aginte- eta zerbitzu-modulu tripulatu orbitan ipintzea erabaki zen, Gemini proiektuaren barruan. Dena den, ideia hau bertan behera geratu zen Saturn I suziriak zuen pisu muga zela-eta. Orduan, suziria garatzea erabaki zen, eta hartara, Saturn IB suziria diseinatu.\nSaturn IB.\nSaturn I suziriaren ondorengoa zen Saturn IBa. Igoerako bi etapa desberdinetarako, bi motor zeuzkan: 7.120 kN indarreko motorra eta 890 kN-ekoa. Saturn IB suziriak Lurreko orbita baxuetan 18.100 kg jartzeko gaitasuna zuen, depositua partzialki beteta zuen aginte- eta zerbitzu-moduluarentzat ala ilargiratze-moduluarentzat nahikoa zena.\nSaturn V.\nHiru etapako Saturn V suziria depositua beteta zuten aginte- eta zerbitzu-modulua eta ilargiratze-modulua Ilargira bidaltzeko diseinatu zen. Ondorengo dimentsioak zituen: 10,1 metroko diametroa, 110,6 metroko altuera eta 43.900 kg-ko karga (geroago 47.000 kg-ra hedatu zen). Saturn IBko bigarren etapako motorraren bertsio egonkorragoa erabili zen Saturn V suziriaren hirugarren etaparako.\nMisioen garapena.\nTripulatu gabeko hegaldiak.\nLehenengo hegaldiek aginte- eta zerbitzu-modulu eta bero-ezkutu berriak probatzeko helburua zuten. 1966ko otsailaren 26an, AS-201 misioa egin zen. LC-34 jaurtiketa-gunetik aginte- eta zerbitzu-modulu bat bidali zuten Saturn IB suziria erabiliz. 492,1 kilometroko altuerara iritsi zen eta Ozeano Atlantikoan jaso zuten. Bigarren jaurtiketa bat egin zuten urte bereko abuztuaren 25ean, AS-202 misioa, eta 1.429 kilometroko altuerara heldu zen espazio-ontzia. Ozeano Barean berreskuratu zuten.\nHirugarren proba-hegaldi bat ere egin zuten, AS-203a. AS-202 baino pixka bat lehenago izan zen, 1966ko uztailaren 5ean. Apollo espazio-ontzia oraindik prest ez zegoelako egin zen lehenago. Gerora Saturn V-ean erabiliko ziren suziriaren atal batzuk probatzea zen bere helburua. Hegaldia arrakastatsua izan zen.\nHegaldi tripulatuak.\nBi hegaldi tripulatutarako prestaketak hasi zituzten, orduan: AS-204 eta AS-205. Hiru astronautarako gaitasuna zeukan Apollo espazio-ontziak eta ondorengoak izango ziren eskifaiaren postuak: Aginte Pilotua, Pilotu Seniorra eta Pilotua. Gemini espazio-jantziaren aldaera bat eramango zuten astronautek. Azkenean, AS-205 misioa bertan behera uztea erabaki zuten, AS-204 misioaren berdina izango zela eta informazio osagarririk emango ez zuela iritzita.\nApollo 1.\nGus Grissom, Ed White eta Roger Chaffee aukeratu zituzten AS-204 misiorako. Euren hegaldiari Apollo 1 izena ipintzea erabaki zuten, lehen hegaldi tripulatua izango zelako, garrantzi handiagoa emateko eta fokua hegaldiarengan ipintzeko. Astronautek espazio-ontzi probak eta entrenamenduak egin zituzten Espazio-ontzi Tripulatuen Zentroan (\"Manned Spacecraft Center, MSC\"). 1967ko urtarrilean jaurtiketa-proba egitea erabaki zuten. Proba horretan atzerako kontaketa simulatuko zuten eta suziriaren atal batzuk ondo zebiltzan ikusi. Lehen proba ondo ateraz gero, beste bat egingo zuten otsailean, zorrotzagoa eta suziria eta espazio-ontzia erregaiz hornituta.\nUrtarrilaren 27ko goizean hasi zuten lehenengo proba. Hasieratik arazoak izan zituzten. Lehenbizi, eskifaiak usain arraroa sumatu zuen espazio-jantzietan. Horregatik, ateak ixtea pixka bat atzeratu zen. Benetako arazoa atzerako kontaketan heldu zen, ordea. Komunikazio-arazoak gertatu ziren atzerako kontaketa hasi zenean, eta gelditu egin zuten. Geldialdian, arazo elektriko batek sua piztu zuen kabinan, eta, %100eko oxigeno-atmosfera zuenez, oso arin zabaldu zen. Presioaren eraginez, kabinaren horma bat apurtu eta sua kanpora zabaldu zen, jaurtiketa-plataformaraino, hain zuzen. Erreskate-saiakera guztiak zapuztu zituen suak. Hiru astronautak itota hil ziren, kanpotik atea zabaldu zutenerako.\nNASAk istripua aztertzeko ikerketa-batzordea sortu zuen, Kongresuak gidatuko zuena. Istripuaren errua norena zen adieraztea oso konplexua zela iritzita, aginte-moduluaren diseinuan, kalitatean eta kontrolean akatsak egon zirela ondorioztatu zuten. Programako arduradun batzuk aldatu egin zituzten, hala nola aginte-moduluaren programaren arduraduna eta Apollo Espazio-ontziaren Programa Idazkaritza-arduraduna (\"Apollo Spacecraft Program Office, ASPO\").\nHorrez gain, espazio-ontziaren hurrengo bertsioan (Block II deiturikoan) aldaketak egin zituzten. Hasteko, kabinako atmosfera oxigeno hutsezkoa izatetik nitrogenozkoa eta oxigenozkoa izatera pasatu zen. Halaber, kabina eta espazio-jantzien materialak aldatu egin zituzten, sukoiak izan ez zitezen. Atea ere aldatu zuten, irekitzeko errazagoa izan zedin.\nMisio-sekuentzia berria.\n1967ko irailean, Ilargirako misio tripulatura arteko plana onartu zuen NASAk. Misio-sekuentzia bat zenez, misio batetik hurrengora pasatzeko aurrekoa modu arrakastatsuan egin behar zen. Beraz, misio bakoitzean ez zekiten zenbat saiakera egingo zituzten. Erabaki zuten Apollo 4 izatea sekuentziako lehen misioa eta handik jarraitzea. Misio kontaketan, Apollo programako lehen tripulatu gabeko hiru misioak hartu zituzten kontuan. Hala ere, erabaki zuten hildako astronautekiko errespetuz eta euren alargunen nahiei erreparatuz, euren misioak Apollo 1 izena manten zezala.\nMisio bakoitzari letra bat esleitu zioten, esan bezala, ez baitzekiten zenbat saiakera beharko zituzten hurrengora pasatzeko. Ondorengoak ziren misioak:\nA - Saturn V suziria baliozkotzea.\nB - Saturn IB suziriaz jaurtita Ilargiratze-modulua baliozkotzea.\nC - Aginte- eta zerbitzu-modulu tripulatua Lurraren orbitan ipintzea, Saturn IB suziriaren bidez.\nD - Aginte- eta zerbitzu-moduluaren eta Ilargiratze-moduluaren hegaldi tripulatua egitea.\nE - Aginte- eta zerbitzu-modulu eta ilargiratze-modulu tripulatuak Lurraren orbitan ipintzea.\nF - Lehenengo Ilargi-misioa egitea, baina astronautarik ilargiratu gabe.\nG - Lehen Ilargi-misio tripulatua egitea.\nHorien segidan, H, I eta J misioak ere bazeuden, Ilargiaren ikerkuntzan sakontzen zutenak.\n1967ko azaroaren 9an, Apollo 4 misioak bete zuen A helburua. Hurrengo urteko urtarrilaren 22an B misioa bete zen, Apollo 5 hegaldian. Hala ere, arazo batzuk izan ziren Ilargiratze-moduluan. Proba ez errepikatzea erabaki zuten, baina. Apollo 6 misioak eman zion jarraipena sekuentziari, 1968ko apirilaren 4ean. Pogo efektuagatik kalteak jasan zituen suziriak. Kalteek ez zuten eragin porrotik. Misioko kontrolatzaileak gai izan ziren irtenbide bat aurkitzeko eta, espazio-ontziaren beraren motorra erabiliz, misioa burutzeko. Orduan, Saturn Va prest zegoela eta beste tripulatu gabeko probarik ez egitea ebatzi zuten.\n1968ko urriaren 11n, Apollo 7 misioa egin zen. Walter M. Schirra, Donn F. Eisele eta Walter Cunningham astronautak LC-34 jaurtiketa-gunetik bidali zituzten aginte- eta zerbitzu-moduluak probatzeko. Hamaika egunez egon ziren Lurraren orbitan. Arrakasta hutsa izan zen misioa.\nApollo 8 misioa D helburua betetzeko pentsatua zegoen eta 1968ko abenduan egingo zen. Hala ere, udan argi geratu zen ilargiratze-modulua ez zela prest egongo data horretarako. Horregatik, Apollo Espazio-ontziaren Programa Idazkaritzako arduradun George Low-k proposatu zuen Saturn V suziri bat zuzenean Ilargiaren orbitara bidaltzea, beste aginte- eta zerbitzu- modulu bat Lurraren orbitan ipintzeko misio batean alferrik ez erabiltzeko. Gainera, 1968ko irailean, Sobietar Batasunak bi dortoka, euli eta zizare batzuk eta beste zenbait izaki bizidun jarri zituen Ilargiaren orbitan, eta, kosmonautak laster bidaliko zituela aurreikus zitekeen. Erabaki bihurtu zuten, orduan, proposamena. 1968ko abenduaren 21ean, Frank Borman eta Jim Lovell, Gemini proiektuko beteranoak, eta William Anders hasiberria hogei orduz egon ziren Ilargiaren orbitan. Telebistarako Ilargi-gainazaleko irudiak grabatu eta bidali zituzten.\nHurrengo urteko martxoan, Apollo 9 misioan, ilargiratze-modulua ondo zebilela segurtatu zuten. Halaber, gerora Ilargian erabiliko zuten espazio-jantzia probatu zuen Russell L. Schweickart astronautak, ilargiratze-modulutik irten zenean. F helburua, berriz, 1969ko maiatzean konplitu zuten Thomas P. Stafford, John Young eta Eugene Cernan astronauta beteranoek. Ilargiaren gainazaletik 15 kilometrora eraman zuten ilargiratze-modulua.\nApollo 11.\nG helburua Apollo 11 espazio-hegaldian bete zuten, espazio-programa osoko misio sonatuenean. 1969ko uztailaren 16an jaurti zituzten. Neil Armstrong, Michael Collins eta Buzz Aldrin astronautek osatu zuten eskifaia. Armstrong eta Aldrin Lasaitasunaren Itsasoan ilargiratu ziren uztailaren 20an; Collinsek orbitan jarraitu zuen. 21 orduz egon ziren Ilargiaren gainazalean. Horietako 2 ilargiratze-moduluaren kanpoan pasa zituzten, ibiltzen, argazkiak ateratzen, materialen laginak hartzen eta ikerketa-gailuak martxan jartzen. Prozesu osoaren zuri-beltzezko telebista-emankizuna egin zuten. Uztailaren 24an itzuli ziren hiru astronautak Lurrera.\nIkerketarako hegaldiak.\nEspazio-programaren helburu nagusia bete zuten arren, misio gehiago egin zituzten. Apollo 12 misioan, 1969ko azaroan, Charles \"Pete\" Conrad eta Alan L. Bean astronautak ilargiratu egin ziren, Ekaitzen Ozeanoan. Koloretan grabatzen zuen kamera eraman zuten, baina hondatu egin zen ezer grabatu orduko.\n1970eko apirilean, Jim Lovell, Jack Swigert, eta Fred Haise jaurti zituzten Apollo 13an. Bigarren egunean, baina, oxigeno-tanga batek eztanda egin zuen eta zerbitzu-modulua hondatu zuen. Hartara, ilargiratze-modulua erabili behar izan zuten Lurrera itzultzeko, salbamendu-kapsula gisa. Oxigeno-tanga birdiseinatu, eta handik aurrera horrelako bi eramatea erabaki zuten.\n1971ko otsailean, Apollo 14an, Alan Shepard-ek, Stuart Roosa-k eta Edgar Mitchell-ek misioa errepikatu zuten, era arrakastatsuan, oraingoan. Hogeita hamahiru orduz egon ziren gainazalean, horietako bederatzi modulutik kanpo. Ordura arteko denbora luzeena izan zen.\nBeste hiru misio egin ziren, Apollo 15, Apollo 16 eta, azkena, Apollo 17. Hiru horietan \"Lunar Roving Vehicle\" ibilgailua eraman eta erabili zen, mugitzen eta laginak biltzen laguntzen zuena. Ikerketa izan zen azken misioen helburua.\nLaginak.\nApollo programak Ilargiko harrien eta lurraren 382 kg lagin ekarri zituen. Gaur egun, lagin horien %75a Ilargiko Laginen Laborategi Instalazioetan daude artxibatuta.\nDatazio erradiometrikoko teknikekin egindako neurketen arabera, Ilargian jasotako arrokak, Lurrekoekin alderatuta, oso zaharrak dira. 3,2-4,6 mila milioi urteko eskalakoak dira. Eguzki-sistemaren garapen goiztiarreko garaiaren adibide dira. Apollo 12 misioak KREEP izeneko osagai geokimiko bat aurkitu zuen, zeinak Lurrean ez duen homologorik.\nArroka ia denek talka-efektuen frogak agertzen dituzte. Gainera, arroken zati askok mikro-meteroideek eragindako zuladurak dituzte. Hori Lurreko arroketan ez da gertatzen atmosferaren babesaren ondorioz.\nIlargiko laginen konposizio-analisiak talka handiaren hipotesia sendotzen du. Horren arabera, Ilargia Lurraren eta beste gorputz astronomiko handi baten arteko talkaren ondorioz sortu zen.\nKostuak.\nApollo programaren kostu totala 25,4 mila milioi dolar amerikar izan zen ( inflazioa kontuan hartuz gero, gaur egungo 156 mila milioi dolar amerikar).\nKantitate horretatik 20,2 mila milioi dolar Apollo espazio-ontzian, espazio-jantzietan, esperimentu zientifikoetan, misio-lanetan eta Saturn suziri-familiaren diseinu, garapen eta produkzioan gastatu ziren. Bestetik, Apollo programarekin erlazioa zuten instalazioen eraikuntzak eta erabilerak beste 5,2 mila milioiko gainkostua eragin zuten.\n1973ko udaberrian, Amerikako Estatu Batuetako Kongresuari aurkeztu zioten NASAren kostuen sailkapen ofiziala:\n1960ko hamarkadan, espazio-hegaldien kostuaren estimazio zehatz bat egitea oso zaila zen, zuzendaritzaren esperientzia faltagatik. NASAk egindako aurrekontuen analisian 7-12 mila milioi dolarreko estimazioa egin zen tripulatutako ilargiratze-saiakerentzako. NASAko James Webb administratzaileak estimazio hori 20 mila milioi dolarreraino igo zuen.\nApollo proiektua egundoko mugarria izan zen, bake-garaian egindako ikerketarik handiena. Urte oparoenetan, proiektuak 400.000 langile eta kontratistari egiten zuten lan AEB osoan, eta 1960ko hamarkadako NASAren aurrekontuaren erdia baino gehiago zen.\nLehenengo ilargiratzearen ostean, interes politiko eta publikoa murriztu egin zen, baita Nixon presidentearena ere. NASAren aurrekontuek ezin zuten Apollo misioen (bakoitzak batez beste 445 milioi dolar kostatzen zuen) eta transbordadore espazialaren garapenaren kostua jasan.\nOndarea.\nZientzia eta ingeniaritza.\nApollo programak teknologiaren hainbat arlo garatu zituen eta 2015 urterako 1.800 produktu deribaturen sortzea eragin zuen. Aginte-moduluan eta ilargiratze-moduluan erabilitako nabigazio ordenagailua zirkuitu integratuen hasierako ikerketen sustatzailea izan zen. 1963 urterako, Apollo AEBetako zirkuitu integratuen produkzioaren %60 erabiltzen ari zen.\nApollo programarako beharrezko teknologia eta teknikak Gemini proiektuari esker garatu ziren.\nEragin kulturala.\nApollo 8ko eskifaiak, Lurrerako itzuleran, Lurraren eta Ilargiaren lehenengo zuzeneko irudiak eta Genesis liburuko kreazio istorioa errezitala bidali zituen, 1968ko gabon gauean. Kalkuluen arabera, gabon gaueko emankizuna munduko populazioaren laurdenak ikusi zuen, eta Apollo 11ren zuzeneko Ilargi-paseoa munduko populazioaren bostenak ikusi zuen.\nApollo programak mugimendu ekologistetan ere eragina izan zuen 1970eko hamarkadan, astronautek egindako argazkien ondorioz. Argazki horien artean ezagunenetakoak dira: \"Earthrise,\" Wiliam Anders-ek egina, eta \"The Blue Marble,\" Apollo 17ko astronautek egina. Azken hori ikur ekologista bilakatu zen, Lurraren hauskortasunaren, ahultasunaren eta espazio zabaleko isolamenduaren irudikapen gisa.\n\"The Economist\"en arabera, Apollo programak Sobietar Batasunari espazioko lasterketan irabazteko Kennedy presidentearen helburua lortu zuen, merkatu-librearen nagusitasuna frogatuz. Argitalpenak ironikoki argitzen zuenez, helburua lortzeko, programak sekulako baliabide publikoen bultzada behar izan zuen.\nApollo 11ren emisio-datuen zaharberritze proiektua.\nApollo 11ren 2009ko 40. urteurrena baino lehenago, NASA Ilargi-paseoaren zuzeneko emankizunaren bideokasete originalak bilatzen saiatu zen. Hiru urteko bilaketa sakon baten ondoren, ez zituzten agertu. Horregatik, kaseteak ezabatuak izan zirela ondorioztatu zuten. Ikusteko egoera onenean zegoen telebista-emankizuna digitalki birmasterizatutako bertsio berri batean argitaratu zen."}
{"id": "84201", "revid": "336", "url": "https://eu.wikipedia.org/wiki?curid=84201", "title": "Mercury programa", "text": "Mercury programa 1958an hasi zen NASAren eskutik, sobietarrek espazioan lehenengo satelitea (Sputnik 1) jarri eta urte bat eta hiru egun geroago. Estatu Batuek gidatu zuten lehen programa espaziala da, 1961tik 1963ra.\nProgramaren hasiera.\nMercury programa, Sobietar Batasunaren espazioaren esplorazioaren aurreko Estatu Batuen erantzuna izan zen, bi lurralde hauek Gerra Hotzean baitzeuden .\nMercury programa eraikitzerakoan, ingeniari espazialak oso lanpetuta egon ziren espazio-ontzia eraikitzen. Espazio-ontzi oso segurua beharko zuen, Lurra orbitatzera heldu beharko zuelako, haren abiadurarengatik suntsituta izan gabe. Beste kezka garrantzitsu bat, espazioaren egoera larriak jasatea zen: hutsunea, tenperatura aldaketa bortitzak eta aurkitu berri zuten espazio-erradiazioa. Astronauta eta ingeniarien lana zaildu bazen ere proiektua aurrera eramatea lortu zuten.\nMercury kapsula.\nEmaitza bala itxurako espazio-ontzia izan zen. Ez zuen hegorik, eta atmosferan birsartzea erretzen zen ezkutu termikoari esker egiten zuen.\nMercury kapsulak aireratzeko bi kohete jaurtitzaile mota erabili zituzten (boosters, ingelesez). Lehenengo hegaldi suborbitaletan Redstone koheteekin jaurti ziren. Hegaldi orbitaletan Atlas-D koheteekin bidali ziren. Kohete hauek misil balistiko batetik eratorriak ziren. Atlas hauen altzairuzko estalkia oso fina egin zen pisua aurrezteko, barneko erregaiaren presioak eragiten zuen egonkortasun estrukturala. Erregairik ez zuenean, ordea, gasez bete behar zen egitura kolapsatu ez zedin. Arazo berdina izan zuen Gemini programarako hurrengo jaurtitzaile familiak: Titan IIak.\nGiza taldea.\n110 piloturen artean egin zen lehenengo astronauten hautaketa. Gizon hauen ezaugarri fisikoak eta proba hegaldietan parte hartu izana izan ziren aukera honetan irizpide nabarienak. Azkenean, 1957an 7 pilotu hautatu ziren:\nHala ere, Deke Slaytonek ezin izan zuen hegaldian parte hartu, bihotzeko arazoak izan zituelako. Kontrolatzaile jarraitu zuen, baina 1975an Apollo-Soyuz misio erabat politikoan parte hartzea eskaini zioten eta kontrolatzaile lanak utzi.\nLehenengo hegaldia, Freedom 7 izan zen (freedom ingelesez, askatasuna esan nahi du). Horrela bada, misio bakoitzeko espazio-ontziari izena jarri ostean, \"7\" zenbakia gehitzen zitzaion, 7 izan baitziren programa honetarako hautatutako astronautak.\nKapsulek 12,33 m\u00b3ko bolumena zuten, pertsona bakar batentzako leku nahikoa. Kapsula bakoitzean 120 kommutagailu, 55 etengailu elektriko, 30 fusionagarri eta 35 palanka mekaniko zeuden.\nMercury misioak.\nKapsularen barne egonkortasuna aztertzeko, lehenengo aldian, ingeniariek rhesus tximino batekin egin zuten proba, Ham txinpantze bezala ezagutzen denarekin. Geroago, maniki elektroniko batekin egin zuten proba, arnas egiten zuen maniki batekin.\nGeroago, taula honetan agertzen den bezala, Alan B. Shepardek egin zuen hegan, eta ondoren, beste astronautak.\n1963rako NASAk zituen 2500 langileetatik 500 soilik lan egiten zuten Mercury programan (beste 2000ak Gemini eta Apollo programetan zeuden)."}
{"id": "84205", "revid": "512", "url": "https://eu.wikipedia.org/wiki?curid=84205", "title": "Le Havre", "text": "Le Havre Frantziako ipar-mendebaldean dagoen kostaldeko hiria da. Mantxako kanalean kokatuta dago, Sena ibaiaren bokalearen eskuinaldean. Itsas Senako suprefetura dagokio.\nHistoria.\nHiria 1517an sortu zen, eta herrialdearen nekazaritza-aberastasunak ekarri zion garapena. Richelieu kardinalak eta S\u00e9bastien Le Prestre de Vaubanek gerrako portu bihurtu zuten. XIX. mendeko merkataritza-jarduerak eraginik, hazaldi bikaina izan zuen. Bigarren Mundu Gerran, portua erabat suntsitua eta hiria jota gertatu ziren. Gaur egun, itsasontzirik handienak ere sar daitezke, orduz geroztik egindako lanei esker.\nOndasun nabarmenak.\nHiriko erdigunea aipagarria da, Bigarren Mundu Gerraren ostean August Perret hirigileak berreraikia. Fatxaden akabera-material gisa hormigoia erabili zen eskuarki. UNESCOk Gizateriaren Ondare izendatu zuen 2005ean.\nEkonomia.\nAtlantikoan zeharreko joan-etorri gehien duen Frantziako portua da; merkataritza-jarduerari dagokionez, berriz, Frantziako bigarrena (53.960.000 tonako sartu-irtena 1983an) eta Europako hirugarrena. Produktu tropikalez gainera, hidrokarburoak sartzen dira, batez ere; hala Petit-Couronne, Port-J\u00e9r\u00f4me eta Gonfrevilleko findegiak nola Parisko eskualdeak petroliobide bidezko lotura dute Le Havrerekin. Hiria ere industria handiz horniturik dago: itsasontzigintza, eraikuntza mekanikoak, petrokimika-industriak eta zurgintza.\nHerri eta hiri senidetuak.\nLe Havrek hona hiri senidetuak ditu:"}
{"id": "84206", "revid": "512", "url": "https://eu.wikipedia.org/wiki?curid=84206", "title": "Grenoble", "text": "Grenoble Frantziako hego-ekialdeko barrualdeko hiria da, Is\u00e8re departamenduko hiriburua. 2005ean 155.100 biztanle zituen. Is\u00e8re eta Drac ibaien elkargunean kokatzen da, eta mendiz inguratua dago. Turismoak garrantzi handia du, batez ere neguan.\nMonumentu aipagarriak dira: katedrala (XII. mendea), S. Andr\u00e9 eliza (XIII. mendea) eta unibertsitatea (1339an sortua). Ekonomiaren alorrean, nekazaritza-azoka garrantzitsua eta metal-industria du, baita eraikuntza mekaniko eta elektrikoak, kimika, jakiak eta ehunak ere. Ikerketa nukleareko laborategiak ere baditu.\nHistoria.\nAlobrogoen hiria zen (Cularo), baina IV. mendean Graziano enperadorearen izena hartu zuen (Gratianopolis). IX.-XI. mendeetan Burgundia-Proventzako erresumako hiria izan zen. XIII. mendean elkartu zitzaion Frantziari. Bertan egin ziren 1968ko Neguko Olinpiar Jokoak.\nHerri eta hiri senidetuak.\nGrenoblek honako herri senidetuak ditu:"}
{"id": "84207", "revid": "119347", "url": "https://eu.wikipedia.org/wiki?curid=84207", "title": "Angers", "text": "Angers (frantsesez ahoskatua) Frantziako mendebaldean dagoen barrualdeko hiria da. Loira ibaiak udalerria zeharkatzen du, Maine ibaiarekin bat egin ondoren. Merkatari eta industria gune garrantzitsua da.\nHistoria.\nJatorriz zelta, erromatarrek \"Julio-magus\" izena ezarri zioten Galia konkistatu ondoan. IX. mendetik aurrera, Anjou konderriko hiriburua izan zen Angers (Plantagenet etxearen sorterria).\nOndarea.\nApezpikutegia du. XIII. mendeko gaztelua Luis IX.a Frantziakoak eraikia izan zen. Katedral eta multzo gotiko interesgarria ere baditu."}
{"id": "84208", "revid": "58701", "url": "https://eu.wikipedia.org/wiki?curid=84208", "title": "Le Mans", "text": "Le Mans (frantsesez ahoskatua) Frantziako mendebaldean dagoen barrualdeko hiria da, Sarthe departamenduko hiriburua; 144.500 biztanle zituen 2005ean. Garrantzi handiko merkataritza eta industriagunea (automobilak). Han dago Renault ibilgailu marka ezagunaren egoitza. Le Manseko automobil lasterketako zirkuitua Frantziako ospetsuena da. Aipatzekoa da Le Manseko katedrala, XIII. mendeko koru eta kapera gotikoa dituena."}
{"id": "84210", "revid": "10891", "url": "https://eu.wikipedia.org/wiki?curid=84210", "title": "Tours", "text": "Tours (frantsesez ahoskatua) Frantziako mendebaldean dagoen barrualdeko hiria da Indre eta Loira departamenduko hiriburua. Frantzia osoko populatuenen artean dago. Loira ibaiak udalerria zeharkatzen du.\nHistoria.\nEskualdean \"Caesarodinum\" hiri zaharra existitu zen, turonen hiriburua izan zena. IV. mendean Galiako erlijiogune garrantzitsuenetako bat zen. Mende hartakoa da San Martin Tourskoa, hiriak izan zuen bigarren apezpikua. Haren hilobiak Done Jakue bideko erromes askoren bisita erakarri zuen, eta Done Jakue bide osoan (besteak beste, Euskal Herrian) eliza asko daude San Martin Tourskoari eskainiak.\nV. mendetik aurrera \"Civitas Turonum\" izena hartu zuen. VIII. mendetik Erdi Aroa arte hiri oparoa izan zen. XVI. mendean kalbindarrak nagusitu ziren hirian, eta garrantzi handia izan zuen Erreforman.\nEkonomia.\nNekazaritza produktuen merkataritza eta industria (tresneria elektrikoa eta mekanikoa, burdinbide gaiak, automobilgintzarako gaiak, kimika industria, zeramikagintza, ehungintza) dira ekonomia jarduera nagusiak.\nToursek Unibertsitatea dauka.\nOndarea.\nAipagarriak dira Saint-Gatian katedral gotiko-pizkundekoa, XI.-XIII. mendeko Saint Julien eliza, eta Arkeologia eta Arte Ederretako museoak.\nGobernuak San Martin Tourskoaren basilika eta herriko gaztelua monumentu historiko izendatu zituen."}
{"id": "84213", "revid": "512", "url": "https://eu.wikipedia.org/wiki?curid=84213", "title": "Saint-Denis (R\u00e9union)", "text": "Saint-Denis (frantsesez ahoskatua) Frantziako itsasoz haraindiko hiria da, Indiako ozeanoan kokatutakoa eta R\u00e9union uharteko hiriburua dena.\nAuzoak.\nHerri auzo asko ditu:\nLe Barachois, Bellepierre, Bois-de-N\u00e8fles, La Bretagne (Le Cerf), Le Br\u00fbl\u00e9, Les Cam\u00e9lias, Centre-ville, Champ-Fleuri, La Montagne (Le Colorado, Ruisseau Blanc, Saint-Bernard), Montgaillard, La Providence, La Rivi\u00e8re Saint-Denis (La Redoute), Ruisseau des Noirs, Saint-Fran\u00e7ois, Saint-Jacques, Sainte-Clotilde (Le Butor, Le Chaudron, Commune Prima, Domenjod, Le Moufia), La Source, La Trinit\u00e9, Vauban\nSaint-Denistar ospetsuak.\nReunion exilio zigorra, Marokoko Rais Abd el-Krim urte batzuk bizi izan zen Saint-Denis tik 1926."}
{"id": "84214", "revid": "448", "url": "https://eu.wikipedia.org/wiki?curid=84214", "title": "Orixol", "text": ""}
{"id": "84215", "revid": "512", "url": "https://eu.wikipedia.org/wiki?curid=84215", "title": "Villeurbanne", "text": "Villeurbanne Frantziako ekialdean dagoen barrualdeko hiria da."}
{"id": "84216", "revid": "1545", "url": "https://eu.wikipedia.org/wiki?curid=84216", "title": "Obelixen galera", "text": "Obelixen galera (), Asterixen abenturak kontatzen dituen 33. komikiaren izenburua da. Albert Uderzok bere lagun eta lankide zen Ren\u00e9 Goscinny hil ondoren egindako bederatzigarren abentura da.\n1996an argitaratua izan zen Frantzian. Euskaraz, Elkar argitaletxeak argitaratu zuen, eta argitaletxe honek argitaratutako Asterixen 30. abentura da.\nIstorioa.\nIstorioa, K.a. 73 eta K.a. 71. urtean Erromatar Errepublikaren aurka aritu zen Espartako (Kirk Douglas omenduz) eta beste preso batzuek, Julio Zesarri honen galera lapurtzen diotenean hasten da. Handik apur batera, Asterixen herrixkako biztanleak, ohi bezala, erromatarren aurkako borrokan doa, herrixka inguratzen duten lau erromatar kanpamentuetako batetara (Laudanum, Petibonum, Babaorum eta Aquarium). Bat-batean, gainontzeko herritarrek, kanpamentu horietako batetara doazela, Obelixen falta nabaritzen dute. Beti bezala, borroka hasten da, eta, hau ere beti bezala, erromatarrak garaituak dira. Galiarrak herrixkara itzultzean, Obelix, harri bihurtuta ikusten dute. Izan ere, Panoramixek, erromatarren aurkako borrokarako, bi edabe magiko pertz prestatu zituen. Eta Obelixek, bigarrena oso-osorik edan zuen. Orduan, nola edo hala, Panoramix, beste prestaketa batzuk egiten hasten da, Obelix berriz bere onera itzultzeko. Azkenik, lortzen du, baina Obelix, ume txiki forman agertzen da. Aurretik, Espartako eta bere lagunak, Asterixen herrixkara iristen dira, eta Zesarren galera bertan gordetzen dute. Heldu berriek, ondoren, erromatarren aurkako beste borroka batean parte hartzen dute galiarrekin batera. Aurretik, erromatarrek Obelix bahitzen dute eta galeran daramate. Galiarrek, borrokan zehar, Obelix bahituta dagoela jakiten dutenean, bere bila abiatzen dira Espartako eta bere lagunek Zesarri lapurtutako galeran. Laster, harrapatu egiten dute erromatarrek Obelix bahituta duten galera, eta beste borroka bat hasten da, berriz ere, erromatarrak garaituak direlarik. Erromatarrek, edabe magikoa ere lapurtu zuten. Eta, behin erromatarren bigarren galera bereganatu ondoren, horren bila hasten dira, baina ez dute aurkitzen, eta, galerako kupel guztietatik edan ondoren, edabe magikoa, Espartako eta bere lagunek lapurtutako galeran ahaztu dutela konturatzen dira. Bitartean, Panoramixek, Atlantidara joatea proposatzen du. Eta haraxe abiatzen dira, bertan, Obelix berriz helduarora itzultzeko balioko duen erremedioren baten bila. Baina ez dute halakorik lortzen. Piraten zaintzapean geratu ziren erromatarrak, piraten aurka matxinatzen dira, eta garaitu. Hortik laster, galiarrak doazen galera eta erromatarrak doazena, berriz daude. Erromatarrek, katapultaz jaurtitako harri baten bidez, Asterix konorterik gabe uzten dute. Obelix, bere laguna arriskuan ikusirik, erabat izuturik, orduantxe hasten da helduarora itzultzen. Erromatarrak garaitu eta, galerarekin, Aquarium kanpamentura abiatzen da, etxera itzuli aurretik. Beste behin, erromatarrak jipoituak dira, eta, azkenik, beti bezala, galiarrak euren herrira itzultzen dira eta afari batekin ospatzen dute."}
{"id": "84217", "revid": "90204", "url": "https://eu.wikipedia.org/wiki?curid=84217", "title": "Tudhalia II.a", "text": "Tudhalia II.a, errege hitita, bere aita Arnuanda I.aren oinordekoa izan zen Hattusako tronuan, K.a. 1385etik, K.a. 1360 baino zertxobait lehenxeago arte gobernatuz.\nHititar inperioa oso egoera zailean zegoela igo zen tronura, gasgas tribuak herrialdearen iparraldeko zatia arpilatzen ari zirela, Mitanni eta Egiptoren arteko aliantza batekin Sirian eta Anatolia mendebaldeko Arzawa estatuak bor-borka zeudela (eta egiptoarren laguntzarekin indartuak). Dirudienez, Tudhalia II.aren erregealdiaren lehen uneetan (edo Arnuanda I.aren erregealdiko azken uneetan), hiriburua, Hattusa, gasgastarrek hartu zuten eta su eman zioten.\nTudhaliak, Samuha hirian babestua, errege armadaren hondarrak bildu zituen eta bata bestearen atzean zenbait kanpaina bidali zituen gasgastarren aurka, ahuldu eta Hattusa uztera derrigortuz; hala eta guztiz ere, gasgastarrak eta bere aliatuak, etengabe izorratzen aritu ziren Tudhaliaren erregealdian, askotan, hititar kanpaina arrakastatsuak etenez, Hattusaren defentsa berri bat behartzean.\nGaraipen hauen ondoren, Tudhaliak, bere menpean hartu zituen ekialdeko mugako antzinako mendeko erresumak (adibidez, Arawana hiria), eta Arzawa erresumen aurka joan zen, berriz ere arrakasta handiak lortuz, baina erabateko garaipenik lortzeko gai izan gabe.\nTudhaliaren erregealdiaren amaieran, hititar erresuma aurreko hondamendietatik suspertu zen, eta ia Anatolia osoa zuen bere mende. Dirudienez, Tudhaliaren arrakastaren zati handi bat, bere seme Shubiluliuma I.aren trebeziari zor zion, handik urte batzuetara, Hititar Inperioko erregerik ospetsuenetako bat bihurtuko zena.\nTudhaliaren oinordekotza, kontu arantzatsu bat da: Bere seme Tudhalia III.ak gobernatzen amaitu zuela nahiko argi dagoen arren, eta honen ondoren Shubiluliuma I.a etorri zela, existitzen diren agiri batzuk, tartean beste errege bat egon zela diotenak, Hattusili II.a. Baina badaude Hattusili II.ak, Tudhalia II.ak baino lehenago gobernatu zuela dioten historialariak."}
{"id": "84218", "revid": "63274", "url": "https://eu.wikipedia.org/wiki?curid=84218", "title": "Samuha", "text": "Samuha hiri hitita baten izena da, bere kokapen zehatza ezagutzen ez delarik, eta Tudhalia II.aren erregealdian (K.a. 1385-K.a. 1360 gutxi gora-behera), garrantzi handia izan zuena.\nArnuanda I.aren erregealdiaren amaiera aldera, hititeninperioa, mendekoen matxinadek eta herri barbaroen inbasioek hondatu zuten, azken hauen artean, gasgas herriena nabarmendu behar da, Hattusa hiriburua hartzera heldu zirenak. Tudhalia II.ak, tronura igotzean, Samuhan behin behineko hiriburu bat ezartzea erabakitzen du, Hattusa birkonkistatu arte (handik gutxira gertatu zena), eta garai honetan lortzen du hiriak bere dizdirarik handiena, ordutik aurrera gainbehera etorri zelarik.\nSamuha, hititar erlijioarentzako ere garrantzitsua zen, bi jainko garrantzitsuren gurtza gune bezala: ekaitz jainkoa, eta Sausga, Ishtarren baliokide hitita. Hain gurtua zen Sausga, ezen Hattusili III.a hititar erregeak, bere karrera, jainkosa honen apaiz bezala Samuhan hasi zuela.\nEz da ezagutzen Samuhari buruzko erreferentzia gehiagorik Hattusili III.aren erregealdiaren ondoren."}
{"id": "84221", "revid": "56334", "url": "https://eu.wikipedia.org/wiki?curid=84221", "title": "Pinediem I.a", "text": "Pinediem I.a, Jeperjaura-Pinediem, Amonen Apaiz Goren izan zen Tebasen, K.a. 1070etik K.a. 1055 arte, eta Antzinako Egiptoko hegoaldearen izatezko gobernaria K.a. 1054tik K.a. 1032 arte (Schneider).\nBere aita Piankhengandik heredatuz Tebaseko autoritatea. Pinediemek bere eragina sendotu zuen Egiptoko gune handietan XXI. dinastia ahularen kontura, Tanisen gobernatzen zuena.\nHennutauyrekin ezkondu zen, Ramses XI.aren alaba bat, garaiko beste familia boteretsu batekin loturak ezartzeko. Bere seme-alabak Diedkhonsuefankh, Maatkara, Masaharta, Menkheperra, Mutnedymet, Neferkara Amenemnesu eta Psusenes I.a izan ziren.\nPinediemek, Amonen Apaiz Goren titulua lortu zuen bere seme Diedkhonsuefankh, Masaharta eta Menkheperrarentzat. Bere alaba Maatkarak, \"Amonen Gurtzaile Jainkotiar\" postua lortu zuen. Psusenes I.a, Tanisen faraoi izatera iritsi zen, honela, bi leinuen artean zeuden ezberdintasunak ezabatuz.\nPraktikan, XXI. dinastiako faraoiak eta euren Apaiz Gorenak, beti izan ziren senideak.\nPinediemen momia, Deir el-Bahariko \"ezkutaleku\"an aurkitu zen."}
{"id": "84222", "revid": "219", "url": "https://eu.wikipedia.org/wiki?curid=84222", "title": "Jos\u00e9 Mar\u00eda Jimeno Jurio", "text": ""}
{"id": "84223", "revid": "6130", "url": "https://eu.wikipedia.org/wiki?curid=84223", "title": "Potsdamer Platz", "text": "Potsdamer Platz Berlingo tokirik azpimarragarrienetako bat da. Plaza honetan egiten da, urtero, Berlingo Zine Jaialdia, Berlinale bezala ezagunagoa, non urrezko hartzak ematen zaizkien, sari bezala, jaialdiko filme hoberenei.\nHistoria.\nPlaza honetan egin izan da, XIX. mendetik, merkataritza eta kultura aktibitate handia. Toki honetan jarri zen Europako lehen semaforoa.\nPotsdamer Platz plazak, Berlingo gainontzeko tokiek bezala, aliatuen bonbaketa jasan behar izan zuen Bigarren Mundu Gerraren azken hilabeteetan, bertako eraikinak, ia erabat suntsiturik geratu zirelarik.\nAliatuek hiria hartu ostean, Potsdamer Platz, sobietar eta estatubatuar protektoratuak banatzen ziren tokian geratu zen. Berlingo Harresiaren eraikuntzarekin, bere mendebaldeko zatian zeharkatzen zuena, erabilezina zen \"inoren lurrean\" geratu zen, eta ez zen berreraikia izan, Ekialdeko Berlingo merkataritza etorbide nagusitik oso gertu egon arren. Harresia erori ondoren, berlindarrak, Potsdamer Platz berrabiltzeko lanetan hasi ziren, hamarkada bat baino gutxiagoan lortu zutena.\nTokiaren egungo arkitekturak, ez du jatorrizkoa inondik inora ere oroitarazten.\nKanpo estekak.\nKulturforum am Potsdamer Platz"}
{"id": "84224", "revid": "536", "url": "https://eu.wikipedia.org/wiki?curid=84224", "title": "Aliatuak", "text": "Aliatuak, modu orokorrean \"etsaiari aurka egiten dioten guztiak\" zentzuan erabiltzen da, eta ez dago zertan aliantza edo itun formalik egon behar parte-hartzaileen artean.\n\"Aliatuak\" hitza, modu zehatzagoan, elkarrekin Lehen Mundu Gerran Erdialdeko Inperioen aurka eta Bigarren Mundu Gerran Erroma-Berlin-Tokio Ardatzeko herrialdeen aurka borrokatu zuten herrialdeak izendatzeko erabiltzen da, eta, ez hain sarri, Napoleonen aurka Napoleondar Gerretan borrokatu zuten Europako herrialdeak izendatzeko. Lehen Mundu Gerrako aliatuen artean, Errusia, Frantzia eta Britainia Handia egon ziren.\nAliatuak bezala, gaur egun, NATO osatzen duten herrialdeak ere ezagutzen dira."}
{"id": "84225", "revid": "119347", "url": "https://eu.wikipedia.org/wiki?curid=84225", "title": "Marc Aillet", "text": "Marc Aillet (Benin, 1957ko apirilaren 17a) Baionako apezpikua da.\nBiografia.\nBeninen jaio zen aita Frantziako armadako militarra zuelako. Ama berriz, bretainiarra zuen.\n1982ko uztailaren 3an ordenatu zen apaiz Frejus-Toulongo elizbarrutian. Teologian doktoreduna da Friburgeko Unibertsitatetik. Teologia moraleko irakaslea izan zen zazpi urtez Fr\u00e9juseko apaiztegian. San Rafaelgo apaiz izan zen zazpi urtez eta Fr\u00e9jus Touloneko bikario nagusia da 2002az geroztik. Horrez gain, San Martingo komunitateko kidea da. 2008ko azaroaren 30etik Baionako apezpikua da, aurrekoak, Pierre Mol\u00e8resek erretiroa hartu baitzuen."}
{"id": "84226", "revid": "336", "url": "https://eu.wikipedia.org/wiki?curid=84226", "title": "Erdialdeko Inperioak", "text": "Erdialdeko Inperioak edo Erdialdeko Potentziak (; ; ; ) Austria-Hungariako Inperioak eta Alemaniar Inperioak Lehen Mundu Gerran osatutako koalizioari emandako izena da; hauei, geroago, Otomandar Inperioa (1914ko urriaren 29an) eta Bulgaria (1915eko urriaren 14an) batu zitzaizkien. Izena, Alemania eta Austria-Hungariako Inperioek Europan zuten erdialdeko kokapenarekin lotuta dago.\nHistoria.\nKoalizio honen jatorria, 1882an Alemaniak, Austria-Hungariako Inperioak eta Italiako Erresumak eratu zuten Aliantza Hirukoitzean dago. Italiak 1914an, alegia Lehen Mundu Gerra hasi zen urtean, Aliantza utzi zuen, bere burua herrialde neutraltzat adieraziz. 1915eko maiatzaren 23an, Italia gerran sartu zen Aliatuen aldean, apirilaren 26an Londresko Ituna sinatu ondoren; honen bidez, iparraldean, austriar probintziak bereganatu zituen.\nErrusiaren hedapena mehatxu bezala ikusten zuenez, Otomandar Inperioak ezkutuko itun militar bat sinatu zuen Alemaniarekin 1914ko abuztuan, eta urte horretako azaroan gerran sartu zen.\nBulgaria, Balkanetako Bigarren Gerran jasan zuen porrotagatik erresumindua, Erdialdeko Inperioei batu zitzaien 1915eko urrian.\nGerraren amaierarekin, Erdialdeko Inperioen lurraldeak zatitu egin ziren, nazio berriak jaioz. Honela, Austria-Hungariako Inperiotik, Austria, Hungaria, Txekoslovakia eta Jugoslavia agertu ziren, eta Alemaniaren porrotak Poloniako Bigarren Errepublika sorrarazi zuen. Otomandar Inperioari dagokionez, gaurko Turkia denera murriztua geratu zen.\nEstatu kideak.\nAliantzak guztira 22.850.000 militar mobilizatuta, 3.386.200 hildako (%52 alemaniarrak, %35 austriar-hungariarrak, %10 otomandarrak eta %3 bulgariarrak), 8.388.448 zauritu, 3.629.829 gatibu/desagertu eta 15.404.477 gerrako biktima izan zituen."}
{"id": "84227", "revid": "336", "url": "https://eu.wikipedia.org/wiki?curid=84227", "title": "Santiago Urkiaga", "text": "Santiago Urkiaga P\u00e9rez, (Barakaldo, 1958ko apirilaren 18a - ) euskal herritar futbolari ohia da.\nEuskal Herriko futbol selekzioarekin ere behin jokatu du."}
{"id": "84228", "revid": "1545", "url": "https://eu.wikipedia.org/wiki?curid=84228", "title": "Santi Urkiaga", "text": ""}
{"id": "84229", "revid": "56334", "url": "https://eu.wikipedia.org/wiki?curid=84229", "title": "Xabier Azkargorta", "text": "Francisco Xabier Azkargorta Uriarte, (Azpeitia, Gipuzkoa, 1953ko irailaren 26a) futbolari ohia, futbol entrenatzailea eta futbol esataria da.\nBizitza.\nGaztetan, Real Sociedad eta Bilboko Athleticeko jokalaria izan zen. Lesio larri baten ondorioz futbol profesionala utzi eta medikuntza ikasi zuen Bilbon eta Bartzelonan.\nAzpeitiko ikastolan Soin Hezkuntza irakasle jardun ondoren, futboleko entrenatzaile titulua atera zuen, eta Espainiako lehen mailan Espanyol, Valladolid, Sevilla eta Tenerife taldeak entrenatu ondoren, Boliviara joan zen selekzionatzaile. Boliviako talde nazionala Estatu Batuetako Mundialerako (1994) sailkatu zuen, besteak beste Brasil eta Uruguai mendean hartu eta gero. Txilen eta Japonian ere aritu da entrenatzaile lanetan. Izan ere, Japoniako Yokohama Marinos taldeaz arduratu zen 1998. urtean entrenatzeari utzi zion arte.\nOrdutik hona, telebista, irrati eta prentsa idatzian ari da kolaboratzaile lanetan, eta 2000. urtean \"Futbolsofia\" liburua argitaratu zuen, euskaraz. Euskaraz ez ezik, ederki egiten du gaztelaniaz, ingelesez, txineraz eta japonieraz ere, eta ulertzen ditu italiera eta portugesa. Gaur egun ETB eta Canal + telebista kateentzat egiten du lan, futboleko esatari.\nKanpo estekak.\n[[Kategoria:Gipuzkoako gizon futbolariak]]\n[[Kategoria:Azpeitiarrak]]\n[[Kategoria:Athleticeko futbolariak 1970eko hamarkadan]]\n[[Kategoria:Euskal Herriko futbol entrenatzaileak]]\n[[Kategoria:Bilbao Athleticeko futbolariak]]"}
{"id": "84237", "revid": "56334", "url": "https://eu.wikipedia.org/wiki?curid=84237", "title": "Alberto Mart\u00edn", "text": "Alberto Mart\u00edn Goikoetxea, (Santurtzi, 1955eko martxoaren 7a - 2022ko abuztuaren 22a) bizkaitar futbolaria izan zen, erdilari moduan aritzen zena.\nBiografia.\n100 partida jokatu zituen Lehen Mailan CD M\u00e1lagan (85) eta Athleticen (15). 1983ko irailaren 11n bere ibilbideko hat-trick bakarra Malagan eskuratu zuen (6-2) Real Madriden aurka.\n1986tik 1987ra ozeanoa zeharkatu eta Uni\u00f3n de Santa Fe argentinar taldearen kamiseta jantzi zuen. Erretiratu ondoren, Atl\u00e9tico Estaci\u00f3n eta Fuengirola Los Boliches espainiar taldeak zuzendu zituen."}
{"id": "84328", "revid": "336", "url": "https://eu.wikipedia.org/wiki?curid=84328", "title": "\u00c1ngel Mar\u00eda Villar", "text": "\u00c1ngel Mar\u00eda Villar Llona, (Bilbo, 1950eko urtarrilaren 21a - ) euskal herritar futbolari ohia eta futbol buruzagia da. Euskal Herriko futbol selekzioarekin ere lau aldiz jokatu zituen. Egun Espainiako Futbol Federakuntzaren presidente, FIFAko presidenteordea eta UEFAko hirugarren presidenteordea da. Zuzenbidea ikasi zuen Deustuko Unibertsitatean.\nHemeretzi urte zituela, kimikako ikasle zela, Bilboko Athletic futbol taldeak kontratatu zuen jokalari profesional gisa. Ikasketak bertan behera utzi zituen; baina hogeita hiru urterekin, berriro ikasten hastea erabaki zuen, zuzenbide karrera, kimikakoaren ordez. 1979an lortu zuen lizentzia eta harrezkero legelari gisa jardun zuen, beste bi legelarirekin batera. Gaztetan Galdakao eta Getxo taldeetan jokatu ondoren, 1970ean Bilboko Athleticen egin zuen debuta futbolari profesional gisa. Bere futbolari karrerako hemeretzi urteetatik hamaika talde horretan jokatu ditu; 1973ko Espainiako Errege Kopa irabazi zuen, eta 1997an txapeldunorde geratu ziren Kopan eta UEFAn. Espainiako selekzioarekin, berriz, 22 aldiz jokatu zuen, Ladislao Kubalaren esanetara gehienetan. 1978an Espainiar Futbolari Elkartearen sortzaileetako bat izan zen eta elkarteko lehendakariorde izatera iritsi zen. 1981ean, profesional gisa jokatzeari utzi zion urtean, Bizkaiko Futbol Federazioko lehendakari hautatu zuten, eta 1988an Espainiako Futbol Errege Federaziokoa. 1984tik aurrera federazio horretako Zuzendaritza Batzordeko kide izana zen. 1992an berriro hautatu zuten lehendakari beste lau urtetarako, eta karguan berretsi zuten ostera 1996an."}
{"id": "84332", "revid": "1545", "url": "https://eu.wikipedia.org/wiki?curid=84332", "title": "Angel Maria Villar", "text": ""}
{"id": "84357", "revid": "201", "url": "https://eu.wikipedia.org/wiki?curid=84357", "title": "Pinediem I", "text": ""}
{"id": "84397", "revid": "6950", "url": "https://eu.wikipedia.org/wiki?curid=84397", "title": "Kirchhoffen zirkuituen legeak", "text": "Kirchhoffen legeak zirkuitu elektrikoetan karga eta energiaren kontserbazioarekin tratatzen duten bi berdinketa dira. Hauek leheneko aldiz 1845ean Gustav Kirchhoffek deskribatu zituen. Ingeniaritza elektrikoan oso erabilera zabala dute.\nZirkuituen bi legeak zuzenean Maxwellen ekuazioetatik lortu daitezke, baina Kirchhoffek Maxwell baino lehenago aurkitu zituen eta gero Georg Ohmek zabaldu zituen.\nKorrontearen legea.\nKirchhoffen korrontearen legea, (KCL - \"Kirchhoff's Current Law\" ingelesez), Kirchhoffen nodoen legea edo Kirchhoffen lehenengo legearen izenarekin ere ezagutzen da.\nNodora sartzen diren korronteak positiboak eta nodotik ateratzen direnak negatiboak izatearen konbentzioa hartzen badugu (edo kontrakoa), printzipio hau honela adierazi daiteke:\nNon \"n\" nodora sartu edo bertatik ateratzen diren adar guztien kopurua den.\nFormula hau ere korronte konplexuentzat baliagarria da:\nLege hau kargaren kontserbazioan oinarritzen da, non karga (coulombetan neurtuta) korrontea (amperetan) eta denboraren (segundotan neurtuta) arteko biderkadura den.\nKarga dentsitatea aldatzen.\nFisikoki, kondentsadorearen gainazalekin murrizpenak Kirchhoffen korrontearen legea bakarrik aplikatzen den puntuan karga dentsitatea konstante denean baliagarria dela esan nahi du. Normalean hau ez da arazo bat indar elektrostatikoak direla eta: kargen handitzeak kargak bananduko lituzketen banantzen indarrak sortuko lituzke.\nHala eta guztiz ere, kargen handitzea kondentsadore batean gerta daiteke, zeinetan karga normalean bi gainazal paraleloetan hedatzen den eta bi hauen artean bi gainazaletako karga positibo eta negatiboen bilketa elkartu eta deuseztatzea eragozten duen hutsune fisiko bat dago. Kasu honetan, kondentsadorean sartzen den korronte elektrikoaren fluxua ez da zero, baina kargaren bilketaren ratioaren berdina da. Hala ere, dD/dt korrontearen desplazamendu hau kontutan hartzen bada, Kirchhoffen korrontearen legea berriz betetzen da. (Hau bakarrik beharrezkoa da baldin eta korrontearen legea kondentsadore baten gainazal batean aplikatu nahi badugu. Zirkuituen analisian, normalean, kondentsadore bat unitate bat bezala hartzen da, eta kasu honetan jatorrizko korrontearen legea betetzen da, kondentsadore baten alde batetik sartzen den korrontea eta bestetik ateratzen dena berdinak baitira.)\nModu teknikoago batean adierazita, Kirchhoffen korrontearen legea Ampereren legearen dibergentzia Maxwellen zuzenketarekin hartuta eta Gaussen legearekin konbinatuz lor daiteke, hurrengoa lortuz:\nHau kargaren kontserbazioaren ekuazioa besterik ez da (forma integralean zera dio, itxitako gainazal batean zehar ateratzen den korrontea eta bolumenaren barrualdeko kargaren galera ratioa berdinak direla (Dibergentziaren teorema)). Kirchhoffen korrontearen legea korrontearen dibergentzia zero izatea baieztapenarekiko baliokidea da, eta hau denborarekiko \u03c1 aldaezinarentzat egia da, eta egia da beti baldin eta korrontearen desplazamendua Jn sartzen bada.\nErabilerak.\nKirchhoffen korrontearen legeko bertsio matriziala, SPICE bezalako, zirkuitu simulatzaile programa gehienen oinarria da.\nTentsioaren legeak.\nKirchhoffen tentsioaren legeari (KVL - \"Kirchhoff's Voltage Law\" ingelesez), Kirchhoffen bigarren legearen izena ere ematen zaio.\nHemen,\"n\" neurtutako tentsio guztien kopurua da. Tentsioak konplexuak ere izan daitezke:\nLege hau eremu potentzial batek emandako eta hartutako energiaren kontserbazioa oinarritzen da (disipazioa dela eta energia kontutan hartu gabe). Tentsio potentzial bat emanda, itxitako bide bat osatzen duen karga batek ez du energia galtzen ezta irabazten ere bere jatorrizko potentzial mailara iristen dean.\nLege hau betetzen da nahiz eta zirkuituan erresistentzia (energiaren disipazioa eragiten duena) agertu. Kasu honetan legearen baliagarritasuna uler daiteke, energia disipazioa dela eta, karga bere hasierako puntura itzultzen ez dela ohartuz gero. Karga batek terminal negatiboan bukatuko du positiboan ordez. Honek esan nahi du potentzial diferentziak emandako energia guztia erresistentziak kontsumitu duela eta honek energia galtzen duela beroa disipatuz.\nLaburbilduz, Kirchhoffen tentsioaren legeak ez du osagai elektrikoen (erresistentzia, kondentsadore, etab) energiaren irabazi edo galerekin. Tentsio iturriak sortzen duten eremu potentzialaz arduratzen da legea. Eremu potentzial honetan, berdin dio ze osagai elektriko dauden, eremu potentzialak emandako energiaren irabazia zero izan behar da karga batek begizta itxi bat osatzen duenean.\nEremu eta potentzial elektrikoak.\nKirchhoffen tentsioaren legea goian esan bezala hurrengo baieztapenaren baliokidea da: \"balio bakarreko potentzial elektrikoa zirkuituko puntu bakoitzari esleitu ahal zaio\" (eremu bektorial kontserbatibo bat potentzial eskalar baten gradientea bezala adieraz daitekeen bezala). Orduan\nzirkuituko edozein begizta itxiko irudizko ibilbidea egingo balu bezala gertatzen diren potentzial honetako aldaketen batuketa zero izan beharko luke.\nHau energiaren kontserbazio printzipioaren ondorio bezala ikus daiteke. Beste aldetik, posible izango zen zirkuituan zehar korrontea zirkulu batean pasatzen duen etengabeko mugimenduko makina bat eraikitzea.\nPotentzial elektrikoa eremu elektriko baten gaineko integrala bezala definituta dagoela kontutan hartuz, Kirchhoffen tentsioaren legea hurrengo modu baliokidean adieraz daiteke:\neremu elektrikoaren integrala, C begizta itxitik zehar, zero dela baieztatzen du.\nForma bereziagora itzultzeko, integral hau zatitu daiteke osagai zehatzetako tentsioa lortzeko.\nHau Faraday-ren indukzio legearen sinplifikazio bat da, begizta itxia elkartuko zuen eremu magnetiko aldakorrik ez dagoeneko kasu berezirako. Beraz, praktikoki nahikoa da erresistentziak eta kondentsadoreak bakarrik dituzten zirkuituak azaltzeko.\nEremu magnetiko baten aurrean eremu elektrikoa ez da kontserbakorra eta beraz ezin du definitu potentziala eskalar hutsa bezala-zirkuituaren inguruko eremu elektrikoaren integrala ez da zero. Hau energia eremu magnetikotik korrontera (edo kontrakoa) transferitzen ari delako da. Induktoreak dituzten zirkuituetan Kirchhoffen tentsioaren legea \"konpontzeko\", zirkuituko induktantzia bakoitzarekin potentzial erorketa efektibo bat, edo indar elektroeragile bat elkartzen dira, hauen balioa eremu elektrikoaren integralaren zerotik aldentzen den balioa delarik Faradayren indukzioaren legeari jarraituz.\nErreferentziak.\nIngelesezko bertsioko erreferentziak"}
{"id": "84403", "revid": "6327", "url": "https://eu.wikipedia.org/wiki?curid=84403", "title": "Claude-Henri Rouvroy, Saint-Simon kontea", "text": ""}
{"id": "84424", "revid": "6327", "url": "https://eu.wikipedia.org/wiki?curid=84424", "title": "Saint Simon", "text": ""}
{"id": "84477", "revid": "336", "url": "https://eu.wikipedia.org/wiki?curid=84477", "title": "Ismael Urtubi", "text": "Ismael Urtubi Arostegi, (Barakaldo, 1961eko maiatzaren 24a - ) euskal herritar futbolari ohia eta entrenatzailea da.\nEuskal Herriko futbol selekzioarekin ere behin jokatu du.\nBerrikitan Athleticeko zamarran Petronor enpresaren publizitatea izatearen aurkako joera azaldu du."}
{"id": "84505", "revid": "56256", "url": "https://eu.wikipedia.org/wiki?curid=84505", "title": "Miren Amuriza", "text": "Miren Amuriza Plaza (Berriz, Bizkaia, 1990eko martxoaren 1a) bertsolaria eta idazlea da. Xabier Amuriza bertsolariaren eta Arantza Plaza bertsolaritza irakaslearen alaba da. Hainbat euskal hedabidetan idazten du.\nBiografia.\nMiren Amuriza txikitatik bizi izan da bertso eremu batean, bere aita leku batetik bestera joaten ikusiz eta bertsolariak gertutik ezagutzen. Hala ere, bere gurasoek ez dute inoiz bertsolari izatera bultzatu, asko animatu dute baina bere kabuz hasi zen, hamabi urterekin. Bere gurasoak bertsolariak dira biak, bere aita izan da beti bere erreferente nagusiena eta bere amari, Maddalen Arzallusekin batera, omenaldi bat egin zion. Amurizak, Euskal Filologia ikasi du Gasteizen eta bertsolaria izatez gainera, idaztea asko gustatzen zaio. Bertso eskolen bultzatzailea da eta, ostiraletan, Berrizko bertso eskolan klaseak ematen zien zortzi \u2013 hamahiru urte bitarteko 14 umeei. Gainera, musika talde batzuekin kolaboratu egin du ere, abesten eta letrak idatziz.\n2002an, Bizkaiko Eskolarteko Txapelketan, Bilboko El Carmen aretoan, jendaurrean kantatu zuen lehen aldiz, eta, eskolartekotik kanpo, Andikoako auzo-afarian kantatu zuen lehenengoz 2003an; bere aitarekin eta librean. 2008an, ETB 1ek gabon-gauean emititzen duen \"Euskal Kantuen Gaua\" saioan \"Gure aitak amari\" kanta herrikoia abestu zuen Xabier Amuriza, Jexux Arzallus, Amets Arzallus eta Maddalen Arzallus bertsolariekin batera. Urte berean Euskal Herriko Eskolarteko Bertsolari Txapelketa irabazi zuen.\n2009an Bertsolari Txapelketa Nagusiko finalaurrekotan bigarren txandara iritsi zen. Bizkaiko Bertsolari Txapelketan hiru aldiz izan da finalista, emaitzarik onena 2010eko hirugarrena izan zuen.\nGaur egun, Berria egunkarian eta Anboto aldizkarian kolaboratzen du, iritzi artikuluak idatziz. Literaturari dagokionez 2017an Igartza Saria irabazi du \"Paperezko txoriak\" proiektuarengatik. Sari horren bekaren laguntzarekin argitaratu du \"Basa\" (Elkar, 2019) bere lehen eleberria, Sabina izeneko emakume menderakaitza protagonista gisa duena."}
{"id": "84508", "revid": "10891", "url": "https://eu.wikipedia.org/wiki?curid=84508", "title": "Kemij\u00e4rvi (argipena)", "text": "Kemij\u00e4rvi hauetako bat izan daiteke:"}
{"id": "84509", "revid": "96586", "url": "https://eu.wikipedia.org/wiki?curid=84509", "title": "Hillel", "text": "Hillel (K. a. 70-10), judutar maisu eta errabino bat izan zen, idatzitako legearen interpretazioa sistematizatu zuen lehen aditua. Talmudaren arabera, Babilonian jaio zen. Bere heziketa aurreratua, Jerusalemen jaso zuen, non judutar legeari buruzko autoritate bat bihurtu zen, honen ondorioz, bere kontseilu erlijiosoko buruzagi aukeratua izan zelarik. Hillelek, arau etikoak betetzean, erruki pertsonalean, umiltasunean eta besteengatik arduratzean jarri zuen grina, kristautasun eta Islamaren zenbait irakaskuntza moralen aurrekari izan ziren. Bere leloa \"ez egin besteei, zuri egiterik nahi ez duzunik\" izan zen. Hillelek, idazteunen interpretazio eskola liberal bat sortu zuen, Shammairen eskolaren zurruntasunarekiko erabat bestelakoa. Bi eskolen arteko ika-mika, bere alde konpondu zen. Belaunaldi askotan, Palestinako judutar elkarteko buruzagi erlijiosoak, Hillelen odolekoak izan ziren.\nProsboularen asmatzailea izan zen."}
{"id": "84510", "revid": "119550", "url": "https://eu.wikipedia.org/wiki?curid=84510", "title": "Tu Bishvat", "text": "Tu Bishvat edo Tu Bi'Shevat (), jai txiki bat da hebrear egutegian. Tu Bishvat izena jaiaren egunetik dator, \"shevat\" () hilabeteko hamabosgarren eguna. \"Shevat\" hebrear egutegiko hilabetearen izena da eta \u05d8 eta \u05d5 hizkiak, \"tu\" bezala irakurria, 15 zenbakia osatzen dute, zenbaketa hebrearrarekin adierazia. \nShevateko 15ean, Israelen, lehen landaretza printzak agertzen hasten dira. Ondorioz, zuhaitzak landatzera irteten ziren. Horregatik hau naturaren jai bat da. Fruituak jaten dira, eta, Israelen ikasle taldeak kanpora irteten dira jaia ospatu eta zuhaitzak landatzera. \nTalmudaren oinarri den Mishnan aipatzen diren lau Rosh Hashana edo Urte Berrietako bat da. Torak natura errespetatu egin behar dela irakasten du, baita gerra garaian ere. Ez dira zuhaitzak eta basoak suntsitu behar. Zirkulu tradizional ezberdinetan, \"shevat\"eko 15ean biltzen dira, eta natura eta zuhaitzekin zerikusia duten Bibliako pasarteak irakurtzen diren ekitaldi bat egiten da. Bedeinkapen bereziak errezitatu eta zuhaitz ezberdinetako fruituak jaten dira. Judu harediek, eguna, bere jatorrizko izen osoarekin deitzen dute, \"Hamisha Asar BeShevat\" (\u05d7\u05de\u05d9\u05e9\u05d4 \u05e2\u05e9\u05e8 \u05d1\u05e9\u05d1\u05d8), \"Shevateko hamabosgarrena\", alegia."}
{"id": "84511", "revid": "336", "url": "https://eu.wikipedia.org/wiki?curid=84511", "title": "George Weah", "text": "George Tawlon Manneh Oppong Ousman Weah (Monrovia, Liberia, 1966ko urriaren 1a - ) Liberiako politikari eta futbolari ohia da.\nPolitikari gisa, Liberiako presidente hautatu zuten 2017ko hauteskundetan eta 2018ko urtarrilaren 16an hartu zuen kargua.\nFutbolari gisa hamalau urte eman zituen Frantzia, Italia eta Ingalaterrako futbol taldeetan jokatzen eta hiru herrialdeetako bitan txapelketak irabazi zituen. 1995an FIFAk munduko urteko jokalari izendatu zuen, Europako urteko jokalaria, eta Afrikako urteko jokalaria.\nBiografia.\nLiberian hainbat taldetan jokatu zuen: Liberian, Young Survivor, Bongrange Company, Might Barole eta Invincible Eleven taldeetan hain zuzen. Gero Kamerunera joan zen, Tonnerre Yaounde taldeak fitxatuta, eta talde horrekin Kamerungo Liga irabaztea lortu zuen 1988an. Urte horretan bertan Frantziako Ligako Lehen mailako AS Monaco taldeak kontratatu zuen. Monaco taldearekin Frantziako Kopa irabazi zuen 1991n, eta Europako Errekopako txapeldunorde geratu zen hurrengo urtean, Werder Bremen talde alemanaren kontra finala galdu ondoren. Hurrengo denboraldian Paris Saint-Germain taldean hasi zen jokatzen, eta talde harekin Frantziako Liga (1994) eta Kopa (1993 eta 1995) irabazi zituen. 1995ean munduko futbol talde handienetako batek fitxatu zuen, AC Milanek. Talde harekin 1996ko Italiako Liga irabazi zuen. Bestalde, Liberiako selekzioarekin ere askotan jokatu du. Bere kezka sozialengatik UNESCOren munduko enbaxadore izendatu zuen NBE erakundeak. Afrikako jokalari onenaren saria irabazi zuen bi aldiz.\n1995ean Nazioarteko Futbol Federazioak (FIFA) urteko jokalari onena hautatu zuen, Paolo Maldini italiarraren eta J\u00fcrgen Klinsmann alemanaren aurretik. Futbolaren historiako jokalari onenetakotzat hartua da.\nFutbola utzi eta gero, bere herrira itzuli eta politikan hasi zen. 2005ean Liberiako presidente hauteskundeetara aurkeztu zen, baina Ellen Jonhson-Sirleafek garaitu egin zuen bigarren itzulian. 2017an berriro aurkeztu eta irabazi zituen, Liberiako presidente hautatuz."}
{"id": "84513", "revid": "1028", "url": "https://eu.wikipedia.org/wiki?curid=84513", "title": "Henry James", "text": "Henry James (New York, 1843ko apirilaren 15a \u2013 Londres, 1916ko otsailaren 28a), AEBetako idazle eta literatur kritikaria izan zen. Bere azken urteetan Erresuma Batuko herritar bihurtu zen.\nIdazlanen ezaugarri nagusia.\nHenry James Ozeano Atlantikoaz bestaldeko literaturaren idazlerik onenetakotzat hartu izan da. Bere idazlanek mundu zahar eta berriko pertsonaiak lotzen dituzte maiz. Pertsonaien barneko drama psikologikoak nahiago izan zituen eta alienazioa ohiko gaia da bere idazlanetan.\nEstiloa.\nJamesen estiloak perpaus eta deskripzio luzeak ditu. Hasieran estiloa erraza eta argia zen, baina izkribu-kopiatzaile bat erabiltzen hasi zenean aldatu omen zen. Henry James pixka bat totela zen, baina astiro mintzatzeari esker gainditzea lortu zuen. Literatura onak gizon azkar baten solasaldiaren antza eduki behar zuela uste zuenez gero, bere idazlanen diktaketa izan daiteke perpausen aldaketaren zergatia. Bere prosa batzuetan barroko bihurtzen da.\nAtzerriratua.\nBere bizitzaren zati batean Europan bizi zen. Bere idazlanetan ohiko gaia da amerikar bat Europan bizitzen egotearena. Horrela aurez aurre ipini zituen amerikarren la\u00f1otasuna (sofistikaziorik eza) eta europarren sofistikazioa.\nEgoera ekonomikoa.\nEz zuen dirutza handirik lortu bere liburuengatik, baina harremanak zituen goiko klasekoekin. Nahiz eta haietakoa ez izan, Henry James familia dirudun batean jaioa zen eta, beraz, haien arazoak ondo ulertzen zituen. Bere liburuetarako ideiarik onenak horrelako bileretako txutxu-mutxuetatik atera zituen.\nLiteratur kritikaria.\nJames literatur kritikaririk onenetakoa izan da eleberriaren historian. Artikulu asko idatzi zituen eleberrigile askori buruz. Klasikotzat jotzen da Nathaniel Hawthorneri buruzko bere azterlan luze eta zehatza.\nGutunak.\nHenry James gutunen idazlerik garrantzitsuenetako bat izan zen.Hamar mila baino gehiago idatzi zuen eta haietako hiru mila inguru argitaratu dira. Gutunak idatzi zizkien bai idazle ospetsuei \u2014Robert Louis Stevenson eta Joseph Conrad, adibidez\u2014, bai bere lagun-taldekoei. Gaiak \u201ctxorakeriak\u201d ziren (berak esan zuen bezala) baita gai pertsonalak, arte-gaiak edo gizartekoak ere.\nKritikarien jarrera.\nKritikarien artean Jamesek zuen ospea amildu zen hil eta hurrengo hamarkadetan. Batzuek areriotasuna erakutsi zioten bere atzerriratzea dela eta, baita ingeles herritartasuna hartzeagatik ere. Beste batzuek kritikatu zuten Jamesen estilo zaila edo sexua edo beste gai eztabaidatsuak nola tratatu zituen.\nHala ere, nahiz eta kritika horiek ez desagertu, Henry James balioetsia izan da bere sakontasun psikologikoagatik, egoerak edo argumentuak sortzeko maisutasunagatik, umoreagatik eta hizkuntza maisuki menderatzeagatik."}
{"id": "84516", "revid": "90204", "url": "https://eu.wikipedia.org/wiki?curid=84516", "title": "Dario I.a Handia", "text": "Dario I.a Handia (; K.a. 540-K.a. 486) persiar erregea izan zen. Xerxes I.a, bere semea, ere errege izan zen. Persiako Persepolis hiria (hiriburu izan zena) eraiki zuen.\nPartiako satrapa zen Histaspesen semea eta Kanbisesen ondorengoa zen. Persiako inperioa bermatu zuen eta komunikabide sare ezin hobea antolatu zuen bertan. Kaldearrak menderatu zituen eta bere konkistak Judearaino hedatu ziren. Asia Txikiko grekoak menderatu eta Trazia konkistatu zuen. Greziara hurbildu zenean (gerra mediarrak) Maratongo gudua galdu zuen (K.a. 490. urtea). Mazdeismoa ezarri zuen Inperioko erlijio ofizialtzat."}
{"id": "84518", "revid": "119347", "url": "https://eu.wikipedia.org/wiki?curid=84518", "title": "Galileo (espazio misioa)", "text": "Galileo misioa Jupiter planeta ikertu zuen NASAren misioa izan zen. Zunda 1989ko urriaren 18an jaurti zuen Atlantis transbordadoreak STS-34 misioaren bitartez, eta sei urte beranduago, 1995eko abenduaren 7an, ailegatu zen Jupiterrera, Lurra eta Artizarraren grabitazioaren indarraz baliatuta."}
{"id": "84519", "revid": "6327", "url": "https://eu.wikipedia.org/wiki?curid=84519", "title": "Genesis zunda", "text": ""}
{"id": "84520", "revid": "6327", "url": "https://eu.wikipedia.org/wiki?curid=84520", "title": "Mir", "text": ""}
{"id": "84521", "revid": "90204", "url": "https://eu.wikipedia.org/wiki?curid=84521", "title": "Ulysses (zunda)", "text": "Ulysses Eguzkia latitude guztietan ikertzeko NASAren tripulaziorik gabeko zunda espaziala da. Zundaren izenak latinez Odisea esan nahi du. 1990. urteko urriaren 6an Discovery anezka espazialak jaurti zuen. Misio hau (STS-41 misioa), NASA eta ESA-ren arteko misioa da. Zunda hau hainbat instrumentuz hornituta dago eremuak, partikulak eta hautsa bereizteko. Energia erradioisotopoen sorgailu termoelektriko batetik lortzen du.\nMisioa.\nEra espazialaren erdialdean, Eguzkiaren ikuspegi guztiak bere eskualde ekuatorialean zentratuak zeuden. Lurra eta bertatik jaurtitako kohete guztiak ekliptikako planoan orbitatzen dute, eguzki ekuatorearekin bat egiten duena. Zundaren bat ekliptikatik beste orbita batera bidaltzeak energi kantitate oso handia dakar eta ibilgailu oso handia beharko litateke. Baina 70. hamarkadan, lehenengo asistentzia grabitatorioak aurrera eramaten hasi ziren. Adibidez, espazio-ontzi bat Jupiterrera hurbiltzean, planetaren grabitate indar ikaragarriak bere orbita aldatuko zuen Eguzkiaren poloetatik pasako zen beste batean kokatuz. Out Of the Ecliptic (OOE) misioia proposatu zuten.\nHasiera batean, diseinuak bi zunda zituen, biek Jupiterrera bidaiatuko zuten, baina bata iparraldeko polora desbideratuko zen eta bestea hegoaldeko polorantz, horrela bi poloak batera kontrolatuko lituzketen. Diru falta zela eta, diseinua aldatu egin zen eta zunda bakarra diseinatu egin zen eta Ulysses-en izena jarri zitzaion, egin behar zuen ibilbideagatik.\nLuzatutako misioa.\nLurra utzi ondoren, 1992. urteko otsailean Jupiterrera heldu egin zen hegalaldi bat egiteko. Honakoa egin ondoren, ekliptikarekiko 80,2\u00ba orbita batean geratu egin zen. 1994-1995 eta 2000-2001 Eguzkiaren iparraldeko eta hegoaldeko eskualde polarrak esploratu zituen, hainbat aurkikuntza eginez, adibidez hegoaldeko poloetako ezaugarriak, iparraldekoak baino askoz dinamikoagoak eta kokapen finkorik gabeak direla. 2003-2004. urteetan Jupiterri buruz behaketa batzuk egin zituen.\nKruzero bidaia bitartean, informazioa jasotzen jarraitzen du. Ekliptikatik kanpo gamma izpia aparatoa duen sonda bakarra denez, oso garrantzitsua da gamma izpien eztandaren inguruan dagoen programarako.\n1996. urtearen maiatzak 1ean, Hyakutake kometako buztana zeharkatu egin zuen, horrela ikusiz pentsatzen zen baino handiagoa zela 3,8 unitate astronomikoak lortu arte.\nZunda.\nUlysses misioa 2008ko martxoraino luzatuta izan zen, eguzkiaren poloetatik pasatzen utziz hirugarren aldiz, 2007-08an.\nSondaren gorputza kutxa bat da, non 1,65m-tako antena bat eraikita doa eta generadorea. Gorputzaren barnealdean hidrazinako tanke bat dago. Hidrazina traiektoriako arazoak konpontzeko erabiltzen da eta antena berriz lurrerantz bideratzeko. Hasierako jaurtikiaren pisua 370 kg-koa izan zen.\nTresnak.\nIrratizko antenak eta plasma: Gorputzerantz eta ardatzerantz luzatutako bi antena. Biak batera, 72m -ko dipoloa osatzen dute. Hirugarren antena bat gorputzetik luzatzen da, 7,5 m-ko luzerako antena monopolarra.\nSondaren gorputzean eraikitako tresnak: zundaren gorputzean elektroietako, ioien, gas neutralen, autzezkoa eta izpi kosmikoen detektagailuak daude. Gainera irratia beste gauza askotarako erabili dezakete.\nBeste tresna: zunda beste instrumentu mota batzuk ditu bere karakteristikengatik zundatik banandutak joan behar dira, beste konpartimentu batzuetan. X izpien detektagailua du baita ere, eguzki deiak ikasteko eta Jupiterren aurora ere, GRB detektore bat eta bi magnetometro desberdin.\nTresna zientifiko guztien masa totala 55 kg -koa da."}
{"id": "84522", "revid": "336", "url": "https://eu.wikipedia.org/wiki?curid=84522", "title": "Magellan", "text": "Magellan zunda 1989-1994 artean funtzionatu zuen espazio zunda zen, Artizar planeta orbitatzen 1990-1994. urteetan. Izena, Fernao de Magalhaes (ingelesez \"Magellan\") XVI. mendeko esploratzaile portugesaren ohorean jarri zioten.\n\"Magellan\" lehendabiziko zunda planetario izan zen espazio anezka batetik jaurtitakoa, Atlantis anezkatik, Canaveral Cape-tik, Floridan, 1989. urtean STS-30 izeneko misioan. Atlantisek zunda eraman zuen Lurraren beheko orbitaraino, non ohilduta izan zen.\nErregai solidoko motor batek, \"Inertial Upper Stage\" (ISU) delakoak, egin zuen zundak orbita zezan Eguzkiaren inguruan, Artizarraren ondoan orbitatzen hasi baino lehen 1990ko abuztuaren 10ean. 1994an amildu egin zen Lurraren aurka, aurreikusi bezala, partzialki lurrundua. Hala ere, uste da zundaren atal batzuk lurraren aurka jo zutela.\nMisioaren deskripzioa.\n\"Magellan\" zundaren hasierako orbita oso eliptikoa zen, erradio txikiena 294 km-koa eta handiena 8.543 km-koa izanda. Orbita hori polarra zen, hau da, zunda ipar-hego ardatza jarraitzen zuen. Orbita bakoitza hego- eta ipar-poloetatik pasatzen zen eta orbita bakoitza 3 ordu eta 15 minutukoa zen.\nArtizarrean puntu hurbilenean zuenean zundako radarra gainazaleko eremua eskaneatu egiten zuen, 17tik 28 km-ko zabalerako eremua gutxi gorabehera. Orbita bakoitzaren amaieran, eskaneatutako eremuaren mapa bidaltzen zuen lurrera. Horrez gain, Artizarra bere ardatzaren gainean biratzen denez behin pasata 243 egun lurtar, \"Magellan\" azalerako parte gehiena eskaneatzea lortzen zuen.\nBere lehen 8 hilabeteetan Artizarrean orbitatzen (1990ko irailean eta 1991ko maiatzaren artean) azalerako %84ko irudiak bidaliak zituen. Beste 8 hilabetetako beste bi ziklotan Artizarraren %98 azaleraren mapa lortu zen. Hurrengo zikloak lagundu zuten zientifikoei aldaketak ikusten urte batetik bestera azalean.\n1992ko irailean eta 1993ko maiatzean egindako lau ziklo orbitaletan, zunda Artizarrean grabitatearen datuak lortu zituen. Denboraldi hartan \"Magellan\" zundak ez zuen erabili radarrik. Horren ordez Lurrera igorri egin izan zuen konstanteki eta ohiz kanpoko grabitate zonatik pasatzerakoan zunda bere abiadura handituko zuen eta honek irratiaren seinalean aldaketa txiki bat gertatuko zen Doppler efektuaren ondorioz.\nLau ziklo hauen amaieran kontrolagailuak zundaren orbita jaitsi zuten \"aerogalga\" (\"aerobraking\") deituriko teknika erabiliz. Maniobra honek Artizarraren atmosferan sakontzen du zunda; marruskaduraren gehikuntza zundaren abiadura moteltzen du, orbita txikituz. Behin orbita hori burutzerakoan 1993ko abuztuaren 3an, orbita 180km-tako distantzia minimoa eta 541km-tako maximoa zuen eta abiadura igo zen eta honen ondorioz bira bakoitza 94 minututan burutu zitekeen. Orbita berri honek balio izan zuen grabitateari buruzko datu hobeak lortzeko poloen zona hurbilenetan.\n1994ko apirilean, bosgarren ziklo orbitala amaitu ondoren hasi egin zen seigarren eta azken zikloa zein oso baliagarria izan zen datu gehiago lortu zituelako eta radarrarekin eta irratiarekin esperimentu batzuk egin ziren. Bere misioa amaitu zuenean \"Magellan\" zundak planetaren grabitatearen 95% lortu zuen datu zehatzetan."}
{"id": "84523", "revid": "1545", "url": "https://eu.wikipedia.org/wiki?curid=84523", "title": "Spirit", "text": "Spirit (izen ofizala: MER-A) NASAren Marte aztertzeko Mars Exploration Rover misioan parte hartzen duten bi rover robotetatik lehenengoa da, eta 2004ean jaurtikitako zunda sistema bateko parte da. Ontziak Marte planetan lurra hartu zuen 2004ko urtarrilaren 4an, 4:35 UTC orduan, eta lan egiten jarraitzen du. Bere biki \"Opportunity\"k ere Marten lurra hartu zuen hiru aste geroago, 2004ko urtarrilaren 24an.\nEzaugarriak.\n\"Spirit\" roverra lur orotako ibilgailua da, eta gurdi itxi baten tamaina du. 2004ko urtarrilaren 4an Spirita Marteko gainazalera heldu zen, zehazki Gusev kraterrera. Lurrartze puntuari Columbia Memorial Station izena jarri zioten, espazioan hil ziren \"Columbia\" anezkako astronauten omenean. Ibilbide horrek 7 hilabete iraun zuen, eta milaka kilometro egin zituen. Bi aste geroago planeta gorriaren beste aldera heldu zen \"Spirit\"en biki \"Opportunity\".\n\"Spirit\" prestatuta zegoen hiru hilabetez lan egiteko, baina hainbat urtez jarraitu du Marte ikertzen eta Lurrera informazioa bidaltzen. Rover robot horrek 4 urtean 19,1 kilometro egin ditu Marteko gainazalean zehar, eta 210000 argazki hartu ditu gutxi gorabehera.\n\"Spirit\"ek eta haren bikiak hauts-ekaitz eta arazo tekniko asko jasan dituzte arazorik gabe. NASAk 20 milioi ordaindu behar ditu urtero robot horiek mantentzeko. Oso garestiak direnez, \"Spirit\" itzaliko dute aldi batzuetan, eta \"Opportunity\"ren funtzioak mugatuko dira, hau da, ez du informazioa egunero bidaliko aurrekontu murrizketengatik.\nColumbia Memorial Station.\n\"Spirit\" Gusev kraterretik gertu lurreratu zen, gutxi gorabehera kraterretik 10 kilometrora, 14,5718\u00ba S-ko latitudean eta 175,4785\u00ba E-ko lonjitudean. Panorama batek erakusten du arinki inklinaturik dagoen gainazal bat harri txikiz beteta, horizontean zelai batzuekin 27 metroko distantziara. MER taldeak lekuari Columbia Memorial Station izena jarri zion, \"Columbia\" espazio anezkan hildako zazpi astronauten omenez.\nKronologia.\nMisio funtsezkoena \"Spirit\"entzako 90 eguzkialdikoa zen. Misioa luzatu egin zen hainbat bider, eta 2007ko ekainaren 12rako 1223 eguzkialdi gainditu zituen. Gertaeren eta aurkikuntzen kronologia osoa, asteroko berrikuntzekin, NASAren Jet Propulsion Lab laborategiko webgunean dago jasota.\nKoloretako lehenengo argazkia.\nEskuinaldean, kamara panoramikoaren bidez ateratako Marteren lehenengo koloretako irudia. Beste planeta bateko gainazalean inoiz ateratako bereizmen altueneko irudia zen une horretan. 12 milioi pixel ditu irudiak, eta 4.000 bider 3.000 pixeleko hedadura dauka.\nFuntzioak eta aurkikuntzak.\nRobot honen funtzioa planeta gorriaren lurzorua aztertzea da ebidentzia geologikoak aurkitzeko,zehazten dituztenak ea existitu den edo existitzen den ura eta honekin batera ea Marten noizbait izaki bizidunak izan ote diren.\nAurkikuntza bat izan zen robotaren gurpil batzuk erabileragatik apurtuta zeuden eta hori dela eta, ibiltzerakoan lurra irabiatzen zuen. Ikerlariak konturatu zirenean irekita utzi izan zuela itxura distiratsua zuen area bat ondorioztatu zuten Marte bizitzeko leku egokia izan zela. Honetaz gain, gauza asko egin izan ditu adibidez lehenengoa izan da mendi estralurtar bat eskalatu izan duela, \"husband\" deitua. Marten egon den denboraldian \"Spirit\"ek aurkitu du harri batzuetan froga batzuk non ura aldatu izan duen mineral hauen konposizioa eta baita ere eremu batuetako lurzorua aldatu egin du ura.\nMarten harri bat zulatzen den lehen aldia.\n2004ko otsailaren 6an robotaren urradura erremintak 45,45 milimetro zabal eta 2,65 milimetro sakon zen zulo bat egin zuen Marteko harri batean. Zuloak Adirondack harriko material fresko bat kanporatu zuen. Irudi hori \"Spirit\"en kamera panoramikoarekin egina zen. Makinen kamerak Honeybee Roboticsek emanak ziren.\nHarriak urratzeko makina 5 milimetroko sakonerako zuloak zulatzera heldu daiteke. 720 gramo baina gutxiago pisatzen du, eta \"Spirit\"en beso robotikoan kotaturik dago. Gurpilak abiadura handian mugiarazten dituzten hiru motor ditu. Ordu pare bat eman ditzake zuloa egiten.\nHumphreyen ur arrastoak.\n2004ko martxoaren 5ean ur arrastoak aurkitu ziren Humphreyn, NASAk esan zuen Spiritek Humphrey izeneko harri batean lehen ura egon zenaren arrastoak aurkitu zituela. Washingtoneko Unibertsitateko Ray Arvidson doktoreak prentsaren aurrean esan zuen: \"Lurrean harri hau aurkituko bagenu, esango genuke bere barneko sustantzia baten eraginez sortutako harri bolkaniko bat dela.\" Haatik, \"Opportunity\"k aurkitutako harriak magmak mineral kristalino batzuk sortzerakoan eratu zen. Interpretazio hau zuzena bada, litekeena da mineralak urarekin disolbatu zirela.\nHauts-ekaitzak.\nMarteko negua hastean eta eguzki-panelak hautsez estaltzean, ezinezkoa zen \"Spirit\"en bateriak berriz kargatzea. \"Spirit\"ek informazioa transmititzeari utzi zion, eta NASAk galdutzat eman zuen. Geroago konturatu ziren, ordea, \"Spirit\" informazioa transmititzeko gai ez ezik aginduak hartzeko ere gai zela."}
{"id": "84524", "revid": "336", "url": "https://eu.wikipedia.org/wiki?curid=84524", "title": "Cluster misioa", "text": "Cluster misioa Europako Espazio Agentziaren lau zundek osaturiko misioa da. Misioak, Lurraren magnetosfera ikertu zuen, tetrahedro antolaketan mugitu ziren lau satelite berdinen bidez. Lehen satelitea, 1996ko ekainaren 4an jaurti zen Ariane 5 suziri baten bidez. Zoritxarrez, jaurti eta minutu gutxira, satelitea galdu egin zen.\nZoritxarreko gertakari horren ondoren, ESAk lau satelite berri eraiki zituen, eta Soyuz-Fregat suziriak erabilita jaurti ziren 2000. urtean.\nMisioa: 4 zunda, 4 dimentsio.\nLurraren magnetosfera zunden konstelazioak ikertzen du, haize solarretik babesten gaituen atmosferaren gainazalarekin batera. FM5-tik FM8-ra arteko sateliteek (FM1-tik FM4-rako sateliteak 1996ko jaurtiketan galdu zirenak izan ziren) haize solarrak Lurraren eremu magnetikoaren kontra egiten dituen kolpaketei buruz biltzen dituzte datuak hiru dimentsiotan. Hala ere, datu hauek asko aldatzen dira gertatzen diren ondorioengatik, adibidez aurorak.\nMisioaren helburu nagusienetariko bat eguraldi espaziala eta haize solarrak erangindako etenak sateliteekiko harremanetan aurresatea dira.\nZundek forma zilindrikoa dute (290 x 130 cm) eta 15 bira ematen dituzte bere ardatzean minuturo. Bere panel solarrak 224 watt dituzte instrumentu eta harremanetarako.\n2000. urteko uztaileko eta abuztuko jaurtiketak.\nUztaileko 16an Soyuz-Fregat suziria jaurti zen Baikonurreko kosmodromotik. Suziri honek Cluster zundeetako bi (Salsa eta Samba)zituen bere barnean, eta 19.000 kilometroko altuerako orbita batera bota zen. Zundek berezko propultsio sistemak erabili zituzten 119.000 kilometrora zegoen orbita batera 57 ordutan ailegatzeko.\nHiru aste geroago, 2000. urteko abuztuaren 9an, beste Soyuz-Fregat suziri bat aireratu zen. Helburua, beste bi Cluster zunda orbita antzekoetara bideratzea izan zen.\nGaur egun, lau zundak mugitu egiten dira hainbat forma geometriko eraginez. Horrela, goiko atmosferaren ezaugarri magnetikoak ikertzen dituzte. Maniobra hauetan erabilitako propultsatzaileak zunden pisua hasierakoaren erdia bihurtzea eragin du.\nClusterren konstelazioa 2003ko bukaeratik aurrera.\n2003. urteko abenduan, Clusterren lau zundek estruktura piramidal bat osatu zuten, 200km inguruko distantzia beraien artean zutela. Aipatutako distantzia hau handitu egin zen apur bat 2005ean.\nClusterren satelite bakoitzak orbita eliptiko desberdinak ditu. Orbitek magnetosferako hainbat eskualdeetara eramaten dituzte zundak, eta ondorio edo efektu magnetiko ugari aztertzeko aukera ematen diete:\nClusterren eragina Lurran.\nESAren misio honek, baieztapen bat ezarri du Lurraren eremu magnetikoko gas ionizatuaren abiadura handiko korronteei buruz. Korronte hauek Lurraruntz masa eta energia kantitate handien garraiobidea dira subekaitz magnetikoak gertatzen direnean. Subekaitz magnetiko hauek sortzen direnean, energia kantitate handiko partikulek gure atmosfera kolpatzen dute aurora borealak sortaraziz.\n\"Double Star\" misioa.\n2003. urtearen bukaeran eta 2004ko erdialdean, Txinak bere sateliteak Double Star jaurti zituen. Hauek Clusterrekin batera lan egiten dute, momentuko neurketak eginez distantzia handiagoekin."}
{"id": "84525", "revid": "119347", "url": "https://eu.wikipedia.org/wiki?curid=84525", "title": "Atlantis (anezka)", "text": "\"Atlantis\" espazio anezka (NASA izendapena OV-104) NASAren espazio anezka da, oraindik erabilgarri dagoen hiru anezketatik bat. Atlantis eraikitako laugarren anezka da. \"Atlantis\" izena masta biko itsasontzi batetik datorkio, 1930 eta 1966 artean Woods Hole Oceanographic Institutuak erabili zuena.\n2008 hasieran, NASAko ofizialek erabaki zuten 2010 arte jaurtitzen jarraituko zutela, Anezka Programaren aurreikusitako amaiera data. Honek aurreko beste erabakia baliogabetu zuen, Atlantis 2008an uztearena, alegia."}
{"id": "84526", "revid": "336", "url": "https://eu.wikipedia.org/wiki?curid=84526", "title": "Mars Observer", "text": "Mars Observer espazio zunda bat izan zen, 1992ko irailaren 28an jaurtia Ca\u00f1averal lurmuturretik (AEB), Marten ikerketak egiteko. Marteko lehenengo misioa izan zen NASA-rena, Viking jaurtiketaren ondoren, 1975-76 urteetan zehar.\nOrbitan urtebetez egon behar zuen, baina kontaktua galdu egin zen, Marteko orbitan sartu baino hiru egun lehenago.\nMisioaren akatsa.\n1993ko abuztuaren 21ean (orbitan sartu baino hiru egun lehenago), Mars Observer-ekin kontaktua galdu zen, arrazoi ezezagunegatik. Ez dakigu, espaziontzia kapazitatuta zegoen, programa jarraitzeko eta Marteko orbitan sartzeko edo ez. Hala ere, nahiz eta helburu nagusia ez lortu, hainbat datu eskuratu ziren kontaktua galdu baino lehen."}
{"id": "84527", "revid": "336", "url": "https://eu.wikipedia.org/wiki?curid=84527", "title": "New Horizons", "text": "New Horizons Jupiter eta Kuiperren gerrikoa aztertzeko NASAren misioa da. Zunda hau Ca\u00f1averal Lurmuturretik aireratu zen, 2006ko urtarrilaren 19an. New Horizons-ek Jupiter inguruetara bidaiatzeko lehen helburua zuen. Hara iritsi zen 2007ko otsailean edo martxoan. Bide batez, planeta erraldoiaren laguntza grabitatorioa aprobetxatu zuen abiadura bizkortzeko eta, horrela, Plutonera 2015eko uztailean iristeko. Pluton atzean laga ostean, Kuiperrreko gerriko norabidea hartu zuen, helburu bat ala bi aztertzekotan.\nNabarmendu beharra dago zundarik azkarrena izan dela, 16.21Km/s hartu baititu orain arte.\nAurrekariak.\nZunda hau Nasaren kategorian sartzen da. Misio osoaren kostu totala (iraizketa, zunda, garapena, ekintzak, informazioaren analisia, ...) 650 milioi dolarrekoa izan zen misioak iraundako 15 urteak (2001tik 2016ra) kontuan hartzen baditugu. Lan hau Pluto Express zundak egin behar zuen, baina, aurrekontu arazoak zirela eta, 2000.urtean misioa ezeztatu egin zen.\nZunda Southwesteko institutuari eta John Hopkinseko laborategiari esker eraiki zen.\nHelburuak.\nMisio honetako helburu nagusienak honako hauek ziren: Plutonen geologi karakterizazioa, morfologia eta bere satelite den Karonteren karakterizazioa, hainbat gorputzen konposizioaren ikasketa eta, azkenik, Plutonen atmosferaren karakterizazioa. Horrez gain, beste helburu batzuk era bazituen, besteak beste, planetaren atmosferaren eta lurrazalaren denboraren aldakortasuna aztertzea, Pluton eta Karonteren kalitate hobeko argazkiak lortzea, Plutonen inguruan eraztunak eta sateliteak aurkitzea eta Kuiperreko gerrikoari buruz ezaugarriren bat aurkitzea.\nJaurtiketa.\nZundaren jaurtiketa 2006ko urtarrilaren 17an izango zen hasiera batean, baina, azkenean,19an egin zen. Cabo Ca\u00f1averaletik.\nEspazioratzea egiteko Atlas V kohetea erabili zen, bere abiadura handitzeko hirugarren etapa bat gehituz, Star 48b erregai solidozkoa. Koheteak 726.000Kg batu zituen eta 9MN-ko bultzada gaitasuna.\nOntzi honek 9 ordu behar izan zituen Ilargira iristeko.\n2007 urteko otsailean Jupiterrera hurbildu zen, berarengandik 2,3 milioi kilometrotara pasaz eta, horrekin, bultzada gehiago irabaziz, horrela Plutonerako bidean hiru urte aurrezten zituen. Bertara 2015eko uztailaren 14ean iritsi zen (hurbiltasun handieneko puntura, alegia), Kuiperren gerrikora jarraituz.\nZunda hau abiadura handieneko bigarren ontzia dela esan daiteke, izan ere, gaur egun abiadura handiena duena Voyager 1 baita, zeinak 17.145\u00a0km/s abiadura hartzen duen.\nEzaugarri teknikoak.\nOntziaren dimentsioak honakoak dira: 0.7 metro altueran; 2.1 metro luzeran eta 2.7 metro zabaleran, 2.1 metroko antena bat izateaz gainera. Bestalde, zundaren sistema eta diapositiba guztiak bikoiztuta daude. Hau guztiaz aparte, gidari motako sistema eta orientatzeko kontrola darama."}
{"id": "84528", "revid": "58701", "url": "https://eu.wikipedia.org/wiki?curid=84528", "title": "STS-125", "text": "STS-125 misioa, Hubble teleskopioaren mantenu lanetarako NASAk prestaturiko misioa da. Teleskopiora bidalitako bostgarren eta azken misioa izango da. Aparailuak 2008ko irailaren 27an, izandako akats bat dela eta, misioa 2009ko maiatzera arte atzeratu da.\nAstronautak.\nGuztira, zazpi astronautek hartuko dute parte, sei gizon eta emakume bakarra. Astronauten izenak 2006ko irailean argitaratu zituen NASAk:"}
{"id": "84529", "revid": "119347", "url": "https://eu.wikipedia.org/wiki?curid=84529", "title": "Mir (espazio estazioa)", "text": "Mir (, \u00abbakea\u00bb edo \u00abmundua\u00bb) Errusiaren espazio estazioa izan zen, jatorriz sobietarra zen baina SESB banatzean errusiar izatera pasatu zena. Mir estazioak bost urte irautea aurreikusi zen hasieran, baina azkenean hamahiru urte iraun zuen. Munduko lehen espazio estazio jendeztatua izan zen, eta Errusiaren espazio programaren bukaera. Han kosmonautak eta astronautak ibili ziren.\nMir estazioa modulu ezberdinak gehituz eraiki zen, 1986. urteko otsailaren 19an jaurti zuten lehengo modulua eta hortik aurrera besteak eta 1996an azkenengoa jaurti zelarik. Lurretik 300-400km-tara zegoen eta bi orduro orbitatzen zuen Lurra. Bertan zientziarekin loturiko esperimentu ugari eta obserbazio astronomikoak, errekor asko hautsiz. 1997an sute baten ondorioz, estazioa zahartzen hasi zen. Honek guztiak estazioaren desorbitatzea eta atmosferan suntsitzea ekarri zuen. 2001eko martxoaren 23an suntsitu zuten era kontrolatuan. MKS misioen (Buran sobietar anezka proiektua) jomuga bezala erabiltzea zuten helburu baina geroago bere misioak aldatu egin ziren Buran proiektua bertan behera gelditu ondoren.\nHistoria.\nSalyut izeneko sobietar estazioetan oinarritua zegoen. Soiuz eta Progress espazio-ontzien bidez jarri zuten martxan. Hasieran MKS proiektuaren (Buran sobietar anezkaren proiektua) jomuga izan behar zuen, baina proiektua bertan behera utzi zutenean bere eginbeharrekoak aldatu egin ziren.\nDiseinua eta aldaketak.\n1976. urtean onartu zen Salyut estazioak ordezkatzeko proiektua, Salyut-DOS 17k estazioaren diseinu hobetu bat egiteko. DOS bertsioaren oso antzekoa izan behar zuen hasieran, atrakatzeko lau posturekin (bi albo bakoitzean), Salyut motakoen antzera eta beste bi postu estazioaren aurrealdeko atrakatze esfera batean. Azkenean 1978an txopako portu bateko eta brankako bost postutako estazioa bilakatu zen. Azkenik Mir estazioaren lehenengo zirriborroa 1982an egin zen.\nLehenengo misio sobietarrak.\nMir espazio estazioa lanean hasi zenean Salyut motako estazioak zaharkituak utzi zituen. Mirrera joan ziren lehen kosmonautak Leonid Kizim eta Vladimir Soloviov izan ziren eta estazioa orbitatzen hasi eta 21 egunetara joan ziren, Soyuz T-15 espazio-ontziak eramanda. Hauek 125 egun eman zituzten bertan. 1987ko otsailaren 8an Soiuz TM-12 ontzi baten Juri Romarenko eta Aleksandr Laveikin heldu ziren, Mir-era joandako bigarren tripulazioa.\nIrekitze internazionala.\n1987ko apirilaren 5ean Mir espazio estaziorantz Kvant modulua bidali zen, sobietar, britainiar, herbeheretar, alemaniar eta europar espazio agentzietako ingeniariek diseinatua. Lotzea ez zen egin, objektu ezezagun baten ondorioz. Kosmonautek espazio-ibilaldia eman behar izan zuten arazoa konpontzeko. Hortik aurrera Mir espazio estazioak lau modulu zituen Mir 1, Soiuz TM-2, Progress 29, martxoan jaurtia, eta Kvant-a. Ondorioz Sobietar Batasunak historiako espazio estazio handiena lortu zuen. Hiru hilabete geroago Aleksandr Viktorenko, Aleksandr Aleksandrov eta Mohamed Faris siriarra joan ziren baina sei egun bakarrik eman zituzten, kosmonauta baten gaixotasunarengatik. Romarenko kosmonauta han geratu zen, iraunaldi errekorrak hautsiz.\n1988ko udan misio internazionalak hasi ziren, Sobiet batasuneko \"satelite\" herrialdeetako kosmotautak joanez. Ekainaren 8an Aleksandr Aleksandrov bulgariarra joan zen Abdul Mohamed lehen kosmonauta afganiarrak lagundua. Azaroaren 26an Jean-Loup Chr\u00e9tien frantziarra joan zen espazio estaziora.\nGarai sobietarraren bukaera.\nSobiet Batasuneko aurrekontuetako murrizketen ondorioz Mir estazioa hutsik geratu zen 1989. urtean 3 hilabetez, irailaren 8an hurrengo tripulazioa joan arte. Sergei Krikaliov kosmonauta 1990eko abenduaren 2an joan zen espazio estaziora, oraindik sobietarra zenean. Kosmonauta hau bueltatzerako jadanik SESB ez zen existitzen, Errusia zegoen bere ordez.\nEuromir.\nErrusia jarri zenetik ESAren izenean joan egin ziren astronauta eta kosmunatua guztiak.\nErrusiar-estatubatuar garaia.\n\"Garai\" honetan Mir estazioaren ahalmena eta estatubatuarren transbordadorea konbinatuz. 1993.urtean AEBk eta Errusiak Nazioarteko Espazio Estazioa egiteko hitzarmena sinatu zuten.\nGainbehera.\n1997. urteko otsailaren 23an sute bat egon zen Mir estazioan. Suteak aire egokituaren sistema geldiarazi egin zuen, 7 minutuz jarraitu zuen sutea. Sutearen ondorioz sortutako matxurak apirilean hasi ziren konpontzen.\nEkainaren 25an progress motako ontzi ez tripulatu batek estazioaren aurka talka egin zuen, bertako modulu baten zulo bat eginez. Ondorioz eguzki plaka bat apurtu egin zen eta hautsitako modulua despresurizatu egin zen. Istripu honen ondorioz AEBren eta Errusiaren arteko kooperazioa kolokan jarri zen tokian-tokiko eztabaidengatik.\nBukaera.\nSoiuz TM-30a izan zen azken misioa bertan Aleksandr Kaleri eta Sergei Zalkhotin joan ziren, Mirrera joandako azkenengoak. Espazio estazioaren desorbitatzea 2001eko martxoaren 23an bukatu zen, ozeano barean suntsitu zen. Hasiera batean inbertitzaile pribatu batzuek estazio estazioa erosi nahi izan zuten, bertan filmak egiteko. Baina azkenean hori ezinezkoa ikusi zen eta bertan behera gelditu zen ideia hori.\nPrintzipioz sobietarrek beste estazio bat egin nahi zuten, Mir-2 izenekoa, baina atzera bota zuten proiektua. Dagoeneko eginda zeuden moduluak Nazioarteko Espazio Estazioan erabili ziren, eta han segitzen dute.\nMir moduluak.\nMir espazio estazioa 7 modulu elkartzean osatu zen. Horietako modulu bakoitza banaka jaurtiki ziren orbitara, \"Proton\" suziri batek jaurtikiak, \"Elkarketa modulua\" izan ezik, espazio anezka batek eramana. Guztira 100 tona zituen.\nBertan, eskifaiako 3 kide bizi ziren, nahiz eta hilabeteko tartetan 6 kide izan. Bi epe laburretan izan ezik, Mir estazioa era jarraituan izan da bizileku 1999ko abuztu arte.\nEstazioaren moduluak"}
{"id": "84530", "revid": "336", "url": "https://eu.wikipedia.org/wiki?curid=84530", "title": "Mars Science Laboratory", "text": "Mars Science Laboratory (laburbilduz MSL) edo Curiosity (\"jakin-mina\") 2009ko urriaren 8an NASAk Marte esploratzeko bidali beharreko misio espaziala zen Martera 2010eko iraila aldera iristeko. Nahiz eta programatuta izan Martera bidalita izateko 2009an, azkenean 2011ko azaroaren 26an abiatu zen Lurretik, 2012ko abuztuaren 6an lurreratuz arrakasta handiz planeta gorrian. Misioa Marteko gainazalean garraio esploratzaile berri bat (Roverren antzekoa) jartzean zetzan. Garraio hau hiru aldiz pisutsuagoa eta bi aldiz handiagoa izango da \"Mars Exploration Rover\" delakoarekin konparatuta, 2004an Martera iritsi zena. Martera bidalitako misioetatik tresna garatuenak eramango dituena izango da. Komunitate internazionalak hauetako tresna batzuk eskuratuko ditu. Atlas V 541 suziri bitartez bidaltzeko asmoa dute. Martera iristerakoan lurreko eta Marteko hauts harritsuaren lagin ugari aterako ditu bere analisiak burutzeko. Misioaren iraupena Marteko urte bat izango da (Lurreko bi urte gutxi gorabehera).\nHelburuak.\nMSL misioaren helburu nagusia Marten iraganeko edo gaur egungo bizitza dagoen zehaztea da.\nZehaztasunak.\nRover ibilgailuak 800 kilogramoko pisua izango duela espero da. Pisu horretan analisi zientifikoko tresneriaren 65 kilo sartuta dude. Mars Exploration Reversen, ordea, 185 kilokoa gehi 5 kilo tresna zientifikoenak. MLS misioak 75 zentimetroko altuera dituzten oztopoak gainditu ahal izango ditu, eta nabigazio automatikoarekin orduko 90 metroko gehienezko abiadurarekin mugituko da (295 oin/orduko). Dena dela, batez besteko abiadura 30 metro ordukoa izango da lurraren ezaugarriak (irristatzeko eta ondo ikusteko zailtasunak) kontutan hartzen baditugu. Egitekoaren iraupena dela eta, ibilgailuak gutxienezko 6 kilometroko ibilbidea egitea espero da, edo pixka bat gehiago egitekoa luzatu ezkero.\nEnergia Iturria.\nMars Science Laboratory ibilgailuak \"Isotopo Termoelektriko Sorgailu\" bat erabiliko du Boeing enpresak egina. Sorgailu hau kapsula bat da erradioisotopoak eta plutonio-238 dituena, eta sortutako beroa elektrizitatean eraldatzen du, orduko 2.5 kilowatt (kW) egun batean lortuz. Nahiz eta misioa egiteko bi urteko luzeran izateko programatuta egon, RTG sorgailuak gutxienez 14 urteko bizitza izango du.\nProposatutako tresnen erabilgarria den zama.\nMisioaren garapenerako 10 tresna aukeratu dira gaur egun:\nKamerak (MastCam, MAHLI, MARDI).\nKamera guztiak Malin Space Science Systems enpresak garatuak izan dira. Denak diseinu komuna dute osagarri batzuei begiratu ezkero: Irudiak bat-batean prozesatzeko tresnak eta 1600 X 1200 CCD sentsoreak.\nMarte planetan laginak azterketa (SAM).\nHorrela deituriko tresnak osagarri organiko bilatzeko lagin solido eta gaseosoak aztertuko ditu. Goddard hegaz egiteko espazio zentro eta Laboratoire Inter-Universitaire des Syst\u00e8mes Atmosph\u00e9riques zentroa (LISA) garatzen ari dira. Sam laginak manipulatzeko sistema bat da. Laginak 1.000 gradutan berotzen dira, 74 kopekin, laginaren molekula organikoak aberasteko. Gasen Kromatografiaren espektometroa kuadripolareko espektrometroa da, 2-235 Dalton masa mailarekin. Laser hau karbonaren isotopoen erradioak eta CO2 oxigenoko espektrometroa neurtzeko gai da.\nErradiazioaren ebakuazioaren bitartez detektatzailea (RAD).\nTresna honek Martek jasotzen duen espazio mota guztietako erradiazioa eta eguzki erradiazioa aztertuko ditu. Tresnaren helburua zera izando da: giza esploratzaileek jasotzen dituzten erradiazioatik babes sistema bat diseinatzea. NASAk finantziatutako trasna da eta Estatu Batuetako Southwest Research Institute (SwRI) eta Alemaniako 'Christian-Albrechts-Universit\u00e4t zu Kiel\u00b4.Unibertsitatea zentroak Garate dira.\nNeutroien Albedo dinamikoa (DAN).\nDAN neutroien sistema iturri bat da eta hidrogenoaren kontzentrazioa edo sorua azpiko ur maila neurtzeko erabiltzen dena. Errusia Federazioko Espazio Agentziak ematen du tresna hau.\nRover, inguruko datuak jasotzeko behatokia (REMS).\nBehatoki meteorologiko honek hezetasuna, haizearen noranbidea zein indar maila, inguruko temperatura eta ultrabioleta erradiazio maila neurtuko ditu. Tresneria hau Espainiako Hezkuntza eta Zientziak ematen ditu.\nSartzeko, jeisteko, eta lurra hartzeko tresneria (MEDLI).\nMEDLI moduluaren helburua da kanpoko atmosferaren dentsitatea eta tenperatura neurtzea da sartzeko momentuan. Jasotako datuak erabiliko dira Marteko atmosfera hobeto ulertzeko eta deskribatzeko eta geroan gerta daitezkeen bidaien beharrak diseinatzeko."}
{"id": "84532", "revid": "96586", "url": "https://eu.wikipedia.org/wiki?curid=84532", "title": "Carlo Buonaparte", "text": "Carlo Buonaparte (Ajaccio, Korsika, Genovako Errepublika, 1746ko martxoaren 29a - Montpellier, Frantziako Erresuma, 1785eko otsailaren 24a) korsikar-italiar abokatu eta diplomazialaria izan zen, ezaguna Napoleon Bonaparteren aita izan zelako.\nErroman zuzenbidea ikasi ondoren, politikari bilakatu zen 1768an, Genovako Errepublikak Korsika Frantziari saldu zionean. .\nFamilia.\nAita Giuseppe Maria Buonaparte politikaria eta ama Maria-Anna Tusilo de Bocagnano izan zituen.\n1764an 14 urte zituen Maria Letizia Ramolinorekin ezkondu zen eta hamabi seme-alaba izan zituzten:"}
{"id": "84533", "revid": "56334", "url": "https://eu.wikipedia.org/wiki?curid=84533", "title": "Letizia Ramolino", "text": "Maria Letizia Ramolino (Ajaccio, 1750eko abuztuaren 24a - Erroma, 1836ko otsailaren 2a) korsikar-italiar noblea izan zen, ezaguna Napoleon Bonaparteren ama izan zelako.\nFamilia.\nAita Giovanni Geronimo Ramolino militarra eta ama Angela Maria Pietrasanta izan zituen.\n1764an, 14 urte zituela, Carlo Buonaparterekin ezkondu zen; hamabi seme-alaba izan zituzten:"}
{"id": "84536", "revid": "61255", "url": "https://eu.wikipedia.org/wiki?curid=84536", "title": "Pilar Acedo", "text": "Maria del Pilar Acedo Sarria (Tolosa, 1784ko martxoaren 10a \u2013 Carresse, Biarno, 1869ko otsailaren 27a) Oihanederko markesa izan zen, kulturzale eta poeta.\nBiograf\u00eda.\nMontehermosoko VI. markesa, Vadoko IV. kondesa eta Etxauzko kondesa 1784. urteko martxoaren 17aren egunsentian jaio zen, Tolosan, eta egun berean bataiatu zuten Santa Mariako elizan. Haren gurasoak Jose Maria Manuel de Acedo Atodo, Etxauzko II. kondea, eta Luisa de Sarria Villafa\u00f1e izan ziren. Senar-emazteok bi alaba izan zituzten: Maria Pilar, zaharrena, eta Maria Manuela.\nMaria del Pilar, ahizpa zaharrena izanik, aitaren oinordekoa izan zen. Aita Etxauzko II. kondea zen, Acedo jauregiko jauna eta maiorazkoa, armategiko kabua, Nafarroako Gorteetan eserlekua eta botoa zuena, eta Mendilibarriko lekuko zergak zituen, Nafarroako Berrotzako haranean, Riocavadoko maiorazkoa, Santa Cruz el Valle Urbion, Riocavado de la Sierra, Soto eta Garganch\u00f3n herrietako jauntasuna Burgosko probintzian, Beloradoko jurisdikzioan, Santo Domingo de la Calzadako San Frantziskoren komentuko patronatua, Leintz-Gatzagako Sorango jauregiko jauna zen eta bertako maiorazkoa zuen, eta Doipako maiorazkoa zuen Gasteizen.\nHorrez gainera, titulu hauek ere heredatu zituen Maria del Pilarrek: Vadoko kondesa titulua, bere izeba Maria Fausta, Vadoko III. kondesa, amaren ahizparengandik; Sarriako maiorazkoaren andrea izan zen, eta bereak zituen Erentxungo jaurerria, Vadoa eta Ascarzako dorretxea Araban, Gasteizko San Bizente elizako Karmengo edo erlikien kaperaren patronatua zeukan, eta Villafa\u00f1eko maiorazkoa Zamoran; horren bidez, Alfontso X.aren seme Joanes Alfontso Gaztelakoa infantearen leinuko Ahaide Nagusia zen.\n1800. urtean esposatu zuen, 16 urte baino ez zuela, Ortu\u00f1o Agirre Del Corral, Montehermosoko VI. markesa, 33 zituena, Gasteizko San Bizente elizan. Ezinezkoa zen hura baino ezkontza hobeagorik eta orekatuagorik antolatu, etorki, ondasun eta maiorazkoei zegokienez: senargaia, Ortu\u00f1o Agirre, 1797. urtean, zelaiko maisu hautatu zuten, komisario eta Arabako Ahaldun Nagusi, 1800. urtea arte bete zuen kargua. Aita hil zitzaionean, haren ondasun guztiak heredatu zituen, eta baita liburutegia eta artelanen bilduma ere. Ezkondu eta handik gutxira, 1800eko urte berean, Pedro Alaba, Andres Alaba eta Carlos Alabaren maiorazkoen ondorengoa izan zen, eta baita Trivianako konderriarena ere, zeinaren X. titularra izan baitzen. 1801. urtean jaio zen senar-emazteen alaba bakarra: Maria Nieves Amalia.\n1808.urteko irailaren 22an heldu zen Gasteiza Josef Bonaparte, eta bertara eraman zuen gortea, ez baitzen seguru sentitzen Madrilen. Horretarako, Gasteizko etxerik ederrena hautatu zuen, Montehermoso jauregia, egonaldiak iraun zuen bitartean jabeek utzi ziotena, azaroaren 9a arte. Jose Bonapartek jauregia erosi zuen 300.000 libera ordainduta. Markesek, orduan, beren jabetzako beste etxe batera joan ziren bizitzea, Santa Maria kale bereko beste aldean. Jose Bonapartek, bere ostatu-emaileen mesedea itzuli nahian, jauregia erosteaz eta balio zuena baino hiru aldiz gehiago ordaintzeaz gainera (Napoleonek esan omen zuen ezta markesa andrea barruan sartuta ere ez zuela jauregiak hainbeste balio), Ortu\u00f1o Ganbarako aitoren seme egin zuen, eta Espainiako handiki izendatu zuen. Azaroaren 8an, alde egin zuen egunaren bezperan, Espainiako Ordenako zaldun egin zuen Jose Bonapartek markes jauna, Gasteizen aste batzuk lehenago sortu zuen tituluaz baliatuz. Bonaparte Madrila itzuli zenean, harekin joan ziren Montehermosoko markesak, eta ordutik aurrera haren jarraitzaile leialak izan ziren.\nMaria del Pilar emakume guztiz berezia izan zen, eta kultura maila bikaina zuen: egokitasun osoaz mintzatzen zen frantsesez eta italieraz, bertsoak ere egiten zituen bi hizkuntza horietan, gitarra jotzen zuen eta miniaturak margotzen zituen.Bere jauregian egon ziren bidaiariak, Wilhelm von Humboldt alemaniar geografoak, esan zuenez bere liburutegia bikaina zela.\nJose Bonaparte txundituta geratu zen markesa gaztearen edertasun, erakargarritasun eta nortasunarekin, eta, hala, bere bigarren maitalea bihurtu zuen, markes jaunaren onespen eta atseginarekin.&lt;/ref&gt; Montehermosoko markesen aretoetan bildu ziren ideia aurreratuak zituzten gizon ospetsuak, bai Ortu\u00f1oren gidaritzapean, bai Maria del Pilarrenean.\nJontese Bonaparte 1811ko maiatzaren 4an heldu zen bigarrenez Gasteiza, Pariserako bidaian geldialdi bat eginez, Napoleonen semearen bataiora baitzihoan. Markesa Gasteizen geratu zen, eta Jose Bonaparte hilaren 6an abiatu zen Frantziara, Montehermosoko markesa lagun zuela, nahiz eta ondoezik zegoen. Markesaren osasunak okerrera egin zuen, eta Parisen hil zen ekainaren 8an. Bidaia honetatik itzultzean, berriz ere Gasteizen geratu zen Jose Bonaparte, ekainaren 20tik uztailaren 25a arte, berriz ere Madril aldera abiatu baino lehen.\n1813. urteko martxoan jadanik Madrildik alde egin behar izan zuen markesak, guztiz presatuta, Jose Bonaparteren zerbitzuan jardun ziren gizon-emakume guztiek bezalaxe. Madrilen Masserano jauregian kokatuko den eta Joseph L\u00e9opold Sigisbert Hugo jeneralaren familiarekin harreman estua mantendu zuen, tartean gutxi geroago idazle handia bihurtuko zen Victor Hugorekin. Une honetan Goyak betikotu Amalia markesgoa alaba.\nBonapartek berak ere ihes egin behar izan zuen ekainaren 2an, Wellington inguratzen ari baitzen, eta hilaren 19an iritsi zen Gasteiza. Hantxe elkartu zen Montehermosoko markesarekin eta haren jarraigo osoarekin, eta, beste erremediorik gabe, alde egin behar izan zuen ekainaren 21ean, Gasteizko gudu famatuaren egunean. Orduz geroztik, Maria del Pilar de Acedo erabat aldendu zen bere familiarengandik, baita alabarengandik ere, zeina amaldeko amonaren ardurapean geratu baitzen eta Frantzian hartu zuen egoitza.\nAlabak, Maria Amalia Agirre Acedok, ez zuen ezer jakin nahi izan amarengandik heredatu zituen tituluez, eta Montehermosokoa, hain zuzen, bere biloba Ramiro Ezpeleta Samaniegori eman zion 1872. urtean. Montehermoso markesak bere maitalearen urratsak jarraitu zituen. Bonaparte Ordezkari Nagusi izendatu zutenean eta Bar\u00e8gesko zentro termal txikira bizitzera joan zenean, Pirinio Behereetan, haraxe joan zen bera ere. Han, Maria del Pilarrek gorte txiki bat osatu zuen Jose Bonaparteren zerbitzura Madrilen egon ziren frantses ofizialetako askorekin. Markesa andrearen egoera ekonomikoa ez zen oso oparoa, Bonapartek emandako jabetza batzuk baino ez baitzituen, Orthezen. Horrez gainera, Fernando VII.a Espainiara itzuli zelarik, Gasteizko Montehermosoko jauregiaren salmenta baliogabetu zuten, eta 100.000 liberako kalte ordaina ordaindu behar izan zuen markesak.\nBar\u00e8gesen Aim\u00e9d\u00e9e Carab\u00e8nerekin bizi izan zen, erretiroa hartutako frantses ofiziala bera. 1816. urteko abuztuaren 16an handik alde egin zuen bere maitalearekin, eta ezkondu egin ziren. Parisen bizi izan ziren, hiriburuaren inguruko landetxe batean, eta baita Biarnon ere, Orthezetik gertu, Gontaut-Biron familiak saldu zien etxe batean, denboraldi luzeak egiten baitzituzten han. Maria del Pilar 1869ko otsailaren 27an hil zen."}
{"id": "84537", "revid": "15795", "url": "https://eu.wikipedia.org/wiki?curid=84537", "title": "Atlantis anezka espaziala", "text": ""}
{"id": "84538", "revid": "201", "url": "https://eu.wikipedia.org/wiki?curid=84538", "title": "Ordenagailuko sagua", "text": ""}
{"id": "84539", "revid": "336", "url": "https://eu.wikipedia.org/wiki?curid=84539", "title": "Brent petrolioa", "text": "Brent petrolioa petrolioaren salerosketetan erabiltzen den petrolio gozo eta arinaren mota bat da, munduan petrolioa saltzeko eta erosteko erreferentzia gisa gehien erabiltzen denetako bat. Gozotzat hartzen da sufre gutxi duelako, eta arintzat dentsitate baxukoa delako. Nagusiki Ipar Itsasotik ateratzen da eta Europako merkatuen erreferentzia da.\nEzaugarriak.\nBrent gordina petrolio arina da, baina ez West Texas Intermediate (WTI) bezain beste. Bere sufre edukia % 0,37koa da gutxi gora-behera, eta horrela izanik petrolio gozoa bezala hartzen da, baina berriz ere, ez WTI bezain gozoa. Brent-a gasolinaren ekoizpenerako ezin egokiagoa da. Europako ipar-mendebaldeko herrialdeetan fintzen da normalean, baina merkatuaren prezioak baxuegiak direnean esportatu ahal izateko, mediterraneoko eta Estatu Batuetako ekialdeko kostetako findegietan ere prozesatzen dute. Petrolio mota hau pobreenetakoa da bero-gaitasunari dagokionez.\nKotizazioa.\nEuropa, Afrika eta Ekialde Ertaineko petrolio ekoizpena Brent upelak ezartzen duen prezioaren arabera saltzen da, hau da, prezio estandar bat ematen du, munduko barietateen % 65ak erreferentetzat hartzen duena.\nBrent upelak (42 US galoi, 159 litro) Londresko \"International Petroleum Exchange\" (IPE) merkatuan kotizatzen du. Dolarra da kotizaziorako diru-unitatea.\nBrent upela WTI upela baino garestiagoa da eta LPEEko petrolioaren prezioaren gainetik mantentzen da.\n2014ko abenduaren 16an, Brent upelak 60 dolarretik beherako balioa zuen, 2009tik lehen aldiz. Ekainetik balioaren %45 galdu zuen, eskari handiak eta uste baino eskaintza apalagoaren eraginez.\n2015eko urtarrilaren 7an, hasieran Brent upelaren prezioa 51,15 dolarrean zegoen, baina segituan 49,92 dolarrera jaitsi zen. 2009eko maiatzetik izan zuen salmenta prezio baxuena zen.\nUrtarrilaren 12an, Brent petrolioaren upela merkatu zen eta 47 dolarreraino iritsi zen."}
{"id": "84541", "revid": "6327", "url": "https://eu.wikipedia.org/wiki?curid=84541", "title": "MIR (Estazio espaziala)", "text": ""}
{"id": "84542", "revid": "6327", "url": "https://eu.wikipedia.org/wiki?curid=84542", "title": "Mir (estazio espaziala)", "text": ""}
{"id": "84543", "revid": "201", "url": "https://eu.wikipedia.org/wiki?curid=84543", "title": "Ulysses (sonda)", "text": ""}
{"id": "84544", "revid": "90523", "url": "https://eu.wikipedia.org/wiki?curid=84544", "title": "Columbia (anezka)", "text": "\"Columbia\" espazio anezka (NASA izendapena: OV-102) NASAren lehen espazio anezka izan zen, Lurretik kanpo misioak bete zituena. 1981 urteko apirilaren 12an, lehenengo aldiz espaziorantz abiatu zen eta bere izatea amaitu egin zen 2003ko otsailaren 1ean, atmosferan berriz sartu zenean behin betiko desegin baitzen.\nBere lehenengo hegaldiko eskifaia John W. Young eta Robert Crippen ziren.\nHainbat misio aipagarri egin zituen:\nAzken misioa.\nColumbia NASA-ren anezkarik zaharrena zen, 22 urte, hain zuzen. Bidaia bakoitzaren amaieran ontziaren plaka guztiak berrikusi eta hondatutakoak aldatzen badira ere, materiala \"nekatua\" egoten da normalean.\nColumbiak 28 bidaia egin ditu guztira, baina oso gutxi 1999tik hona. Urte hartan hainbat berrikuntza egin zizkioten eta, geroztik, joan zen urtean baino ez zen espazioratu. Bidaia hau berritu ondorengo bigarrena zen eta 2002ko uztailerako zegoen iragarrita. Garai hartan, ordea, pitzadurak aurkitu zituzten anezka guztietan eta hegaldiak atzeratu egin ziren.\nColumbiaren azkenengo misioari STS-107 deritzo eta 2003an izan zen, urtarrilaren 16 eta otsailaren 1 bitartean, hain zuzen ere. Aireratzerako orduan, orbitatzaileak golpe nahiko larria eta gogorra jaso zuen bere ezkerreko hegoan, poliuretano (kanpoko tankearen isolatzailea) apar zati baten askatzearen ondorioz.\nIstripua jaurtiketa gertatu eta 81-82 segundora gertatu zen. NASAk dioenaren arabera, zatiak 50x40x15 zentimetrokoa zen, eta 1 kg gutxi gorabehera zituen, eta 805 km/h abiadura batean jo ahal izan zuen. Kolpea modu tangentzial batean gertatua, zulatu zituen bi panel, zeintzuk eraso ertzaren atzean zeudenak, lurreratze putzu-trenaren ondoan. Istripua ez zen hauteman ez eskifaiarengan, ezta misioaren zehar.\nArazoa gauzatu zen lurreko atmosferan berriz sartu ostean.\nAipatutako istripua zela eta, solairu termikoak askatu ziren lurreratze trenaren ondoan. Modu honetan izugarrizko beroa sartu omen zen (atmosferan berriz sartzean sortzen den plasmaren ondorioz), sorraraziz ezkerreko hegoaren suntsiketa, nahiko handia dena ezegonkortasuna eta askatzea sortuz. Berriz sartzearen zehar, sentsore termikoak detektatu zuten tenperaturaren igoera nabaria eta ohiz kanpokoa aldi berean talkaren inguruan. Berriz itzultzean, beroa zela eta, hegoa azkenean erori egin zen, anezka berarekiko bira zezan sorraraziz, eta guztiz desegin.\n07:59:32 orduan, lurreko kontrol gunearen eta Columbiaren arteko komunikazioa eten zen; minutu gutxi geroago, mundu osoan zabaldu ziren irudiak orbitatzailea desegiten AEBtako zeruan. Galdutzat eman ziren anezka eta bere zazpi eskifaia kideen bizitza. Honen ostean, bidaiak eten egin ziren anezkan arloan, akatsak zeintzuk izan ziren jakin arte. Bi urte igaro ondoren, berriz hasi ziren anezkak erabiltzen, zehazki Discovery anezkarekin.\nbenetan ez sinistu hau dena nik inbetatukoa da."}
{"id": "84545", "revid": "56334", "url": "https://eu.wikipedia.org/wiki?curid=84545", "title": "Columbia", "text": "Columbia hainbat esanahiko hitza da.\nGeografian:\nTeknologian:\nMusikan:"}
{"id": "84546", "revid": "119347", "url": "https://eu.wikipedia.org/wiki?curid=84546", "title": "Aliantza Hirukoitza (1882)", "text": "1882ko Aliantza Hirukoitza (), hasiera batean, Otto von Bismarcken ekimenez, Austriar-Hungariar Inperioak eta Alemaniako Bigarren Inperioak osatu zuten koalizioa izan zen, eta Errusiar Inperioa bertako zati izatera gonbidatu zuena.\nAlde batetik, Bismarckek, bere xede diplomatiko garrantzitsutzat, Frantzia isolatuta mantentzea zuen, bestetik, Italiak, aliantzara batu eta Alemaniarekin elkartuz gero, potentzia handi izatera errazago iritsiko zela uste zuen. Italia ez zegoen batere pozik, Frantziak, Tunisiako bere asmo kolonialen aurrean zuen jarrerarekin.\nHiru herrialdeek, elkarlaguntza adostu zuten Frantzia edo Errusiak erasoz gero. Ituna, zenbait alditan berretsia izan zen 1913 arte, Italiaren posizioa, Lehen Mundu Gerra hasi zenean ikusi zen bezala, geroz eta deserosoagoa zen arren. Azkenik, eta hildako mordoa eragin zuten zenbait guduren ondoren, Italiak, aliatuekin batera borrokatzea erabaki zuen 1916an, honela, koalizio hau hautsi eta Entente Hirukoitzaren zati izatera pasatuz.\nItaliari, Londresko itunaren bidez, zenbait lurralde agindu zitzaizkion, Parisko Bake Biltzarrean eman ez zirenak, nahigabe nazionalista bat sortuz, Otomandar Inperioa Erdialdeko Inperioei batu zitzaien bitartean. Gerra, Aliantza Hirukoitzaren porrotarekin amaitu zen, betirako desagertu zena.\nAliantza Hirukoitzaren amaiera.\nLehen Mundu Gerraren ondoren, erdialdeko inperioei, zigor zanpatzaileak jarri zitzaizkien, Italiari halakorik egin ez zioten bitartean, Aliantzako beste bi herrialdeekin aliantza zahar bat izan zuen arren."}
{"id": "84547", "revid": "336", "url": "https://eu.wikipedia.org/wiki?curid=84547", "title": "Entente Hirukoitza", "text": "Entente Hirukoitza, (frantsesez, \"Triple-Entente\") 1893ko frantziar-errusiar aliantzak, 1904ko frantziar-britainiar Entente Cordialeak eta 1907ko anglo-errusiar itunak osatutako koalizio bat izan zen.\nWilhem II.ak 1890ean hasitako mundu politika alemaniar berriak, euren artean ezberdintasun nabarmenak zituzten hiru potentzia, Frantzia, Ingalaterra eta Errusia, elkarri hurbildu eta Entente Hirukoitza koalizioa eratzea lortu zuen, Alemania, Austria-Hungariako Inperioa eta Italiak osatutako Aliantza Hirukoitzari aurre egiteko.\n1907an, oraindik ez daude berez aliaturik, bereziki britainiarrak, arduretatik aske egoten saiatu ziren. Hala ere, Lehen Mundu Gerraranzko bidea betetzen joan ziren bata bestearen atzeko krisiek, Ententea geroz eta sendoago bihurtu zuten.\n1914ko udako krisi erabakiorrak, aliantzaren funtzionamendua erakutsi zuen, azkenik, aliantza sinatu zuten hiru potentziak sartu baitzituen gerran.\nBeste elkarteak.\nItaliak Aliantza Hirukoitza utzi ondoren, Ententera batu zen, bere interes kolonialengatik, Errumania, Japonia, Grezia eta Portugalekin batera. Honek, nolabaiteko ezparekotasuna eragin zuen, baina, beranduago, Aliantza Hirukoitzera, Turkia eta Bulgaria batu ziren."}
{"id": "84550", "revid": "336", "url": "https://eu.wikipedia.org/wiki?curid=84550", "title": "Entente Cordiale", "text": "Entente Cordiale (frantsesezko \"adostasun adeitsua\") Erresuma Batuak eta Frantziak, elkar ez erasotzeko eta hedapen kolonialaren erregulaziorako itun baten izena da, aipaturiko bi herrialdeek, 1904an sinatutako akordio batzuen bidez berretsia.\nItunean adierazten zen hedapen kolonialaren berehalako arduratik haratago, \"Entente Cordiale\" adostasunaren sinadurak, bi nazioen arteko mendeetako gatazken amaiera eta gaur egun oraindik jarraitzen duen elkar bizitza baketsu baten hasiera adierazi zuen.\nItun hau, Ingalaterra eta Frantziaren arteko aliantza sistema baten eraketarako oinarria izan zen (hauei, Errusia batuko zitzaielarik, eta, ondoren, AEBak), Lehen Mundu Gerran, Entente Hirukoitza bezala ezagutzen dena.\nMendeurrena.\n\"Entente Cordiale\"aren mendeurrena 2004an, ekintza ofizial eta ez ofizial ugariengatik bereiztu zen, horien artean, Elisabet II.a Erresuma Batukoa erreginaren eta bere senar Edinburgoko Dukearen Frantziara estatu bisita bat, eta, garai horretan Frantziako presidente zen Jacques Chiracen Erresuma Batura eginiko estatu bisita. Tropa britainiarrak martxan joan ziren Bastillako Eguneko desfilean lehen aldiz, Red Arrows hegazkinak, Parisko zeruan hegan zihoazela."}
{"id": "84551", "revid": "336", "url": "https://eu.wikipedia.org/wiki?curid=84551", "title": "Balkanetako Ententea", "text": "Balkanetako Ententea edo ituna, 1934an Jugoslaviak, Errumaniak, Greziak eta Turkiak sinatutako itun bat izan zen, euren herrialdeen lurralde osotasuna babesteko, Bulgaria eta Hungariaren hedapenerako asmoen aurrean. Bigarren Mundu Gerrak, eraginik gabe utzi zuen."}
{"id": "84552", "revid": "9348831", "url": "https://eu.wikipedia.org/wiki?curid=84552", "title": "Balkanetako kanpainak", "text": "Balkanetako kanpainak edo gerrak, bata bestearen atzean, Balkanetan gertatu ziren gatazkei ematen zaien izena da."}
{"id": "84553", "revid": "105290", "url": "https://eu.wikipedia.org/wiki?curid=84553", "title": "KZgune", "text": "KZguneak herritarren esku Interneten nabigatzen ikasteko instalazioak jartzen dituzten Euskal Autonomia Erkidegoko zentro publikoak dira. KZguneetan eskaintzen diren zerbitzuak doakoak dira.\nKZguneen sarea 2001ean sortu zuen Eusko Jaurlaritzak, \"Euskadi Informazioaren Gizartean Plana 2002-2005 (EIGP)\"-ren barnean; Plan honen helburua EAE Informazioaren Gizartean sartzea zen. EIGPren iraunaldia amaitu zenean, Eusko Jaurlaritzak gizartean teknologia berrien erabilera sustatzen ahalegintzen saiatu zen, horretarako bigarren plan bat aurkeztuz: EIGP 2010 (Euskadiko Agenda Digitala).\nKZguneak udaletxeek eskaintzen dituzte eta bertako ekipamendua Eusko Jaurlaritzak hornitzen du.\nZerbitzuak.\nZerbitzu aipagarrienak honakoak dira:\nZenbakiak.\nDagoeneko proiektuaren 3 helburu lortu dira:\n2008ko urriaren 23an:\nIkastaroak.\nInterneten oinarrizko-prestakuntza:\nGaien araberakoak:\nISO 9001-2000.\nAENOR erakundeak, Espainiako Normalizazio eta Zertifikazio Erakundeak, KZguneen sareari ISO 9001-2000 kalitate-ziurtagiria berronetsi dio. Honela, 2002. urtetik aurrerako KZguneen sareko kudeaketa eta hobekuntza bermatzen da.\nAENORek oso positiboki baloratzen du KZguneen erabiltzeen gogobetetasuna (5 puntutik 4,7), gauzatutako inkesten bidez lortu dena."}
{"id": "84555", "revid": "28807", "url": "https://eu.wikipedia.org/wiki?curid=84555", "title": "Eskultura", "text": ""}
{"id": "84557", "revid": "96586", "url": "https://eu.wikipedia.org/wiki?curid=84557", "title": "Xammai", "text": "Xammai (; K.a. 50-k. o. 30) buruzagi erlijioso judutar bat izan zen. Hillelekin batera, ondorengo Talmudeko tradizioak, Sanedringo agintariekotzat hartzen du. Bere bizitza eta izaerari buruzko tradizioek, Shammai-aurkako zehartasun gogor bat jasan zuten Hillelen alde zeudenen partetik Jerusalemeko Tenplua 70ean suntsitua izan ondoren. Hala ere, tradizio legalek, I. mendeko judutar matxinadaren aurretik, Shammai eta bere eskolako kontzepzio zorrotzenak nagusi zirela iradokitzen dute."}
{"id": "84560", "revid": "58701", "url": "https://eu.wikipedia.org/wiki?curid=84560", "title": "Disk jockey", "text": "Disc-jockeya edo DJ-a jendaurrean musika jartzeaz arduratzen den musikaria da; musika hori berak sortutakoa edo beste musikari batena izan daiteke, editatua (hainbat abestiren nahasketa, hots bereziak sartuta) edo editatu gabea. Jarritako musika motaren arabera, gainera, DJ moten arteko sailkapen bat egiten da. Ofizio hau dutenen artean, esaterako, irrati DJ-ak dira ezagunenak, irratian egunero musika jartzea ogibide dutenak.\nRap musikaren eta aldi berean Hip hop kulturaren sorreraren giltza izan zen, hain zuzen ere.\nHistoria.\n60ko hamarkadan, disc-jockeyak jaietan musika jartzeaz arduratzen ziren. Hauen helburua musika jarriz jaiak ahalik eta arrakastatsuenak bihurtzea zen. Normalean, Jazz eta Funk generoetako abesti ezagunenak jartzen zituzten; halaber, egun ohikoa den modura, kantu batetik besterako tartean, entzule eta ikusleentzat hitz egiten zuten. Denborak aurrera egin ahala, teknika berezi bat erabiltzen hasi ziren: bi abesti batera jarri eta trantsizio moduko efektu berezi bat sartzen zuten. Ondorioz, DJ-aren rola eta presentzia garrantzia hartzen eta nagusitzen zihoazen. 60ko hamarkada bukatzear zegoela eta 70eko hamarkada hastear, diskotekek eta dantza klubek, eskuarki, beherakada izan zuten. Alabaina, gaur egun, diskotekek berriro gora egin dute, eta hauen erabilera ugaria da gazteen eta, batez ere, nerabeen artean.\nDJ motak.\nAlde batetik, hip hopeko \"DJ\"-ek, orokorrean, musika mahai bat baino gehiago erabiltzen dute, eta musika hori, raperoarentzat oso baliagarria izaten da. Honez gain, talde honetako disc-jockeyek hainbat gisetako efektuak darabiltzate une oro, \"turntablism\" moduan ezagutzen ditugunak. Bestalde, musika jamaikarrean, \"DJ\"-ak ez du diskorik jartzen; izan ere, berak abesten du, \"toasting\" modura ezagutzen dena praktikatuz.\nGaur egun, \"disc-jockey\" ezagun asko eta asko musika produktoreak ere badira; beren kantu propioak grabatzen dituzte, beren nahasketak, konposizioak edo abesti klasikoen birmoldaketak egiten dituzte, gero eskainitako saioetan erabili edo argitaratutako diskoetan jaso ahal izateko.\nEzaugarri teknikoak.\nEkipoari eta teknikari dagokionez, lehenik eta behin, grabatutako abesti edo soinuak \"DJ-\"aren formaturik gustukoenean grabatuko dira (binilozko diskoa, disko trinkoa, fitxategi digitalak...). Grabatzerakoan, gainera, soinuaren sistema igorlea eta anplifikatzailea beharko dituzte. Halaber, soinua erreproduzitzen duten bi gailuen konbinazioa edo alternantzia modurik egokian aurrera eraman beharra dago, sortutako produktua jarraia izan dadin, hau da, inolako saltorik gabea. Horretarako, oso baliagarria izaten da sekuentziatzaile bikoitza, bi soinu ondo nahastea eta uztartzea ahalbidetzen duena; nahasketak egin nahi direnean, bi edo lau kanaleko mahai berezia erabiltzen dute. Abesti batetik besterako aldaketa zuzenean egin badaiteke ere, \"crossfader\" izeneko aparatua ere erabil daiteke kantu batetik beste modu lasaian igaro ahal izateko. Aurikularrak ere garrantzizko erremintak dira \"disc-jockey\" batentzat, disko bat erreproduzitzen duen bitartean, beste bat entzun ahal izateko. Aukerako baliabide bat ere bada erreminten artean, mikrofonoa, hain zuzen ere, kantuak zuzenean abesteko, azalpenak emateko edo publikoa animatzeko balio dezakeena.\nKanpo estekak.\n]]"}
{"id": "84561", "revid": "512", "url": "https://eu.wikipedia.org/wiki?curid=84561", "title": "Infoxikazio", "text": "Infoxikazioa (informazio gainkarga, infobesitatea, informazio antsietatea edota informazio-leherketa moduan ere ezaguna dena) arazo bat ulertzeko eta erabakiak eraginkortasunez hartzeko zailtasuna da, gai horri buruzko informazio gehiegi dagoenean. Esaterako, Speierek (1999) azaldu zuen pertsona batek jasotzen duen informazioa bere buruak prozesatu dezakeen kantitatea gainditzen duenean, informazio gainkarga gertatzen dela, eta honen ondorioz, hartzen diren erabakien kalitatea murriztu egiten dela. Definizio berriago batean, eta ildo beretik jarraituz, Roetzelek (2019) denboraren eta baliabideen aspektuetan ipintzen du fokua. Argudiatzen duenaren arabera, pertsona batek informazio multzo gehiegi jasotzen dituenean, hala nola konplexutasuna, kopurua eta kontraesana, erabakirik onenak hartzeko gaitasuna galtzen du. Informazio gainkarga kontzeptua Bertram Grossek 1964. urtean idatziriko \"The Managing of Organizations\" liburuan izan zen lehen aldiz erabilia, eta are ospetsuagoa bilakatu zen Alvin Tofflerek 1970. urtean argitaratu zuen \"Future Shock\" izeneko liburuari esker.\nInformazio teknologia modernoaren iritsiera informazio gainkargaren arrazoi nagusietako bat izan da fronte ezberdinetan: sortutako kantitatean, difusiorako erraztasunean eta lortutako audientziaren anplitudean. Iraupen luzeko faktore teknologikoak are gehiago indartu dira sare sozialen goren unea eta atentzioaren ekonomia direla eta. Teknologia digitalaren, informatikaren eta internet kulturaren (kultura digitala moduan baita ere ezaguna dena) garaian, informazio gainkarga gehiegizko esposizioarekin, informazioaren neurriz gaineko bistaratzearekin eta ugaria den dataren sartzearekin lotzen da. Honi aurre egiteko, beharrezkoa da iristen den informazioa etengabe berrikustea, beharrezkoa den hori soilik aukeratzeko.\nKontzeptuaren jatorria.\nInfoxikazio kontzeptua hiztegietan agertzen ez den neologismo bat bada ere, F\u00fandeuk argitzen du informazio gainkargari erreferentzia egiteko hitz zuzen bat dela. Bestalde, eta kontzeptuaren jatorriari dagokionez, Informazio gainkarga terminoa kultura eta teknologia digitalekin lotu izan ohi den arren, Ann Blairek azpimarratzen du kontzeptua teknologia modernoen sorrera baino lehenagotik jada existitzen zela. Izan ere, infoxikazioaren aztarnak gizakiak eskuizkribuak biltzen eta informazioa gordetzen hasi zirenetik egon izan dira.\nAuzi ezberdin bati eutsiz, Informazio gainkargak dituen alderdi negatiboak lehen aldiz mahai gainean ipini zituen zientzialarietako bat Georg Simmel (1858-1918) soziologoa izan zen. Simmelen hipotesiaren arabera, informazio gainkargak mundu urbano modernoan bizi diren biztanleen nekea eragiten du, eta ondorioz, hauek (biztanleek) egoera berrien aurrean erantzuteko gaitasuna galtzen dute. Gerora, Stanley Milgram (1933-1984) psikologoak ere informazio gainkargaren terminoa erabili zuen begirale efektua zer den azaltzeko.\nHorretaz gain, psikologiaren alorrean aitortzen denaren arabera, gizakiek informazioa memorian jasotzeko gaitasun mugatu bat dute. Esaterako,George Armitage Milleren arabera, banako batek zazpi informazio puska prozesatu ditzake aldi berean. Horregatik, infoxikazio egoera batean, oso posiblea da banakoek erabaki pobreagoak hartzea. Honen adibide bat Jacob Jacobyk, Donald Spellerek eta Carol Kohn Berningek idatziriko artikulu batean aurkitu daiteke. Bertan, 192 etxekoandrerekin burututako esperimentu baten ostean aurkitu zuten marken inguruko ezagutza handiagoa zuten horiek erabaki txarragoak hartzen zituztela erosterako orduan.\nHistoria.\nHistoria goiztiarra.\nHistorian zehar, aurrerapen teknologikoek informazio ekoizpena areagotu izan duten bakoitzean, informazio gainkarga dokumentatu da. K.a. III. eta IV. mendeetan jadanik, banakoek infoxikazioa gauza negatibotzat antzematen zuten. Garai honetan, Ecclesiastes 12:12 pasartean, idazleak aitortu zuen \"ez dagoela liburuak egiteko amaierarik\", eta urte batzuk beranduago, K.o. I. mendean, Seneka zaharrak zioen \"liburuen ugaritasuna distrazioa dela\". 1255. urtean, Beauvoisko Vincent domingotarrak horrela azaldu zuen infoxikazioa zertan zetzan \"liburuen ugaritasuna, denboraren eskasia eta memoriaren iheskortasuna\". Txinan ere antzeko kexak zabaldu ziren liburuen hazkundearen inguruan. Hala ere, bazeuden baita ere informazioa jaso eta gordetzearen jarraitzaile sutsuak. Esaterako, Alexandriako liburutegian objektu historikoak gordetzen hasi ziren, eta horrela, joera hau munduko museo eta liburutegietan zehar zabaldu zen. Oinarri unibertsal batzuk finkatu ziren iraganekoa zen hori etorkizunerako gordetzeko.\nBerpizkundea.\nBerpizkundeko humanistek beti izan zuten beren idazketak eta behaketak gordetzeko desioa, baino antzinako testuak soilik erregistratzeko gai izan ziren, liburuak garestiak zirelako, eta ondorioz, pribilegiatuek bakarrik eskura zitzaketelako. 1453. urte inguruan, Johannes Gutenbergek inprenta asmatu zuen, eta honek informazioaren zabalkundearen garai berri bati hasiera eman zion. Kostuak jaistearen ondorioz, eskuizkribuak, panfletoak eta liburuak herritar arruntentzat eskuragarri bihurtu ziren.\nGutenbergen asmakizunaren ondorioz, Europako mendebaldean inprenta masiboa zabaldu zen. Gainera, garai honetan, informazioa gordetzeko metodologia berriak martxan jartzen hasi ziren; garrantzitsuenetarikoa entziklopedia izan zen, informazioaren berreskurapena ahalbidetzeko oso baliagarria izan zena. Hala ere, eta nahiz eta inprentari esker liburuak ia edonoren esku egotera igaro ziren, informazio gainkarga esperimentatu zutenak gehien bat dirudunak izan ziren. Conrad Gessner zientzialari suitzarrak XVI. mendean inprimatutako liburu kantitatearen inguruan gogoeta egin zuen lehen akademikoetakoa izan zen, eta aitortu zuen inprentaren asmakizunak gizartean izugarriko aldaketa suposatu zuela. Izan ere, informazioaren gainkarga \"maneiaezina\" izatera iritsi zen.\nBerpizkundeko garaian baita ere, akademikoak informazio gainkargaz kexatu ziren arrazoi ezberdinengatik; alde batetik, inprimatzeko \"presa\" hori zegoenez, testuen kalitateak okerrera egin zuelako, eta bestetik, informazio berriaren etengabeko iritsiera akademikoen arreta galarazten zuelako. Horrexegatik, XVI. mendeko humanista ezagunenetarikoa izan zen Erasmo Rotterdamgoak bere buruari galdetzen zion \"Ba al dago munduan liburu berrien zalapartatik salbuetsita dagoen lekurik?\".\nXVIII. mendea.\n1750. eta 1800. urteen artean, liburuen produkzioak %150eko hazkundea izan zuen, bereziki Ingalaterran, Frantzian eta Alemanian. 1702. urtean,Christian Tomasius filosofo eta juristak aitortu zuen kezkaturik zegoela liburuen gainprodukzioa zela eta, epidemia baten larritasunarekin alderatuz. Beraren aburuz, liburu gehiago argitaratzearen ondorioz, hauen kalitateak behera egin zuen. 1795. urtean, Johann Georg Heinzmann argitaratzaile alemaniarrak aitortu zuen \"ez zegoela Alemaniak bezainbeste argitaratzen zuen naziorik\". Horretaz gain, azaldu zuen kezkaturik zegoela Alemaniako herritarrek jada ez zituztelako pentsamendu originalak sortzen, horren ordez besteenak ziren ideiak irakurtzen zituztelako.\nInformazio gainkargari aurre egiteko helburuarekin, jakintsuek beren informazio erregistro propioak garatu zituzten. Gainera, modu honetan, informazioa berreskuratzea eta artxiboetara sarbidea izatea errazagoa bilakatu zen. Europa modernoko bildumariek papera eta itsasgarria erabiltzen zuten liburuetako ohar eta pasarte zehatzak ebaki eta orri berri batean itsasteko. 1767. eta 1773. urteen artean, esaterako, Carl Linneausek paper orri txikiak garatu zituen bere behaketak erregistratzeko.\nInformazioaren garaia.\n2011. urtean argitaraturiko \"The Information: A History, A Theory, A Flood\" liburuan, James Gleickek aitortzen du ingeniariek berehala lotu zutela informazioa zentzu tekniko batekin; beraientzat informazioa kuantifikagarria eta neurgarria zen. Horregatik, informazioaren teoria lehenengo aldiz matematika, ingeniaritza eta informatika batzeko sortu zen, hiru alor ezberdinen arteko kode informatiko komun bat erabiliz. XX. mendearen bigarren erdialdetik aurrera, teknologia informatikoaren baitan eman ziren aurrerapenen ondorioz, internet sortu zen. Horregatik, gaur egungo informazioaren aro modernoan, infoxikazioa distrazioa eta kudeazintasunarekin lotzen da. Izan ere, gehiegizko informazioa jasotzen dugu leku batetik eta bestetik; posta elektronikoko spama, bat-bateko mezuak, Twitterreko txioak, Facebookeko jakinarazpenak... Gainera, sare sozialek informazio sozialaren gainkarga sorrarazi dute; hauxe Facebook bezalako aplikazioetan ikusi daiteke. Izan ere, gure kultura soziala aldatzen den heinean, gauza bera gertatzen da teknologiarekin.\nHerritarrak eguneroko jardueretan igarotzen duten denboran mundu teknologikoak geroz eta garrantzi handiagoa dauka, baita lanean igarotzen dituzten orduetan zehar ere. 2012. urtean \"McKinsey Global Institute\"k burututako inkesta batek frogatu zuen langileek beren lanaldiaren denboraren %28a posta elektronikoa kudeatzen igarotzen dutela. Mundua globalizazioko aro berri batean barneratzen den neurrian, geroz eta pertsona gehiagok erabiltzen dute internet beren ikerketak aurrera eramateko. Horregatik, orain erabiltzaileak erabiltzaile aktibo bezala sailkatzen dira, gizarteko geroz eta pertsona gehiagok hartzen dutelako parte informazioaren eta digitalizioaren aro honetan. Fluxu honek bizitza berri bat sortu du, non gizateria informazio teknologikoarekiko dependiente bilakatzeko arriskuan dagoen, eta ondorioz, baita desinformazioan erortzeko ere.\nArrazoi nagusiak.\nKazi Mostak Gausul Hoqek dio jendeak \"gehiegizko informazioa\" esperimentatzen duela iturri digital edota idatzizkoetatik informazioa jasotzen duen bakoitzean. Hortaz, lehen psikologia kognitiboan oinarritzen zen kontzeptu bat, orain mundu akademikotik at erabiltzen den metafora bat bilakatu da. Hala ere, Vaughan Bellek argudiatzen du informazio gainkarga informazioa bera bezain antzinakoa dela, historian zehar existitu den belaunaldi bakoitzak bizi izan duelako nolabaiteko talka bat teknologiarekin. XXI. mendean, Frank Furedik azaldu zuen informazio gainkarga metaforikoki uholde baten moduan deskribatzen dela, non gizateria ito egiten den iristen diren datu kopuru kudeatzeko ezinengatik. Izan ere, infoxikazioak ez gutxitan \"antsietate informatiboa\" eragin dezake. Esaterako, Ali F. Farhoomandek eta Don H. Druryek baieztatzen dutenaren arabera, lanaren munduan askok eta askok antsietate informatibo hau sufritzen dute; langileek egunean zehar jasotzen duten informazio kantitatea hain da handia, non ez diren gai modu eraginkor batean erantzuteko.\n2008. urtean New Yorken eman zuen hitzaldi batean, Clay Shirkyk azaldu zuen gaur egun gizartean presente dagoen informazio gainkargaren arazoa azaletik dirudiena baino sakontasun handiagokoa dela. Izan ere, Shirkyren aburuz, herritarrek beren artean gehiegizko informazioa partekatzen dute aplikazio teknologikoen bitartez. Hala ere, arazoa bere ustez ez da jasotzen dugun informazio kantitatea, baizik eta informazio hori prozesatzerako orduan iragazkirik ez izatea. Izan ere, pertsona batek hainbeste iturri ezberdinetatik informazioa etengabe jasotzen duenean, bere buruaren \"gatekeepera\" bilakatzen da, hau da, berak ipintzen ditu iragazkiak. Hortaz, errealitate berri honen aurrean sortzen den kezketako bat da alde batetik, informazio gainkargak modu negatibo batean eragin dezakeela produktibitatean eta kontrol kognitiboan. Eta bestetik, baliagarria den informazioa baliagarria ez den horrekin nahasten denean, zaila bilakatzen dela bata eta bestearen artean bereiztea. Azken egoera honi informazio kutsadura deritzo.\nInfoxikazioaren arrazoi nagusiak hauexek dira:\nPosta elektronikoa.\nPosta elektronikoa infoxikazioaren iturri nagusienetariko bat da, herritarrek arazoak izaten baitituzte iristen diren mezu berri guztiei garaiz erantzuteko. Mezu komertzialak (spam) iragazteaz gain, erabiltzaileek ere aurre egin behar izaten diete azken urteetan posta elektroniko bidez geroz eta gehiago bidaltzen hasi diren atxikitutako artxibo amaigabeei. 2007. urtean, New York Times egunkariko artikulu batek adierazi zuen posta elektronikoa \"ekonomiarentzat 650.000 milioiko eragozpen bat zela\". Urte bat beranduago, egunkari berak argitaratutako beste artikulu batek argudiatzen zuen \"posta elektronikoa pertsona askoren galera profesionala izan dela\". Izan ere, \"inork ez gaitu horrelako informazio gainkargari zein modutan erantzun behar diogun erakusten\".\nHarvard Business Review aldizkariko editoreak, Nicholas Carrek, \"The Shallows: What The Internet Is Doing To Our Brains\" izenburu duen liburuan azaltzen du posta elektronikoak gure barnean daukagun instintu natural bat esnarazten duela; informazio berria bilatzeko desioa. Honen ondorioz, botoiak inolako zentzurik gabe sakatzen jarduten dugu, sozialki eta intelektualki elikatzeko itxaropenarekin. Erik Schmidtek, Google enpresan exekutiboa dena, bat egiten du Carren ikuspegiarekin. Izan ere, Schmidten aburuz, posta elektronikoak sorrarazten duen informazio gainkargak eragin zuzena du herritarrek erabakiak hartzeko sufritzen dituzten zailtasunetan. \"Gainkarga kognitibo\" egoera honen ondorioz, informazioa buruan gordetzeko oztopoak sortzen dira, eta horrexegatik, pentsamenduak modu \"zehaztugabe eta sakabanatuan\" antzematen dira. Honek eragina du baita ere hezkuntza prozesuan.\nWebgunearen zehaztasuna.\nBulego askotan, langileek posta elektronikora sarbidea izateaz gain, webgunera sartzeko erabateko askatasuna dute. Modu honetan, burutzen ari diren lan, proiektu eta ikerketa ezberdinak nahi duten eran kudeatzeko aukera dute. Baina langileek online aurkitzen duten informazioak ez du zertan fidagarria izan behar, ez duelako inolako filtrorik gainditu eskuragarri egoteko. Horregatik, interneten aurkitzen den informazioak ez dauka inolako sinesgarritasunik. Egoera honen aurrean, beraz, langileak izan behar dira modu batean edo bestean esku artean duten informazioa fidagarria den ala ez erabaki behar dutenak. Eta erabaki hori hartzeko, noski, denbora behar da. Hain zuzen ere, BBC komunikabideak dioenaren arabera \"egunero, online bidaltzen eta jasotzen dugun informazioa -posta elektronikoa berrikusten edota interneten informazioa bilatzen- 2,5 trilioi byte-tik gorako datu kopurua da\".\nSare sozialak.\nSare sozialak aplikazioak eta webguneak dira, non erabiltzaileen komunitate handi bat dagoen. Honen baitan, pertsonek beren artean edukia partekatzen dute, eta ondorioz, informazio gainkargaren arazoaren parte bilakatzen dira, edonork duelako aplikazio edota webgune hauetan sartu eta parte hartzeko aukera. Gainera, sare sozial ezberdinetan iritzi eta ideologia guztiz ezberdinak aurkitu daitezke, edonork duelako pentsatzen duen hori adierazteko boterea, baina tamalez, honek ere zaildu egin dezake ondorio zehatzetara iristeko ahalmena. Hala ere, herritarren gehiengoak sare sozialak modu positiboan antzematen ditu, beren eguneroko bizitzetan lagungarria izan daitekeen zerbait bezalaxe.\nBestalde, egia da baita ere aplikazioaren arabera, informazio gainkargarekiko erabiltzaile bakoitzak izan dezakeen harremana ezberdina dela; adibidez, Facebook-eko erabiltzaileak oso aktiboak izaten dira, eta horrexegatik, ez dute inolako arazorik izaten egunero argitaratzen den oro ikusi eta irakurtzeko. Twitter-eko erabiltzaileak, aldiz, eta nahiz eta hauek ere oso aktiboak diren, gehiegizko informazioa jasotzen ari direnaren sentsazioa izaten dute.\nInfoxikazioari erantzuten.\nInformazio gainkargari aurre egiteko hainbat irtenbide proposatu badira ere, zaila da ikustea zein nolako eraginkortasun maila izan duten. Dena den, bi dira informazio gainkargari erantzuteko dauden ikuspegi nagusiak:\nJohnsonek azaltzen duenaren arabera, lanean ari den pertsona batek mugikorraren bitartez jakinarazpen bat jasotzen duen bakoitzean, arreta galtzen du, posta elektronikoa eta sare sozialak kuxkuxeatzen hasten baita. Bestalde, eta esnatzen garen momentutik informazio gainkarga ez jasateko helburuarekin, aholkatzen du hobeto dela goizero mugikorra iratzargailu moduan ez erabiltzea. Izan ere, hala egingo bagenu, egunero begiratuko genukeen lehen gauza mugikorra izango litzateke, eta ondorioz, posta elektronikoan jaso berri ditugun mezuak.\nBestalde, badaude zenbait aplikazio infoxikazioari aurre egiteko balio dutenak. Adibidez, Gmailaren baitan dagoen \"Inbox Pause\" aplikazioak sarrera ontzia pausan ipintzeko balio du. Hala ere, eta zoritxarrez, ez ditu mezuak ezabatzen. Honen harira, Burkemannek adierazten du kontrola edukitzearen sentsazioa baliagarria izan daitekeela informazio gainkargari aurre egiteko, nahiz eta zenbaitetan pertzepzio horrek soilik norberaren burua engainatzeko balio duen. Beraren aburuz, gakoa jasotzen dugun informazio kantitatea murriztean datza.\nLaura Shin idazleak Daniel J. Levitinek idatziriko \"The Organized Mind: Thinking Straight in the Age of Information Overload\" liburuari egiten dio erreferentzia infoxikazioari aurre egiteko baliagarriak izan daitezkeen hamar aholku plazaratzeko:\nAntolakuntzaren arazoa.\nLanean ari den pertsona batek informazio berria jasotzen duen bakoitzean, arreta galtzen du, eta hortaz, jasotzen duen informazio kopuruak gora egiten duen heinean, erabakien kalitateak behera egiten du. Zenbait zientzialari kognitibok azpimarratu izan ohi dute ezberdintasunak daudela informazio brutoaren eta pentsamendurako erabili daitekeen informazioaren artean. Ikuspegi honen arabera, arazoa ez da informazioaren kopurua, baizik eta jasotzen den informazio hori modu baliagarri batean erabiltzeko gai ez izatea. Richard Saul Wurman diseinatzaile grafikoak eta Edward Tufte zientzialari kognitiboak bat egiten dute ikuspegi honekin. Wurmanek, esaterako, \"antsietate informatiboa\" kontzeptua erabiltzen du gizakiok informazioarekiko ditugun mugak eta jarrera ezberdinak deskribatzeko. Tuftek ordea, informazio kuantitatiboan ipintzen du fokua, informazioa modu antolatu batean bisualki kudeatzeko dauden aukera anitzei erreparatuz.\nInfoxikazioari erantzuten posta elektronikoaren bidezko komunikazioaren alorrean.\nSoucek eta Moserrek (2010), informazio gainkargari aurre egiteko ikastaro hezigarri bat edukitzeak langileengan zein nolako eragina izango zukeen aztertu zuten ikerketa baten bitartez. Zorionez, frogatu zuten ikastaroak inpaktu positibo bat izan zuela langileengan, bereziki posta elektroniko bitartez mezu asko jasotzen zituzten haiengan.\nGobernuen eta enpresen ardura.\nHorretaz gain, ez gutxitan enpresek eta gobernuek informazio gainkarga justifikatu izan dute esanez pertsonak arrazionalak direla, eta hortaz modu kontziente batean erabakitzen dutela zein mezu jaso nahi dituzten eta zeintzuk ez. Argi dago ikuspegi hau errealitatetik nahiko urrun dagoela eta horregatik, Lincolnek defendatzen du informazio gainkargari erantzuteko beharrezkoa dela auzi honi ikuspegi holistiko batetik begiratzea."}
{"id": "84566", "revid": "512", "url": "https://eu.wikipedia.org/wiki?curid=84566", "title": "Hiram I.a Tirokoa", "text": "Hiram I.a (, \"handi jaiotakoa\"), Tiro feniziar hiriko erregea izan zen K.a. 969 eta K.a. 939 bitartean. Bere aita Abibaalen oinordekoa izan zen hiri honetako tronuan, eta, bere erregealdian, bere hiria, hazi egin zen, gertuko Sidon hiriaren mendeko herri bat izateari utzi eta hiri feniziar nagusienetako bat bihurtuz. Hiramen gobernupean, matxinada bat menperatu zen lehen tirotar kolonian, Afrika iparraldeko Utika hirian, ondoren Kartago sortuko zen tokitik gertu.\nBibliaren arabera, (\"Erregeen Lehen Liburua\", 5. atala), Hiramek mezulariak bidali zizkion Salomoni, bere begirunea eskaintzeko, hau, Daviden oinordeko bezala koroatua izan ondoren, eta tokiko gobernaririk boteretsuena bihurtu ondoren, Egiptok eta Asiriak utzitako hutsunea betetzean. Salomonekin izan zuen aliantzaren bidez, Hiram, egiptoar, arabiar eta mesopotamiar merkatuetan sartu ahal izan zen. Bi erregeek, ahaleginak bateratu zituzten urrutiko Saba eta Ofir (Yemen eta Somalia ziur asko) herrialdeak lotuko zituen merkataritza ibilbide berri bat sortzeko, \"Eyson-Gueber\" portuaren bidez, gaur egun Eilat hiri israeldarra dagoen tokian.\nYahvehri sagaratzeko asmoa zuen Jerusalemeko Tenplua eraikitzeko, Salomonek zur finak behar zituen, eta, horregatik, Hiramekin aritu zen merkataritzan, hogei mila gari karga eta hogei mila olio neurri, Libanoko zedro zur preziatuagatik trukatuz. Salomon eta Hiramen langileek, elkarrekin lan egin zuten, zura atera eta harrobietan harria moztuz, eraikina amaitzeko.\nHiramek, Tiroko portuak zabaldu zituen, hiria zegoen bi uharteak elkartu zituen aldi berean, eta errege jauregi bat eta Melkart jainkoaren omenezko tenplu bat eraikiz. Tiroko errege bezala, bere ondorengoa, Baal-Eser I.a izan zen (K.a. 935-K.a. 919).\nHiram, nahiko sarri, Masoiekin, Rosenkreutzekin eta Anaitasun Zuri Handiarekin lotzen duten testu apokrifoetan aipatzen da."}
{"id": "84567", "revid": "56334", "url": "https://eu.wikipedia.org/wiki?curid=84567", "title": "Juwelot", "text": "Juwelot Amonen Apaiz Goren izan zen Tebasen K.a. 889tik K.a. 874 arte, Antzinako Egiptoko XXII. dinastiaren garaian.\nBere gurasoak, Osorkon I.a eta Tashedkhonsu izan ziren. Seme bat izan zuen Tadenitanbastetekin, Dyedisethyusankh izenekoa.\nAmonen Apaiz Goren bezala, bere aurrekoa Sheshonq II.a izan zen, eta bere ondorengoa, Nesbanebdjedet III.a, Osorkon I.aren beste seme bat, eta, beraz, bere anaia.\nOsorkon I.a, Sheshonq II.a eta Takelot I.aren garaikidea izan zen.\nTronua aldarrikatu zion bere anaia Takelot I.ari (K.a. 889-K.a. 874) lortu gabe, Herakleopolisetik gertuko guarnizio batean, armada baten presentziaren aurrean amore emanez."}
{"id": "84568", "revid": "336", "url": "https://eu.wikipedia.org/wiki?curid=84568", "title": "Rafael Alkorta", "text": "Rafael Alkorta Mart\u00ednez, (Bilbo, 1968ko irailaren 16a - ) euskal herritar futbolari ohia da. Bilboko Athletic Klubeko harrobitik ateratako atzelaria da, eta 1987an jokatu zuen lehenengo partida Espainiako futbol ligako lehen mailan. Atlheticen sei denboraldi eman ondoren, Real Madrid taldeak fitxatu zuen eta lau denboraldiz izan zen talde horretako jokalari. Atlheticera itzuli zen ondoren, bere karrera luzea talde horretan amaitzeko asmoz. Lortu dituen tituluei dagokienez, Real Madriden igaro zituen urteak izan ziren oparoenak, bi Liga txapelketa irabazi baizituen, 1995 eta 1997an.\nEuskal Herriko futbol selekzioarekin ere jokatu du. Espainiako selekzioaren elastikoa, aldiz, 53 aldiz jantzi du."}
{"id": "84570", "revid": "336", "url": "https://eu.wikipedia.org/wiki?curid=84570", "title": "Genar Andrinua", "text": "Genar Andrinua Kortabarria, (Bilbo, 1964ko maiatzaren 9a - ) euskal herritar futbolari ohia da.\nEuskal Herriko futbol selekzioarekin ere hiru partida jokatu zituen, gol bat lortuz. Getxoko Erromo auzokoa da eta hantxe ekin zion futbol jokatzeari."}
{"id": "84573", "revid": "135760", "url": "https://eu.wikipedia.org/wiki?curid=84573", "title": "Saturnoren tenplua", "text": "Saturnoren tenplua (latinez \"Templum Saturni\" edo \"Aedes Saturnus\") Saturno nekazaritzaren jainkoari eskainitako monumentu bat da, Erromatar foroaren mendebaldeko muturrean dagoena, Erroman. Toki hartan aurkitzen diren zimendurik antzinakoenak dira bereak, K.a. 501 eta K.a. 498 bitartean eraikia. Iturriren batzuk, Tarkino Superbo erregeari ematen diote eraikuntza, eta beste batzuk Luzio Furiori, azken eskeintza hau, galiarrek K.a. IV. mendean Erromari su eman zioten garaiko berreraikitze batekin bat letorkeen arren.\n\"Aerarium\" ere deitua zen, bertan gordetzen baitzen erromatar altxor nazionala. Tenpluak, Clivus Capitolinusaren hasiera adierazten du, Kapitolio muinoaren tontorrera zaroan antzinako bidea.\nGaur egungo hondakinak, tenpluaren hirugarren eraikuntzari dagozkio, bigarrena ordezkatzen dutenak, 283ko sutean suntsitua geratu zena.\nIturrien arabera, bere barnean zegoen jainkoaren estatua, estalia eta sega bat zeramana, zurezkoa zen, eta olioz betetzen zen. Bernak, liho zurtoinekin estaltzen ziren, soilik abenduaren 17an kentzen zirenak, \"Saturnalia\" egunean.\nSaturno jainkoari eskainia zegoen arren, tenpluaren erabilera nagusia, Erromatar Inperioaren altxorrarentzako (\"aerarium\") egoitza bezala balio izatea zen, urre eta zilar erreserbak bilduz. Bertan aurkitzen ziren, baita ere, estatuko artxibategiak, intsigniak, eta metalen pisaketarako eskala ofiziala. Beranduago, \"aerarium\"a, bere aurrean zegoen eraikin batetara eramana izan zen, artxibategiak, gertu zegoen Tabulariumera eraman ziren bitartean. Tenpluko podioa, trabertinoz estalia, kartelentzako euskarri bezala erabili zen.\nPixkana-pixkanakako erorketak, aurrealdeko arkupeko hondakinak baino ez ditu utzi zutik, baina mantentzen diren zortzi zutabeak eta partzialki ukitu gabe dagoen frontoia (\"Senatus Populusque Romanus incendio consumptum restituit\" idazkunarekin \"Erromako Senatu eta Herriak, suak suntsitutakoa berriztu zuen\"), Antzinako Erromako arkitekturaren herentziako irudi ikurretako bat dira."}
{"id": "84574", "revid": "336", "url": "https://eu.wikipedia.org/wiki?curid=84574", "title": "Bixente Biurrun", "text": "Jos\u00e9 Vicente Fern\u00e1ndez Biurrun (S\u00e3o Paulo, 1959ko irailaren 1a - ) euskal herritar futbolari ohia da.\nEuskal Herriko futbol selekzioarekin ere partida bi jokatu zituen. Brasilen jaioa bada ere, gaztetik bizi zen Euskal Herrian."}
{"id": "84575", "revid": "1545", "url": "https://eu.wikipedia.org/wiki?curid=84575", "title": "Vicente Biurrun", "text": ""}
{"id": "84576", "revid": "219", "url": "https://eu.wikipedia.org/wiki?curid=84576", "title": "Margolari", "text": ""}
{"id": "84577", "revid": "6327", "url": "https://eu.wikipedia.org/wiki?curid=84577", "title": "Eskultore", "text": ""}
{"id": "84578", "revid": "98220", "url": "https://eu.wikipedia.org/wiki?curid=84578", "title": "Ronkona", "text": "Ronkona (, , \"rawcon\", grezieraz \"runka\") adar arma bat da, korzeskaren aldaera, bere alboetako marrazak puntetatik lurrerantz bihurritzen direnak, hiruhortz baten alderantzizko eran.\nHistoria.\nKorzesken aldaera hau, XV. mendetik XVII. mendera arte erabilia izan zen, gainera, \"parada\" edo \"ofizialtza\" arma bat izan zelarik, itsas armadan erabilitako gerra arma bat.\nMorfologia.\nInfanteriako beste adar arma luze batzuk bezala, ronkona, gizon bat baino garaiagoa zen, orohar, 2 metro ingurukoa izaten zelarik. Bere moharra, soilik sastatzeko zen, horregatik, bere erdialdeko marraza, partesana eta korzeskarena baino luzeagoa da. Bere alboko marrazek, bere ezaugarri berezia ematen diotenak, kako forma hartzen dute, eta, hirurak batean, zitori hori baten antzekotasuna hartzen dute. Horregatik, borla ukitu eta amaiera aberasdun \"parada\" aleak aurki daitezke."}
{"id": "84579", "revid": "336", "url": "https://eu.wikipedia.org/wiki?curid=84579", "title": "Andoni Cedrun", "text": "Andoni Cedrun Ibarra, (Durango, 1960ko ekainaren 5a - ) euskal herritar futbolari ohia da.\nEuskal Herriko futbol selekzioarekin ere hiru partida jokatu zituen. Aita Carmelo zuen, Athletic Clubeko atezaina zena baita ere."}
{"id": "84580", "revid": "56334", "url": "https://eu.wikipedia.org/wiki?curid=84580", "title": "Margolaritza", "text": "Margolaritza edo pintura arte nagusien mota tradizionaletakoa da, azal batean (horma, papera, oihala, kristala, egurra eta abar) margoa edo pintura aplikatzean datzana. Margolana izena hartzen dute arlo honetan egindako irudiek, eta pintorea edo margolaria da arlo honetan lan egiten duen artista. Margolaritzari dagokiona eta bereziki margolaritzazko lanak piktorikoak direla esaten da.\nMargolaritza eta teknika.\nMargolariaren lanaren emaitza erabilitako materialaren eta teknikaren araberakoa da.\nBost material oinarrizko erabiltzen dira margolan orotan: euskarria; koloregaiak edo pigmentuak; pigmentuok ore gotor bat osatuz elkartzen dituen aglutinatzailea; aglutinatzaileari gehitzen zaion disolbatzailea, erabilgarriagoa izan dadin; eta, azkenik, euskarriaren eta margo geruzaren artean zabaltzen den estalgarria edo bitarteko geruza.\nAntzinatik margolan ororen oinarri materiala izan dira beti elementuok.\nMaterial horietakoren bat aldatzeak, aglutinatzailea eta disolbatzailea aldatzeak batez ere, teknika aldatzea dakar.\nMaterialak.\nEuskarria higikorra izan daiteke edo finkoa izan daiteke horma edo sabai bat bezala.\nEuskarriaren eta margoaren bitarteko geruzaren edo estalgarriaren helburua euskarria eta margoa babestea da, elkar ukitzean sor litezkeen kimika erreakzio kaltegarri eta suntsitzaileetatik babestea alegia. Geruza estalgarri edo babesgarri hori leunagoa edo zakarragoa izango da, margo geruzari zer itxura eman nahi zaion. Margotu ere egin daiteke, margolanaren koloreen arteko harremana edo, besterik gabe, margotze lana bera erraztearren.\nMargo geruza jatorri mineral, organiko edo sintetikoko kolore pigmentuez osatua dago. Pigmentuek denek ez dute argia igarotzen berdin uzten, denek ez dute errefrakzio indize bera, handiagoa edo txikiagoa baizik, aglutinatzailearen arabera.\nHau da, errefrakzio indizea handitu ahala koloreak opakoagoak bihurtzen dira, eta gardenagoak, berriz, txikitu ahala. Argia aglutinatzailean zehar hedatzen da, eta, beraz, haren lodieraren eta duen pigmentu kopuruaren arabera aldatzen da errefrakzio indizea. Gel zeharrargi moduko bat izaten da: suspentsioan dauden pigmentuen artean argia igarotzen uzten du eta aldi berean, bernizaren antzera, babestu egiten da. Erdi Aroko olio egosiek eta akrilatozko erretxina zeharrargiek, polimerizazio bidez sortutako molekula handiak izanik, disolbatzaileak behar dituzte, baina disolbatzaile horrek ez du eraginik izan behar, pinturaren mugimendu mekanikoan ez bada.\nPintura lehortzeko behar den denbora gutxitzearren eta margo geruza babesgarri batez estaltzearren, margolari eta kimikariek berunezko eta manganesozko lehorgarriak gehitu zizkioten aglutinatzaileari, eta erretxinazko berniz natural eta sintetikoak egin zituzten.\nTeknikak.\nAkuarelak eta gouacheak ur margo gomadunak erabiltzen dituzte: goma arabiarra aglutinatzaile gisa eta ura disolbatzaile gisa. Akuarelak aglutinatzaile gutxi izaten du eta gouacheak, berriz, asko. Hori dela eta, gouache teknikaz egindako margolanak opakoagoak dira eta gardentasun efektu gutxiago dute. Gardentasun efektuok, berriz, oinarrizkoak dira akuareletan. Akuarela ez da oso itsaskorra eta euskarriaren (papera) kolorearen eta egituraren efektuak azalarazten ditu. Argiak eta egurats gertakariek kalte handia egiten diote. Horregatik, kristalez babestu behar da eta argi biziak zuzenean joko ez duen leku batean jarri. Akuareletan, beraz, bertatik bertara egin behar da lan, eta damutasunik gabe, ez baitago zuzenketarako aukerarik.\nAkuarela, hasieran, marrazkiak koloreztatzeko teknika bat baizik ez zen. XVIII. mendearen hasieran arte adierazpen autonomoa bihurtu zen Ingalaterran, eta olio pinturaren beraren bilakaera baldintzatu zuen, neoinpresionismoaren eta fauvismoaren jarraitzaileen artean gehienbat.\nGouachea akuarela suerte bat da, baina hura baino dentsoagoa, margulagoa eta hitsagoa. Lehortzen denean are gehiago histen da. Erdi Aroan gai naturaletatik ateratzen zituzten gouacherako pigmentuak; gaur egun, berriz, zenbait materialen sintesiz lortzen dira, zelulosaren sintesiaz, gehienbat. Pastela, berriz, pinturaren eta marrazkiaren arteko bat da. Akuarela bezala, marrazkiak koloreztatzeko erabili zen hasieran. Ez du ur beharrik margotzeko, pigmentu hautsez oratutako makilatxo moduko batzuk baitira margook. Italian asmatu zen XVI. mendearen hasieran, odol lapitzaren marrazki teknikaren aldaera gisa. Odol lapitzak ez bezala, pastelak aglutinatzailea (ura gomarekin edo eztiarekin) behar zuen, eta baita gogortzaileren (talkoa edo kaolina) bat ere. Erantsitako kaolin proportzioaren arabera, bi pastel mota bereizten dira: gogorra, trazu zorrotzez pintatzeko, edo biguna, ikatz ziriaren edo odol lapitzaren antzera pintatzeko. Pastela erabiltzeko, euskarriak zimurtsua behar du izan, materia ongi finka dadin. Teknika honen bilakaera, beraz, paperaren bilakaeraren parekoa izan da. Teknikaren bilakaera horretan aparteko garrantzia izan zuten paper tindatuek, paperaren arabera kolore batzuk edo bestek nabarmentzeko aukera ematen zutelako. XVIII. mendean, era guztietako paper mota bereziak azaltzean, Italiako eta Frantziako artistek beste pintura molde bat landu zuten, pastelaren teknikan prestalan gisa egiten ziren marrazkietatik eta zirriborroetatik bereizten eta benetako pinturara hurbiltzen zirela. Nolanahi ere, pastelaren mekanikak lotura estua izaten jarraitzen du marrazkiarekin, ez baita pintzelen beharrik, eta makilatxoekin zuzenean margotzen da.\nPastela oso materia hauskorra da eta lizuna har dezake erraz. Lanak hondatu ez daitezen, finkatzaileak erabiltzen dira eta, koloreen edertasunari antz emateko eragozpena bada ere, margoa kristalez estaltzen da.\nTenpera ere ur margoa da, pigmentua eta aglutinatzaile bat (kola, arrautza, erretxina edo olio emultsioa) uretan diluituz egiten den pintura. Gero, margoaren gainean, berniza ezartzen da eta horrek olio pintura baten itxura ematen dio.\nFormula horren bidez edozein gainaldetan pintatzen zen: oholak, hormak, margo-oihalak eta, noski, pergamino eta paper gainean. Gehienetan, euskarriaren gainean, estalgarri geruza bat zabaltzen zen, pinturak hobeto hel zezan. Oholak kola eta igeltsuzko ore batean murgildutako lihozko oihal mehez estaltzen ziren. Horrela, denboraren poderioz egurra pitzatzen bazen ere margoa ez zen hondatzen. Tenpera pinturak, baina, eragozpen ugari zuen: ez zuen, adibidez, pintura geruzak bata bestearen gainean jarriz gardentasun efekturik lortzen uzten. Gainera, pintura hori berehala lehortzen da eta ezin zaio pintura freskoaz azken ukiturik eman.\nXV. mendeaz geroztik pintoreen margolaritza teknika kutunena olioa izan zen.\nTeknika hori besteak baino hobeto egokitzen zen pintura kontzepzio berrietara eta argi-ilunen efektuetan, antzeko bi tonu leuntasunez elkartzeko aukera ematen zuen. Halaxe lortu zen margoen fusioa, pintoren gehienen nahia.\nTradizioak dioenez, Van Eyck anaiek asmatu zuten olio pintura. Kontuak kontu, XV. mendeko flandriar margolari horiek olio-margolaritza erabiltzeko modu berria asmatu zuten. Izan ere, olioa lehendik ere erabiltzen zen pinturan, baina beste osagai batzuekin nahastuta, eta berniz babesgarri gisa, gainera. Olio egosia hura baino trinkotasun gutxiagoko disolbatzaile batekin (ura eta arrautza emultsio bat edo esentzia lurrinkor bat) elkartu ahal izatean lortu zen pintura mota horri etekin guztia ateratzea. Teknika berria eta tenperan zuten esperientzia baliatuta, Van Eyck anaiek margo geruza baten gainean hura erabat ezkutatu gabe beste bat zabaltzea lortu zuten, halako moduan ezen, optikaren efektuengatik, sekula ikusi gabeko tonuak lortu ziren.\nTeknika berri hura berehala zabaldu zen. Leonardok, adibidez, sfumatoa asmatu zuen, olioa disolbatzailean nahastuta erabiliz. XVI. mendeko pintore veneziarrek, Tizianok gehienbat, lausotuaren teknika asmatu zuten; gero, barrokoko maisuek hobetu zuten. Handik hara pintura kolorezko orban multzoa bihurtu zen, eta lausotasunek, gardentasunek eta margo geruzaren egiturak berak sortzen zituzten efektuen bidez orbanok forma zehatza hartzen zuten behatzailearen begian.\nBaina olioak ere bazituen eragozpenak. Denbora igarotzean horitu egiten zen eta zenbaitetan, herdoilduta, obraren jatorrizko margoak eraldatzen zituen.\nXVI. mendean, olioaren erabilera zabaltzeaz gainera, margo-oihalak egurrezko armazoietan josita erabiltzen hasi ziren.\nHala, tamaina handiko lanak biribilkatuta garraia zitezkeen. Horrela erabiltzeak baina ez zion onik egiten oihalari, arrakala txikiak sortzen baitziren pinturan. Oihalaren geruza babesgarriagatik ere sortu zen arazorik, bai pinturaren olioak babesgarrian zehar irazita oihala erretzen zuelako, bai olioa desagertuz gero koloreek distira guztia galtzen zutelako.\nPinturagatik eta euskarriarengatik ez ezik pinturaren babesgarri zabaltzen zen bernizarengatik ere izaten zen arazorik: denbora igaro ahala horitu eta pitzatu egiten zen. Margolana bukatutakoan bernizik ez eman beharrik izateko, zenbaitetan pinturak berak izaten zuen berniza, baina halakoetan, koadroaren gainaldean aldaketarik izanez gero, galdu egiten ziren suspentsioan dauden pigmentuak, eta izugarri zailtzen ziren garbitze eta zaharberritze lanak.\nFormula kimiko industrial berriei esker gaur egun ez da horrelako arazorik.\n1840. urteaz gero olio pintura metalezko hodi estandarretan saltzen da.\nMargo binilikoak eta akrilikoak erretxina sintetikoen erabileratik sortu ziren.\nPintura horiek, uretan nahastuta erabilita, tenperaren edota are akuarelaren antzekoak dira. Akrilato molekulei esker margo geruza gotor eta meheak ateratzen dira, oso kolore distiratsukoak. Margo horrek duen erretxinari esker margo geruzak bata bestearen gainean zabal daitezke. Eragozpen bat badu ordea, berehala lehortzen da. Edozein gainaldetan zabal daiteke, ez du aldez aurretik inolako babesgarririk behar.\nMargolanen salmenta.\nGrafiko interaktibo honetan garestien saldu diren margolanak aurkezten ditugu:\nMargolari ospetsuak.\nPizkundekoak.\nMargolari klasikoen artean, Berpizkunde garaian nabarmendu ziren Leonardo da Vinci, Raffaello, Botticelli, Michelangelo eta Albrecht Durer handiak, besteak beste.\nBarrokoak.\nBarrokoan bestela Rembrandt, Pieter Paul Rubens eta Diego Vel\u00e1zquez oso nabarmentzekoak dira.\nErromantikoak.\nErromantizismoan azpimarratzekoak dira Eug\u00e8ne Delacroix, Jean-Fran\u00e7ois Millet, Th\u00e9odore G\u00e9ricault eta Francisco Goya, besteak beste.\nModernoak.\nArte modernoan, Edvard Munch, Vasili Kandinski, Gustav Klimt, Joan Mir\u00f3 eta Pablo Picasso, beste batzuen artean.\nEuskal Herriko margolariak.\nEuskal artisten artean, Aurelio Arteta, Jose Luis Zumeta eta Menchu Gal dira aipagai, bereziki."}
{"id": "84581", "revid": "119347", "url": "https://eu.wikipedia.org/wiki?curid=84581", "title": "Joan Baptista Humet", "text": "Joan Baptista Humet i Climent (Navarr\u00e9s, Valentzia, 1950eko urtarrilaren 4 - Bartzelona, Katalunia, 2008ko azaroaren 30a) Terrassan bizi zen valentziar jatorriko kantari eta musikagilea zen. Katalanez zein gaztelaniaz konposatu zuen.\nBizitza.\nTxikitatik Terrassan bizi zen, bere aitak ehungintzazko enpresa bat baitzuen. 1968an Bartzelonara joan zen arkitektura ikastera eta han, Joan Manuel Serrat kantaria ezagutu zuen. Honek abesten hasteko konbentzitu zuen. 1968an, 18 urterekin, Humetek bere lehendabiziko kontzertua eman zuen Terrassako antzokian. Bi urtez Llu\u00eds Llachen kontzertuetan hasierako abeslaria izan zen.\n1970ean bere lehendabiziko diskoa kaleratu zuen Columbia diskoetxearekin. 1971an \"Gemma\" abestia bere lehenengo arrakasta lortu zuen. Gemma abestia, bere koinataren omenez konposatu zuen eta Enderrock aldizkariak, XX. mendeko katalanezko 100 abesti onenen artean kokatzen zuen.\n1973an bere lehenengo disko luzea \"Fulls\" (hostoak) kaleratu zuen. 1975ean bere bigarren diskoa kaleratu zuen, \"Di\u00e1logos\" (elkarrizketak), oraingoan gaztelaniaz eta Movieplay diskoetxearen zigilupean.\n1979an bere katalanezko bigarren eta azken diskoa kaleratu zuen \"Fins que el silenci ve\", Movieplay diskoetxearen zigilupean. 1981ean diskoetxez aldatu zen eta RCAra pasatu zen, bertan \"Hay que vivir\" argitaratu zuen.\n\"Amor de aficionado\" (RCA, 1982) eta \"S\u00f3lo soy un ser humano\" (RCA, 1984) diskoen ondoren, Ariola multinazionalak RCA diskoetxearen kontrola hartu eta arau berriak ezarri zituen, Ariolan zeuden artistei lehentasuna emanez besteak beste. Horrenbestez, Humetek musika egiteari uztea erabaki zuen. 2001. urtean musikaren mundura itzuli zen eta 2004an \"S\u00f3lo baje a comprar tabaco\" disko autoekoiztua argitaratu zuen Validance zigilupean.\n2008ko abenduaren 1ean hil zen sabeleko minbiziak jota."}
{"id": "84582", "revid": "105290", "url": "https://eu.wikipedia.org/wiki?curid=84582", "title": "Arte eta Zientzien Hiria", "text": "Arte eta Zientzien Hiria (Valentziera \"Ciutat de les Arts i les Ci\u00e8ncies\", gaztelaniaz \"Ciudad de las Artes y las Ciencias\"), Valentzian, Espainian dagoen multzo arkitektoniko kultural eta aisialdiko bat da.\nMultzoa, Santiago Calatrava eta Felix Candelak diseinatua, 1998ko apirilak 16an inauguratu zen, L'Hemisferic irekiz. Arte eta Zientzien Hiriko azken osagaia, Sofia Erregina Arte Jauregia, publikoki, 2005eko urriak 9an aurkeztua izan zen, Valentziako Erkidegoko egunean, bere programazio erregularra, urtebete geroago arte hasi ez zen arren.\nArte eta Zientzien Hiria, Turia ibaiaren ibilgu zaharreko amaieran dago, 1980ko hamarkadan, lorategi bihurtu zen ibilgua, 1957ko Valentziako uholde handiaren ondorioz ibaia desbideratu ondoren. Gaur egun, turismo aldetik, Valentziako tokirik erakargarriena da. Hasiera batean, lanen gastu osoa 25.000 milioi pezeta (150 milioi euro) izango zela zenbatetsi zen; azkenean, ordea, 1.102.903.740,66 euro izango ziren (eraikinen ekipamendua kontuan hartu gabe, eta \u00c0gorari oraindik estalki mugikorra jarri ez zaiolarik).\nEraikinak.\nMultzoa osatzen duten eraikinak, inauguratu diren ordenan, hauek dira:\nProiektatu ziren baina egin ez diren eraikinak:\nProiektuaren sorrera.\nAntonio Ten Ros doktoreak, Valentziako unibertsitateko irakaslea, lehen aurreproiektua egin zuen, \"Vilanova, Una Ciudad de las Ciencias para Valencia\" izenekoa, 1989ko maiatzean Generalitatera ofizialki aurkeztu zena. Bere atzetik, 1990ean, aurreproiektu orokor bat idatzi zuen formalki, 92.650.000 pezeta (556.000 euro), Valentziako Unibertsitateak kudeatzen zuen. Antonio Ten Ros [2] 56 zientzialari, museo eta diseinatzailek osatutako taldea izan zen, 32 liburukitan, Lerma presidenteari, Generalitateko jauregian, 1991ko abenduaren 21ean.\nMuseoa, erdigunea izango zen, honengandik abiatuta, multzo bat egongo zelarik, erdi kulturala, erdi turistikoa \"Valentzia toki enblematiko egiteko\" balioko zuena, Lerma beraren hitzetan lanak aurkeztu zirenean, bi urte beranduago. Ciutat de les Ci\u00e8ncies, Consellak ekimenari ematen zion izena zena, 370 metroko dorre batetaz, (garai hartako munduko hirugarren handiena) planetario batetaz, eta zientziari buruzko museoaz osatuta zegoen. Lanen gastu osoa 25.000 milioi pezeta (150 milioi euro) izango zela zenbatetsi zen; azkenean, ordea, 1.102.903.740,66 euro izango ziren (eraikinen ekipamendua kontuan hartu gabe, eta \u00c0gorari oraindik estalki mugikorra jarri ez zaiolarik).\nEgitasmo hark, hasiera-hasieratik, oposizioaren mesfidantza piztu zuen. PPk, Zientzien Hirian, ekimenaren bultzatzaile ziren sozialisten egoa puzteko balioko zuen lan faraoniko bat ikusi zuen. Komunikazio dorrea izan zen kritika gehien jaso zituena. Hala eta guztiz ere, lanak, legezko ibilbideak jarraitu zituen bere eraikuntzarako.\nEraikitzea.\nLanak hastea.\n1991ko maiatzean, Consellak, lurraldeak uztea onartu zuen, lau hilabete beranduago, Santiago Calatravak diseinaturiko egitasmoa aurkeztu zuen, eta, urte haren amaieran, lanak eman zitzaizkien enpresentzako zubi bezala balioko zuen enpresa publiko bat eratzeko baimena eman zuen. Lanak, 1994an hasi ziren.\nEgitasmo haren barne historia, baina, ezberdina da. Museoa diseinatu zuen taldeak, ez zuen begi onez ikusi Santiago Calatravak eraikina pentsatzen zuen era, eta ezadostasun asko egon zen.\nLanak geldiarazi eta proiektua berriz definitzea.\nLanak emanak eta dorrearen funtsezko zatiak eraikirik, PPk, Generalitateko presidentzia lortu zuen, eta, handik gutxira, egitasmoa geldiarazi zuen. Jose Luis Olivas, Ekonomia eta Hazienda kontseilariak, lanak geldiaraztea agindu zuen, eta gobernu autonomikoak, Zientzien Hiria, \"filosofia ezberdin batekin\" berriz diseinatuko zuela adierazi zuen. Polemikaz jositako lau hilabeteren ondoren, Consellak, Calatravaren egitasmoa berriz hartzea proposatu zuen, baina ez komunikazio dorrea, non ur iturri handi bat jarri zuen, \"txorrotatxoa\" bezala bataiatua komunikabideen aldetik.\nMultzoaren birdefinizioak, artea gehitzen zion zientziari, Ciutat de les Arts i les Ci\u00e8ncies edo Arte eta Zientzien Hiria osatzeko, Lermaren gobernuan proiektaturiko eraikinetako bi mantentzen zituena (zientzien museoa eta planetarioa), sozialisten ekimenaren ikur zen dorrea ordezkatzen zuen opera jauregi batengatik eta osagai berri bat gehitzen zuen: parke ozeanografiko bat (L'Oceanogr\u00e0fic). Calatravak, bere hasierako lana berdiseinatu zuen, eta 1996ko ekainak 20an, bere bigarren egitasmoa aurkeztu zuen, non bera arduratuko zen eraikinetako hiru diseinatzeaz: L'Hemisferic giza begi eran, Arteen Jauregia eta Zientzien Museoa. Felix Candela mexikarrak, Calatravaren irakasleetako bat, eraiki zuen L'Oceanogr\u00e0fic eraikina. Bi urte geldirik eman ondoren, lanak 1997an berrabiarazi ziren.\nInauguratzea.\n1998ko apirilean ireki zituen ateak L'Hemisf\u00e8ricek. 11 hilabete beranduago, hauteskundeen atarian, Eduardo Zaplana presidenteak, Felipe Printzea Zientzien Museoa inauguratu zuen, lanak oraindik amaitu gabe zeuden arren. Museoa, jendearentzako, 20 hilabete beranduago ireki zen. 2002ko abenduak 12an, L'Oceanogr\u00e0fic ireki zen, Europako akuariorik handiena. Eta, 2005eko urriak 8an, multzo osoa, Arteen Jauregiaren irekierarekin amaitu zen, Filmotekaren egoitza izaera galdu zuena opera antzoki bihurtzeko, honen diseinua, Calatravaren beste eraikin baten oso antzekoa delarik: Tenerifeko Auditorioarena."}
{"id": "84583", "revid": "512", "url": "https://eu.wikipedia.org/wiki?curid=84583", "title": "Aitzol Zubizarreta", "text": "Aitzol Zubizarreta Ormaetxea (Bilbo, Bizkaia, 1974) euskal telebista aurkezlea da. Nahiz eta Bilbon jaio, gernikarra da. Kazetaritza ikasi zuen Leioan.\nTelebistaren munduan Canal Bizkaian hasi zen eta handik Euskal Irrati Telebistara pasatu zen. 2005etik 2008ra, ETB 2ko \"Teleberri\" albistegia aurkezten aritu zen, Julio Ibarrak albisteak aurkezteari utzi zionean hasi zen alegia. ETB3ko \"Mundua Gaur\" eta ETB 2ko \"El Punto\" eta \"Mundo.Hoy\" saioetan ibili zen. 2013an Eusko Jaurlaritzako Kultura eta Hezkuntza Saileko komunikazio arduradun izendatu zuten."}
{"id": "84585", "revid": "56334", "url": "https://eu.wikipedia.org/wiki?curid=84585", "title": "Kemen Lertxundi", "text": "Kemen Lertxundi (Ondarroa, Bizkaia, 1979) euskal abeslari eta olerkigilea da. Kemenek solfeo eta klarinete ikasketak egin zituen eta gaur egun musikako irakaslea da.\nTaldekideak.\nBere taldea ondorengo kideek osatzen dute:"}
{"id": "84591", "revid": "201", "url": "https://eu.wikipedia.org/wiki?curid=84591", "title": "Fusio nuklearra", "text": ""}
{"id": "84594", "revid": "1150", "url": "https://eu.wikipedia.org/wiki?curid=84594", "title": "Pradoko Museoa", "text": "Prado Museoa (gaztelaniaz \"Museo del Prado\") Espainia eta Europa osoko museorik garrantzitsuenetarikoa da, margolaritzan espezializatuta eta Madrilgo erdigunean kokatuta dagoena. 5.000 margolan eta 2.000 grabatu inguru gordetzen ditu, 700 eskultura baino gehiagorekin batera.\n1819an inauguratu zuten \"Museo Real de pinturas\" izenarekin Fernando VII.a Espainiakoa erregearen garaian, eraikina Karlos III.a erregearekin egin bazuten ere. XII. mendetik XIX. mendeko hasiera arteko artelanak biltzen ditu. Besteak beste, Rubens, El Greco, Tiziano, Francisco Goya eta Diego Vel\u00e1zquez margolarien lanak barne hartzen ditu.\nGaur egungo zuzendaria Miguel Falomir da, 2017tik postu horretan dagoelarik.\nBildumak.\nEspainiako margolaritza.\nMunduko bildumarik handiena gai horretaz, alde nabarmenarekin. Kronologiaren aldetik, XII. mendeko mural erromanikoetatik XX. mendera bitartekoa da.\nErdi Aroko margolarien artean, Bartolom\u00e9 Bermejo eta Berruguete daude, Pizkundekoen artean, Pedro Machuca eta Joan de Joanes; Manierismoan El Greco nabarmentzen da, eta Barrokoan, berriz, Zurbar\u00e1n, Ribera, Murillo eta Vel\u00e1zquez. Lau pintore horien lanak 200 baino gehiago dira. XVIII. mendekoan, Goyaz gain, Luis Mel\u00e9ndez eta Luis Paret daude. Egun, Goya ondoko pintura espainiarraren balorea handitu gogo da, Neoklasizismotik hasi eta Maria Fortunyn eta Sorollan buka.\nItaliako margolaritza.\nPizkundeko margolarien artean, Fra Angelico, Mantegna, Antonello da Messina eta Botticelli daude. Rafaelek edo bere lantegiak egindako 8 margolan ditu museoak. Veneziako eskola nabarmentzen da, Tiziano, Tintoretto, Paolo Veronese eta Bassano margolarien lanekin. Horretaz aparte, Correggio, Bronzino, Andrea del Sarto, Sebastiano del Piombo, Federico Barocci, Annibale Carracci, Caravaggio, Guido Reni, Luca Giordano ere badaude."}
{"id": "84595", "revid": "219", "url": "https://eu.wikipedia.org/wiki?curid=84595", "title": "Durangar", "text": ""}
{"id": "84601", "revid": "105290", "url": "https://eu.wikipedia.org/wiki?curid=84601", "title": "L'Oceanogr\u00e0fic", "text": " (katalanezko izena; \u00abozeanografikoa\u00bb esan nahi du), itsas habitatak irudikatzen dituen multzo bat da (itsasoak eta ozeanoak). Europako ozeanografikorik handiena da, 110.000 metro karratu eta 42.000.000 ur litrorekin. 2002ko abenduak 12an inauguratu zuten, eta Valentziako ekialdean dago, Arte eta Zientzien Hiria bezala ezagutzen den multzoaren barnean. Eraikinak duen nenufar formako estalkia Felix Candela mexikar arkitektoak egina da.\nDatu orokorrak.\nLurpean, Europako akuariorik handienak ditu. Han dauzkate 500 espezietako 40.000 animalia baino gehiago: arrainak, ugaztunak, hegaztiak, narrastiak eta ornogabeak barne. Besteak beste, armiarma karramarroak, pinguinoak, izurdeak, belugak, mortsak, itsas lehoiak...\nIzurdeen ikuskizun akrobatiko bat ere badu.\nUr gazia Malvarrosa hondartzatik ponpatzen da, beharrezko kalitate baldintza guztiak zainduta."}
{"id": "84603", "revid": "336", "url": "https://eu.wikipedia.org/wiki?curid=84603", "title": "Isolamendu bikaina", "text": "Isolamendu bikaina, (\"Splendid isolation\", ingelesez) Britainiar Inperioak XIX. mendearen amaieran izan zuen kanpo politikari erreferentzia egiten dion izen bat da.\nDoktrina honen arabera, Britainia Handiak, munduko edozein herrialderekin aliantza iraunkorrak ezartzea eragotzi behar zuen, bere interesak babesteko. Politika hau, Benjamin Disraeli eta Salisburyko Markesa bezalako lehen ministroek jarraitu zuten.\nIsolamendurako joera hori 1822an hasi zen arren (Britainia Handiak Europar Akordioa edo Metternich sistema utzi zuenean), terminoak bereziki Lord Salisburyren gobernuen garaiari egiten dio erreferentzia, 1885 eta 1902 urteen arteko garaiari.\nUste denez, Erresuma Batuak, politika \"berekoi\" hau, bere nagusitasuna mantentzeko zituen zailtasunengatik jarraitu zuen. Izan ere, biztanleria hazkunde handia zuen herrialdea zen, lehengaien inportazioen mende zegoena, potentzia handi guztien artean armadarik txikiena zuena eta defendatu beharreko muga handienak zituena. Ondorioz, ezin zuen bere inguruko herrialdeetako bakar batekin ere konpromezurik hartu, bere biziraupena arriskuan bailegoke.\nPolitika hau, Frantziarekin Entente Cordialea sinatu zuenean hautsi zen, 1904an."}
{"id": "84609", "revid": "56334", "url": "https://eu.wikipedia.org/wiki?curid=84609", "title": "Horsiese II.a", "text": "Horsiese II.a Amonen Apaiz Goren izan zen Tebasen, K.a. 835etik K.a. 800 arte, Antzinako Egiptoko XXII. dinastiaren garaian.\n...du/aut... Amonen Apaiz Gorenaren ustezko semea eta Amonen Apaiz Goren eta faraoia izan zen Horsiese I.aren biloba zen.\nAmonen Apaiz Goren bezala, bere aurrekoa, Osorkon II.a izan zen, eta, bere ondorengoa, Takelot.\nTakelot II.a eta Sheshonq III.aren garaikidea zen."}
{"id": "84610", "revid": "58701", "url": "https://eu.wikipedia.org/wiki?curid=84610", "title": "Nebkara", "text": "Nebkara edo Neferkara, Antzinako Egiptoko III. dinastiako balizko faraoia, Hunyren aurrekoa izango zena. Bere erregealdia, K.a. 2638 eta K.a. 2614 bitartean hedatuko zen (J\u00fcrgen von Beckerathen arabera).\nNebkara edo Neferkara Errege Zerrendetan.\nSoyfis izan liteke, 16 urteko erregealdia izan zuena, edo Tosertasis, 19koa izan zuena, Manetonen zerrendan, Julio Sexto Afrikanoren epitomearen arabera.\nBere garaiko eraikinak.\nZawyet el-Aryaneko \"iparraldeko piramidea\" ematen zaio, honen oinarriak, 110 metroko zabalera eta 180ko luzera duelarik, zenbait bloketan, Neferkara, Nebkara edo Nebkaren idazkunak dituena.\nN. Swelimek, eraikuntza hau, III. dinastiaren amaieran datatzen du, Lauerrek piramide honentzako proposatutako kronologiari uko egin eta IV. dinastian datatuz."}
{"id": "84611", "revid": "69297", "url": "https://eu.wikipedia.org/wiki?curid=84611", "title": "Eneko Abasolo", "text": "Eneko Abasolo Txabarri \"Abarkas\" (Iurreta, 1976) bertsolaria da, lanbidez okina izana bada ere, postari eta zorion banatzaile da egun. 1998an hartu zuen parte lehen aldiz Bizkaiko Bertsolari Txapelketan."}
{"id": "84612", "revid": "512", "url": "https://eu.wikipedia.org/wiki?curid=84612", "title": "Xabier Paya", "text": "Xabier Fidel \"Xabi\" Paya Ruiz (Getxo, Bizkaia, 1982) bertsolaria da. Interpretazio eta itzulpengintza eta piano ikasketak egin ditu. Itzultzaile, bikoizlari, ikerlari eta irakasle lanetan ibilia da. Fredi Paia anaiarekin batera eman zuen izena Algortako Bertso Eskolan. 2006an Bizkaiko Bertsolari Txapeleketa irabaztea lortu zuen.\nBestela, Donostia 2016ko Europako Kultur Hiriburuaren arduradun nagusien artean egon zen."}
{"id": "84614", "revid": "336", "url": "https://eu.wikipedia.org/wiki?curid=84614", "title": "Terpsikore", "text": "Greziar mitologian, Terpsikore (, \"Dantzan gozarazten duena\"), dantzaren musa da, dantzan, dantzari koroak laguntzeko propioa den olerkaritza-arinarena, eta kantu koralaren musatzat ere hartzen da. Neska gazte lirain bezala irudikatua, pozez beteriko kutsu batekin eta jarrera arinekoa. Lore sortek osatzen dute bere koroa, eta, bere eskuekin, lira bat jotzen du.\nMusa guztiak bezala, Zeus eta Mnemosineren alaba da. Elezaharren batzuetan, Terpsikore (ama bezala), Akeloo edo Fortzisekin batera (aita bezala), uhandreen guraso bezala agertzen dira (ahots ederreko itsas jainkosak), musekin lehiatzeko ausarkeria izan zutenak, nortzuk, garaitu, eta lumak kendu zizkieten. Lotsagorrituta, uhandreak, Siziliako kostaldera erretiratu ziren, non, bere kantuarekin, hain erakartzen zituzten marinelak, ezen, hauen itsasontziak beti harkaitzen aurka talka egiten zuten."}
{"id": "84615", "revid": "201", "url": "https://eu.wikipedia.org/wiki?curid=84615", "title": "Xabier Paia", "text": ""}
{"id": "84617", "revid": "9230428", "url": "https://eu.wikipedia.org/wiki?curid=84617", "title": "Frantziako Estatu Orokorrak", "text": " \nEstatu Orokorrak (frantsesez, \"\u00c9tats G\u00e9n\u00e9raux\") Antzinako Erregimeneko Frantzian erresumako estamentu (klase) guztien biltzarra zen. Erregeak ezohiko egoeretan biltzen zituen, krisialdi politikoren bati edo gerraren bati aurre egiteko, edota arlo militarrean edo zergetan laguntzeko. Parlamentuek ez bezala, Estatu Orokorrek ez zuten inolako gaitasunik legeen edo justiziaren arloan, eta ez dira biak nahastu behar.\nFrantziako Filipe IV.ak sortu zituen 1302an, bere erabakiek legitimazio handiagoa izan zezaten, Aita santuak emandako \"Ausculta fili\" izeneko buldaren aurka. Hastapenean, apaizteria, noblezia eta hiri onen ordezkariak biltzen zituzten eta, 1484ra arte, o\u00efl hizkuntzako eta oc hizkuntzako lurraldeek Estatu Orokor bereziak zituzten. Frantzian 1789ra arte segitu zuten biltzen. Azkenak, Luis XVI.ak deitu zituen Estatuaren zorra kitatzeko, baina ekainaren 27ko Pilotalekuko Zinaren ostean, Biltzar Nazionalak ordeztu zituen Estatu Orokorrak.\nAntzeko biltzarrak Herbeheretan (Estatu Orokorrak), Ingalaterran (Parlamentua), Eskozian (Parlamentua), Nafarroan (Gorteak) edo Germaniako Erromatar Inperio Santuan (Dieta), besteak beste, sortu ziren zio berdintsuak zirela medio. Izan ere, erregeen (edo nobleen) botereak zabaltzean, sistema feudalaren oztopoa topatu zuen. Feudalismoaren indarrekin elkarlanean aritu behar izan zuten haiengandik laguntza eta aholkua (\"auxilium et consilium\" latinez) lortzeko.\nEstatu Orokorrak Erdi Aroan.\nEstatu Orokorren lehen biltzarra 1302an gertatu zen, Frantziako Filipe IV.ak deituta. Horren aurretik, hanbait aurrekarik lehenengo pausoak eman zituzten. Hiribildu nagusietako ordezkariak zenbaitetan erregeak bilduak ziren jadanik; Filipe III.aren agindupean nobleziaren eta apaizteriaren biltzarrak egon bazeuden, nahiz eta bi estatuek erabakiak bereizita hartu.\nFilipe Ederraren eta Bonifazio VIII.aren arteko gatazkak ekarri zituen 1302ko Estatu Orokorrak. Kinka larri horretan, erregeak hiru estatuen aholkua jaso nahi zuen. Erregealdi horretan beste batzuetan deitu zituen erregeak, laguntza edo dirua emateko: denborak aurrera egin ahala, dirua izan zen deialdia egiteko zio nagusia.\nNeurri batean, Estatu Orokorren osaketa beti berbera izan zen. Lehen Estatuko kideak (apaizak), Bigarren Estatukoak (nobleak), eta Hirugarren Estatukoak, (gainerakoak) biltzen zituen beti. Nolanahi ere, urteak joan, urteak etorri, haien benetako boterea aldatuz joan zen. Adibidez, XIV. mendean, erregeak ezin zuen zerga orokorrik sortu. Koroaren menpe zuzeneko lurraldeetan ere, horrelakorik egin zezakeen, baldin eta justiziaren mailarik altuena haren esku bazegoen, bestela ez. Hiribildu pribilegiodunek beren buruari zergak jartzeko eskubidea zeukaten. Beraz, zerga orokorrak biltzeko, jaun eklesiastiko eta laikoen zein hiribilduen baimena behar zuen erregeak. Diru-laguntza horiek epe labur baterakoak izanda, Estatu Orokorrak nahiko maiz deitzen zituzten, eta erregeen gaineko boterea ez zen makala.\nAlabaina, XIV. mendeko bigarren erdian, Koroaren menpeko lurralde osoan zehar biltzen ziren zenbait errege zergak iraunkor bihurtzeko joera izan zuten, Estatu Orokorrek eginiko bozketak gorabehera. Esate baterako, Frantziako Joanes II.a ingelesek atzeman zutenean, hogei urtean erreskatea ordaintzeko beharrezko zergak bildu ziren Estatu Orokorrek inolako bozketarik egin ez zutela, nahiz eta urte horietan batzartu. Denboraren poderioz, XV. mendearen bigarren erdirako, zerga nagusiak (\"taille\" izenekoa, laguntzak eta gabela) iraunkor bilakatu ziren Koroaren onurarako, batzuetan Estatu Orokorren baimena emanda (hala, 1437an laguntzen kasuan).\nLuis XI.aren heriotzaren ostean, hiru ordenetako ordezkariak elkarlanean aritu ziren zergak berresteko eskubidea berriro eskuratzeko. \"Taille\" zeritzona bi urterako bakarrik bozkatu zuten eta, aldi berean, Karlos VII.aren erregealdiaren amaieran iritsi zen maila jaitsi zuten. Halaber, bi urte horiek amaitu aurretik erregeak deitu behar zituen zina lortu zuten, baina hitza ez zen gorde, eta 1560ra arte ez zituzten berriro deitu."}
{"id": "84618", "revid": "201", "url": "https://eu.wikipedia.org/wiki?curid=84618", "title": "Oc hizkuntzak", "text": ""}
{"id": "84620", "revid": "1150", "url": "https://eu.wikipedia.org/wiki?curid=84620", "title": "Beranduko Erdi Aroa", "text": ""}
{"id": "84621", "revid": "336", "url": "https://eu.wikipedia.org/wiki?curid=84621", "title": "Afrikaren feniziar zirkumnabigazioa", "text": "Herodoto historialariaren arabera (K. a. 484an jaioa) Afrikaren feniziar zirkumnabigazioa, Nekao II.a faraoiak bultzatu zuen (K. a. 610ean errege izendatua, eta lehen aldiz nabigatu zuen Afrika oso inguruan. Faraoiak, mendebalderanzko igarobide bat bilatu nahi zuen Itsaso Gorritik. Itsaso Gorria eta Mediterraneo itsasoa Nilo ibaiaren bidez lotuko zituen kanal bat eraikitzerako orduan huts eginez, mendebalderanzko igarobide bat bilatzen saiatu zen hegoaldetik. Herodotok, Afrika ingurunabigatu zutela dio, garai horretan Libia deitzen zena, zailtasunez beteriko espedizio batean, geldialdi luzeak egin zituena jatekoa lortzeko, eta Herkulesen Zutabeetara (Gibraltarko itsasartea) iristeko 2 urte behar izan zituena.\nBalentria hau, benetakoa ote den edo ez zalantzan jarri da denbora askoz, baina, bitxia bada ere, arraroena, Lurra laua zela uste zen garai batean, azkenik, istorioari sinesgarritasuna eman diona izan da: Herodotoren lanean, marinel feniziarrek, mendebaldera biratzean, (Itxaropen Onaren Lurmuturra), eguerdiko eguzkia eskuinean ikusten zutela esan izana da, hau da, Iparraldean, eta hau, bakarrik XVI. mendeko Kopernikoren mapa planetarioaren bidez uler zitekeen.\nLitekeena da espedizio honek bere ibilbidea Bojador lurmuturra baino haratago ez bete izana, euren norabidearen aurka zihoazen haize alisioen ondorioz, baina litekeena da, baita ere, espedizioa lurrez burutu izana, \"feniziar merkataritza ibilbideak\" jarraituz Afrika iparmendebaldetik, Afrika iparraldeko euren kolonietakoren batetaraino, eta, handik, berriz itsasoz Egiptorantz jarraitu.\nHala ere, badago bidaia hau zalantzan jartzen duen gertaera bat: Klaudios Ptolemaiosek egindako egiptoar mapetan, zortzi mende beranduago, ziurrenik Alexandriako Liburutegian, Afrika, hegoaldean igarobiderik gabe agertzen da, \"Terra Australis\" zeritzoneraino jarraituz. Zalantzazkoa da tamaina honetako gertaera bat ez erregistratu izana, Alexandrian, informazio garrantzitsua eman lezakeen edozein datu, testu eta mapetan bildua egongo baitzen, are gehiago faraoi batek antolaturik, eta, Ptolemaiosen maparik kontserbatu ez den arren, Pizkunde garaian, Mapa Mundiak egin ziren, Ptolemaiosek deskribatu zuen lez."}
{"id": "84622", "revid": "105290", "url": "https://eu.wikipedia.org/wiki?curid=84622", "title": "Bojador", "text": "Bojador \u2014\"Bojador lurmuturra\" bezala ere ezaguna\u2014 (arabieraz \u0631\u0623\u0633 \u0628\u0648\u062c\u062f\u0648\u0631 \"R\u0101's B\u016bj\u0101d\u016br\") Mendebaldeko Sahararen ipar-mendebaldeko kostaldean dago, Kanariar uharteetatik hego-hego-ekialdera.\nHistoria.\nBertara iritsi zen lehen europar nabigatzailea, Gil Eanes marinela izan zen, 1434an, bere hamabortzgarren espedizioan, Henrike Nabigatzailea printzeak bultzatuta. Ingurutik nabigatu zuten europar itsasontzi asko desagertu izanak, itsas munstroen existentzia eta Bojador lurmuturretik hegoaldera igarotzeko ezinezkotasuna bezalako mitoak sorrarazi zituen.\nKabotaje bidaietako ardura nagusiena, Bojador lurmuturretik gertu gertatzen diren haize aldaketak ziren, non, urtaro guztietan, gogor jotzen hasten diren ipar-ekialdetik. Azkenean, kostaldetik aldenduz, haize mesedegarriagoak zeudela ikusi zen. 1434tik aurrera, ibilbidea, portugaldarren eta beste herrialde batzuen espedizio berriei irekia geratu zen, lehenik Afrika hegoalderantz, eta, ondoren, Indiaraino.\n1884an, Espainiak, Bojador lurmuturraren kostaldea, bere subiranotasunpeko protektoratu bezala izendatu zuen. 1975ean, Espainia erretiratu zen, eta, Madrileko Akordioen ondoren, Maroko, inguru hura kontrolpean hartzen saiatu zen, Maroko eta Aljeriaren arteko lehiak abiaraziz, Fronte Polisarioak aldarrikatzeagatik, Arabiar Errepublika Demokratiko Sahararra 1976an aldarrikatu zuen erakundea."}
{"id": "84623", "revid": "336", "url": "https://eu.wikipedia.org/wiki?curid=84623", "title": "Madrilgo Akordioak", "text": "Madrileko Akordioak deritzenak, 1975eko azaroak 14an sinatu ziren, Madrilen, Espainia, Mauritania eta Marokoko ordezkarien artean, eta Mendebaldeko Saharari buruzkoak dira. Adierazpen politiko bat eta zenbait eranskin sekretuz osatuta daude.\nAdierazpen politikoak, Espainiak, Espainiar Sahararen administrazioa transferituko duela dio (baina ez subiranotasuna), Transferentzia hau, Espainiak, Marokok eta Mauritaniak osatutako hiru aldeko denbora baterako administrazio bati ematen zaio.\nAkordio honen baliotasun juridikoa, zalantzan jarri du Nazio Batuen Erakundeko Kontu Juridikoen Idazkari Orokor Erantsia eta Aholkulari Juridikoa den Hans Corellek, 2002ko urtarrilaren 29ko irizpen batean, Marokok sinatutako petrolioari buruzko akordioen legezkotasunari buruzkoa.\nEgia esan, akordio honen ondoren, Nazio Batuen Erakundeak ez ditu ez Maroko (ezta Mauritania ere bere garaian) Mendebaldeko Sahararen potentzia administratzailetzat hartu, Nazio Batuen erakundean, deskolonizatzeke dauden lurraldeen zerrendan agertzen dena.\nAdierazpen politikoarekin batera, eranskin sekretu batzuk zeuden, hauetatik, zati bat baino ez dena ezagutua izan. Eranskin sekretu ekonomikoek, Marokori, Fos Bucraa enpresaren %65a uztea adierazten zuen, Saharako fosfato aztarnategi aberatsak esplotatzen zituena, Espainiak, 20 urtez 800 itsasontzirentzako arrantza eskubideak lortzearen truke. Arrantza arloari dagozkion adostasun sekretuak, Marokok bete gabe utzi zituen.\nPolitikoki, Madrileko Akordioak, alauitar leinuaren pauso garrantzitsu bat izan ziren bere Maroko Handia egitasmoa lortze aldera."}
{"id": "84624", "revid": "119347", "url": "https://eu.wikipedia.org/wiki?curid=84624", "title": "Galileo (satelite bidezko nabigazioa)", "text": "Galileo izeneko satelite bidezko nabigazio sistema globala Europako Batasunak eta Europako Espazio Agentziak (ESA) elkarlanean eraikitzen ari diren nabigazio sistema da. Galileo izena, Galileo Galilei italiar fisikari eta astronomoaren omenez jarri zen. Sistema honek GPS sistemarekiko mendekotasuna murriztea du helburu, eta 2011rako haien zerbitzuak eskaintzen hastea zen helburua, baina oraindik ez da lortu.\nSatelite bidezko nabigazio sistema globalak, puntu jakin bateko koordenatu geografikoak zehazten laguntzen du. Sistema honek satelitez beteko konstelazioa erabiltzen du seinaleak transmititzeko, seinale horri esker, edozein lekuko kokapena jakin genezake. Satelite artifizialetan oinarritutako nabigazio-sistemak erabiltzaileei posizioari eta denborari buruzko informazioa eman diezaieke zehaztasun osoz, munduko edozein lekutan. Horretarako, hiru ardatz behar ditugu, berez, gizabanako edo objektu bat antzemateko: X ardatza, Y ardatza eta Z ardatza. Horregatik, gutxienez hiru satelite behar dira posizioa ezagutzeko, baina hau ez da horrela; izan ere, posizioa ezagutzeko gure hartzaileak (normalean mugikorrak) seinaleak satelitetik hartzaile heltzeko behar izan duen denbora kalkulatu behar du. Hala ere, sateliteko erlojua gure hartzailekoa baino zehatzagoa da, eta, ondorioz, akats bat sortzen da. Hori dela eta, satelite gehigarri bat behar da, hau da, guztira lau satelite behar dira, posizioa ahalik eta zehatzen ezagutu ahal izateko.\nGPS eta Galileoren arteko interoperabilitatea.\nHasieratik, proiektua irekia eta globala izango zela hautatu zuten, horrez gain, GPSarekin bateragarria izatea eta era berean era independentean ibiltzea nahi zuten. Galileok interoperabilitatea eta autonomia eskaintzen du bere sisteman:\nInteroperabilitatea lortzeko teknikak.\nCDMA eta PRN kodearen erabilera.\nSatelite bakoitzak hainbat kode bidaltzen ditu hartzaileak zein satelite izan den jakiteko eta horrela bere kokapena era egokian kalkulatzeko.\nBOC modulazioa.\nGPS eta Galileoren arteko bateragarritasuna bermatzeko diseinatu zen modulazioa da. Maiztasun-banda berean dauden seinaleen energia banatzen duen modulazioa da, hau da, seinalearen potentzia,maiztasun-bandaren edozein tokitan kontzentratu daiteke. Esandako modulazioak maiztasun zentral berberak dituzten seinaleen banaketa espektrala errazten du. GPS eta Galileoren garapenean ere, BOC modulazioa asko garatu zen. Hori dela eta BOC modulazio desberdinak garatu zituzten:\nGalileo sistemaren egitura.\nSatelite bidezko nabigazio sistemak hiru segmentu printzipalez osotuta daude.\nSegmentu espaziala.\nSegmentu espaziala satelitez bidez osotutako konstelazioa da. Erabiltzaileei zerbitzua emateko gutxienez 4 satelite egon behar dira eskuragarri era berean. Segmentuaren funtzio nagusiak honako hauek dira:\nTransmisio horiek sateliteetan dauden erloju atomiko oso egonkorrak kontrolatzen dituzte. Galileo proiektua amaitzen denean, 30 ( 27 satelite erabilgarri eta 3 ordezko satelite) satelite egongo dira Lurraren Orbita Ertainean (MEO), 23.222 kilometroko altueran. Esandako sateliteak ekuatorearekiko 56\u00b0-ko inklinazioarekin egongo dira plano orbital bakoitzean. Sateliteak plano bakoitzaren inguruan modu uniformean hedatuko dira eta 14 ordu inguru beharko dira Lurreko orbitaren ibilbidea egiteko. Arazoei aurre egiteko, hau da ,zeozerk huts egiten badu, plano bakoitzeko ordezko satelite bat izango dute . Ordezko satelite horiek mantendu edo zerbitzuen bilakaeraren jardueren arabera aktibatu eta esleituko dira. Plano orbital bakoitzak planoaren barruan uniformeki banatutako 8 satelite biltzen ditu eta satelite horien arteko desplazamendu angeluarra 15\u00ba da ondoko bi planoetan.\nGalileo sateliteak.\nSateliteek bere egitura eta mekanismoak dituzte orbitan mantentzeko, kontrol segmentuarekin komunikatzeko eta hartzaileei seinaleak bidaltzeko. Sateliteen erlojuak atal kritikoenak dira satelite bidezko nabigazio sistemetan, beraz zehaztasun handiko erloju atomikoak erabiltzen dira. Galieon sateliteek 3 fase izan dituzte.\nGalileo sateliteen fase esperimentala.\n2005 eta 2008. urteen artean bi satelite esperimental abiarazi ziren GIOVE-A eta GIOVE-B hain zuzen ere (\"Gelileo In-Orbit Validation\"). Misio honen eginkizuna Telekomunikazioen Batasun Internazionalak (ITU) emandako maiztasun-bandak mantentzea, teknologiak balioztatzea, MEO monitorizatzea eta Galileo seinaleak sortzea izan zen. Bi sateliteak paraleloan eraiki ziren erredundantzia emateko eta misioaren eginkizunak betetzeko.\nGalileo IOV fasea.\nFase honen betebeharra orbitan eta lurrean egindako proben bidez Galileoko espazioa, kontrol eta erabiltzaile segmentuak kalifikatzea izan zen. Fase honetan 4 satelite operatibo bidali ziren, lehen aipatutako GIOVE-A eta GIOVE-B sateliteak osatzeko. Lehenego 2 sateliteak 2011ko urriaren 21ean bidali ziren lehenengo orbita planora, beste bi sateliteak ostera, 2012ko urriaren 12an bidali ziren bigarren orbita planora.\nGalileo FOC fasea.\nFOC fasean, ( \"Full Operational Capability\") 2012-2016 urte bitartean, konstelazioa 18 satelite inguru haziko zela espero zen, aurreko faseko 4 sateliteak kontuan izanda. 2020. urterako 27 satelite operatiboz gehi 3 ordezko satelitez osotutako konstelazioa izatea espero dute.\nKontrol segmentua.\nKontrol segmentua edo lursail segmentua Satelite bidezko nabigazio sistema globalaren funtzionamendu egokiaz arduratzen da eta bere oinarrizko funtzioak hauek dira :\nGalileo kontrol segmentuak satelite konstelazio osoa, nabigazio sistemaren instalazioak eta zerbitzuen hedapena kontrolatzen du. Hori lortzeko, hainbat estazio desberdin daude:\nLurreko kontrol segmentua (GCS) galileo sateliteen konstelazioen kontrolaz eta kudeaketaz arduratzen da. Satelite konstelazio osorako TT&amp;C funtzioa eskaintzen du. TT&amp;C estazioek 12 metroko diametroa duten antenak erabiltzen dituzte datuak kontrol zentroen eta sateliteen artean era seguruan trukatzeko.\nLurreko Misio Segmentua (GMS) uplinkaz arduratzen da. Uplink horretatik, nabigazioa eta UTC denbora transferitzeko behar diren nabigazio edo osotasun datu mezuak bidaltzen dira. GMSak mundu mailako GSS sare bat du. Sare honek informazioa etengabe biltzen du eta gero GCCk informazio hori prozesatzen du Galileok nabigazio eta osotasun informazioa lortzeko. GMSak 3 harrera kanal paraleloz osotuta daude eta bakoitzak hainbat funtzio ditu:\nNabigazio eta integrazio datuak GCCtik sateliteetara bidaltzen dira 9 ULSak erabilita. Estazio horiek 3 m-ko diametroa duten antena parabolikoz osotuta daude. Uplinka erabiltzaile guztiei mundu osoan nabigazio eta integrazioari buruzko informazioa ematea bermatzeko diseinatuta dago, antena bakarra galtzearen ondorioz balizko porrotaren kasua bada ere. Integrazio edo osotasun informazioa oso garrantzitsua da; izan ere, erabiltzailerai oharra bidaltzen dio akatsen bat baldin badago. Gaur egun, hegazkinek ezin dute GPSa erabili integritate datuak ez duelako, adibidez.\nBi Lurreko Kontrol zentruak (GCC) segmentu honen muina dira. Bi Lurreko Kontrol Zentruak Fuzino (Italia) eta Oberpfaffenhofen (Alemania) kokatuta daude eta berne funtzio nagusiak hauek dira :\nErabiltzaile segmentua.\nErabiltzaile segmentua satelite bidezko nabigazioaren sistemaren hartzaileak dira. Hartzaileen funtzio nagusia sateliteak bidalitako seinaleak jasotzea eta bere posizionamendua jakitea da, horretarako hartzaileak ekuazio batzuk burutu behar ditu koordenatu zehatzak jakiteko. Hartzeileen osagai basikoak hurrengoak dira:\nGalileoren seinaleak.\nSateliteek nabigazio seinaleak igortzen dituzte etengabe bi maiztasun desberdin edo gehiagotan ( L bandan) . Seinale hauek 3 osagai dituzte:\nAlboko irudian ikusten dugun moduan Galileok 3 maiztasun-banda desberdin ditu eta beste nabigazio sistemekin partekatzen dira:\nGalileok 10 nabigazio seinale bidaltzen ditu lehen aipatutako 3 banden bidez. Seinale horiek hainbat zerbitzu eskaintzeko diseinatuta daude.\nOS (Open Service).\nOS doako zerbitzua da beraz mundu osoak erabili dezake. Zerbitzua emateko 3 seinale eskaintzen dira.\nErabiliko diren maiztasun-bandak E5A, E5B eta E1 dira.\nPRS (Public Regulated Service).\nHonako zerbitzua segurtasun agintariei zuzenduta dago( poliziak, militarrak...), beraz sarbide kontrol handia behar da. Zerbitzua gobernuaren kontrolean dago eta \"jamming\" eta \"spoofing\" aurkako babesa du. Horrez gain, enkriptatutako bi seinalez osotuta dago.\nErabiliko diren maiztasun-bandak E6 eta E1 dira.\nCS (Commercial Service).\nZerbitzu hau, enkriptazio komertziala duten bi seinalez osatuta dago.\nErabiliko diren maiztasun-bandak E6 da.\nSAR (Search and Rescue).\nGalileo seinale bat erreskatearen koordinazio zentroarekin lotuta egongo da eta erabiltzaileei haien egoeraren berri eman dutela jakinaraziko die.\nSoL (Safety-of-Life).\nHonako zerbitzua eskuragarri dago jada abiazioentzako (ICAO).\nErabiliko diren maiztasun-bandak E5A, E5B eta E1 dira."}
{"id": "84625", "revid": "119347", "url": "https://eu.wikipedia.org/wiki?curid=84625", "title": "Nafar-aragoiera", "text": "Nafar-aragoiera Erdi Aroan Ebro arroan, Errioxan, Nafarroako Erriberan, Aragoin eta Valentzian ere, hitz egiten zen hizkuntza erromantzea izan zen. Nafarroako erresuman, administrazioaren hizkuntza arrunta izan zen. Egun Aragoiko Pirinioetako hainbat bazterretan oraindik mintzatzen dena, aragoiera izenarekin.\nLatin arrunta oinarria izanda, euskarazko substratua inportantea da oso. Pirinioar-mozarabiar familiako hizkuntza hau aragoiera, nafarrera eta errioxaera erromantze kideak barnean ditu.\nSorrera.\nIru\u00f1eko Erresumaren lurralde musulman eta kristauetara hedatzeak nafarrez birpopulatu zuen konkistatutakoa. Iru\u00f1eko Erresumak Aragoiko konderriak bereganatu zituenean, etorkizunean Aragoiko koroa osatuko zuten lurraldeetan eragina izan zuen. Hizkuntza honen lehendabiziko aipamena (baita euskararena ere) Donemiliaga Kukulako glosetan agertzen da.\nNafar-aragoiera Errioxa Garaia eta Ribagortza artean latin arruntaren bilakaera da. Sobrarbek bere erromantze ere bazuen, Ram\u00f3n Men\u00e9ndez Pidalek \"Or\u00edgenes del Espa\u00f1ol\" liburuan argitaratutako XI. mendeko agirian ikusten denez diptongatu ez zuena.\nLatin arrunta oinarria izanda, inguruko hizkuntzek ere bere eragina izan zuten sorreran. Garatu zen eskualdeko jatorrizko hizkuntza euskara izan zen. Guillermo Fat\u00e1sek dio VIII. eta IX. mendeen arteko zenbait historialari musulmanen esanetan (tartean Ibn Hayyan, Muqtabas, Al'Udri edo Tarsi) Erdialdeko Pirinioetan, antzinako Zeretanian, baskoiarekin lotutako herri bat bizi zela, \"Certaniyyin\" edo \"Sirtaniyyin\" izenekoa. Herri hau Gallego ibaiaren arroan bizi zen.\nEgungo aragoieran arro zeltak euskarazkoak baino gutxiagoak dira. Batzuetan, zeltiberierarekin baino galiako zeltarekin du lotura estuagoa, adibidez, \"bruco\" (txilarra), \"ara\u00f1\u00f3n\" (elorri beltza), \"artica\", \"borda\" (korta), \"garmo\" (mendiko larrea), garra. Horrek baskoiek Gaskoiniatik zetozela adierazi dezake.\nErdi Aroko zabalkuntza.\nAlfontso I.a Nafarroakoak Zaragozako taifa konkistatu zuenean, irabazlearen hikuntza zen nafar-aragoiera egungo Zaragoza, Teruel, Castell\u00f3 eta Valentziako probintzietara hedatu zen. Mediterranear itsasoaren kostaldea, berriz, katalanek birpopulatua zenez, nafar-aragoiera barnekaldean geratu zen. Era berean, litekeena da nolabait egungo Soria eta Murtziara zabaltzea ere.\nNafar-aragoien hizkuntzak eta beste taldeenek laster elkar ukitu zuten bertan zeuden mozarabiar eta muladiak, barnekaldea birpopulatu zuten okzitaniarrak, Sartaldeko Zerrendan bizi ziren katalanak... horrela bere nortasun ezaugarri asko galdu eta gaztelania errazago sartu zen eskualde berrietan.\nEztabaidagaiak.\nDonemiliagako glosetako erromantze hitzen hizkuntza.\nHizkuntzalari batzuen ustez Donemiliagako glosetan agertzen diren erromantze hitzak ez dira gaztelaniazkoak, baizik eta Errioxan hitz egiten zen nafar-aragoieraren aldaerakoak. X. mendeko Errioxa Garaia ez zen Gaztelako konderriaren zatia, XI. mendean konkistatu zuelako. Gainera glosetan nafar-aragoieraren bilakaera fonetikoa azaltzen da (adibidez, \"lueco\" (gero), \"get\" (da, egungo aragoieraz \"ye\"), \"plicare\" (heldu), \"feito\" (egina)) gaztelaniaz agertu ez zirenak.\nNafarroako Erresumako hizkuntzak.\nErdi Aroan, hasieran Iru\u00f1eko Erresuman, eta gero Nafarroakoan, lau hizkuntza mintzatzen ziren: euskaraz, iparraldean gaskoiz, mendebaldean gaztelaniaz, eta hegoalde eta ekialdean nafar-aragoieraz. Nafarroako toponiman oraindik nafar-aragoieraren arrastoak aurkitu ditzakegu:\nNafar-aragoieraren aldaerak.\nX. mendean Ribagortzako konderria - 872 arte Tolosako kondeen eskupean zegoena- Aragoiko konderriarekin lotu zen. Lotura Bolta\u00f1a musulmanen eskuetatik konkistatu zutenean gauzatu zen, Sobrarbe lurralde bien arteko lotura bihurtu baitzen. Gero Andregoto Galindezek Gartzia I.a Nafarroakoa ezkondu eta Iru\u00f1eko Erresumak batu zituen lurraldeak.\nBatzuk egungo aragoieraren aldaerak berriki gertatutakotzat hartu arren, ekialdea eta mendebaldearen arteko ahoskatze eta lexiko desberdintasunak antzinakoak dira, behintzat bertan bizi diren iacetani eta ilergetes bezain zaharrak. Beraz, egungo dialektoak jadanik nafar-aragoieran ere bazeuden, alde batetik Jaka inguruan (Echo eta Ans\u00f3 ibarretan) eta bestetik Ribagortza inguruan aritzen zirenak.\nDesagerpena.\nNafarroako Erresuma eta Aragoiko Erresuma banatu ahala, nafar-aragoiera egungo aragoiera bilakatu zen. Era berena, XV. mendetik aurrera, gaztelaniak nafar-aragoiera ordezkatu zuen Nafarroa, Aragoi eta Castell\u00f3n. Lehendabizikoz Gorteak izan zuen gaztelania ama hizkuntza, hortik Zaragoza bezalako erdialdeko hiri nagusien klase-garaietara pasa zen, handik erdialdeko, ekialdeko eta hegoaldeko herri xumera pasa zen, batez ere ondo komunikatutako eskualde lauetan. XVI. mendean Jal\u00f3n eta Calatayudeko moriskoek oraindik aragoieraz mintzatzen zuten. XIX. mendean ia Huescako probintzia osoan (sartaldea izan ezik) eta Zaragoza inguruan mintzatzen zuten. 1950 eta 1960ko hamarkadetan belaunaldi berriei eskualdatzeari utzi eta zuen hedadura urritik %80a galdu zen. Egun desagertzear dago eta apenas mintzatzen den zenbait ibar sakabanatutan, tartean Echo Ibarrean edo Gista\u00edn-en.\nOndareak.\nEgungo gaztelaniak nafar-aragoierazko erroa duten zenbait hitz dauzka. Hona hemen adibide batzuk:\nOraindik badaude nafar-aragoierazko toponimo batzuk, adibidez Zaragozako Valdefierro auzoaren izena, nahiz eta gutxi izan, Nafarroan euskarazko jatorria eta Zaragoza eta Teruelen mozarabiar jatorria dutelako; izan ere bai \"Zaragoza\" bai \"Teruel\" hitzak mozarabiarrak dira. Nafar-aragoierak, gaztelaniak ez bezala, apenas aldatu zuen mozarabiar toponimia eta egungo \"Castellote\", \"Tauste\", \"Caspe\", \"Jarque\" toponimoek aragoieraz ez zuten azkeneko \"E\"."}
{"id": "84629", "revid": "336", "url": "https://eu.wikipedia.org/wiki?curid=84629", "title": "Pizo G\u00f3mez", "text": "Jos\u00e9 Antonio G\u00f3mez Rom\u00f3n, (Eibar, 1964ko urtarrilaren 7a - ) euskal herritar futbolari ohia da.\nEgun COPE enpresaren \"Radio Navarra\" irratiaren kirol-zuzendaria da. Euskal Herriko futbol selekzioarekin ere behin jokatu zuen."}
{"id": "84630", "revid": "1545", "url": "https://eu.wikipedia.org/wiki?curid=84630", "title": "Pizo Gomez", "text": ""}
{"id": "84632", "revid": "336", "url": "https://eu.wikipedia.org/wiki?curid=84632", "title": "I\u00f1igo Lizeranzu", "text": "Jesus I\u00f1igo Lizerantzu Otxoa, (Bilbo, 1959ko martxoaren 13a - ) euskal herritar futbolari ohia eta entrenatzailea da. Atzelari indartsua zenez, \"Rocky\" ezizena izan zuen, Sylvester Stalloneren filmatik hartuta."}
{"id": "84638", "revid": "336", "url": "https://eu.wikipedia.org/wiki?curid=84638", "title": "Julio Salinas", "text": "Julio Salinas Fern\u00e1ndez, (Bilbo, 1962ko irailaren 11 - ) euskal herritar futbolari ohia da. Anaia Patxi futbolaria ere bazen. Egun La Sexta telebista-katearentzat lan egiten du.\nEuskal Herriko futbol selekzioarekin ere hiru partida jokatu zituen, hiru gol lortuz."}
{"id": "84639", "revid": "336", "url": "https://eu.wikipedia.org/wiki?curid=84639", "title": "Miguel \u00c1ngel Sola", "text": "Miguel Angel Sola Elizalde (Iru\u00f1ea, 1957ko irailaren 29a - ) euskal herritar futbolari ohia eta entrenatzailea da."}
{"id": "84640", "revid": "336", "url": "https://eu.wikipedia.org/wiki?curid=84640", "title": "Gioconda", "text": "Gioconda, zeina Mona Lisa izenez ere ezaguna baita, Leonardo da Vinci toskanarraren margolan bat da, XVI. mendearen hasierakoa. Leonardoren margolan garrantzitsuenetatik azkenekoa da.\nZalantzarik gabe, artearen historia osoko margolanik ospetsuenetako bat da, eta ezin konta ahala aipamen egin izan dira berari buruz. Margotu zenetik, inspirazio-iturri izan da askotariko lanetarako, hala nola margolanak, eskulturak eta nobelak, bai eta zurrumurru eta faltsifikazioetarako ere. Margolanaren sona areagotu egin zen lapurtu zutenean, 1911ko abuztuaren 21ean.\nMakal zurezko xafla baten gainean margoturiko olio-pintura da, eta behatzaileentzat harrigarri samarra gertatzen da, bere tamaina nahiko txikiarengatik (77 x 53 cm).\nFrantziako Estatuaren jabetzakoa da, eta gaur egun Parisko Louvreko museoan dago erakusgai.\nNor zen Gioconda?\nAzalpen tradizionalaren arabera, Lisa Gherardini zen; hots, Francesco del Giocondo izeneko Florentziako zeta-merkatari aberatsaren emaztea. Merkatari horrek 1503an Leonardo da Vinciri bere emaztearen erretratua egin zezala eskatu zion, beren etxe berrian jarri eta izan zuten bigarren semearen jaiotza ospatzeko.\nHorrenbestez, \u201cGioconda\u201d izena senarraren abizenaren eratorpen bat da. Adierazi beharrekoa da, bestalde, italieraz \u201cgioconda\u201d hitzak \u201calai\u201d esan nahi duela. Herrialde anglosaxoniarretan erabiliagoa da \u201cMona Lisa\u201d izendapena. Izen horren jatorria italierazko \u201cma donna\u201d da; alegia, \u201cene andrea\u201d. Espresio horrek bilakaera bat jasan du, \u201cma donna\u201dtik \u201cmadonna\u201dra, eta hortik \u201cmona\u201d laburdurara. Beraz, \u201cmona\u201d da norbaiti deitzeko era adeitsu bat, ingelesezko \u201cmy lady\u201d, gaztelaniazko \u201cmi se\u00f1ora\u201d edo frantsesezko \"madame\" esapideen parekoa.\nIrudiaren deskribapena.\nLisa, emakume gaztea, 1503an 24 urte inguru baitzeuzkan, aulki batean eserita agertzen da, terraza batean (edo, zehazkiago, loggia bat: etxe baten fatxadan irekitako balkoi baten tankerako galeria edo korridore bat, kanpoalderantz irekia,eta zutabez eutsitako arkupe-itxurako espazioa eratzen duena; gehienbat Italian erabilitako elementu arkitektonikoa da). Haren atzealdean paisaia aski ezezagun eta ez oso abegitsu bat zabaltzen da, ametsetakoa bezalakoa, giza presentziaren bi adierazle bakarrik erakusten dituena: bidea eta zubi bat. Aulkiaren eskutokia margolanaren planoarekiko paralelo dago. Emakumearen aurpegia eta bere ezkerralderanzko begirada margolanaren behatzaileari zuzenduta daude (oso ezohikoa garai hartako margolanen artean).\nGiocondak masail beteak eta kopeta zabala dauzka. Aipagarria da ez bekainik ez betilerik ez izatea, eta horretarako azalpen ezberdinak proposatu izan dira: batek dio Leonardok azken ukitu gisa margotu zituela jadanik lehorra zegoen pinturaren gainean, eta handik urte askora margolana lehenbizikoz garbitu zenean, disolbagai desegokia erabiltzeagatik bekainak ezabatu egin zituztela. Beste azalpen baten arabera, Leonardok ez zion inoiz bekain eta betilerik margotu, espresioa anbiguoago uztearren, edo, agian, obra amaitzera inoiz ez iristeagatik ere. Esan izan da, halaber, Giocondaren garaiko emakumeen artean ohikoa zela ile horiek depilatzea, itsusitzat jotzen omen baitziren.\nAho itxiaren ezkerraldeko ertzak irribarre bat iradokitzen du.\nEzkerreko eskuak aulkiaren ezkerreko eskutokiari heltzen dio, eta eskuineko eskuaren behatz lirainak dotoretasunez bermatuta daude ezkerreko eskuaren gainean.\nIlearen gainean mantelina edo buru-oihal fin bat jarrita dauka, eta ezkerreko sorbaldaren gainean kapa bati eusten dio.\nEmakumea bizkarra zuzen-zuzen duela dago eserita, besoak antxumatuta, bere baitan bilduta dagoen norbaiten jarrera erakutsiz. Horrez gain, aulkiaren eskutokiak ere Giocondaren eta behatzailearen artean halako bereizketa bat ezartzen duen elementu gisa funtzionatzen du. Emakumearen begirada, ordea, behatzailearengan finkatuta dago, komunikazio isil horretarako gonbita luzatuko balio bezala.\nMona Lisaren aurpegia, lepoa, bularra eta eskuak argitasun beraren distirarekin nabarmentzen dira. Argituriko aurpegiak bere inguruan elementu askoz ere ilunagoak dituenez, (ilea, buruko oihala, itzalak) indar are handiagoz erakartzen du behatzailearen begirada. Era horretan, efektu bitxi bat sortzen da: emakume misteriotsu horrenganantz erakarriak sentitzen gara, baina harengandik distantzia jakin bat gordetzera behartuta gaude.\nEzaugarri garrantzitsuak.\nErnst Gombrich artearen historialariak dioen bezala, Giocondak egiazki bizirik dagoela dirudi: izaki bizidun bat izango balitz bezalaxe, guk begiratzen diogun bakoitzean itxura ezberdin bat antzematen diogu: batzuetan, nolabaiteko iseka-keinu bat sumatzen diogu; beste batzuetan, ordea, halako goibeltasun-kutsua.\nGombrichek dioenez, Leonardok efektu hori lortzen du \"sfumato\" deritzon teknikaren bitartez. Teknika horren ideia nagusia da margolariak margolana hein batean behatzailearen irudimenaren baitan laga behar duela. Alegia, zer edo zer guztiz zehaztu gabe utzi behar du, behatzaileak gainontzekoa asma dezan. Horregatik, zenbait forma lausoturik utziko ditu, itzalguneekin nahasten diren arte: hain zuzen ere, ahoaren ertzak eta begien ertzak lausotzen ditu, horiek baitira aurpegi baten espresioan eragin handiena dutenak. Horregatik ez dugu inoiz erabateko ziurtasunez ondorioztatzen zein aldartez ari zaigun egiazki begiratzen Gioconda.\nBadago beste ezaugarri bat Giocondaren espresioaren ulerbide-aniztasuna areagotzen duena: atzealdeko paisaia. Arretaz begiratuz gero, ikus daiteke paisaia hori erdibituta agertzen dela, eskuinaldeko paisaiaren horizontea askoz ere altuago baitago ezkerraldekoa baino. Bi paisaiek bat egingo luketeneko puntua Giocondaren buruak estaltzen du. Horren ondoriozko efektua zera da, gure begirada ezkerraldera zuzentzen dugunean, emakumeak altuago dirudiela eskuinaldera begiratzen dugunean baino. Eta horrekin batera, emakumearen aurpegiera ere modu ezberdinean ikusten dugu, Gombrichek ohartarazten duenez.\nMargolanaren joan-etorriak eta gorabeherak historian zehar.\nMargolana bukatu ondoren, Leonardok Erromara eraman zuen, eta gero Frantziara, eta hantxe egon zen, Leonardo hil arte. Gauza jakina da Frantziako errege Frantzisko I.ak eskuratu zuela margolana, baina ez dago argi ea hori 1517an izan zen (alegia, Leonardo hil baino lehen), ala Leonardoren heriotzaren ondoren, 1519an. Erregea zendu eta gero, obra Fontainebleaura eraman zuten, gero Parisera eta, azkenik, Versaillesko jauregira, Luis XIV.aren bildumara. Frantziako Iraultzarekin, Louvre Museora iritsi zen. Alabaina, Napoleon Bonapartek handik eraman eta bere logelan zintzilikatu zuen. Napoleon deserriratua izan ondoren, Gioconda berriro Louvrera eraman zuten.\nLapurreta.\n1911ko abuztuaren 21ean, Vincenzo Peruggia izeneko 31 urteko gazte italiar batek margolana lapurtu zuen. Peruggia Louvreko langilea izandakoa zen, eta irekiera-ordu arruntetan museoan sartu eta armairu batean ezkutatu zen. Margolanari markoa kendu eta, arroparen azpian ezkutaturik, besapean zeramala irten zen, museoak bere ateak itxi ondoren. Lapurreta hura izugarrizko eskandalua izan zen Louvrerentzat, eta XX. mendeko arte-lapurretarik larriena dela esan izan da. Museoa aste oso batez itxita egon zen, lapurretari buruzko ikerketa erraztearren. Gobernuak Louvreko zuzendaria kargutik bota zuen, eta gertakariak hiru aste iraun zuen egunkarien titularretan. Herritar asko eta asko berariaz joan ziren Louvrera, beren begiekin ikustera margolanak utzitako hutsunea, eta saltzaile ibiltari ugari Giocondaren postalak eta irudiak saltzen hasi ziren Louvreren aurrean.\nSusmoak Guillaume Apollinaire poeta frantsesarengana bideratu ziren, hark behin esan baitzuen Louvreko museoa erre egin beharko luketela. Atxilotu eta kartzelara eraman zuten. Pablo Picassori ere galdeketak egin zizkioten, baina bai bata bai bestea aske utzi zituzten, azkenik.\nGiocondak utzitako hutsunea betetzeko, Rafaelek margoturiko \"Baldassare Castiglione\" margolana ipini zuten, Giocondaren eragin nabarmena agertzen duen irudi bat, hain zuzen ere. 1913an, Gioconda ez zen jadanik Louvreko obren katalogoan azaltzen.\nUstez, Vincenzo Peruggiak Italiara, \u201csorterrira\u201d, eraman nahi zuen Gioconda. Bere etxean Gioconda bi urtez ezkutatuta eduki ondoren, azkenik atxilotua izan zen, margolana Florentziako Galleria degli Uffizi museoko zuzendariari saltzeko ahaleginetan zebilenean. Margolana berreskuratu ondoren, Italiako zenbait tokitan erakusgai ipini zuten, eta gero Louvrera eraman zuten berriro ere. Peruggiak Italiako zenbait sektoreren goraipamena izan zuen, abertzaletasun-ekintza gisa hartua izan zenarengatik, eta hilabete gutxi batzuk bakarrik igaro zituen espetxean.\nBigarren Mundu Gerran, margolana berriro ere Louvretik eraman zuten; lehenbizi, Amboiseko jauregira, gero Loc-Dieu abade-etxera eta geroago Montauban-eko Ingres museora.\n1956an, margolanaren azpialdeak kalte larriak izan zituen, pertsona batek azidoz zipriztindu zuenean. Urte bereko abenduaren 30ean, margolanari harri bat jaurtiki zioten, eta horren ondorioz pigmentu-izpi bat galdu zuen ezkerreko ukalondo-aldean, geroago konpondu bazuten ere.\nTourn\u00e9e-ak.\n1961ean, AEBetako presidente John F. Kennedyk eta bere emazte Jacquelinek bisita egin zioten Charles de Gaulle-ri, amerikarren eta frantsesen arteko harremanak hobetzeko asmoz. De Gaullek onartu egin zuen Gioconda Estatu Batuetan erakustera eramateko proposamena, margolanaren arduradunak ados egon ez baziren ere. Horrela, ba, margolana Le Havreko porturaino eraman zen, motor-gidarien segizio batek babestuta, eta SS France luxuzko transatlantikoan garraiatu zuten Estatu Batuetaraino, propio egokituriko lehen klaseko kabina batean, uretan hondoratu ezineko kutxa berezi batean gordeta.\n1963ko urtarrilaren 8an, margolanari harrera egin zitzaion Washington-eko National Gallery of Art museoan prestaturiko festa-ekitaldi batean. Washingtonez gain, New Yorkeko Metropolitan Museum of Art-ean ere ikusgai egon zen Gioconda. The New Yorker aldizkariak eginiko kalkuluen arabera, margolanak izan zituen 1,6 milioi bisitarietako bakoitzak, batez beste, lau segundoz ikusi ahal izan zuen margolana, horretarako ilaran ordu askoz itxaroten egon ondoren.\nHamar urte geroago, 1973an, Gioconda Japoniara eraman zuten, orduan ere margolanaren zaintzaileak bisitarekin ados egon ez ziren arren. Tokiotik, margolana Moskura eraman zuten, Sobiet Batasunarekiko harremanak samurtzeko xedez.\nGaur egun, Louvre museoan dago ikusgai Gioconda: 2005era arte, Areto Arrosan; urte hartan, Estatuen Aretora lekualdatua izan zen. Museoan zehar jarritako errotulu batzuek bisitariei Gioconda dagoen tokiraino iristeko biderik motzena erakusten diete."}
{"id": "84645", "revid": "105290", "url": "https://eu.wikipedia.org/wiki?curid=84645", "title": "Fokasen Zutabea", "text": "Fokasen Zutabea, Rostraren aurrean eraikia, Erromatar foroan eta Fokas enperadore bizantziarrari eskeini edo berreskainia 608ko abuztuaren 1ean, Erromatar forora gehitu zen azken lana izan zen. Korintiar ordenako zutabeak 13,6 metroko garaiera du, eusten duen haitzurdinezko idulkia kontatu gabe, eta, dirudienez II. mendean eraikia izan zen.\nZimenduak adreiluekin eginak daude, argazkian ikus daitekeen bezala, baina ez zeuden ikusgai zutabea eraikia izan zen garaian. XIX. mendean industu zen Foroaren maila Augustoren garaiko zoladura arte; horrekin, zimenduak aurkitu ziren.\nZutabearen eraikuntza motibatu zuen arrazoi zehatza, ez da ezagutzen, Fokasek, formalki eman baitzion Agriparen Panteoia Bonifazio IV.a aita santuari, Santu martiri guztiei berreskeini ziena, hauei, Erdi Aroan, Maria gehitu zitzaielarik (Santa Maria eta Martiriak). Kapitelaren gainean, zutabea koroatuz, Smaragdusek, Ravenako exarkak, Fokasen estatua bat eraiki zuen, ziuraski, han, denbora gutxi egongo zena. 610eko urrian, bizantziar enperadorea, traizioz harrapatua, torturatua eta hila izan zen, gainera, besoak eta hankak moztu zizkiotelarik. Bere estatua guztiak behera bota ziren.\nAita Santuarenganako esker on adierazpena baino gehiago, hala hartua izan baita batzuetan, estatua, ziur aski Inperioak Erromaren gainean zuen subirautzaren ikur bat zen, desagertzen ari zena, lombardiarren presioaren ondorioz. Esker on adierazpen bat ere bazen Smaragdusen aldetik, Fokasek erbesteratze luze batetik salbatu zuena, eta zorretan zegoen berarekin bere Ravenako botere posizioa berreskuratu izanagatik.\nMonumentua, ondoren, birziklatua izan zen, Dioklezianori eskainitako estatua bat jartzeko. Jatorrizko idazkuna, bere aldetik, ezabatua izan zen, berria jarri ahal izateko.\nZutabeak bere tokian jarraitzen du. Bere kokapenak, isolatua eta bakarti hondakinen artean, Foroan beti erreferentzia puntu bat bihurtu du."}
{"id": "84646", "revid": "105290", "url": "https://eu.wikipedia.org/wiki?curid=84646", "title": "Exarka", "text": "Exarka bat, Italian eta Afrikan Bizantziar Inperioko enperadoreen izenean gobernatzen zuen autoritate militarra zen. Mauriziok sortua VI. mendearen amaieran. Zentzu zorrotzagoan, zuzenean exarka batek administratutako Italia bizantziarreko probintzia izendatzen du, hau da, Ravena (zentzu honetan, erabiltzen jarraitu zen XII. mendearen amaiera arte).\nBeste alde batetik Greziako Eliza Ortodoxoan, exarka bat, hierarkikoki, aitalehenaren azpian dagoen lehen autoritatea da."}
{"id": "84648", "revid": "336", "url": "https://eu.wikipedia.org/wiki?curid=84648", "title": "Bealtaine", "text": "Bealtaine [], Bealltainn [] edo Beltane [] (Suona euskaraz) maiatzaren 1ean Irlandan ospatzen den antzinako jaia da. Historikoki Irlandan, Eskozian eta Man Uhartean ospatzen zen. Gales, Kornualles eta Bretainia bezalako herrialde zeltikoetan antzeko jaialdiak ospatzen ziren egun berean. Bealtaine eta Samhain ziren Irlandako festa nagusiak. Gaur egun, jaiak bizirik dirau nazio zeltikoetan eta diasporan antolatzen diren ekitaldi folklorikoei esker.\nBealtaine jaiak artzain-udaren hasiera markatzen zuen, artzainek ganadu-taldeak udako larreetara eramaten zituztenean. Irlandera modernoan \"Mi na Bealtaine\" (Bealtaineren hilabetea) maiatzari esaten zaio.\nJaia ospatzeko mendi eta muinoetan suak pizten zituen jendeak \"Oidhche Bhealtaine\" egunean (Bealtaine bezpera)."}
{"id": "84649", "revid": "336", "url": "https://eu.wikipedia.org/wiki?curid=84649", "title": "Baso Apolinar", "text": "Baso Apolinarrak, Vascula Apollinaria edo Vicarelloko basoak bezala ere ezagutzen direnak, Vicarelloko termetan, Bracciano lakuan (Acquae Apollinares), Erromatik gertu, 1962an aurkitutako lau zilarrezko baso dira.\nMiliario formakoak, uste denez, lakuko uretan osasunaren bila ari zen cadiztar baten exbotuak dira. Euren hormetan, 1841 milia erromatarrekin, Gadesetik Erromara zeraman bideko geltoki ezberdinen arteko distantziak eta izenak grabatuta daude.\nIturri geografiko eta historiko paregabea dira. Gaur egun, Erromako Villa Giuliako Museoan kontserbatzen dira."}
{"id": "84650", "revid": "105290", "url": "https://eu.wikipedia.org/wiki?curid=84650", "title": "Irudi", "text": "Irudia izaki edo gauzaki bat adierazten edo gogoratzen duten lerro, kolore edo formen multzoa da. Normalean ikus- irudipenekin lotzen badugu ere, beste hautematerako ere erabil dezakegu. Barnealdean bizi garen irudiak, fisikoak ez direnak, irudi mentalak dira.\nIrudi digitalari dagokionez bi mota nagusi bereizten dira, bit-mapak eta bektorialak. Lehenengoak pixelez osatzen dira eta sortzeko modua, marrazteaz gain, eskaneatzea eta argazkia ateratzea da. Bektorialak ordea oinarrizko elementu geometrikoen konbinazioz sortzen dira. Elementu horiek nodoak edo kokatze-puntuak, lerro lodierak, koloreak eta abar dituzte. Oro har irudi bektorialak grafikoetan eta diseinu lanetan erabiltzen dira eta bit-mapak baino arinagoak eta eskalagarriak dira."}
{"id": "84651", "revid": "201", "url": "https://eu.wikipedia.org/wiki?curid=84651", "title": "Alexandriako Hipatia", "text": ""}
{"id": "84652", "revid": "201", "url": "https://eu.wikipedia.org/wiki?curid=84652", "title": "Mona Lisa", "text": ""}
{"id": "84654", "revid": "119347", "url": "https://eu.wikipedia.org/wiki?curid=84654", "title": "Meteosat", "text": "Meteosat Ozeano Atlantikoaren gaineko satelite meteorologiko geoestazionario multzoa da, EUMETSATek gidatua Meteosat Trantzizio Programak (MTP)agintzen duen bezala.\nLehenengo belaunaldiko satelitearen bukaeran, 1995ean, 2004ean lanean egongo zen Bigarren Belaunaldiko Meteosat sateliteen arteko trantsizioa eman zen. Bigarren generazio hau, 2004ean jarri zen lanean, satelite hobetuak erabiliz.\nHistoria.\nMeteosat, EUMETSATen eskutik () zuzenduta dagoen satelite geoegonkor motakoa da. Meteosat 1977ko azaroan jaurti zen; eta data horretatik aurrera hainbat satelite operazional ere espazioratu egin dituzte (horietatik azkena 2004ko urtarrilaren 29an izan zen). Azkenengoak, METEOSAT 8 izena daukana, ordu erdiro eguraldiari buruzko zuzenezko irudiak bidaltzen dizkigu.\nEzaugarriak.\nMeteosat satelite metereologikoa da ESAk egina eta bidalia eta orbita geoegonkorrean dago Ozeano Atlantikoaren gainean. 1964an bidali zuten lehenengo Meteosat satelitea, baina, beste batzuk ere bidali dituzte.\nBigarren belaunaldiko Meteosat Satelitearen(MSG) jaurtiketa 2002ko abuztuaren 30ean jaurti zuten. Satelite berri honek irudi zehatzagoak bidaliko ditu eta honek Europako eguraldiaren iragarpenaen zehaztasuna handituko du. Obserbazioen hobekuntzak eguraldi iragarpenaren hobekuntza suposatuko du, batez ere epe laburrean gertatuko direnetan.\nAriane 5 kohetean izan zen bidalia Kourouko (Frantziar Guyana) espazial estaziotik. 1,8 tona pisatzen dituen satelite hau Meteosat sateliteen generazio berri baten lehenengoa da eta 25 urtez informazio meteorologikoaren irudiak ordu erdiro bidaltzen ditu sateliteak.\nMeteosat satelitea, 35800 kilometroko altueran, Greenwicheko meridianoa ekuatorerekin topo egiten duen puntuan kokatzen da. Dagoen kokapenaren ondorioz, Lurreko orbitak deskribatzen duen orbitarekin eta abiadurarekin bat egiten du; honela, beti, Lurraren zati berdina erakusten du.\nMeteosatek, lehen aipatu izan dugun moduan, ordu erdiro irudiak bidaltzen ditu, fenomeno meteorologikoen (esate baterako hodeien banaketa eta bariazioen) berri eman ahal izateko. Sateliteak hiru irudi mota bidaltzen ditu; VIS (\"Visible\" edo ikusgai), IR (Infragorria) eta VA (Ur Lurrunezko Infragorria) bere baitan dituen 3 sentsoreei esker. Sentsore horiek lurrean kokaturik dauden objektuek isurtzen duten energia erradiatzailea neurtzen dute, horien erreflektabilitatearen (VIS irudia) eta horien tenperaturaren (Infragorri irudia) berri emanez. Irudiaren puntu bakoitza pixel deritzo eta sateliteak pixel bakoitzari datu bat esleitzen dio.\nBigarren belaunaldiaren hobekuntzak.\nSatelite honek lehen zeudenak baino hogei aldiz informazio gehiago bidaliko du denbora erdian helduko baita informazioa zentro meteorologikoetara (15 minutu 30 izan beharrean). Horregatik adituek esaten dute satelite honek jauzi kualitatibo handia suposatu duela, izan ere, fenomeno meteorologikoen garapena eta jarrera hobeto aztertzea gizartean izango dituen eraginekin eta momentuetako fenomenoak ala nola, uholdeak, elurteak...\nInformazioa ez da bakarrik handiagoa izango, baita ere, zehatzagoa abian jartzen denean lehen zeuden Meteosat Sateliteek %45eko ziurtasuna bakarrik zutelako eta honek handiagoa dute. Hodei kantitate oso txikiei zehaztasun handiz argazkia ateratzeko gai da.\nZehaztasun handiago honen zergatia satelite honek dituen hamabi sentsoreak dira, antzinakoek zituzten hiruekin konparatuta. Hiruk Lurraren gainazalera bidalitako argia detektatzen dute. Bostek izpi infragorriak, horrela hodei fronteen, Lurrazalaren tenperatura eta Ozeanoen tenperatura kalkula dezakete. Beste guztiek karbono-dioxido eta ozono mailak neurtzen dituzte.\n\"Seviri\" izeneko objektu honek bidalitako guzti honen emaitza ia uneoro atmosfera hiru dimentsiotan ikusteko aukera izatea da. Eta horrela europarrek telebistako eguraldi informatiboetan mapa asko ere zehatzagoak ikusi ahal izango dituzte non lehengo satelite Meteosatekin ezin ziren berriztu hodei kapak. Gainera, hodeien altitudea, airearen hezetasuna eta aire aldakorra detekta dezake.\nSatelite hau Europar Agentzia Espazialak (ESA) egina izan da European Organisation for the Exploitation of Meteorological Satellites (Eumetsat)en laguntzarekin eta 475 miloi euro kostatu ditu. Horren bi herenak ESAk ordaindu ditu eta gainontzekoa Eumetsatek. 2011 eta 2013an beste satelite batzuk igotzea pentsatuta dago."}
{"id": "84655", "revid": "336", "url": "https://eu.wikipedia.org/wiki?curid=84655", "title": "Compton Gamma Izpien Behategia", "text": "Compton Gamma izpien behategia (ingelesez Compton Gamma Ray Observatory, CGRO) NASAren bigarren behategi garrantzitsuena izan zen, Hubble espazio teleskopioaren ondorengoa. Behategia 1991ko apirilaren 5ean bidali zen Atlantis anezkan. Behategi honen izena Arthur Holly Compton fisikari estatubatuarraren omenez jarrita dago, zientzialari honek Nobel saria irabazi baitzuen Gamma izpien alorrean eginiko ikerketen ondorioz.\nHau izan zen espaziora bidalitako ordurainoko tresna astrofisikorik astunena, 17000 kg baitzeuzkan.\nHelburua.\nGCROren helburua, unibertsoan gamma izpien energia bilatzea zen, eta bere aurkikuntzarik garrantzitsuenetarikoa Lurrean sortutako Gamma izpien jatorria izan zen, ekaitz-hodeiekin zerikusia dutenak. Honekin batera aurkikuntza asko bideratu ditu, esate baterako, 3C277 quasarea, zeina nahiz eta lurretik 5000 milioi argi urtetara egon, GeV energi mailako energi-iturri handienetarikoa eta garrantzitsuenetarikoa den.\nBehategiaren helburuetariko beste bat espektro elektromagnetikoaren erradiazio energetikoenak aztertzea izan zen (20 eta 30 GeV artean) eta horretarako honako instrumentu hauek erabili zituen:\nZeruan bilatu zuen iraupen motzezko gamma izpiak. Honek 8 detektagailu zituen, bat satelitearen izkina bakoitzean (goi eta behealdean). Hauek guztiak Eremu Zabaleko Detektagailuak eta Espektroskopia detektagailuak zituzten.\n4 detektagailu zituen, binaka jarrita zeudenak. Gamma izpien ekaitz batean detektagailu bat iturriaren behaketak egiten zuen, beste batek oinarriaren mailak neurtzen zuen bitartean.\nHonek fotoien irispen angelua neurtzen zuen. Estereorradian baten zabalera zuen.\nGamma izpien energi iturri altuen kokapena aztertzen zuen.\nGainbehera.\nBehategiaren bizitza lau urtetakoa izan zen (espero zena baino luzeagoa). Denbora horren buruan, behategiaren giroskopio bat apurtu zenean, NASAk Ozeano Barera modu kontrolatu batean jaurti behar izan zuen 2000ko ekainaren 4an."}
{"id": "84656", "revid": "119347", "url": "https://eu.wikipedia.org/wiki?curid=84656", "title": "Mugalari", "text": "Mugalaria hego eta ipar Euskal Herriaren muga zeharkatzen laguntzen duen pertsonari deritzo. Espainia eta Frantzia arteko muga administratiboa denez, praktika horiek oso ohikoak izan ziren Bigarren Mundu Gerran eta Espainiako Guda Zibilean. Ondoren, frankismoaren aurkako borrokan ere aritu ziren, mugak gaindituz."}
{"id": "84657", "revid": "119347", "url": "https://eu.wikipedia.org/wiki?curid=84657", "title": "Assa ikastola", "text": "Assa ikastola Lapuebla de Labarcan dagoen ikastola pribatua da. Ikastola, herriko Mar\u00eda Cruz Saenz D\u00edaz kalean dago eta 1979ko apirilean zabaldu zen.\nIrakaskuntza.\nAssa Ikastolak 2 eta 18 urte bitarteko 300 ikasle ditu. 2004. urtean, ikastolak 25. urteurrena ospatu zuen \"Ametsa asmo, asmoa gogo, gogoa bidean\" lelopean.\nAraba Euskaraz.\nAssa Ikastola 1994ko eta 2014ko Araba Euskarazen antolatzailea izan da."}
{"id": "84660", "revid": "56334", "url": "https://eu.wikipedia.org/wiki?curid=84660", "title": "Euskal Herriko Laborantza Ganbera", "text": "Euskal Herriko Laborantza Ganbera edo Ganbara (EHLG) Ipar Euskal Herriko nekazariak eta abeltzainak biltzen dituen organoa edo ganbera da. 2005eko urtarrilaren 15ean Ainhize-Monjolosen sortu zuten, 20 bat urtez aldarrikatu ondoren, Euskal Herriko Laborarien Batasuna sindikatuak batez ere bultzatuta. Ganberak Be\u00f1at Molimos eta Francis Poineau ditu lehendakari; Mixel Berhokoirigoin kide ezagunaren segida hartu zuten 2015ean.\nGarapena.\nAgintari frantsesak ganberaren aurka egon dira oro har, Pauen egoitza nagusia duen departamendu mailako \"Chambre d'Agriculture\" delakoa nahikoa ikusten zutelako; aldiz, EHLG aspalditik bultzatzen dutenek argi dute Ipar Euskal Herriko laborantzaren arazo eta berezitasunei aurre egiteko ezinbestekoa dela egitura hori antolatzea, baita laborari txiki eta ertainen alde aritzea ere.\nBaionako prokuradoreak Laborantza Ganbera auzipetzea erabaki zuen 2008ko irailean, erakunde ofizial baten izena erabiltzeagatik. Hala ere, aitorpen ofizial bat jaso zuen 2008ko azaroan, Akitaniako Kontseiluaren dirulaguntza eskuratu ahal izango zuela iragarri baitzen. Baionako auzitegiak errugabe jo zituen, bai zuzendaria bai Ganbera, 2009ko martxoaren 26an. Hala ere, prokuradoreak dei auzia egin zuen eta epaiketa berri bati aurre egin behar izan zioten, 2010eko otsailaren 18an kasu honetan Paueko epaitegian; azken ebazpena maiatzaren 6an atera zen, behin betiko errugabetuta. Harrezkero erabat legezko egitura da.\nHilabete lehenago bere bosgarren urtebetetzea ospatu zuen arrakasta handiz Ainhizen. Bost urtetan 2.000 bat esku-hartzetan 1.100 laborari ingururi laguntza eskaini die, Ipar Euskal Herriko herena. 2005eko aurrekontua 180.000 eurokoa izan zen eta 2010ekoa 500.000koa; instituzioek emandakoa baino gehiago dohaintzek suposatzen dute eta \"EHLGko Lagunak\" izeneko elkarteak bideratzen ditu batez ere. 2005ean 3 langile izatetik 2010ean aurreikusten diren 10 langile izatera pasa da.\nBibliografia.\n2010eko otsailean \"Le livre noir du harc\u00e8lement d'Euskal Herriko Laborantza Ganbara par les pouvoirs publics eta l'administration\" edo \"Jazarpenaren liburu beltza\" 700 orrialdeko liburua atera zen frantsesez, geroago euskarazko laburpena sarean jartzeko asmoz. Interneten hemen."}
{"id": "84661", "revid": "1310", "url": "https://eu.wikipedia.org/wiki?curid=84661", "title": "EHLG", "text": ""}
{"id": "84662", "revid": "1310", "url": "https://eu.wikipedia.org/wiki?curid=84662", "title": "Laborantza Ganbera", "text": ""}
{"id": "84663", "revid": "4855", "url": "https://eu.wikipedia.org/wiki?curid=84663", "title": "Compton Gamma Izpien behategia", "text": ""}
{"id": "84669", "revid": "336", "url": "https://eu.wikipedia.org/wiki?curid=84669", "title": "Arzawa", "text": "Arzawa mendebaldeko Anatoliako ondo definitu gabeko eskualde bati erreferentzia egiten dion hitz hitita bat da, eta, batzuetan, hedapenez, baita eskualdeko erresumen konfederakuntzari ere (horietatik handiena \"Arzawa txikia\" deitzen delarik). Arzawako kulturari buruz, ezer gutxi ezagutzen da, gorteko hizkuntza luvitera zela izan ezik, hititerarekin lotutako hizkuntza.\nArzawako erresuma konfederakuntzak etengabeko arazoa izan ziren hititentzat, euren lurralde propioa inbaditzen ari zirenak kanporatzeko edo bere basailuak eskualdetik kanporatuak ez izateko sartu behar izan zutenak. Arzawaren une gailena, Tarhundaradu erregearen erregealdian etorri zen, K.a. XIV. mendearen lehen erdialdean, Arnuanda I.a eta Tudhalia II.a errege hititen garaikidea: Arnuanda I.aren erregealdiaren amaieran Hititar Inperioaren ahultasunak, Tarhundaradu, Anatoliako nagusitasuna aldarrikatzeko posizio batean jarri zuen, garai horretan Egiptoko faraoia zen Amenofis III.ak, berarekin itun bat sinatzeraino, baina Tudhalia II.ak hititen nagusitasuna berreskuratzea lortu zuen, eta bere ondorengo erregeak izan ziren Shubiluliuma I.a eta Mursili II.ak, euren kontrola ezarri zuten Arzawa osoan.\nEtengabeko matxinadak gora-behera, Arzawa, Hititar Inperioaren barnean mantendu zen inperio hau desagertu zen arte, K.a. 1200 inguruan, une honetan, Arzawan, hititar kulturako monarkia ezberdinak agertzen direlarik, beranduago, Lidia erresuma sorraraziko zutena."}
{"id": "84671", "revid": "336", "url": "https://eu.wikipedia.org/wiki?curid=84671", "title": "Facebook", "text": "Facebook Mark Zuckerbergek sorturiko sare sozial bat da. Harvard Unibertsitateko ikasleentzat sortu zen, baina orain mundu guztiari irekita dago. Erabiltzaile bakoitza bertako sareetan ibil daiteke, bere ikasketen, bizitokiaren edo lanaren arabera, besteak beste.\nOso ezaguna bilakatu zen, negozio eredu berria zelako, baina iragarkietatik lortzen zituen mozkinak oso onak izan ez direnez, ez du espero zen moduko arrakasta izan. 2012ko maiatzaren 18an New Yorkeko NASDAQ merkatuan kotizatzen hasi zen.\n2008an goi mailako tituludun jende gehienaren gizarte webgune bilakatu zen, 120 milioi erabiltzaile baitzituen. Zati handi batean, horrenbeste jende gerturatzearen arrazoia hainbat hizkuntzatako Facebook bertsioak sortzea izan zen, urte horretan alemanezko, gaztelaniazko eta frantsesezko bertsioak abiatu baitziren. 2010ean euskarazko bertsioa martxan jarri zen.\nIzena.\n\"Facebook\" izena AEBetako unibertsitateetan lehen urteko ikasleei ematen zaien liburutik dator: bertan haien argazkiak ageri dira, errazago elkar ezagut dezaten.\nHistoria.\nMark Zuckerberg Harvard Unibertsitatean ikasten ari zen. Ideia webean oinarritutako komunitate bat sortzea zen. Han, jendeak bere gustuko gauzak, argazkiak, irudiak eta dena delakoa parteka zitzakeen. Ideia bera beste pertsona batek ere izan zuen 1980ko hamarkadaren amaieran, baina Zuckerbergek Facebooken plataforma beste garatzaile batzuetara hedatu zuen. 2007 eta 2008. urteen artean, gaztelaniazko bertsioa martxan jarri zen, boluntario batzuek ingelesetik itzulita. Horri esker, Latinoamerikako herrialdetara ere zabaldu zen. Gaur egun, informatikari buruzko oinarrizko ezagupenak dituen ia edonork du komunikabide birtual horretaz baliatzeko aukera.\nNazioartean izandako eragina.\nVenezuelan egin zen inkesta batean, 13 eta 21 urte bitarteko gazteak Facebook erabiltzaile aktiboak dira. Bestalde, Txileko unibertsitate batean oinarritutako inkesta baten arabera, 18 eta 29 urte bitarteko pertsonen % 73k Facebook darabil.\nFacebook beste hizkuntzetan.\nFacebooken hizkuntza ofiziala ingelesa da, Estatu Batuetan sortu zelako. Beste hizkuntzak Facebooken erabiltzaileak egin dituzten itzulpenen ondorioz sortu dira. Itzultzeko lana boluntarioki eta doan egiten dute eta Facebook orrian bertan dagoen botoi bat sakatuz, lanari ekin dakioke.\nZerbitzuak.\nLagun zerrenda: Horren bitartez, ezaguna duzun edonor gehi daiteke, sarean izen emanda baldin badago. Horri esker, lagunekin argazkiak parteka daitezke, baita aspalditik harremanik izan gabekoekin harremanetan jarri ere.\nTxata: Momentuko mezularitza zerbitzua da eta ordenagailu zein mugikor batetik erabil daiteke.\nTaldeak eta orrialdeak: Gehien garatu diren elementuak dira. Taldeak gai batez interesatuta daudenak biltzen dituzte, gai horri buruzko irudiak nahiz informazioa eta ikuspuntua emateko. Orrialdeak, ordea, helburu espezifiko batekin sortzen dira eta ez dute elkarketarik proposatzen. Horretaz gain, ez daukate fororik; beraz, ezin da orrialdeko partaideen ideiarik partekatu.\nHorma: Honako bat dago profil bakoitzean. Bertan profilaren jabeari mezu bat utz dakioke, haren lagunek gero ikus dezaten. Izen emanda daudenek soilik ikus dezakete.\nArgazkiak: bost mila milioi profil argazki daude. 160 terabyte gordeta dauzka.\n\"Atsegin dut\" botoia: Erabiltzaileak edo bere kontaktuek egiten dituzten iragarpenen azpiko aldean dago. Botoiaren irudian esku bat behatz potoloarekin gora begira agertzen da eta iragarpena gustukoa duzun edo ez adierazteko balio du.\nAplikazioak: Aplikazio txikiak dira, erabiltzailearen lagunik onena nor den jakiteko edota nortasunari buruzko informazioa lortzeko.\nJokoak: Facebooken aplikazio gehienek ROL jolasekin zerikusia daude. Halaber, trebetasun jokoak daude.\nPolemika.\nZentsura.\nFacebookek ezarritako zenbait zentsura arauek kalapita sortu dute. Bereziki nabarmentzen dira Facebookek giza biluztasunari eta sexualitateari ezarritako betoak, emakumeen titi-buruak, adibidez. Zentsura duten beste gai arantzatsu batzuk arrazakeria, terrorismoa, hizkeraren kontrola eta gai politiko batzuk dira, baina horiei tratamendu aldakorra emanez, jarreraren arabera ontzat edo txartzat joz.\nLangileen lan baldintzak.\nFacebookeko langileen ezkutuko azpikontratazioa ere salatu da, eta haietako batzuk hertsapen egoeran bizi izatea. \nEzagun du israeldar sionismoaren aldeko jarrera, eta haren kontrako jarreren zentsura. Facebookek nazionalismo eta supremazismo zuria debekatu behar zituela ere adierazi zuen 2019ko martxoan, baina adierazi zuen hortik bazter utziko zituela \"estatubatuar harrotasuna eta Euskal Herriaren independentziaren aldeko jarrerak\", herri horien berezko identitatearen zati direlakoan.\nErabiltzaileen datuen erabilpena.\nFacebook enpresak eskaintzen dituen zerbitzurik ezagunenak, Facebook, Instagram, WhatsApp zerbitzuak, erabiltzaileen esku doan uzten dira. Enpresaren negozioa erabiltzaileen datuak biltzetik, prozesatzetik eta saltzetik dator. Publizitate pertsonalizatua eskaintzeko aukera izango dute erabiltzaileei buruz asko dakiten enpresek.\n\"The Guardian\" egunkari ingelesaren arabera, 2008an CIAk 27,5 milioi dolarreko diru-sarrera egin zuen Facebooken. Facebookeko datu basean sartzeak aukera asko ematen dizkio CIAri, pertsonen mezuak, haien lagun sareak eta elkartzen diren ekintzak ikus ditzaketelako. Horrek pertsona bakoitzaren profil sozio-politikoa egitea ahalbidetzen omen die. Legearen kontrakoa izango litekeen jarrera horrek zeresan handia sortu du toki batzuetan, adibidez Kolonbian: han uste da bertan CIAk FARCen aurkako manifestaldi bat egiteko deialdia egin zuela, ezkutuan, eta kolonbiar batzuen izenean.\nZinema.\n2010ean, gizarte sare horren sorrera eta bilakaerari buruzko \"The Social Network\" filma mustu zen."}
{"id": "84673", "revid": "90204", "url": "https://eu.wikipedia.org/wiki?curid=84673", "title": "Mursili II.a", "text": "Mursili II.a, hititar erregea, Shubiluliuma I.aren seme txikia, bere anaia Arnuanda II.aren ondorengoa izan zen Hititar Inperioko tronuan, K.a. 1321etik K.a. 1295 arte gobernatu zuelarik.\nShubiluliuma I.aren seme txikiena zenez, dirudienez, errege goardiako buruzagi postu batekin konformatu behar izan zuen, bere anaiek, garai hartako kargu hititar gorenak bete baitzituzten. Baina, Egiptorantz egiten ari zen bidaia batean bere anaia Zannanza hila izan zenez, eta Shubiluliuma I.a eta Arnuanda II.a, preso egiptoarrek ekarritako izurrite baten ondorioz hil zirenez, errege bihurtu zen, bere anaia Sarri-Kusuh eta Telebinoren laguntzarekin, Karkemish eta Alepoko erregeordeak zirenak.\nHain gaztea eta hain esperientzia gutxikoa zen errege baten tronuratzeak, etsaitazunezko erreakzioak sorrarazi zituen gasgasen artean, jada Arnuanda II.aren garaian inbasio bat hasi zutenak, baita Siriako erresuma basailu eta mendebaldeko Anatoliako Arzawako erresumen artean ere.\nGasgasak ziren, beharbada, mehatxurik arriskutsuena, hititen inperioko hiriburua zen Hattusatik hain gertu egonik, eta, beraz, Mursili II.a, lehenik hauen aurka joan zen, eta, bi urteren buruan, kanporatu ahal izan zituen. Gasgasak denbora baterako lasaiturik, Arzawaren aurka joan zen, hititen aurkako koalizioa sustatu zutenak zigortuz, Arzawa txikia eta Seha Ibaiko herrialdea, alegia. Mendebaldean eginiko kanpaina hauen ondoren, Mursilik iparralderantz itzuli behar izan zuen, gasgasek buruzagi berri bat baitzuten, Pihhuniya, abilezia politiko handikoa. Mursilik, Pihhuniya garaitu ahal izan zuen, baita Hattusatik iparrekialdera zeuden lurralderen batzuk hartzea ere.\nHerrialdearen iparraldea eta mendebaldea bareturik, Mursilik, bere erregealdiko zazpigarren urtean, arreta osoa jarri ahal izan zien Siriako altxamenduei, non Alepo eta Karkemisheko erregeordeak ziren bere anaiekin batera, leial agertu ez ziren basailuak menderatzea lortu zuen, baita matxinatuak laguntzera joandako egiptoar espedizio bat garaitzea ere. Hala eta guztiz ere, Karkemisheko erregeordea zen Sarri-Kusuhren heriotzak, handik gutxira gertatu zena, matxinada gehiago eragin zituen, baita asiriar inbasio bat ere, Mursili, beste behin, basailu guztiak menderatu eta asiriarrak Karkemishetik kanporatzera behartuz.\nAzkenik Sirian bakea lortu ondoren, bere arreta, erresumako ekialdean jarri izanak eragindako fruituei aurre egin behar izan zien: matxinada gehiago Arzawan, eraginkortasunez menderatuak, ziuraski, Arzawako erresuma guztiak menderatzeraino, eta gasgasen inbasio gehiago, hauek ere kanporatu ahal izan zituenak, baina kalte handiagoekin. Matxinada gehiago eragotzi eta hititar inperioaren erdigunea birpopulatzeko, bere aita Shubiluliumarekin hasi zen gaixotasunaz larriki jota zegoena, Mursilik, biztanleriaren derrigorrezko eramatearen praktika ezarri zuen, bere ondorengoen ohiko praktika bihurtu zena.\nMursili, hititar erregeen artean, bere erlijiosotasunagatik nabarmendu zen (bere ustez, hititar inperio osoa hartu zuen izurritea, Shubiluliumak Tudhalia III.a hil izanagatik jainkoek jarritako zigorra zen) eta horregatik, askotan eskatu zuen barkamena. Gainera, dirudienez, berak ere jasan izan zuen gaixotasun hori, bere erregealdiaren amaiera aldera, hitzegiteko gaitasunean eragina izan zuena, eta berak, jainkoen atsekabearen adierazgarri bezala interpretatu zuena.\nMursiliren erregealdia oso garrantzitsua da historiografiaren aldetik, bere erregealdian, Shubiluliuma I.aren urteliburuak zein Mursili beraren erregealdiko lehen urteei buruzko bi urteliburu idatzi baitziren. Gainera, bere erregealdiaren hamargarren urtean, eguzki eklipse bat gertatu zen (K.a. 1312), hititar kronologia osoa datatzerako orduan biziki laguntzen duelarik.\nMursiliren ondorengoa, bere seme Muwatallis II.a izan zen."}
{"id": "84674", "revid": "90204", "url": "https://eu.wikipedia.org/wiki?curid=84674", "title": "Sarri-Kusuh", "text": "Piyassili, Piyashshili edo Piyassilis (K.a. XIV. mendeko bigarren erdia), tronu izena zuen Sarri-Kusuh izenagatik ezagunagoa, Karkemisheko lehen hititar erregeordea izan zen.\nShubiluliuma I.aren hirugarren semea, honek Karkemishen erregeordetzan jarri zuen Bigarren Siriar Gerraren ondoren. Postu honetatik, Siriako hititar ordezkaritza partekatu zuen bere anaia Telebinorekin, Sarri-Kusuh, tokiko hititar interesen defentsaren arduradun bezala geratuz.\nTokiko erresumen aurka eraman zituen kanpainen artean, bere anaia Mursili II.aren erregealdian, Egiptoren laguntza zuten hititar basailu batzuen aurka eraman zuena nabarmentzen da.\nKanpaina azpimarragarri hau burutu eta gutxira hil zen, Kizzuwadnarako bidaia batean, Mursili II.arekin elkartzeko, bere ondorengoa, bere semea izan zelarik."}
{"id": "84675", "revid": "2135", "url": "https://eu.wikipedia.org/wiki?curid=84675", "title": "Mursili II", "text": ""}
{"id": "84676", "revid": "96586", "url": "https://eu.wikipedia.org/wiki?curid=84676", "title": "Idefix", "text": "Idefix, Asterixen abenturetan agertzen den fikziozko pertsonaia bat da. Idefix, Obelixen txakurra da. Pertsonaia nagusien artean, animalia bakarra da. Lehen aldiz, \"Asterix Galiako itzulian\" abenturan agertzen da, 1965ean idatzi eta marraztutako abentura.\nFrantsesez, zakur hau \"Id\u00e9fix\" deitzen da, n bezalako soinua duena, eta \"ideia finkoa\" esan nahi duena. Ingelesezko itzulpenean, Dogmatix deritzo, \"ideia finko\" kontzeptua (dogma) mantentzen duena, eta zakur kontzeptua () ere mantentzen duena.\nIdefix, zakur txiki bat da, bere tamaina txikia gora-behera, berebiziko gosea duena, \"Asterix Korsikan\" izeneko abenturan agertzen den bezala, non, zakur korsikarrek, Idefix jaten ikusterakoan, honako hau esaten duten: \"Begira, ez da gaztaina bat baino handiagoa, baina bere lo kuluxka horren mende balego bezala jaten du\".\nIdefix, Obelixi oso lotua dago, hala ere, negarrez hasten da moztu, behera bota edo bere tokitik ateratako edozein zuhaitzen aurrean, honela, historiako lehen zakur ekologista bihurtuz. Arrazoi honegatik utzi dio Obelixek erromatarrei zuhaitzak botatzeari."}
{"id": "84677", "revid": "9053776", "url": "https://eu.wikipedia.org/wiki?curid=84677", "title": "Asterix Korsikan", "text": "Asterix Korsikan (), Asterix galiarraren abenturak kontatzen dituen 20. komikia da, 1973an egina, Uderzoren marrazki eta Goscinnyren gidoiarekin.\nIstorioa.\nGaliar menderakaitzen herrixka, Gergoviako guduaren jaia dela eta bor-borka dago, eta, ospatzeko, aurretik egon ziren toki ezberdinetako matxinatuak gonbidatzen dituzte. Hauek iritsi aurretik, Asterix eta Obelix, euren gonbidatuei eskaintzeko moduko erromatar kanpamentu baten bila irteten dira. Dirudienez, ez da bakar bat ere geratzen, baina, euren kanpamentutik irten baino pixka bat lehentxeago, Gazpatxoandalus zenturioiaren gizonek, korsikar erbesteratu bat jasotzen dute, Okatarinetabelatxiktxix izenekoa, hauek zaindu behar dutena. Galiarrek aurkitu egiten dituzte, eta, borrokaldiaren ondoren, presoa eurekin eramatea erabakitzen dute, nor, bere lurrera laguntzea erabakitzen duten bere familiarekin bil dadin, eta, bide batez, Figatelixen korsikar tribuarekin bakeak egiteko, norekin aspaldidanik dauden muturtuta, Aleriako finkapenetik uhartea zuzentzen duten erromatarren aurka borrokatuz."}
{"id": "84679", "revid": "56334", "url": "https://eu.wikipedia.org/wiki?curid=84679", "title": "Deep Space 2", "text": "Deep Space 2, NASA-k 1999an Martera egindako misio bat da.\nMisioaren prozesua.\n1999ko urtarrilean jaurtikitako \u201cMilenio Berria\u201d programako Deep Space 2 misioak oso aurreratutako 2 zunda miniatura bidali zituen. Zundak lur hartu baino pixka bat lehenago, misioko ingenialariek zundak trasportatzen zituen ibilgailu espazialarekin kontaktua galdu zuten. Zunda bakoitzak 2,4 kilogramo pisatzen zituen eta babes kasko batean enkapsulatuta zegoen (aerokaskoa). Zundak Mars Polar Lander ibilgailu espazialari esker heldu ziren Martitzera. Marteko hego polora heltzean , 1999ko abenduaren 3an, saskibaloiko baloi baten neurriko bi kasko askatu behar ziren. Kasko hauek atmosferaren barrenetik grabitateari esker erori behar ziren eta planetaren lurraren aurka talka egin 600 km/h-ko abiaduraz. Lurraren aurka jotzean kasko hauek apurtu behar ziren eta pomelo baten neurriko zundak lurra zulatu behar zuen, bi zatitan bananduz. Beheko zatia 0,6 metro sartu behar zen lurrean eta goiko zatia gainazalean geratu behar zen Mars Global Surveyor ibilgailu espazialari irrati bidez datuak igortzeko; gero datu hauek Lurrera bidaltzeko asmoz.\nZergatik erabili ziren zunda miniaturak?\nHainbat ibilgailu espazialek planeta baten inguruan orbita moduan jarrita, zientzalarientzat garrantzitsua den planetaren inguruko informazioa lor dezake eta ibilgailu bakar batek lor ezin ditzakeen datuak ere. Estazio sismikoetako sareek adibidez, planetaren barneko estrukturaren informazioa lortzeko gai dira. Planeta baten dagoen estazio meteorologikoen sare batek, zientzaliariak planeta horren atmosfera nolakoa den ulertzera lagun ditzake. Baina, zergatik ez ziren inoiz ibilgailu espazialen sareak beste planeta batera bidali? Ibilgailu espazial arruntak handiegiak dira eta beraz garestiegiak dira kopuru handietan jaurtikitzeko. Beste muturrean ibilgailu espazial miniaturizatuak daude eta hauek dozenaka jaurtiki daitezke kostu onargarri batekin. Hau dela eta Deep Space 2 zundek beste planetetan estazio zientifikoen sareak errealitate egiteko bidea ireki zezaketen.\nMikrozundak Martitzen iltzatuko zirelako ziren horren iraultzaileak. Ibilgailu espazial ohikoenek parakaidas, suziri edo aerokasko bat erabiltzen dute atmosferaren barrenetik jaitsiera moteltzeko eta gainazalean baldintza seguruetan pausatzeko. Deep Space 2 zundek bakarrik aerokasko bat erabiltzen zuten lehen ibilgailu espazialak izan ziren. Parakaidasak eta suziriak erabiltzean, sondak arinagoak eta merkeagoak ziren, eta hala ere oso iraunkorrak ziren. Zundak abiadura handiko talka batean bizirauteko eta bereziki hotzak diren tenperaturetan modu egokian ibiltzeko diseinatuak izan ziren, momentu horretararte zegoen elektronika miniaturizatuak eta ibilgailu espazial arruntek egin ezin zuten zerbait.\nMartitzeko zientzia.\nDeep Space 2 zunden helburu nagusia geroago egingo ziren misio zientifikoetan erabiltzeko teknologia berriak frogatzea zen, baina zundak datuak lortzeko minilaborategiak ziren. Mars Polar Landerrek lur hartuko zuen lekuaren ondoan Martitzeko hego poloko depositoen estratoak sartuko zirela suposatzen zen. Deposito hauek Martitzeko klima aldaketen datuak eduki ditzaketela uste da, hauts eta ur izoztuaren forman. Zunda bakoitzak bere aurreko gorputzean mikrotresna batzuk zituen. Mikrotesna hauek lurreko lagin bat hartuko zuten eta hau analizatuko zuten uraren presentzia aurkitzeko. Honetaz gain, zunda sartzean hozteko abiadura neurtuko zuten, lurraren propietate fisikoen informazioa lortzeko eta zunda bakoitzaren moteltze erregimena neurtuko zuten, bai atmosferan (presio eta tenperatura zehazteko), bai lurrean (bere gogortasuna atzemateko eta estratoak bilatzeko). Aurreko gorputzeko datuak bildu behar ziren eta Mars Global Surveyorrera bidali behar ziren, Martitz orbita moduan planetaren mapeo misio batean. Deep Space 2ren helburu zientifikoek Mars Polar Landerrenak osatzen zituzten."}
{"id": "84681", "revid": "336", "url": "https://eu.wikipedia.org/wiki?curid=84681", "title": "Baleares gurutzaontzia", "text": "\"Baleares\" gurutzaontzia, \"Canarias\"en bikia, Espainiako Armadako Canarias klasea osatzen zuen gurutzaontzi astuna izan zen. Gerra Zibilean matxinatuek erabili zuten, eta Palos Lurmuturreko guduan hondoratua izan zen, errepublikazaleen torpedoek jota.\nHistoria.\nMiguel Primo de Riveraren diktadurapean eraikitzen hasi zen. Lanak Sociedad Espa\u00f1ola de Construcci\u00f3n Naval enpresak egin zituen, Vickers-Armstrong enpresa britainiarren menpekoa; hori dela eta, bere diseinua Royal Navyren County klasean oinarritu zen. Bigarren Errepublikaren aldarrikapenak eta Primo de Riveraren proiektuaren berrikuspenak eraikuntza lanak atzeratu zituen; 1932an uretaratu zen arren, 1936ko uztailean \"Baleares\" oraindik portuan amarratua eta amaitu gabe zegoen.\nBorroka ekintzak.\nEspainiako Gerra Zibilaren hasieran, oraindik amaitu gabe zegoela hasi zen zerbitzuan, 1936ko abenduan, eta ez zuen bere laugarren artilleria dorrea 1937ko udara arte muntatu.\n1938ko martxoaren 5etik 6rako gauean, \"Baleares, Canarias\" eta \"Almirante Cervera\" gurutzaontziak Italiatik zetorren konboi bat eskoltatzen ari ziren. Ustekabean, ontzi matxinatuak errepublikazaleekin topo egin zuten, Palos Lurmuturreko Gudua bezala ezagutu denari hasiera emanez. 02:20ak inguruan, hainbat torpedok \"Baleares\"en kroskoa jo zuten, itxuraz \"Lepanto\" suntsitzaileak jaurtita. Ontziaren erdigunea eta munizio gunea hondatu zituen, kalte larriak eraginez; gurutzaontzia brankatik hondoratzen hasi zen. \"HMS Boreas\" eta \"HMS Kempenfelt\" suntsitzaile ingelesak naufragoen erreskatera joan ziren. 435 pertsona salbatu zituzten, eta 786 desagertu ziren, tartean Manuel Vierna kontralmirantea eta Isidro Fontenla komandantea. Salbamenduan, hegazkin errepublikarrek suntsitzaile ingelesak bonbardatu zituzten nahi gabe, Baleares gurutzaontziarekin nahastuz; Boreas untzian hildako bat eta lau zauritu eragin zituzten.\nOroigarriak.\nBalear Uharteetako hiriburu den Palma de Mallorcan, itsasontzia hondoratu zenean hil zirenen omenezko monumentu bat eraiki zen. Francesc Roca Sim\u00f3 arkitektuak diseinatu zuen, eta bere etorkizuna eztabaidan dago.\nHildako 18 marinel ondarroarrak zirenez (eskifaian guztira Ondarroako 47 marinel zeuden), herri honetan bi monumentu eraiki ziren: bata Arta Puntan eta bestea kanposantuan. Lehenengoa 2019ko sabotai batean suntsitu zuten.\nDonostiako Pasealeku Berrian gaur egun Jorge Oteizaren \"Eraikuntza Hutsa\" eskultura dagoen toki berean, zentzu bereko monumentua altxatu zuten (baseliza eta monumentua), \"Baleares\"en hildako gipuzkoar guztien izenekin; azken eraikin hau, Franco hil ondoren, Donostiako Udalak kendu zuen."}
{"id": "84682", "revid": "336", "url": "https://eu.wikipedia.org/wiki?curid=84682", "title": "Canarias klasea", "text": "Canarias klaseko gurutzaontzi astunak, Espainiako Itsas Armadako itsasontzi batzuk ziren. Mr Wattsek diseinatuak, Britainia Handiko County klasean oinarrituak zeuden.\nHistoria.\nMiguel Primo de Rivera jeneralaren gobernualdian eraikitzea agindua, ez ziren zerbitzuan sartu Gerra Zibilera arte, oraindik amaitu gabe zeudela.\nCanarias klaseko gurutzaontziak, 1922ko Washingtoneko Itsas Itunak ezartzen zituen mugak osatzen zituzten itsasontziak ziren. Itun honek, gurutzaontzi astunek garraia zezaketen gehienezko zama, 10.000 tonakoa zela eta eraman zezakeen armamentuaren gehienezko neurria 203 mmkoa zela zioen. Klase honetako bi itsasontziak, bata 1931ko maiatzak 28an eta bestea 1932ko apirilak 20an itsasoratuak izan ziren, Itsas Eraikuntzen Espainiar Elkarteko ontzioletan (Vickers &amp; Elswicken alboko moduko bat, langile espainiarrak erabiltzen zituena), Ferrolen.\nKanoiak, San Carloseko lantegitik zetozen, San Fernandotik, eta dorreak Reinosatik. Brankan bi dorre eta txopan beste hainbeste zituen.\n\"Baleares\" gurutzaontziak ez zuen gerra zibila amaitu, \"Lepanto\" suntsitzaileak Palos lurmuturreko guduan jaurtitako torpedo baten ondorioz hondoratu baitzen.\n\"Canarias\"ek, aldaketa anitz jasan zituen lanean jarraitzeko, lanean, 1975 arte jarraitu zuelarik, bere baliozko bizitza osoan, Espainiako Itsas Armadako itsasontzi ikurra izan zelarik.\nOso blindaturik ez zeuden itsasontziak ziren, baina su indar handia zuten, baita abiadura handia ere. Altxatutako armadaren itsasoko nagusitasunaren arduradunak izan ziren, kalitateari dagokionez, ez kopuruari dagokionez, gerra zibilean."}
{"id": "84683", "revid": "201", "url": "https://eu.wikipedia.org/wiki?curid=84683", "title": "FaceBook", "text": ""}
{"id": "84686", "revid": "58701", "url": "https://eu.wikipedia.org/wiki?curid=84686", "title": "Qa-hedyet", "text": "Qa-hedyet, Egiptoko III. dinastiako ustezko faraoia izan zen, K.a. 2614 eta K.a. 2579 bitartean.\nErrege hau, bere izenak Koroa Zuria esan nahi duelarik, Goi Egiptoko errege ikurra, Louvren zainduta dagoen estela batean aipatua da (E25982).\nBere erregealdiak, Nebkara eta Hunyren erregealdien artean egon behar izan zuen."}
{"id": "84687", "revid": "1545", "url": "https://eu.wikipedia.org/wiki?curid=84687", "title": "Stra\u00dfe des 17. Juni", "text": "Stra\u00dfe des 17. Juni () Berlingo erdialdeko Mitte barrutiko kale nagusi bat da. Unter den Linden kalearen mendebalderanzko jarraipen bat da, ekialdetik mendebaldera doa Tiergartenetik, hiriaren erdialdeko mendebaldetik parke batean zehar. Muturrean, ekialdean, Brandeburgoko Atea dago, eta, mendebaldean, Ernst-Reuter-Platz plaza, Charlottenburgen. Kale honetan, erdi bidean, Garaipenaren Zutabea dago. Sobietar gerraren omenezko monumentua 1945ean, eta kalean zehar, Garaipenaren Zutabea eta Brandeburgoko atearen artean dagoen egitura nagusi bakarra da.\nBigarren Mundu Gerra baino lehen, kalea, Charlottenburger Chaussee deitua izan zen, hiritik Charlottenburgera doalako. Bide batean egina izan zen 1799an, eta, XIX. mendean Berlinek izan zuen hazkuntza azkarraren ondorioz, handiago egin zen, bertara aldirietatik sartzen ziren kaleengatik. Alemania Naziaren garaian Ost-West Achse edo Ekialde-Mendebalde Ardatzaren zati egin zen, alderdi naziaren banderekin lerrokatutako garaipenaren etorbide bat. Bigarren Mundu Gerrako azken asteetan, Berlingo guduan, hiriko aireportuak erabili ezin zirenean, kalea, hegazkinek lur hartzeko erabili zen.\n1953an, kalea Stra\u00dfe des 17. Juni deitua izan zen, 1953ko ekainak 17an ekialdeko berlindarren altxamendua ospatzeko. Gaur egun, kalea, aisialdi gune ezagun bat da, eta Berlingo Maratoiaren abiapuntua da."}
{"id": "84688", "revid": "336", "url": "https://eu.wikipedia.org/wiki?curid=84688", "title": "Bittor Alkiza", "text": "Bittor Alkiza Fern\u00e1ndez, (Donostia, 1970eko urriaren 26a - ) euskal herritar futbolari ohia da. Herrera auzokoa, aita I\u00f1aki Alkiza Laskibar zuen, izandakoa.\nEuskal Herriko futbol selekzioarekin bederatzi partida jokatu zituen."}
{"id": "84689", "revid": "336", "url": "https://eu.wikipedia.org/wiki?curid=84689", "title": "Sais", "text": "Sais (\u03a3\u03ac\u03ca\u03c2), Behe Egiptoko V. nomoaren hiriburua izan zen, Niloren deltatik mendebaldera zegoena, XXVI. dinastiaren errege egoitza izan zena, Saitarra ere deitua (K.a. 654-K.a. 527). Bertako jainkosa nagusia, Neit gerlaria izan zen.\nHiriaren izena, Sa el-Hagar, aztarnategi arkeologikotik gertu dagoena, antzinako izenetik dator eta \"Sa harkaitza\" esan nahi du.\nFinkapen antzinakoenak, Maadi-Buto kulturan datatuak daude (K.a. 3500ean). Bai Neit izena daramaten bi erreginen izenak (Merytneit eta Neithotep), baita Aha faraoiaren garaian hiriari buruz eginiko aipamenek, Egiptoko Aro Dinastiko Goiztiarrean lortutako ospe handia adierazi lezakete. Ordutik aurrera eta denbora tarte luze batean zehar, hiriaren historia jarrai daiteke, nagusiki, aurkitutako zeramika hondakinengatik, Antzinako Inperioan eta Inperio Berrian data daitezkeenak.\nSaisek, bere ospea berreskuratu zuen K.a. VIII. mendean, XXIV. dinastiako Tefnakht eta honen ondorengo izan zen Bakenrenefek, mendebaldeko deltako hiri nagusi bihurtzen dutenean.\nSais, azkenik, Shabako errege kushitar erregearen mende erortzen da, baina garrantzia lortzen du berriz asiriarrek Egipto inbaditzen dutenean, bere gobernari den Nekao I.ak asiriarrekin batera borrokatzen duenean kushitarren aurka. Bere seme Psametiko I.a gailentzen da faraoi bezala (K.a. 664-K.a. 612), Sais, errege egoitza bezala ezarria geraturik, persiar akemenidarrek konkistatu zuten arte, K.a. 527an. Akemenidar garaian, Neiten tenplua, persiar erregeek babestu zuten.\nHiria, K.a. V. mendearen erdialde inguruan bisitatu eta deskribatu zuen Herodotok, nork, errege jauregia, Neiten tenplua, laku sakratu bat, obeliskoak eta estatuak bezalako eraikinak deskribatzen dituen.\n1997tik eta denbora luzez bertan behera utzia egon ondoren, lan arkeologikoa, Durhameko Unibertsitatea eta \"Egypt Exploration Society\"ren ardurapean dago."}
{"id": "84690", "revid": "58701", "url": "https://eu.wikipedia.org/wiki?curid=84690", "title": "Alexandre Dumas (semea)", "text": "Alexandre Dumas (semea) (Paris, 1824ko uztailaren 27a - Marly-le-Roi, Frantzia, 1895eko azaroaren 27a) idazle frantziarra izan zen, Alexandre Dumas idazlearen semea. Aitak bezalaxe, ospea lortu zuen eta \"La Dame aux Camelias\" izan zen bere lan ezagunenetako bat\nBiografia.\nAlexandre (Parisen jaio zen, 1824ko uztailaren 27an. Aita Alexandre Dumas idazlea izan zen eta ama, berriz, haren bizilaguna zen Laura-Catherine Labay jostuna (1793-1868).\nHaurra ezkontzatik kanpo jaio zen eta, 1831n, epaitegietan erabaki zen 7 urteko Alexandre txikia aitarekin heziko zela. Heziketarik hoberena eman zion Goubaux erakundean eta Bourbon akademian, baina Alexanderrek ez zion aitari sekula barkatuko benetako familia bat ez osatzea eta ezinegon hura bere lanaren berizgarri izango zen.\nIlegimitatea gutxi balitz, Dumasek arraza beltzeko odola zeraman aitaren aldetik, frantziar noble bat eta haitiar beltz bat izan baitzituen arbaso. Lagun artean iseka egiteko arrazoi izan zen hori eta bere poemetan maiz agertuko den drama izango da.\n1844an, Alexandre Saint-Gemain-en-Layera, bere aitarengana, joan zen bizitzera. Urte berean, Marie Duplessis ezagutu zuen Parisen, \"La Dame aux Camelias\" (1848) inspiratuko zion emakumea. Arrakasta itzela izan zuen antzezlanak eta tankera bereko lanak egitera animatuko zuen horrek. Ingelesez, \"Camille\" izena eman zioten eta Giuseppe Verdiren, \"La Traviata\"ren oinarri izango zen (1853).\nBere lanean, ohikoa da aholku morala eta heziketa, garaiko prejuizio sozialak salatuz eta emakume eta haurren eskubideen defentsa eginez.\n1864an, Alexandre Dumas (semea) Nadeja Naryschkine printzesarekin ezkondu zen (Nadine Dumas) eta alaba bat izango zuten. Alargundu zenean, berriro ezkondu zen, oraingo honetan, Henriette R\u00e9gnierrekin.\n1874an, eta Victor Hugoren eginahalen aurka, Acad\u00e9mie fran\u00e7aiseeko kide egin zuten. 1894an, Ohorezko Legioa jaso zuen.\n1895eko azaroaren 27an hil zen bere Marly-le-Roieko etxean (Yvelines), eta Montmartreko (Paris) hilerrian eman zioten lur."}
{"id": "84697", "revid": "336", "url": "https://eu.wikipedia.org/wiki?curid=84697", "title": "Mario Bermejo", "text": "Mario Bermejo Castanedo, (Santander, 1978ko urriaren 7a - ) Espainiako futbolaria da. Kantabrian jaioa bazen ere, arbaso euskaldunak zituenez, Athletic Clubean jokatzeko aukera izan zuen. Bere aita eta haren familia bilbotarrak dira."}
{"id": "84699", "revid": "5774", "url": "https://eu.wikipedia.org/wiki?curid=84699", "title": "SM-liiga", "text": "! colspan=\"2\" style=\"color: #f9f9fb; background: #4169E1; padding: 1px; font-size:135%;\" align=\"center\" |\nSM-liiga"}
{"id": "84700", "revid": "336", "url": "https://eu.wikipedia.org/wiki?curid=84700", "title": "David Billabona", "text": "David Billabona Etxaleku, (Irun, 1969ko abenduaren 5a - ) euskal herritar futbolari ohia da.\nEuskal Herriko futbol selekzioarekin partida bi jokatu zituen."}
{"id": "84701", "revid": "1545", "url": "https://eu.wikipedia.org/wiki?curid=84701", "title": "Santiago Ezquerro", "text": ""}
{"id": "84702", "revid": "336", "url": "https://eu.wikipedia.org/wiki?curid=84702", "title": "Imanol Etxeberria", "text": "Imanol Etxeberria Ega\u00f1a, (Bergara, 1973ko martxoaren 27a - ) euskal herritar futbolari ohi eta entrenatzailea da. Egun, Athletic Clubeko harrobian atezainen entrenatzailea da.\nEuskal Herriko futbol selekzioarekin lau partida jokatu zituen."}
{"id": "84703", "revid": "336", "url": "https://eu.wikipedia.org/wiki?curid=84703", "title": "Javier Gonz\u00e1lez", "text": "Javier Gonz\u00e1lez G\u00f3mez, (Barakaldo, 1974ko martxoaren 22a - ) euskal herritar futbolaria da, egun H\u00e9rcules CFen aritzen duena.\nBilboko Zorrotza auzokoa da eta Euskal Herriko futbol selekzioarekin behin jokatu zuen."}
{"id": "84704", "revid": "1545", "url": "https://eu.wikipedia.org/wiki?curid=84704", "title": "Javi Gonzalez", "text": ""}
{"id": "84705", "revid": "105290", "url": "https://eu.wikipedia.org/wiki?curid=84705", "title": "Maroko Handia", "text": "Maroko Handia kontzeptu irredentista bat da, Istiqlal Alderdia 1940ko hamarkadan erabiltzen hasi zena, frantziar kolonialismoaren aurka marokoar herriaren laguntza lortzeko propaganda baliabidetzat. Maroko Handi honen lurralde eremua justifikatzeko, Maroko gobernatu zuten dinastien (almohadeak eta mariniak, kasu) eta egungo Marokoren arteko jarraikortasuna aldarrikatzen dute. Hartara, lur hauek jo dira Maroko Handikotzat: Maroko, Mendebaldeko Sahara, Mauritania osoa, Aljeria mendebaldeko probintziak (Bechar eta Tinduf probintziak, tuatak bizi diren eskualdeez gain), Maliko ipar-mendebaldea, Afrika iparraldeko espainiar subiranotasuneko lurrak eta Kanariak.\nHistoria.\nMarokok 1956an independentzia lortu ondoren, eta Mohammed V.a 1961ean hil ondoren, haren seme Hasan II.ak Maroko Handiaren kontzeptua berpiztu zuen, independentzia prozesuaren luzapen gisa. Prozesu hura, frantziar protektoratuaren amaierarekin hasi zen, Tangerren atzerapena eta Espainiak Maroko iparraldean administratutako lurraldeen espainiar protektoratuaren amaierarekin hasi zen. Handik gutxira (Espainiaren aurka izan zuen Ahantzitako Gerra bezala deitua izan denaren ondoren, 1957-1958), Maroko hegoaldeko protektoratuko lurraldeak ere lortu zituen, Tarfaya lurraldeak, alegia (Juby lurmuturra).\n1963an, Maroko eta Aljeriaren arteko mugako gerra labur baten ondoren, non Marokok bi aljeriar batailoi garaitzea lortu zuen (Aljeria, gerra luze baten ondoren, Frantziagandik independizatu eta berehala), Aljeriak, Marokori, honek, Aljeria mendebaldeko lurraldeekiko zuen nahia bertan behera uzten bazuen, Mendebaldeko Sahara lortzeko Aljeriaren erabateko laguntza jasoko zuela promes egin zion (trikimailu bat izan zena, Aljeriak, Fronte Polisarioari lagundu baitzion eta oraindik ere laguntzen dio). Hareetako gerraren ondoren, Hasan II.a erregeak, bere arreta, Mendebaldeko Saharan jarri zuen, Espainiak administratzen zuena. 1969an, Espainiak, Ifni utzi zion Marokori, Nazio Batuen 2072 erabakiaren ondorioz.\nKrisialdi ekonomiko baten erdian eta huts egin zuten hiru estatu kolperen ondoren, Hasan II.ak, 1975ean, armarik gabeko 250.000 zibil (horien artean, martxara biltzekotan askatuak izan ziren presoak) bidali zituen Sahara Espainiarrera (Ibilaldi Berdea bezala ezagutuko zena). Bere asmoak, lurraldea Marokori eranstea zen, administratiboki Espainiako probintzia bat, baina Nazio Batuek bultzatutako deskolonizatze prozesu bati lotua (Nazio Batuen Batzar Nagusiak, jada 1965eko abenduan, Saharari zegokion erabaki bat hartu zuelarik, non, Espainiari \u00abberehala lurraldea deskolonizatzeko beharrezko neurri guztiak hartzeko\u00bb agindu zion), Marokoko biztanleen artean, grina nazionalista eragitearekin batera, guztia, oso garestia izango zen gerra batean sartu gabe. Edozein barne ezadostasun, isilarazia izango zen, ez alferrik, Maroko \u00abberunezko urteak\u00bb deritzon garaiaren zatirik gogorrena bizitzen ari baitzen. Ibilaldia azaroaren 6an sartu zen Espainiar Saharan. Mugatik hamabi kilometro inguru harago barneratu ziren, eta espainiar lerroen parean kanpatu zuten.\nEkintza haren guztiz kontra agertu zen Fronte Polisarioa, saharar talde gerrillaria, Espainiaren aurka borrokan ari baitzen Mendebaldeko Sahararen independentziaren alde, Aljeriaren laguntzarekin. Espainian, Franco jenerala hilzorian egoteak Gobernuak ezer egitea galarazi zuen; Maroko, berriz, Mauritaniarekin eta Espainiarekin Madrilgo Akordioak (1975eko azaroaren 14an sinatuko zirenak) negoziatzen ari zen. Akordio haien bitartez, Espainiak Afrikako bi herrialde horiei utziko zien lurraldearen administrazioa (lurraldearen hegoaldeko herena Mauritaniarentzat, eta gainerakoa Marokorentzat), Nazio Batuen erabakiei entzungor eginda. Izan ere, Nazio Batuek zehaztua zuten saharar biztanle guztiek beren autodeterminazio eskubide askea erabil zezaten bermatu behar zela, kontsulta askeen bidez; ildo berean, 1975eko urriaren 16an Hagako Nazioarteko Justizia Epaitegiaren irizpenak onartu zuen Mendebaldeko Sahara ez zela Marokoren \u00ablurralde osotasuna\u00bbren zati. Hala ere, espainiar tropek Mendebaldeko Saharatik alde egin zuten 1976ko otsailean, eta lurralde hura Marokok eta Mauritaniak beren artean banatu zuten: hegoaldeko zatia Mauritaniak hartu zuen, eta Marokoren esku geratu ziren iparraldeko fosfato meatzeak (Bucraako meategia). Hartara, grina nazionalistaren olatua, marokoar monarkiaren ospea gehitzeko ez ezik, erresumako ekonomia pizteko ere baliatu zuten Marokoko agintariek.\nHala ere, borroka laster hasi zen: alde batetik Mauritania eta Maroko, eta bestetik Fronte Polisarioa, azken horrek ez baitzuen onartu kolonialismo baten ordez beste bat ezartzea. 1978an, Mauritaniak onartu zuen militarki eta ekonomikoki ezinezkoa zitzaiola banaketan bere esku geratutako lurraldea kontrolatzea, eta lurralde horri buruzko edozein aldarrikapen formalki baztertu zuen. Marokok berehala beretzat hartu zuen Mendebaldeko Sahararen hegoaldeko lurralde hori.\n2002an Marokok Espainiarekin izan zuen Perrexil uharteko gatazka ere, Marokoren nahi irredentistei lotutako mugimendu bat bezala hartua izan da.\nMaroko Handia edo Magreb Handia izena noizbehinka erabiltzen da Marokoko prentsan eta erregearen hitzaldietan, Marokoko Erresumaren eta Magrebeko gainerako herrialdeen (Mauritania, Aljeria eta Tunisia) arteko batasunaren arteko erakusgarritzat. Izen anbiguoa da; izan ere, arabieraz, Magreb izenak bi esanahi hauek ditu: batetik, Afrika iparraldea (islamaren eraginpeko lurren mendebalde); bestetik, Maroko bera."}
{"id": "84706", "revid": "1519", "url": "https://eu.wikipedia.org/wiki?curid=84706", "title": "Pandion I.a", "text": "Greziar mitologian, Pandion I.a (antzinako grezieraz \u03a0\u03b1\u03bd\u03b4\u03af\u03c9\u03bd, Pand\u00ed\u00f4n), Eriktonio eta Praxitearen semea zen. Atenasko bosgarren errege mitikoa izan zen. Bere amaren aldetik izeba zuen Zeuxiperekin ezkondu zen, honekin, bi seme izan zituelarik, Erekteo I.a eta Butes, bikiak zirenak, baita bi alaba ere, Filomela eta Prokne izenekoak.\nBere erregealdia, ez zen batere harrigarria izan, Tebaseko errege zen Labdakorekin gerra bat izan zuen, muga kontuak zirela eta, eta bere alaba Prokne, Tereorekin ezkondu zen, honek, trukean, gerran laguntza emateko.\nApolodororen arabera, Pandionen erregealdian heldu ziren Demeter eta Dioniso jainkoak Atikara. Demeter, Eleusisen hartu zuen bertako errege zen Zeleok.\nPandion hil ondoren, honen ondorengoa, Erekteo izan zen, eta Butesi, Poseidon eta Atenearen apaizgotzak eman zizkion.\nEz da Pandion II.arekin nahastu behar, bere birbiloba zena, Egeo eta Nisoren aita."}
{"id": "84707", "revid": "46380", "url": "https://eu.wikipedia.org/wiki?curid=84707", "title": "Javier Fesser", "text": "Javier Fesser P\u00e9rez de Petinto (Madril, 1964) zinema zuzendari espainiarra da.\nPublizitatean espezializatuta dagoen Linea Films ekoiztetxea sortu zuen 1986an. Zinema egin ahal izateko, Pendleton Films sortu zuen. Film laburrak egin ondoren, errekonozimendua \"El milagro de P. Tinto\" etorri zitzaion 1998an. Geroago Mortadelo eta Filemon komiki pertsonaien filma egokitu zuen. Film labur onenaren Oscar sariaren izendapena jaso zuen, Senegalen egindako \"Binta y la gran idea\" filmarengatik.\nAzken filma, \"Camino\", 2008ko urriaren 17an estreinatuta, Opus Deiren kritika latza da."}
{"id": "84711", "revid": "2048", "url": "https://eu.wikipedia.org/wiki?curid=84711", "title": "Mikel Morris", "text": "Mikel Morris Pagoeta, jaiotzez Michael Morris (Denver, Colorado, AEB, 1957ko martxoaren 24a) euskal herritar hiztegigilea, itzultzailea eta irakaslea da. 2021eko azarotik, euskaltzain urgazlea da Euskaltzaindian. Munduko hainbat tokitan bizi eta gero (Estatu Batuak, Angola, Finlandia...), Zarautz du bizileku 1984az geroztik. Ingelesaren eta euskararen arteko Morris hiztegien egile delako famatu da. Jelkidea izan da, eta jendaurreko hainbat kultura ekitalditan parte hartu zuen EAJren ordezkaritzat iraganean.\nEuskaltzale sutsua izaki, kritika zorrotzak egin izan dizkie euskalgintzako zenbait erakundek \u00abespainolari begiratzen dion euskara bat\u00bb eratzeko duten joerari, euskara gorrotatzen dutenei eta euskara erabiltzen ez duten abertzaleei."}
{"id": "84715", "revid": "119347", "url": "https://eu.wikipedia.org/wiki?curid=84715", "title": "Larra", "text": "Larra Laudioko auzoa da, Bizkaiarekin muga egiten duena. A-68 ondoan dago kokatuta eta Lateorrotik edo Guardianetik joan gaitezke. Bertan eliz txiki bat dago, San Bartolomekoa. Larratik ikuspegi panoramiko bat dago, inguruko mendi guztiak begibistatzen direlako.\nLaudioko udalak etorkizunerako industria azpiegiturak auzo hontan eraiki nahi ditu, Laudio erdigunetik aldenduz.\nJaiak eta ospakizunak.\nAbuztuaren 24ean ospatzen dira, San Bartolomeren omenez, izen bereko baselizan."}
{"id": "84717", "revid": "56334", "url": "https://eu.wikipedia.org/wiki?curid=84717", "title": "James Watt", "text": "James Watt (Greenock, Eskozia, 1736eko urtarrilaren 30agreg./urtarrilaren 19ajul. - Handsworth, Ingalaterra, 1819ko abuztuaren 25a) asmatzailea, ingeniari mekanikoa eta kimikaria izan zen. Thomas Newcomenen lurrun makina hobetuta, Watt lurrun makina sortu zuen 1776an; Watten lurrun makina funtsezkoa izan zen, Industria Iraultzak ekarriko zituen aldaketetarako, hala Britainia Handian bertan nola mundu zabalean.\nBizitza.\nEskoziarra jaiotzez, Birmingham (Ingalaterra) izan zuen bizileku eta lantoki. Lunar Society elkarteko kidea izan zen. Berak idatzitako dokumentu asko Birmingham Central liburutegian daude. Birmingham Central liburutegiaren kanpoaldean bere estatu propioa dauka. \nTxikitan, aitaren eraikuntza lantegian egin zuen lan. 19 urte zituela, tresna mekaniko asko egin zituen. Wattek gogoko zituen lurrun makinak; horregatik, lurrinaren ezaugarriak aztertzeari ekin zion: dentsitatearen, tenperaturaren eta presioaren arteko erlazioa, bereziki. Lurrun makinarako kondentsazio ganbera bat ere diseinatu zuen, lurrun galerak ekiditeko. Bere lehenengo patentea asmakuntza hori izan zen. Horrez gain, beste hobekuntza batzuk egin zizkion 1769an.\nJohn Roebuck britainiar asmatzailearen kidea izan zen, eta Roebuckek finantzatu zituen Watten ikerkuntzak. 1775ean, lurrun makinak egiten hasi ziren, eta beste asmakizun batzuk garatu zituen; adibidez, mota askotako makinetarako aplikagarria zen motor bikoitza.\nJon Wattek lurrun makina asmatu zuela esaten da, baina ez da horrela: lurrun makina hobetzeko asmakizun ugari egin zituen. Potentziaren unitateari bere izena jarri zaio, gerora elektrizitatearen potentzian ere erabili dena: watt unitatea, alegia.\n1785, Watt Londresko Royal Societyko kide izendatu zuten; eta 1814an, Frantziako Zientzien Akademiakoa. 1806an, Glasgowko Unibertsitateak doctor honoris causa izendatu zuen. 1819ko abuztuaren 19an, Heathfield Hall etxean hil zen, Handsworth hirian, Ingalaterran. "}
{"id": "84718", "revid": "56334", "url": "https://eu.wikipedia.org/wiki?curid=84718", "title": "Zuberoako maskaradak", "text": "Zuberoako maskaradak Zuberoako neguko inauteria dira, ikuskizun zehatz eta antzerkiko baliabidez osatua eta goizetik egun ia osoz luzatzen dena. Jatorri zahar bezain ezezagunekoa da. \nGarai batean laurogei bat dantzarik parte hartzen bazuten ere, gaur egun, hogei batek osatzen dituzte maskaradak eta, lehen ez bezala, emakumeek ere parte hartzen dute. Dantzak, bertsoak eta kantuak leku berezia dute eta, pastoralean, bezala, beti errepikatzen diren pertsonaia finko batzuetan gorpuzten da ikuskizuna.\nHistoria.\nEuskal Herriko maskarada.\nXVI. mendean Ingalaterran sartu zen, eta arrakasta handia izan zuen XVII. mendean. Mozorroak eta agertokiak ikusgarriak izaten ziren, eta alegoria aldetik oso landuak ziren. Maskarada-egilerik ezagunena Ben Jonson, gorteko olerkaria, izan zen, 1605-1631 urteetan. Hura erretiratu zenean, maskaradak literatura-balioa galdu zuen, eta ikuskizun huts bihurtu zen. Ukaezinezkoa da maskaradak balletean, operan eta pantomiman izan duen eragina.\nZuberoako maskaradak.\nEuskal Herrian, europar usadioarekin bat eginik, Zuberoan sartu zen XVI. mendean. Inauterietako igande guztietan gazteak bildu eta maskaradak prestatzen zituzten, eta herriz-herri ibiltzen ziren mozorroz jantzirik. Euskal Herrian ezagunak ziren ofizio jakinetakoak ziren pertsonaiak eta taldeak. Dantzaz, musikaz, mintzoaz eta mimoaz baliatzen ziren lanbideak antzezteko. XXI. mendean oraindik bizirik diraute, eta orain dela hirurehun eta laurehun urte bezalaxe antolatzen dira.\nKokapena.\nBasab\u00fcr\u00fca eskualdeko Altzai, Urdi\u00f1arbe edo Atharratzek antolatutakoek ospea badute ere, urtero inauteri garaian eta lau hilabetean Zuberoako herri batek maskarada prestatzen du, lan horretan festa berezi bat sortuz.\nPertsonaiak.\nNormalean, 25 bat lagunek osatzen dute segizioa, eta bi alde kontrajarritan banatzen dira: alde batetik, Gorriak, dotore eta ordenatuak eta, fanfarreak banatuta, Beltzak, zikinak, baldarrak eta zaratatsuak. Maskaradako bost dantzari hoberenak, Aitzindariak deitutakoak, gorrien taldean daude: Txerrero, Gathuzain, Kantiniersa, Zamalzain eta Entseinaria. Batzuetan aitzindari beltzak ere izaten dira.\nHona hemen Zuberoako maskaradaren pertsonaia nagusiak:\nZatiak.\nMaskaradak hiru parte ditu, egun sinplifikatuak daudenak:\nBarrikadaren haustea.\nBehin herrira helduta, erakustaldia prestatzeko segizioa herrian zehar ibiltzen da. Arribadaren soinuari jarraituz, etxe nagusiak bisitatzen dituzte, non jateko eta edateko ematen dizkieten. Horrela, herriko nagusiak omentzen dituzte.\nOfizioak.\nOfizioak deitzen zaio arratsaldeko saioari. Maskaradan parte hartzen duten ofizio bakoitzak. Zati honetan pertsonaia bakoitzak bere antzerki-dantza saioa egiten du, bere ofizioa ardatz duen antzerki-erritual bat eskainiz. Txorrotxek dute ofizio bakoitza kantuz aurkezteko ardura, plazari itzulika, eta ofizioen artean tarkekatzen dira dantzarien emanaldiak. Honela egiten du ofizioa bakoitzak:\nJolasak.\nOfizio-joko horien artean egiten dituzte dantza ezberdinak. Batez ere aitzindariek, eta dantza batzuk beste arizale batzuek ere bai. Branlean maskaradari guztiek parte hartzen dute eta ikusleen artetik ere jendea sartzen dute sokara. Azken jauzietan ikusleak ere gonbidatzen dituzte beraiekin dantza egitera. Egiten dituzten dantzetako batzuk, hona:\nZuberoatik kanpoko erakustaldiak.\nNormalean, maskarada ez da Zuberoatik kanpo egiten. Hala ere, batzuetan Baionan ere egin da.\nHego Euskal Herrian, \"Gaztedi\"k 1954ko maiatzaren 9an egin zituen Zuberoako dantza batzuk lehen aldiz, \"Dindirri\" dantza taldeak irakatsita. \"Gaztedi\"k 1994ko otsailean egin zuen Santutxun bere lehen maskarada osoa. Ordu arte Donostiako \"Argia\" taldeak soilik lortu zuen Zuberoako maskarada oso bat kaleratzea 1980ko hamarkadan. \"Argia\"k jatorrian egiten den modu berberean aurkeztu zuen, baina \"Gaztedi\"k Bizkaiko lurraldera egokitutako antzezpen bat prestatzea lortu zuen, termino soziologiko eta linguistikoetan. Ordutik aurrera, maskarada ugari era horretan oinarrituta egin dira. Horietako batzuk, Lamiakoko maskarada, esate baterako, urtero-urtero ospatu dira denbora luzean zehar."}
{"id": "84720", "revid": "448", "url": "https://eu.wikipedia.org/wiki?curid=84720", "title": "Ttanttakun irratia", "text": ""}
{"id": "84721", "revid": "6327", "url": "https://eu.wikipedia.org/wiki?curid=84721", "title": "Aland Uharteak", "text": ""}
{"id": "84724", "revid": "105290", "url": "https://eu.wikipedia.org/wiki?curid=84724", "title": "Garaipenaren Zutabea", "text": "Garaipenaren Zutabea (alemanieraz Siegess\u00e4ule), Berlingo erdialdean dagoen Tiergarten parkean dagoen zutabe monumental bat da.\nHistoria.\nZutabea, 1864an Dukerrien Gerran, Prusiak Austriar Inperioarekin batera, Danimarkaren aurka lortutako garaipena ospatzeko eraiki zen.\nZutabea, 1874an amaitua eta inauguratua izan zenean, Prusiak garaipen gehiago lortu zituen Austria-Prusia Gerran Austriar Inperioaren aurka, 1866an eta Frantzia-Prusia Gerran Napoleon III.aren inperioaren aurka. Honela, zutabeak, beste bi garaipen hauek ere ospatu zituen.\nHasiera batean Reichstagaren eraikinaren parean eraikia, zutabea, gaur egun dagoen tokira, Alemania Naziaren garaian eramana izan zen, Bigarren Mundu Gerrako Berlingo guduaren ondoren zutik mantendu zelarik.\nEzaugarriak.\nBere 69 metroak, Tiergarten parkean bertan altxatzen dira, zehazki, biribil batean (alemanieraz Gro\u00dfer Stern \"izar handia\"), eta Berlingo bost etorbide handi elkartzen dituena.\nBehatoki batetara igo daiteke marraskilo eskailera batetako 285 mailak igoz, honela, ikuspegi sinestezin bat ikusteko, ezinezkoa, bertan Love Paradearen ondorioz biltzen direnentzako, nortzuk, parke baten soilune batean egoteak ematen dion monumentalitatean bat datozen.\nAgerkuntzak.\nZutabea koroatzen duen Nik\u00e9ren urrezko estatuak, Paul van Dyken \"For an Angel\" liburua inspiratu zuen, eta U2 musika taldearen Stay (Faraway, So Close!) bideoan agertzen da, eta saritutako Wim Wenders zuzendariaren Cielo sobre Berl\u00edn filmean, aingeruentzako biltzargune bezala agertzen da.\nBere gaueko koloretasun harrigarria, Mike Oldfielden \"Art in Heaven Concert\"-LIVE IN BERLIN- kontzertuan ikus daiteke, anfitrioi bat bailitzan oso sarri hartua baita.\nMultzoa, Mexiko Hirian dagoen Aingeruaren antzekoa da, baita bera baino lehenagoko batzuen antzekoa ere, San Petersburgoko Alexanderren Zutabea kasu."}
{"id": "84725", "revid": "105290", "url": "https://eu.wikipedia.org/wiki?curid=84725", "title": "Siegess\u00e4ule Hakenberg", "text": "Siegess\u00e4ule Hakenberg edo Hakenbergeko Garaipenaren Zutabea 36 metro garai den monumentu bat da, behatoki bat duena. Fehrbellin herritik gertu dago, Alemaniako Brandenburgo estatuan.\nChristian Daniel Rauchek diseinatu zuen, eta 1875 eta 1879 bitartean eraikia izan zen. Frederiko Gilen I.a Brandeburgokoak suediar tropen aurka 1675ean lortutako garaipena oroitarazten du."}
{"id": "84726", "revid": "512", "url": "https://eu.wikipedia.org/wiki?curid=84726", "title": "Frederiko Gilen Brandenburgekoa", "text": "Frederiko Gilen Brandenburgekoa (Berlin 1620ko otsailak 26-Potsdam 1688ko maiatzak 9) \"Hautesle Handia\" bezala ezaguna, Brandenburgoko margrave hauteslea eta Prusiako dukea izan zen 1640tik aurrera.\nWestfaliako Bakearen klausulen ondorioz, bere agindupeko lurraldeak zabaldu zituen Behe Pomerania, Magdeburg, Halberstadt, Minden eta Cammin jaso zituenean. Poloniak, Frederiko Gilenen Prusiako Dukerriaren gaineko subirautza onartu zuen 1656ko Wehleauko ituna eta Olivako Bakearen ondoren, bere Suediar-Poloniar Gerrako parte hartzeari amaiera emanez.\n1675ean, Frederiko Gilenek, Frantziaren aliatuak ziren suediarren aurka, Fehrbellineko guduan lortutako garaipena, Prusiaren tradizio militaristaren hasiera bezala interpretatua izan da, eta Pomerania Suediarra lortzea ahalbidetu zion, baina Saint Germaineko Bakearen ondorioz, uko egin behar izan zion.\nFrederiko Gilenek, etorkizuneko Brandeburgo-Prusiaren boterearen oinarria jarri zuen, kanpo politika trebe bati esker, armada iraunkor boteretsu bat sortuz, bildu ahal izan zituen eta modu absolutistan gobernatu zituen lurralde ezberdinentzako administrazio zentralizatu bat izatea ahalbidetu zuen funtzionarioatua sartuz.\nGaratu zuen politika ekonomikoa, merkantilista kutsukoa izan zen, eta bere lurraldeetan, Frantziatik kanporatuak izan ziren higanotak onartu zituen, nortzuk, oihalgintzaren etorkizuneko hedapenean lagundu zuten."}
{"id": "84727", "revid": "1545", "url": "https://eu.wikipedia.org/wiki?curid=84727", "title": "Margrave", "text": "Margrave () titulu germaniarrari emandako izena da (\"Mark\" muga, marka eta \"Graf\", kondea), markes tituluaren baliokidea. Margrave baten emaztea, Margravesa edo, alemanez \"Markgr\u00e4fin\" deitua da.\nMargrave batek, hasiera batean, karolingiar marka bateko gobernari militar funtzioak zituen (Hispaniar marka adibidez), inperioaren mugako probintzia bat. Margraveek, marka () baten gaineko jurisdikzioa zuten, margraverri edo markeserri deitua zena. Inperioaren mugetako probintziak geroz eta garrantzitsuago bihurtzen ari ziren heinean, barnealdekoak baino handiago bihurtzen ziren, margraveek, erresumako gainontzeko gobernarien gaineko boterea lortuz."}
{"id": "84729", "revid": "336", "url": "https://eu.wikipedia.org/wiki?curid=84729", "title": "Sanedrin", "text": "Sanedrina (hebreeraz \u05e1\u05e0\u05d4\u05d3\u05e8\u05d9\u05df), Antzinako Israelen, jakintsuen kontseilu edo biltzar bat zen, hiri judutar bakoitzean, 23 epailetan egituratua. Aldi berean, Sanedrin Handia, Israelgo herriko 71 partaideko biltzar edo gorte gorena zen.\nSanedrinak, gorputz judizial bezala funtzionatzen zuen, eta ez zuen bakarrik kontu erlijiosoei buruzko agintea, baizik eta baita kontu zibilei buruzkoa ere. Israel erromatarren mende egon zen garaian funtzionatu zuen, Jerusalemeko Bigarren Tenpluaren azken alditik V. menderarte. Apaiz goren bat zen bere presidentea.\nGobernu erlijioso bezala, bere ardura zen judutar doktrina erlijiosoa ezartzea, baita jai egutegia ezartzea eta herrialdeko bizitza erlijiosoa erregulatzea ere. Gobernu politiko bezala, bere ardurak, legeak egin eta onartzea, legeak betetzen zirela ziurtatzea eta delituak epaitzea ziren. Botere hauek, autoritate erromatarrek mugatzen zituzten. Honela, esate baterako, Sanedrinak pertsona bat hiltzera zigortzen bazuen, epaia, ezin zen erromatar prokuratore edo gobernariaren baimenik gabe betearazi.\nSanedrin Handian, hiru alderdi zeuden: farisearrak, saduzearrak eta zeloteak.\nSanedrinaren papera Jesusen Gurutziltzaketan.\nJesukristoren epaiketa eta heriotza, autore batzuek kontrajarritzat jotzen dituzten formez kontatzen dira, ebanjelioetan aipatutako xehetasunak elkarren artean bat ez etortzeaz gain, batzuetan aurkakoak ere badirelako.\nHiru Ebanjelio sinoptikoen arabera (Mateo, Marko eta Lukas), Jesus Getsemaniko lorategian atxilotu zuen Apaiz Gorenen, eskribauen eta zaharren agindupean zegoen talde batek, eta Juda Iskariotek musu batekin identifikatu zuen. Joanen arabera, Jesus atxilotu zutenak apaiz gorenek eta fariseuek izendatutako guardiak izan ziren, \"Kiliarka\" baten agindupean, beraz, \"praetorium\"eko soldaduak zituen erromatar ofizial baten lan bezala aurkezten du. Bertsio honetan Jesusek bere burua identifikatu zuen. Batzuek ukatu egiten dute Joanek soldadu erromatarrek operazioan parte hartzeari buruz dioenaren historikotasuna (Mommsen, Blinzler, Barrett, Lohse, Besnier), beste batzuek onartu egiten dute (Bruce, Goguel, Winter).\nAtxilotu ondoren, Jesus, sinoptikoen arabera, Kaifas apaizaren etxera eraman zuten. Juanen Ebanjelioaren arabera, lehenbizi Anasen aurrean eraman zuten, eta hark, gero, Kaifas suhira bidali zuen, \"urte hartan apaiz gorena zena\". Hiru sinoptikoen artean ere desberdintasunak daude Jesusen galderaren inguruan agintari juduen artean. Markos eta Mateo Sanedrin osoak gau hartan bertan egin zuen lehen bileraz mintzatzen dira. Jesusek blasfemia bidezko heriotza merezi zuela erabaki zuen, eta Sanedrinak hurrengo goizean egin zuen bigarren bileran, Pilatosengana bidali zuten. Lukasek Sanedrinaren bilera bakar bati buruz hitz egin du goizean, eta ez du berariaz aipatzen kondena. Juanek ez du hitz egiten ez Sanedrinaz, ez Jesus atxilotu ondoren apaiz batek egindako galdeketari buruzko kondena batez, baizik eta aste batzuk lehenago Sanedrinak Lazaro Betaniakoaren berpizkundearen inguruan egindako bilera batez, non, Kaifasek eskatuta, Jesus hiltzea erabaki baitzen.\nRaymond Edward Brown jakintsu eta apaizak, exegesiaren kritika historikoa erabili zuen lehen akademiko katolikoetako batek, ikusi zuen Jesusek eratutako arazoa eztabaidatzeko Sanedrinek izandako bilera bateko kristau komunitatearen artean indarrean zegoen oroitzapen bat sinoptikoen narrazioetan sar zitekeela soilik Jesusen Jerusalemera bere heriotza baino pixka bat lehenago iritsi izanari dagokionez, hirira egindako bisita bakarra. Juanek hainbat bisita kontatzen ditu, eta Jesus hil baino aste gutxi lehenago egindakoa aukeratu zuen bilera hori aipatzeko. Brownen arabera, Sanedrinen bilera batean, Jesus atxilotu aurretik, Markosek eta Mateok aurkeztutako premiazko gaueko saioa baino onargarriagoa izan daiteke. K\u00f6stenbergerrek ere, Juanen Lazarorekin zerikusia zuen bilera bat aipatzeak, Markosek eta Mateok hitz egiten duten saioaren inguruko bere isiltasuna azaltzen duela uste du.\nBrownek, ebanjelioetan eta bere egileek oinarri bezala erabili zituzten ahozko tradizioetan transmititzen dena ulertzeko, xehetasun bakoitzaren historikotasuna baieztatzeko obsesioa, kristauek gertatu zenaz ezer ez zekitela dioen ustea baino oztopo txikiagoa ez dela ikusten du. Brownen arabera, bost dira lau ebanjelioetako narrazioetan oinarri sendoa duten puntuak:\nDukeko Unibertsitateko akademikoa den Ed Parish Sandersek ere, Jesus historikoari buruzko ikerketa garaikidearen aitzindarietako batek, epaiketaren kontakizunaren desberdintasunak aztertzean, ez du batere babesten Mateok eta Markosek aipatzen duten gaueko bilera:\nMarkosek eta Mateok kontatzen dutenez, Sanedrinak Jesus blasfemiagatik hiltzera kondenatu zuen bera Mesiasa, Jainkoaren Semea zela adieraztean. Kontrara, Lulasek ez du hitz egiten Sanedrinen gaitzespenaz, ez eta blasfemia-akusazio batez ere, eta Juanek ez du aipatzen Sanedrinen bilerarik, ez Jesusen atxiloketa-gauean, ez hurrengo goizean. Sandersek eta Brownek uste dute Jesusek Mesias eta Jainkoaren Semea zela esateak, ebanjelioen idazketaren garaiko ideien atzeranzko proiekzioa dela, termino horiek kristauentzat zutelako zentzua, kristauak ez ziren garaiko juduei blasfemia iruditzen zitzaiena.\nBrownek interpretatzen du ebanjelistek narrazioaren apaiz gorenaren galdera interpretatzen zuen jendearentzat idazten zutela: \"Mesiasa al zara, Jainko bedeinkatuaren semea?\", judu garaikideen etsaitasunaren adierazpen gisa, kristauen fedearen froga eta gorespen liturgikoa."}
{"id": "84730", "revid": "105290", "url": "https://eu.wikipedia.org/wiki?curid=84730", "title": "Limargi", "text": "Limargi, Tolkienen Eraztunen Jauna trilogia ospetsuko fikziozko unibertsoan agertzen den ibai bat da. Mendi Lainotsuetan jaiotzen da, eta Fangorn basoaren iparraldea zeharkatzen du. Izenaren itzulpenari dagokionez, eztabaida handia dago. Jatorrizko sindarinezko izena itzultzeko rohandar era bat izango litzateke, jatorrizko izen horren forma batere argi ez dagoelarik. Limargi ibaiak, Rohango lurren iparraldeko muga adierazten du, Kalenardhon izeneko antzinako numenortar probintzian, eta Anduin ibaian isurtzen ditu bere urak, azken ibai honen bihurgunerik garrantzitsuenetako batean, eta, beraz, milia askotako zati batean, aipaturiko bi ibaiak, ia paraleloan doaz, eta bien artean dagoen lur zatia, Zelebranteko Zelaia bezala ezagutzen da."}
{"id": "84732", "revid": "512", "url": "https://eu.wikipedia.org/wiki?curid=84732", "title": "Kalenardhon", "text": "Tolkienen fikziozko unibertsoan eta Eraztunen Jauna eleberrian, Kalenardhon, Rohan herrialdean bihurtu zen Gondorreko probintzia bat zen. Bere mugak honako hauek dira: Hegoaldean, Meringeko Korrontea eta Halifirien, iparraldean, Limargi ibaia, ekialdean, Anduin ibaia eta mendebaldean, Isen ibaia.\nLarre lautadaz eratutako eskualde bat da, bikaina abeltzaintzarentzat, nagusiki. Gondorretik iparraldera dago. Sekula ez zuen biztanleria handiegirik izan Eguzkiaren Hirugarren Aroan, bere urruneko kokapena dela eta.\nKalenardhon, erabat arpilatua eta hustua izango zen Gondorreko Seneskal zen Zirionen gobernupean Balchothtarrek inbaditu ondoren. Gero, Zirionek mezulariak bidaliko zizkien, horien artean Borondir, bere antzinako aliatuak ziren Eotheodtarrei, gerra garai honetan laguntzeko.\nEorlek, Eotheodeko jaunak, laguntza eskakizunari, hegoalderantz armada bat bidaliz erantzun zion, bera buru zela, armada honekin, inbaditzaileak garaituz Zelebranteko Zelaietako Guduan. Esker on bezala, Zirionek, probintzia utzi zion Eorli. Ondoren, hau, bere mendekoekin joango zen probintzia hartara.\nHallas seneskalak Zaldunen Marka bezala berrizendatuko zuen (Rohan sindarin hizkuntzan), eta Eotheodtarrak, Eorlingak bihurtuko ziren, Eorlen semeak edo Rohirrimak."}
{"id": "84733", "revid": "56334", "url": "https://eu.wikipedia.org/wiki?curid=84733", "title": "Katapulta", "text": "Katapulta, antzinatean, objektu handiak jaurtikigai bezala jaurtitzeko erabili zen tresna militar bat da. Ziuraski, greziarrek asmatu zuten, eta, ondoren, kartagoarrek eta erromatarrek hobetuko zuten eta Erdi Aroan oso erabilia izango zen.\nKatapulta, nagusiki, etsaiaren harresiak behera bota eta gazteluak asaltu bidez hartzeko sortua izan zen. Asmo honekin erabili zutenak, greziarrak izan zirela esaten da, baina eztabaidagarria da. Katapultak, Erdi Aroko gerra eta gatazketan erabili ziren setio armak dira. Lehen katapultak, distantzia oso luzeetara erabiliak ziren, honek, bere eraikuntza eta ondorengo erabilera asko zailtzen zuelarik. Honek, asmatzaile eta ingeniariak, bere forma, tamaina, pisu, diseinu eta mugikortasunean lanean jarrarazi zituen, borroka handietan ezinbesteko armak baitziren. Honela, katapulta arinago bat lortu zen, erabiltzeko eta eramateko errazagoa, guduetan parte harraraziz.\nArma hauek, latinezko \"velopoietica\" izenez ere ezagutzen dira. Eredurik handienak, zurezko plataforma indartsuen gainean muntatuak zeuden, balezta mota honen bultzatzailea, soken bidez tinkatzen zen, kako batekin eutsia geratu arte. Beste katapulta mota batek, bihurtze printzipioa erabiltzen zuen harriak edo objektu astunak harresi eta hobien aurka botatzeko: tornuekin biribilkaturiko soka batzuk, mekanismo bultzatzailea atzerantz botatzeko. Katapulta txikiagoak ere erabiltzen ziren, eramangarriak zirenak.\nKatapulta primitiboenek, muturrean koilara forma zuen beso bat erabiltzen zuten jaurtigaia kokatu eta jaurtitzeko, baina, bolbora agertu aurretik erabili ziren azken bertsioek, jaurtigailua jaurtitzeko habaila bat erabiltzen zuten.\nKatapulta motarik eraginkorrena, trabuketea zen, grabitate indarraren bidez funtzionatzen zuena. Kontrapisu bat igotzen zen soka batzuen bidez, eta, behin jaurtigailua kokatu ondoren, sokak askatzen ziren, eta kontrapisuak, azken hau jaurtigailua baino astunagoa zena, jaurtigailua jaurtitzen zuen.\nLehen katapultak, Alexandro Handiak eta bere ingeniariek Persiar Inperioko harresiak bota ahal izateko pentsatutako habaila baten formakoak ziren. Greziarrek, soka elastikoen bidez, gezi erraldoiak botatzen zituen habaila erraldoi bat zuten, ondoren, eredu hori, birmoldatua izan zen, harriak, soka elastikoen indarra eta beste tentsio soka batzuen indarrarekin bota ahal izateko.\nKatapulta deritzo, baita ere, japoniarrek asmatutako tresna bati, funtzio bezala, hegazkinak hegazkin-ontzi batetatik aireratzea erraztea duena. Sistema honetan, pistan dagoen errail batek, hegazkinaren aurrealdeko lurreratze trenera kakotzen den pistoi bat du. Pistoia, seguru batek heldua geratzen da, lurrina oso presio altuan metatzen den bitartean. Aireratzeko unean, segurua askatu egiten da, hegazkina, aireratze abiadan bultzatuz segundo eskas batzuetan.\nGaur egun, elektromagnetismoa erabiltzea aztertzen ari da katapulta bultzatzeko, pixkana-pixkana gaur egungo itsasontzietan gasezko turbinak sartzeak, modu iraunkorrean nahiko presiora dagoen lurrina izatea zailtzen baitu."}
{"id": "84734", "revid": "56334", "url": "https://eu.wikipedia.org/wiki?curid=84734", "title": "Tefnakht", "text": "Shepsesra-Tafnakht edo Tefnakht, Egiptoko XXIV. dinastia laburraren dignatario sortzailea izan zen. Bere erregealdia, K.a. 740 eta K.a. 718 artean hedatu zen (von Beckerath).\nPlutarkok Tecnatis deitu zuen, eta Diodoro Sikulok Tnefaktos.\nTefnakht, nor ez zen Libiako jatorria, sinesmen herriaren aurka, bere hiriburua Saisen ezarri zuen, non K.a. 742tik K.a. 727 arte gobernatu zuen. Aliantza bat sortu zuen Niloren deltako beste agintari txikiago batzuekin, Goi Egipto eta Egipto Ertaina konkistatzeko, Pije kushitar erregearen eraginpean zeudenak. Tefnakht, deltako hiri asko hartzeko gai izan zen, XXII eta XXIII. dinastiako bere aurreko erregeetako edozein baino are boteretsuago bihurtuz.\n\"Mendebaldeko Buruzagi Handia\" titulua hartu aurretik, erregetzarekin zerikusirik ez zuen titulua, Tefnakhtek, bere eragina hegoalderantz hedatzea lortu zuen, Menfis hartu eta Herakleopolis Magna setiatuz, azken hau, kushitar erregearen aliatua zelarik. Honek, Piyeren oposizio indartsuari aurre egin behar izatea eragin zuen, bereziki, Hermopoliseko gobernari zen Nimlotek Piyeren eraginetik desertatu eta Tefnakhtekin aliatu ondoren.\nEgipto Ertainean gertatutako bi itsas borrokek, laster baieztatu zituzten Tefnakhten koalizioaren aurrerakuntzak Pijeren lurraldean, kushitarrek Menfis laster berreskuratu zuten arren. Zenbait kanpainaren ondoren, Tefnakhten aliatuek, Piyeren aurrean amore eman zuten, eta Tefnakht bakarrik geratu zen. Azkenik, kushitar erregearen mende geratu zen, eta leiala izango zitzaiola zin egin zion, baina haren aurrean aurkeztera uko egin zuen.\nGertaera hauek, Piyek \"Urte Berri\" egunean eraikitako \"Garaipenaren Estela Handia\"n grabatuak daude, bere erregealdiaren hogeita batgarren urtean. Handik gutxira, Pije bere etxera itzuli zen, Gebel Barkalen, Kusheko erresuman, eta ez zen sekula gehiago Egiptora itzuli.\nPorrot hau gora-behera, Tefnakht, bere eskualdeko gobernari bezala mantendu zen, eta denbora bat igaro ondoren, deltaren eskualde osoan, Behe Egipton, bere boterea berrestea lortu zuen."}
{"id": "84735", "revid": "512", "url": "https://eu.wikipedia.org/wiki?curid=84735", "title": "Topografia", "text": "Topografia lurraren azalera, bere forma eta xehetasun, natural edo artifizial guztiak, grafikoki irudikatzeko erabilitako prozedura eta printzipioen multzoa da. Topografia hitza grezierazko bi hitzetik dator: \"Topos\", lekua esan nahi duena eta \"grafos\", deskribapena esan nahi duena.\nIrudikapena azalera lauetan egiten da eta lur eremu txikiak aztertzen ditu. Geodesiak berriz, lur eremu handiagoak aztertzen ditu. Horregatik, era sinple batean esan dezakegu topografo batentzat lurra geometrikoki laua dela, eta, geodesiarentzat, berriz, ez. Hori irudikatzeko hiru dimentsioetako koordenatuak erabiltzen dira: x eta y (planimetria) eta z (altimetria).\nMapa topografikoek plano kotatuen irudikapen sistema erabiltzen dute. Sistema horrek, erreferentzia puntutik altuera berera dauden puntuak marren bidez lotuz, lurrazalaren gorapera erakusten du. Marra horiei sestra-kurba deitzen zaie eta marra horiek duten mapei mapa hipsografikoak. Neurtutako puntutik erreferentzia puntura dagoen altuera diferentziara kota deitzen zaio. Erreferentzia puntua itsaso maila denean ez dugu kota hitza erabiliko, altitudea baizik.\nEgun, neurgailu optikoez gain, GPSa erabiltzen da topografia lanetan, lana asko errazten baitu.\nErabilera eremuak.\nTopografia funtsezkoa da hainbat alorretan:\nHistoria.\nTopografia teknologiaren garapenarekin bat garatzen joan da.\nEgun, oraindik ez dakigu topografia zehazki nondik datorren. Hormetan eta oholtxoetan aurkitutako irudikapenak direla eta, ikertzaileen ustez, lehen lan topografikoak, Egipton egin ziren. 1400. Urtean K.a. Garai hartako Herodotok, Seostrisi esaten dio lurrak izateagatik zergak kobratzeko lursaila banatu behar dela. Hortik aurrera korda-tenedoreak deituriko lanpostu berria agertzen da eta haien lana lurrak neurtzea zen.\nEgipton, lantzeko landa bakoitzaren zati bat faraoiarentzat zen. Lur zati hori muga baten bidez zehazki markatzen zen. Urtero, Nilo ibaiaren ur maila igotzen zenean, muga horiek ezabatzen ziren, eta hori zela eta urtero berriz markatu behar zituzten. Lan hori faraoiaren lur-neurtzaileak egiten zuten topografia erabiliz.\nBeste ikertzaile batzuk, topografiaren jaiotza Miletoko Talesekin eta Anaximandrorekin erlazionatzen dute.\nP.Merlin ingeniari geografoen arabera, topografia jabetza pribatuarekin bat dator.\nTresnak.\nXVII. mendean, teleskopio errefraktorea asmatu zen. Ordura arte, lur-neurtzaileak haien lana egiteko gehien erabiltzen zutena, teleskopio eta tabloi batez konposatutako \u2018plancheta\u2019 (edo goin\u00f2graf) deituriko tresna zen.\nXX. mendean angelu horizontalak eta bertikalak neurtzen zituen teodolitoa asmatu zuten.\n1950 eta 1960. urteen artean, topografian erabilitako teknikek bilakaera handia izan zuten. Distantzia eta angeluak aldi berean neurtzen zituzten distantziometro elektronikoak, teodolito elektronikoak eta estazio totalak asmatu ziren. Horiek guztiak asmatu baino lehen, distantziak lur-neurtzaileen kateak deituriko neurketa-zinten bidez neurtzen ziren.\nNeurketak.\nBi neurketa mota daude:\nHainbat tresnek angeluak neurtzen dituzte, estazio totala adibidez. Distantziak neurtzeko bi metodo erabiltzen dira: distantzia estadimetrikoak edo zehatzagoa den distantziometria elektronikoa. Lehenengo metodoan takimetroa erabiltzen da eta bigarrenean estazio totala. Normalean estazio totala eta GPSa konbinatzen dira.\nNahitaezkoa da erreferentziako sistema geodesiko zuzenean lan egitea, ETRS89\u00a0Euskal Herrian. Erreferentziako elipsoidea GRS80 izango da eta proiekzio kartografikoa UTM.\nErabilera.\nGaur egun gehien erabiltzen den tresna estazio totala da. Makina horren bidez angelu horizontalak, bertikalak eta distantziak neurtu daitezke. Estazio totala zein koordenadetan kokatuta dagoen jakinda, neurtutako puntu guztien hiru dimentsioetako koordenadak jakin daitezke.\nHartutako datuen koordenadak prozesatuz, lurrazalaren xehetasunak grafikoki irudikatu daitezke. Bi punturen koordenatuak jakinda, haien arteko distantzia edo altuera aldea kalkulatzea posiblea da.\nTopografiari esker lurrazalaren xehetasunak planoetan irudikatu daitezke eta horregatik zuinketaren kontrakoa da. GPSaren erabilera dela eta teknika honen erabilera pixkanaka behera egin du, baina hainbat lekutan ez da posiblea GPSa erabiltzea kobertura faltagatik. GPSa erabiliz gero, lana arinago egiten da eta tresna horren zehaztasuna oso handia da. 2-3 cm-koa era zinematikoan eta 2mm-koa era estatikoan neurtuz gero.\nZuinketa.\nZuinketa datu bilketaren kontrako prozesua da eta haren helburu nagusia planoetan irudikatutakoa lursailean irudikatzea da. Zuinketa eta lerrokatzea topografiaren parte oso inportanteak dira, biak beharrezkoak dira obrari hasiera emateko.\nZuinketa-ardatzak.\nZuinketa egiteko behar diren ardatzak honako hauek dira:\nObra zibilak.\nTopografo batek, bere lana, obraren proiektua egin aurretik edo proiektua egiten den bitartean egiten du. Ingeniari edo arkitekto batek, lana egin aurretik, lursailaren eta elementuen plano milimetriko edo tridimentsionala behar du.\nHorretarako topografia-ingeniari bat zuinketaz arduratzen da. Obraren mugak elementuak neurtzeko erreferentzia ardatzak eta altueraren erreferentzia maila kokatzen ditu.\nObra egiten den bitartean, eraikuntza kudeatzaileak, \u2018obraren egoera\u2019 eskatu diezaioke topografoari. Obra egoera horren bitartez, obra, baldintza-agirian zehazten den moduan egiten ari dela erakutsi behar du. Obraren arabera, zehaztasuna handiagoa edo txikiagoa izango da.\nErlazionatutako zientziak.\nTopometria.\nTopometria mapa edo plano bat egiteko lursailaren elementuen zenbaki-balioak lortzeko egiten diren lanen multzoa da. Plano topometrikoa, lursailaren eskalan dagoen irudia da.\nGeodesia.\nGeodesia lurraren formak eta dimentsioak aztertzen duen zientzia da. Haren propietate fisikoak, grabitazio-eremua eta abar aztertzen ditu ere. Geodesiak, azalera handiko lursailak planoetan irudikatzeaz arduratzen da.\nFotogrametria.\nFotogrametria irudi digitaletan edo pelikuletan oinarrituta elementuak irudikatzeaz arduratzen da.\nTeledetekzio espaziala.\nTeledetekzio espaziala, kontakturik gabeko neurtze-teknika guztien multzoari esaten zaio.\nBatimetria.\nBatimetria itsas hondarraren forma, ibaiak eta itsas ertzeak aztertzeaz arduratzen den zientzia da.\nKartografia.\nKartografia lurzoruaren azaleraren zati bat karakterizatzen duten lurrazal natural eta artifizialen eta lurraren mugimenduen ezaugarri fisiko edo zentralen euskarri fisiko edo numeriko baten irudikapena da."}
{"id": "84736", "revid": "336", "url": "https://eu.wikipedia.org/wiki?curid=84736", "title": "Felipe Gur\u00e9ndez", "text": "Felipe Gur\u00e9ndez Aldanondo, (Gasteiz, 1975eko azaroaren 18a - ) arabar futbolari ohia da, Athletic Clubean, Osasunan eta CD Numancian aritutakoa.\nIbilbidea.\n1991n Athletic Clubeko harrobian sartu zen. 1995eko maiatzean Bilbao Athleticera igo zen eta, hilabete gutxi batzuk aurrerago, 1996ko urtarrilaren 3an, lehen mailan debuta egin zuen: Athletic Club 1 - 0 partiduan hain zuzen ere. 1997-98ko denboraldian Osasunara utzi zuten eta, bertan, 40 partida jokatu zuen.\n1998-99ko denboraldian jada lehen taldeko kidea zen eta Txapeldunen Ligan bi partida ere jokatu zituen. Luis Fern\u00e1ndezen garaian bere kirol-ibilbidearen unerik onenak bizi eta denboraldika hogeita hamar partida baino gehiago jokatu zituen. Hurrengo urteetan, epeka-epeka, deialdietatik desagertuz aritu zen eta, 2002-03ko denboralditik aurrera, apenas ez zuen jokatu. Bere azken lau denboralditan hamalau partidan baino ez zuen parte hartu. 2006ko maiatzaren 20an bere azken partida jokatu zuen Athleticek FC Bartzelonari 3 eta 1 irabazi zuenekoa. Partida horretan, bere bigarren gola lortu zuen, areaz kanpoko ezkerreko ostikada bati esker lortutakoa.\nBilbon zortzi denboraldi eman ondoren, bigarren mailako CD Numanciak fitxatu zuen. Sorian hirurogeita hamar partida jokatu, lehen mailara igo eta bere kirol-ibilbidea amaitu zuen."}
{"id": "84737", "revid": "336", "url": "https://eu.wikipedia.org/wiki?curid=84737", "title": "Txomin Nagore", "text": "Txomin Nagore Arbizu, (Irurtzun, 1974ko abuztuaren 26a - ) euskal herritar futbolaria da, besteak beste Iru\u00f1eako Osasunan, Bilboko Athleticen eta Soriako CD Numancian aritu zena. Anaia Jorge Nagore pilotaria du.\nNafarroako futbol selekzioarekin behin aritu zuen."}
{"id": "84738", "revid": "201", "url": "https://eu.wikipedia.org/wiki?curid=84738", "title": "Shepsesra-Tafnajt", "text": ""}
{"id": "84739", "revid": "119347", "url": "https://eu.wikipedia.org/wiki?curid=84739", "title": "Nafarroako futbol selekzioa", "text": "Nafarroako futbol selekzioa Nafarroako Foru Erkidegoko futbol taldea da. Nafarroako Futbol Federakuntzak dauka talde honen ardura.\nHistoria.\n2003an Nafarroak bere selekzio propioa sortu zuenean eztabaida bizia sortu zen . Partidak jokatzeko Gabonetako etenaldia baliatu izan du."}
{"id": "84740", "revid": "336", "url": "https://eu.wikipedia.org/wiki?curid=84740", "title": "Andoni Imaz", "text": "Andoni Imaz Garmendia (Donostia, 1971ko irailaren 5a - ) euskal herritar futbolari ohia da. Donostian jaioa bazen ere, umetan Billabonan bizi zen. Gaur egun Athleticeko lehen futbol-taldearen ordezkaria da.\nEuskal Herriko futbol selekzioarekin lau partida jokatu zituen. Futbola utzi eta gero, politikari ekin zion eta EAJ alderdiaren Kirol Zinegotzia izan zen Tolosan 2003 eta 2007 artean. Harrezkero politikatik at dago."}
{"id": "84741", "revid": "201", "url": "https://eu.wikipedia.org/wiki?curid=84741", "title": "Tefnajt", "text": ""}
{"id": "84742", "revid": "15795", "url": "https://eu.wikipedia.org/wiki?curid=84742", "title": "Federiko Gillermo I.a Brandeburgokoa", "text": ""}
{"id": "84743", "revid": "336", "url": "https://eu.wikipedia.org/wiki?curid=84743", "title": "Lorenzo Juarros", "text": "Lorenzo Juarros Garc\u00eda, (Mambrillas de Lara, Burgos, 1966ko urriaren 7a - ), Loren izenez ezagunagoa, euskal herritar futbolari ohia da. Burgosen jaioa bazen zen, umetatik Ibarran bizi da. Gaur egun, Realeko zuzendari teknikoa da."}
{"id": "84745", "revid": "1491", "url": "https://eu.wikipedia.org/wiki?curid=84745", "title": "Untsin", "text": "Untsin, Lapurdiko kostaldeko ibai txikia da, ibilbide laburra duena.\nGeografia.\nXoldokogaina (486 m.) mendiaren iparraldean jaiotzen da ibaia, Biriatutik ekialdera, 392 metrotako altueran. Ura Xoldokogainako urtegian pilatu eta ibaiaren haranean zehar igarotzen da, zati bat Lapurdiko kostaldeko A-63 autobidearen alboan. Donibane Lohizuneko badian isurtzen da Bizkaiko Golkora, hondartzatik eta Zokoako fortetik hurbil. Badia horretara Urdazuri ibaia ere heltzen da.\nZeharkatutako udalerriak.\nIbai laburra izanik, bi udalerri bakarrik zeharkatzen ditu: Urru\u00f1a eta Ziburu.\nIbaiadarrak.\nUntsin ibaiak, aipagarria den ibaiadar bakarra du: Arrolako erreka. 8 kilometrotako luzera du eta eskuinaldetik isurtzen da Untsinera. Honek ere ibaiadar bakarra du: Anduretako erreka, 2,5 kilometrokoa."}
{"id": "84747", "revid": "119247", "url": "https://eu.wikipedia.org/wiki?curid=84747", "title": "Nut", "text": "Nut edo \"Nuit,\" \"Jainkoak erditu zituen Handia\", zeruaren jainkosa da, unibertsoa eta argizagien sortzailea, egiptoar mitologiaren arabera.\nIkonografia.\nEmakume biluzi baten moduan irudikatzen zen, gorputza zeru ganga gisakoa zuena, izarrez estalia; batzuetan, ordea, behi baten moduan (Mehet-Urt) halaber, edo haren senar Geben (Lurra) gainean eta euren aita Shu (Airea), biak banatzen saiatzen (mitoaren irudikapen grafikoa). Buruan ur pitxer bat zeraman emakumearen gisan ere irudikatua izan zen. Haren gorputzadarrek zeruari eusten zioten lau zutabeak sinbolizatzen zituzten.\nMitologia.\nEgunero, Eguzkiak Nuten gorputzaren gainean bidaia egin ondoren, jainkosak irentsi egiten zuen eta biharamunean erdi.\nShu eta Tefnuten alaba haren neba Geben emaztea eta Osiris, Isis, Seth, Neftis eta Horus \"Zaharra\" jainkoen ama, egun epagomenoetan jaio zirenak. Heliopolisen, Ra eguzki jainkoaren ama zen, eta behi batekin identifikatzen zen (Mehet-Urt).\nHildakoak berpizteko ahalmena zuen. Sarkofagoen kanpoaldean, hildakoa hegal irekiekin irudikatzen zen; barnean, aldiz, besoak altxata zeuzkan emakumearen itxura zuen, beste munduan berpizten laguntzen, edo zeruaren irudikapen gisa.\nBizilekua sikomoro pikondo bat zuen Heliopolisen, eta haren adarrak arim nekatuen babesleku ziren. Tradizioaren arabera, Maria Ama Birjinak Egiptora bidaia egin zuenean, atseden hartzeko erabili zuen sikomoro bera zen.\nGurtza.\nJatorria Heliopolisen zuen jainkosak. Menfisen eta Denderan ere santutegiak izan zituen."}
{"id": "84749", "revid": "512", "url": "https://eu.wikipedia.org/wiki?curid=84749", "title": "Halberstadt", "text": "Halberstadt Alemaniako Saxonia-Anhalt estatuan dagoen hiri bat da, izen bereko barrutiaren hiriburua. Estatuko bosgarren hiri handiena da.\nHistoria.\nGotzaindegi egoitza bezala sortua izan zen 814. urtean, eta merkataritza gune garrantzitsua izan zen XIII. eta XIV. mendeetan. Brandenburg-Prusiara erantsia izan zen 1648an. Garai hartan Halberstadtek Europa erdialdeko juduen komunitate handienetako bat zeukan, 700 pertsona inguru, hiriaren biztanleriaren ia hamarren bat. 1712an izugarrizko sinagoga jaso zuten. 1807an Napoleondar Gerrak sufritu zituen eta gerra hauek bukatzean prusiaren esku gelditu zen.\n1938an naziek sinagoga erre zuten Kristal hautsien gauean. Bigarren Mundu Gerran bonbakatua izan zen, hala ere hainbat eraikin historiko mantentzen ditu. Gerraren ondoren Ekialdeko Alemanian sarturik gelditu zen 1990ean Alemania biak elkartu ziren arte."}
{"id": "84750", "revid": "336", "url": "https://eu.wikipedia.org/wiki?curid=84750", "title": "Ramses X.a", "text": "Jepermaatra-Setepenra Ramses-Amonherjepeshef edo Ramses X.a, Egiptoko XX. dinastiako bederatzigarren faraoia izan zen. K.a. 1108tik K.a. 1099 arte gobernatu zuen. Bere tronu izena Jepermaatra-Setepenra da \"Raren Justiziaren manifestazioa, Raren aukeratua\".\nRamses X.aren erregealdia.\nRamses X.a, oso gutxi dokumentatua dagoen faraoi bat da. Bere erregealdiari buruz ezagutzen den guztia, segurtasun falta eta hilobi lapurreta boladek, aurreko faraoien gobernupean ohikoak izan zirenak, bere erregealdipean aurrera jarraitu zutela da.\nBere erregealdia, hiru edo lau urtekoa izango zen, egiptologo gehienen iritziz, eta ez bederatzikoa, antzinak zenbait adituk uste zuten bezala.\nDeir el-Medinako langileen greba.\nBere erregealdiko lehen eta bigarren urteak, \"Turingo 1932-1939 Papiroa\"k deskribatzen ditu, bere hirugarren urtea, Deir el-Medinako langileen erregistro batean dokumentatzen den bitartean. Testua, nekropoliko langileen greba orokor bati buruzkoa da, libiar lapurrek Erregeen Haranean suposatzen zuten arrisku eta mehatxua zela eta. Bere erregealdian, langileek, greba egin zuten ordaindu gabeko soldaten ondorioz.\nDeir el-Medinako langileak 3. urteko III. hilabeteko Peret, (negua) 6, 9, 11, 12, 18, 21 eta 24. egunetan greban zeudela erregistratuta dago, basamortuko jendeari zioten beldurragatik (libiarrak edo Meshuesh), zigorrik gabe zebiltzanak Goi Egipto eta Tebas aldetik. Honek, Deltaren mendebaldeko eskualdean, garai honetan libiarren sarrera masiboa isladatzen du.\nRamses X.a, Egiptoko Inperio Berriko azken erregea da, noren bere Nubia gaineko gobernua, \"Aniba\"ko idazkun batek ziurtatzen duen.\nRamses X.a eta Tyti erreginaren hilobia.\nBere hilobia, KV18a, Erregeen Haranean, amaitu gabe dago, eta zalantzazkoa da han lurperatu izana, hil objektuen zatirik ez baita geratzen, eta, gainera, bere garaiko ezer ez baita aurkitu.\nTyti erregina, Erreginen Haranean zulatutako hilobi batean, QV52an lurperatua izan zen.\nRamses X.aren ondorengoa, Ramses XI.a izan zen."}
{"id": "84751", "revid": "336", "url": "https://eu.wikipedia.org/wiki?curid=84751", "title": "QV52", "text": "QV52 hilobia, Erreginen Haranean dago, Tebasen, eta Tyti erreginarentzako eraikia izan zen, beharbada, Ramses IX.aren alaba eta Ramses X.aren emaztea izan zena, eta, agian, Ramses IV.a eta Amenherkhepeshefen ama izango zena. XX. dinastiako beste errege hilobi batzuk baino txikiagoa da, eta kalteak jasan zituen beranduagoko berrerabiltzeengatik. Giovanni Battista Belzonik aurkitu zuen 1816an, eta, arpilatua aurkitu zuenez, Haranaren azterketan ez sakontzea erabaki zuen.\nDeskribapena.\nHilobi hau, QV55 eta QV44 hilobien antzekoa da. Sarrerak, honen ateondoetan Tytiren tituluak agertzen direlarik, paso ematen dio margo oso kaltetuak dituen korridore bati, margo horien artean, Maaten irudi hegodun bat eta erregina jainko ezberdinak gurtzen ari den bat. Korridorearen amaieran, Neit eta Serket jainkosak agertzen dira, hortik berehala, hil ganberara iristen delarik, beste hiru gelez inguratua dagoena. Ganberan, hondoko horman, erregina dago, lehoi burudun gazte batekin eta hilobia babesten duen Anubisekin, QV44 hilobian aurkitzen diren margoen oso antzekoak. Sabaia, urrezko hondo batean, izarrekin apaindua dago. Ezkerreko horman, zenbait animalia daude testupean, eta eskuinean atariko zaindarien larriki kaltetutako irudiak daude.\nEzkerrean, gela karratu txiki bat dago, honen hormetan, Tytik, Horusen semeak gurtzen dituelarik, eta, hondoan, oso kaltetutako margo batek Osiris erakusten du. Lurzorua hondoratua dago.\nEskuineko ganbera hobeto kontserbatua dago, txakalekin, suge batekin eta ontzi kanopoak zaintzen dituen krokodilo batekin, honek, erreginaren hatorra bildu zen tokia dela esan nahi duelarik. Atzeko hormak, Hathor jainkosa behi bezala adierazten du, Tytik sikomoro bat gurtzen duen bitartean, jainkosaren zuhaitza.\nGanbera inguratzen duen hirugarren gela, hondoan dago, eta honek ere baditu, ondo kontserbatutako apaindura batzuk, non Tyti, jainko ezberdinak gurtzen erakusten duten irudiak aurkitzen diren."}
{"id": "84752", "revid": "1519", "url": "https://eu.wikipedia.org/wiki?curid=84752", "title": "Marko Aurelioren zaldizko estatua", "text": "\"Artikulu hau zaldizko estatuari buruzkoa da; beste esanahietarako, ikus \u00abMarko\u00bb.\"\nMarko Aurelioren zaldizko estatua, brontzezko estatua bat da, 3 metro inguruko altuera duena. II. mendekoa da, gutxi gora-behera. Estatua honetan, enperadorea Marko Aurelio den arren, Augustoren estatuekin antzekotasun handia du. Erromako Museo Kapitolinoetan dago estatua. \nSinbolismoa.\nEstatuaren gai nagusia, botere eta handitasun jainkotiarra da, enperadorea, bere benetako garaiera baino handiago eginik eta bere eskua luzatuz, Augustoren erretratuen oso keinu bereizgarria. Kasu honetan, keinua, historialari batzuen arabera, zaldipean eroritako etsai batekiko errukiaren adierazgarri ere izan daiteke (Erdi Aroko istorioetan oinarritutako historialari batzuen arabera, estatuan, agintari barbaro bat, zaldiaren eskuineko aurreko hankaren aurrean belauniko zegoela zehazten dutenak). Irudi honek, xede bezala, enperadorea, beti dirurik gabe eta konkistatua zegoen lurreko jaun bat bezala agerraraztea zuen. Baina, armarik eta armajantzirik ez daramanez, Marko Aureliok, dirudienez, gehiago igortzen du bake irudi bat heroi militar batena baino, berak bere burua eta bere erresuma hartzen zituen bezala.\nNabarmentzekoa da Marko Aurelio, ointoki barik dagoela zaldi gainean, ointokia oraindik ez baitzen mendebaldeko munduan sartu.\nHistoria eta kokapena.\nLehenago, zaldizko estatua inperial ugari zegoen, baina gutxi mantendu ziren, ohikoa baitzen brontzezko estatuak urtzea txanpon bezala berrerabili edo estatua berriak eraikitzeko (adibidez, Inperioaren garai berantiarrean gertatu zen bezala, Erromako eliza kristauak agertu zirenean). Arrazoi honegatik mantendu ziren estatua gutxi, eta are gutxiago enperadoreak erakusten zituztenak. Erdi Aroko kristauek, idolo jentilak zirela uste izanda suntsitu zituzten. Izan ere, estatua hau da, egundaino iritsi den kristautasuna Inperioko erlijio ofizial bihurtu aurreko garaiko erromatar enperadore baten brontzezko estatua bakarra.\nErdi Aroan, mundu guztiaren begi bistan egon zen erromatar estatua urrietakoa zen. Laterango Jauregian zegoen, Erroman, eta 1538an Kapitolioko Plazara eramana izan zen, Kapitolino muinoan, Michelangelok eginiko muinoaren berdiseinuan. Michelangelo bera, bere erdiko kokapenarekin ados ez zegoen arren, idulki berezi bat diseinatu zuen estatuarentzat. 1997an urtean originala plazatik kendu zuten, kontserbazio arriskuak atzemanda,\n2005. urtetik jatorrizko idulki eta estatua, Marko Aurelerioren Exedran dago, bereziki estatua hau izateko eraikitako areto berezian, Kapitolioko Museoetako Kontserbadoreen Jauregian-Campidoglio plazan 21. mendean ikusten dena kopia bat da.\nEstatua hain da ezaguna eta tipikoa, Italiako O,50 \u20acko txanponeko irudia dela, Roberto Maurik diseinatua.\nEstatuaren kopia bat, AEBetako Brown Unibertsitateko campusean ikus daiteke 1908tik."}
{"id": "84754", "revid": "119247", "url": "https://eu.wikipedia.org/wiki?curid=84754", "title": "Laterango jauregia", "text": "Laterango jauregia, Erromatar Inperioaren garaian eraiki zen antzinako jauregi bat da, ondoren, Aita Santuen egoitza bihurtu zena. Erromako San Joan Laterangoaren Artxibasilikaren ondoan dago. Gaur egun, Laterango jauregiak, bere barnean, Antigoaleko Gauza Kristauen Museo Pontifizioa hartzen du.\nIV. mendearen hasieran, Konstantino I.a Handiak Aita Santuari eman zion Laterango jauregia, aita santuen egoitza nagusi bihurtuz ia mila urtez. X. mendean, Sergio III.a aita santuak, zaharberritu egin zuen kalte handiak eragin zituen sute baten ondoren, eta, ondoren, sakonki edertu zuen Inozentzio III.ak. Garai honetan izan zuen bere dizdirarik handiena, Dante Alighierik, giza lorpenetik haratagoko zerbait bezala definitu zuelarik. Garai honetan, aurrealdeko plazaren erdialdean, gaur egun Laterango obeliskoa dagoen tokian Annibaldeschitarren jauregia eta dorrea aurkitzen ziren. Jauregi honen eta Basilikaren artean, aldi berean, Marko Aurelioren Zaldizko Estatua zegoen (garai hartan, Konstantino enperadorea zela uste zena), eta gaur egun Erromako Kapitolioan dagoena. Fatxada nagusia, \"Kontzilio Gela\"rekin batera eraiki zen (\"Aula Concilii\"), 11 abside dituen gela monumental bat, honen barnean, 1123 eta 1517 bitartean, bost kontzilio egin zirelarik. Gela honen atzean, aita santuen gelak daude, kanpora ematen duten zenbait leihorekin.\nJauregia, gainbehera garai batean sartu zen aita santuaren egoitza Avignon hiri frantziarra izatera pasa zenean. Lehenik 1307an eta ondoren 1361ean, bi sute handik larriki kaltetu zuten, orduan, diru kopuru handia bidali zen Avi\u00f1onetik, kalteak konpontzeko, baina eraikinak ez zuen sekula bere aurreko dizdira berreskuratu. Aita Santuek, euren egoitza berriz Erroman ezarri zutenean, nahiago izan zuten Santa Maria Trasteverekoa Basilikan ezartzea, ondoren, Santa Maria Nagusiaren Basilikara eta, azkenik Vatikano Hirira pasatuz. Ondoren, Sixto V.ak, antzinako eraikinaren zati bat suntsitzea agindu zuen, gaur egungo jauregia lortu arte berdiseinatu zena, askoz txikiagoa dena.\nLeon III.aren garaian Triclinium monumentala apaintzen zuten mosaikoetako batzuk, Laterango Jauregiaren barnean kontserbatzen dira. Horien artean, hiru zatitan banatuta dagoen bat nabarmentzen da non, historian zehar egindako zenbait erreformen ondoren, Jesus bere apostoluei bere misioa ematen ikus daitekeen, erdian, ezkerrean, giltzak San Silvestreri eta labaruma Konstantinori ematen, eta, eskuinean, San Petri ikus daiteke, estola Leon III.ari eta zutoihala Karlomagnori ematen."}
{"id": "84755", "revid": "336", "url": "https://eu.wikipedia.org/wiki?curid=84755", "title": "Jes\u00fas Mar\u00eda Lacruz", "text": "Jes\u00fas Mar\u00eda Lacruz G\u00f3mez, (Iru\u00f1ea, 1978ko apirilaren 25a - ) euskal herritar futbolaria da, egun Bartzelonako RCD Espanyolen aritzen duena.\nNafarroako futbol selekzioarekin bitan aritu zuen."}
{"id": "84756", "revid": "15795", "url": "https://eu.wikipedia.org/wiki?curid=84756", "title": "Mari Lacruz", "text": ""}
{"id": "84757", "revid": "336", "url": "https://eu.wikipedia.org/wiki?curid=84757", "title": "Silvestre I.a", "text": "Silvestre I.a (Sant'Angelo a Scala, ? - Erroma, 335eko abenduaren 31) Eliza Katolikoko 33. Aita Santua izan zen, 314 eta 335 bitartean, Konstantino I.a Handia enperadoarearen agintaldian. Aita santu zen garaian sortu zen Erromako Inperio Kristaua. Kanonizaturik dago eta haren eguna abenduaren 31n ospatzen da.\nBizitza.\nGutxi ezagutzen da haren bizitzaren gainean. Jaioteguna ezezaguna da; \"Liber pontificalis\"-en arabera, aitak Rufino izena zuen. Kristauen aurkako jazarpenaren azken garaiak jasan behar izan zituen. Elezaharraren arabera Konstantino I.a Handia, kristau egin zen Erromako lehen enperadorea, bataiatu zuen, eta mirari batez legenarra sendatu zion.\n314ko urtarrilaren 31n aita santu aukeratu zuten, Melkiadesen ondorengo, Milango Ediktua onartua izan eta urtebetera. Ediktu horrek baimena eman zien kristauei beren erlijioa praktikatzeko eta aske biltzeko. Beti ere, Silvestreren agintaldian Konstantino enperadoreak hark baino eskumen handiagoa izan zuen; enperadoreak berak deitu zituen Arleseko sinodoa eta Nizeako I. kontzilioa (325), Arrioren heresia gaitzetsi zuena.\nElizaren liturgia garatzen lagundu zuen, eta haren aitasantualdian idatzi zen Erromako martirien lehenbiziko martirologioa. Urte haietan eraikiarazi zituen Konstantinok Done Joan Laterangoa eta San Petri basilikak.\nMartirioa hartu gabe santutua izan zen lehen kristatuetako bat izan zen. Jai eguna abenduaren 31n ospatzen da."}
{"id": "84758", "revid": "336", "url": "https://eu.wikipedia.org/wiki?curid=84758", "title": "Erekteo I.a", "text": "Greziar mitologian, Erekteo Atenasko errege bat zen, Pandion I.a eta Zeuxiparen semea. Pandion, Eriktonioren semea zen, egileren batzuk, Erekteo I.a bezala deitzen dutena, honen bilobak, beraz, Erekteo II.a izena jasoz."}
{"id": "84759", "revid": "336", "url": "https://eu.wikipedia.org/wiki?curid=84759", "title": "Roberto R\u00edos", "text": "Roberto R\u00edos Patus, (Bilbo, 1971ko urriaren 8a - ) bizkaitar futbolari ohia da. Aita Eusebio R\u00edos zuen, futbolari eta entrenatzailea zena.\nEuskal Herriko futbol selekzioarekin partida bi jokatu zituen."}
{"id": "84760", "revid": "1545", "url": "https://eu.wikipedia.org/wiki?curid=84760", "title": "Roberto Rios", "text": ""}
{"id": "84761", "revid": "536", "url": "https://eu.wikipedia.org/wiki?curid=84761", "title": "Magna Mater", "text": "Magna Materren gurtza, mendebaldera, K. a. 600. urtean iritsi zen, Asia Txikitik. Haren greziar baliokidea Zibele zen.\nMagna Mater, bizi iturria, bere maitale Attisekin (landaretzaren jainkoa) haserretu zen, hau desleial izan zitzaiolako. Jelosiak jota, Magna Materrek bere maitalea hil eta zikiratu zuen, ondoren, pinu baten azpian lurperatuz. Bere heriotzaren ondorioz negar egin ondoren, bizia itzuli zion. Urtaroek, istorio hau antzezten dute: landaretza udazkenean ximeltzen da, neguan hiltzen da eta udaberrian berpizten da, une honetan, Magna Materren omenezko zeremonia handiak ospatzen direlarik.\nJaialdi hauetan, dantza egiten da eta musika jotzen da. Klerora sartu nahi zuten hautagaiek, euren burua zikiratzen zuten harriak erabiliz, honela Attisen patua errepikatuz eta bere ugalkortasuna Ama Handiari emanez. Ondoren, hasitakoak toga zuriekin jantzita jeisten ziren lubaki bat zulatzen zen. Euren gainean, bizirik zegoen zezen bat zintzilikatu eta sakrifikatu egiten zen. Hasitakoak, zezenaren odolez zipriztinduak, lubakitik kanpora arrastatzen ziren, Magna Materren gurtzan jada \"berpiztu\" ondoren."}
{"id": "84762", "revid": "336", "url": "https://eu.wikipedia.org/wiki?curid=84762", "title": "Arturo Igoroin", "text": "Arturo Igoroin Sanjurjo, (Gasteiz, 1976ko irailaren 14a - ) euskal herritar futbolaria da, egun \u00c1guilas CFen aritutakoa.\nSivori ezizenaz ezagunagoa da, Omar S\u00edvori futbolari argentinarrren omenez."}
{"id": "84763", "revid": "512", "url": "https://eu.wikipedia.org/wiki?curid=84763", "title": "Munduko zazpi mirari berriak", "text": "Munduko zazpi mirari berriak 2007ko uztailaren 7an nazioarteko lehiaketa batean aukeratu ziren munduko zazpi tokiei deritze. Enpresa pribatu batek antolatu zuen, antzinate klasikoko munduko zazpi mirariak oinarri harturik. New Open World Corporation (NOWC) enpresa pribatuaren sortzaile Bernard Weber zinegile suitzarrak abiarazi zuen ekimena.\nBozketa sistema.\nParte hartu nahi zuen edonork erakundearen webgunean e-posta bat erregistratu behar izan zuen eta bere gustukoak aukeratu. SMS bidez ere bozkatu ahal izan zen, baita ordaindu beharreko telefono zenbaki batera deituz ere. Praktikan, ez zegoen eragozpenik norbaitek behin baino gehiagotan bozkatzeko, beti ere, beste telefono edo helbide elektroniko bat erabiliz gero. Hautagai bakarraren alde bozka zitekeen eta, bi dolar estatubatuarren truke, ziurtagiri bat jaso. Erakundeak lehiaketarekin lotutako oroigarriak saldu zituen.\nHasieran, erakunde antolatzaileak egin zuen zerrenda luze batetik zazpi hautagai aukeratu zituen. Zerrenda gero handitu egin zen, jendeak edo herrialdeek halaxe eskatuta. Bozketaren azken hilabeteetan, ordu arte gehien jaso zituzten 21ek baino ez zuten parte hartu.\nAzken etapan, Egiptoko gobernuaren kexuen ondorioz, Gizako piramideak zerrendatik kendu ziren, ohorezko hautagai titulua emanda, antolatzaileek trebeki disimulatuta, antzinate klasikoko munduko zazpi mirarietatik zutik dirauen bakarra delako.\nGizakia bizi denetik 2000 arte eraikitako eraikinak onartu ziren hautaketan, gaur egun zutik egon behar izateko baldintza soilarekin. Emaitzak 2007ko uztailaren 7an ezagutzera eman ziren, Lisboako Est\u00e1dio da Luz futbol zelaian, zeremonia bikain batean. Zenbait gonbidatu berezi bertaratu ziren, besteak beste Cristiano Ronaldo futbolaria, Jennifer Lopez kantari eta aktorea, eta Hilary Swank, Ben Kingsley eta Bipasha Basu aktoreak.\nAukeratuak.\nOhorezkoa.\nOhorezko miraria bozketatik kanporatu zuten, antzinakoena eta Antzinako zazpi Mirarietatik zutik dirauen bakarra dela argudiatuz. Nolanahi ere, Egiptoko autoritate kulturalen oposizio gogorragatik kanporatu zen, Zahi Hawassek bezala, egiptoar gobernuko Antigoaleko Gauzen Kontseilu Goreneko idazkari orokorrak lehiaketari \"publizitate operazio\" hutsa iritzi baitzion.\nHautagaiak.\nBozketa garai baten ondoren, finalerdietarako sailkatu ziren 77 eraikinak ezagutzera eman ziren, ordena honetan:\nKritikak.\nEgitasmoa hainbat arrazoirengatik kritikatu da."}
{"id": "84764", "revid": "98220", "url": "https://eu.wikipedia.org/wiki?curid=84764", "title": "Est\u00e1dio da Luz", "text": "Est\u00e1dio do Sport Lisboa e Benfica, Est\u00e1dio da Luz ( ahoskatua) izen herrikoiaz ezaguna, Portugalgo hiriburua den Lisboako futbol zelai bat da, non SL Benfica taldeak, etxeko talde bezala jokatzen duen.\nUEFA Euro 2004 Eurokopako zenbait partidu jokatu ziren bertan, finala barne. Estadioa, erabat berreraikia izan zen Eurokoparako, bere oraingo 65.647 pertsonentzako edukiera lortuz. Damon Lavelle arkitektoak, eraikuntza, argi naturala ahal bezainbeste probesteko moduan diseinatu zuen.\nUEFAk \"5 izarreko estadio\" bezala sailkatu izanak, Europako nazioarteko futbol txapelketa nagusienen finalak hartzea ahalbidetzen dio. Jatorrizko Est\u00e1dio da Luzen, 1954an inauguratu zena, Europako Superkoparen finala jokatu zen, 120.000 ikusleren aurrean.\n2007ko uztailak 7an, estadio honetan, Munduko Zazpi Mirari Berriak izendatu ziren."}
{"id": "84765", "revid": "336", "url": "https://eu.wikipedia.org/wiki?curid=84765", "title": "Unai Alba", "text": "Unai Alba Pagadizabal, (Oiartzun, 1978ko otsailaren 19a - ) euskal herritar futbolaria da.\nEuskal Herriko futbol selekzioarekin behin aritu da."}
{"id": "84766", "revid": "105290", "url": "https://eu.wikipedia.org/wiki?curid=84766", "title": "Oarso Bidasoko Hitza", "text": "Oarso Bidasoko Hitza 2003ko ekainaren 15ean \"Oarsoaldeko Hitza\" izenarekin sorturiko euskara hutsezko egunkaria da. Gipuzkoako bi eskualdetako (Oiartzualdea eta Bidaso Beherea) eta Lapurdiko eskualde bateko (Hendaiako kantonamendua) udalerrietako albisteak biltzen ditu, eta Errenterian du egoitza nagusia."}
{"id": "84767", "revid": "336", "url": "https://eu.wikipedia.org/wiki?curid=84767", "title": "Daniel Aranzubia", "text": "Daniel Aranzubia Aguado, (Fuenmayor, 1979ko irailaren 18a - ) futbolari errioxarra da, egun Deportivo de la Coru\u00f1an aritzen duena."}
{"id": "84768", "revid": "512", "url": "https://eu.wikipedia.org/wiki?curid=84768", "title": "Lea-Artibai eta Mutrikuko Hitza", "text": "Lea-Artibai eta Mutrikuko Hitza 2003ko azaroaren 11n sortu zen euskara hutsezko egunkaria da. Lea-Artibaiko eskualdea osatzen duten udalerrietako (Amoroto, Aulesti, Berriatua, Etxebarria, Gizaburuaga, Ispaster, Lekeitio, Markina-Xemein, Mendexa, Munitibar, Ondarroa eta Ziortza-Bolibar) eta Mutrikuko albisteak biltzen ditu. Markinan du egoitza nagusia.\nGaur egun (2019), bederatzi pertsonak osatzen dute lan taldea, zuzendaria barne. Lea-Artibai eta Mutrikuko Hitzaren zuzendari nagusia Larraitz Ibaibarriaga Etxaburu da eta Asier Alkorta Bengoetxea eta Oihana Cabello Elorriaga dira zuzendariordeak.\nEskualdeko egunerokoa da, egunero, astelehenetan eta asteburuetan izan ezik, kaleratzen dena; hau da, astean lau aldiz. Ostiraletan, aldiz, 16 orrialdeko astekari berezia gehitzen zaio eskualdeko Hitzari, Bizkaiko Hitza.\n5.500 ale inguru banatzen dira eskualdean eta harpidetzaren bitartez banatzen dute etxe zein leku publikoetan. Paperezko edizioari dagokionez, hasieran, Lea Artibai eta Mutrikuko eskualdeetan soilik zentratzen zen egunkaria bazen ere, errentagarri ateratzen ez zitzaienez, Busturialdeko Hitzak eta Lea Artibai eta Mutrikuko Hitzak bat egin zuten 2010. urtean. Paperezko edizioaz gain, Lea Artibai eta Mutrikuko Hitzak bere webgune propioa du eta Busturialdekoak ere bai; alor horretan banandurik doaz.\nHistoria.\n2001eko abenduaren 18an Tolosaldeko Egunero-ren lehen alea kaleratu zen. Euskaldunon Egunkaria itxi zutenean, \"Egunero\" Euskal Herri osora probisionalki zabaltzen hasi zen. Gainera, Euskarazko Komunikazio Taldea (EKT) sortu zenean \"Berria\" egunkaria argitaratzeko, hainbat eskualdetan Hitza-k sortzeko egitasmoak abiatu ziren, tokian tokiko euskara elkarteen eta gizarte eragileen laguntzarekin. Gaur egun, eskualdeka, honako hauek banatzen dira:\nGainera, lurraldekako astekariak ere argitaratzen ditu \"Hitza\"-k. Hain zuzen ere, Bizkaia, Gipuzkoa, Ipar Euskal Herria eta Nafarroan banatzen den astekaria da, \"Berria\" egunkariarekin nahiz eskualdeetako Hitzekin batera.\nEdukiak.\nPapereko bertsioaren eta webgunearen desberdintasun nagusia leku esparruari dagokio; izan ere, paperezko edizioan Lea-Artibai, Mutriku eta Busturialdean zentratzen bada ere, bi webgune desberdinetan antolatuta daude; batetik, Busturialdeko Hitza eta bestetik, Lea-Artibai eta Mutrikuko Hitza. Albiste mota antzekoak agertzen dira webgune zein paperean.\nGai esparruari dagokionez, papereko edizioan, tokiko albisteak dira nagusi eta horietan, batez ere, herriko gertaerak azaltzen dira. Bestalde, kultura ardatz hartzen duten tokiko hedabide bat denez, Euskal Herriko zein nazioarteko albisteak alde batera uzten dira. Web orrialdeari dagokionez, Lea-Artibai eta Mutriku inguruan gertatzen diren albisteak baino ez dira agertzen.\nOstiraletako edizioa ezberdina da. Edizio honetan, herriz herriko albiste gehiago agertzen dira; hau da, atal bakoitza herri bat denez, herri horretako albiste gehiago eta osatuagoak agertzen dira: Lekeitio, Ondarroa, Bermeo\u2026 Horrez gainera, ostiraletan publierreportajeak eta asteburuko ekitaldi kulturalei buruzko atala argitaratzen dute.\nHorrez gainera, ostiraletan, Bizkaiko Hitza astekaria ere badago. Hau, lurraldeko astekaria da eta Bizkaia osoko informazioa jasotzen du. Kasu honetan, albisteak baino gehiago dira elkarrizketak, iritziak, gai ezberdinei buruzko albiste sakon edo erreportajeak, kultur proposamenak\u2026\nEnpresa egitura.\nHitza egunkaria Berria taldearen partaideetariko bat denez, bien arteko lotura dago. Berria taldearen enpresa nagusia Euskarazko Komunikazio Taldea SA bada ere, horren barruan, Berriak berak sortu dituen beste hainbat enpresa daude.\n\"Lea-Artibai eta Mutrikuko Hitza-\"ren enpresa argitaratzailea Lea Artibaialdeko Hedabideak S.L. da. Eta enpresa honen barruan, bazkide nagusia Berria Taldea da, Bertako Hedabideak SL-ren bidez. Enpresa hau Lea Artibaialdeko Hedabideak enpresaren %40aren jabea da. Gainerako %60a eskualdeko beste elkarte eta enpresena da-\nHarpidetzak.\nLea-Artibai eta Mutrikuko Hitzak webguneko harpidetza erabiltzen du diru iturri nagusi bezala; izan ere, harpidetu beharra baitago Hitza jasotzeko. 2019ko prezioetan oinarrituz, hiru harpidetza mota daude: \u201c\"Hitzakidea\"\u201d izenekoa, 50\u20ac-ko kuotaduna, \u201c\"Hitzakide iragarlea\"\u201d eta \u201c\"Hitzakide harpideduna\"\u201d, biak ere 77\u20ac-ko kuotarekin."}
{"id": "84769", "revid": "336", "url": "https://eu.wikipedia.org/wiki?curid=84769", "title": "Joseba Arriaga", "text": "Joseba Arriaga Dosantos, (Ermua, 1982ko uztailaren 28a - ) euskal herritar futbolari ohia da, Athletic edo Barakaldo CF taldeetan aritu dena."}
{"id": "84770", "revid": "119347", "url": "https://eu.wikipedia.org/wiki?curid=84770", "title": "Tolosaldeko Hitza", "text": "Tolosaldeko Hitza 2001eko abenduaren 11n sortu zen euskara hutsezko egunkaria da. Tolosaldeko eskualdea osatzen duten 28 udalerrietako eta Nafarroako Areso eta Leitza herrietako albisteak biltzen zituen.\n2013ko urrian ordea, aurrera pauso handi bat eman zuen eta Tolosaldeko Ataria sortu zuten. Aldi horretan Tolosaldean zeuden hiru komunikabideren bateratzetik sortu zen azken hau: Galtzaundi aldizkaria, Tolosaldeko Hitza egunkaria eta Txolarre irratia. Ordura arte eskualdeko herritarrei informatzeko betekizuna zuen hedabide bakoitzak bere aldetik, baina batasun honek Tolosaldeko Ataria izeneko proiektu multimedia aurrera eramateko aukera sortu zuen, sinergiak batuz eskualdeko herritarrei informazio zuzena, multimedikoa eta profesionala emanez."}
{"id": "84771", "revid": "1545", "url": "https://eu.wikipedia.org/wiki?curid=84771", "title": "Urola Kostako Hitza", "text": "Urola Kostako Hitza 2004ko otsailaren 20an sortu zen euskara hutsezko egunkaria da. Urola Kostako eskualdea osatzen duten udalerrietako (Aizarnazabal, Aia, Getaria, Orio, Zarautz eta Zumaia) albisteak biltzen ditu, bai eta Urola Erdia (Azkoitia, Azpeitia, Beizama, Errezil eta Zestoa) eskualdekoak ere.\nZarautzen daukate egoitza nagusia."}
{"id": "84772", "revid": "336", "url": "https://eu.wikipedia.org/wiki?curid=84772", "title": "Endika Bordas", "text": "Endika Bordas Losada, (Bermeo, 1982ko martxoaren 8a - ) euskal herritar futbolaria da, egun C\u00f3rdoba CFen aritzen duena."}
{"id": "84773", "revid": "105290", "url": "https://eu.wikipedia.org/wiki?curid=84773", "title": "Goierriko Hitza", "text": "Goierriko Hitza 2004ko urriaren 4an sortu zen euskara hutsezko egunkaria da. 0 zenbakia 2004ko irailaren 11n atera zen. Goierri eskualdea osatzen duten 18 udalerrietako albisteak biltzen ditu, bai eta Urola Garaia (Ezkio, Legazpi, Urretxu eta Zumarraga) eskualdekoak ere: hau da, Goierriko euskarak hartu edota eragina duen ia eremu osokoak.\nBeasainen daukate egoitza nagusia."}
{"id": "84774", "revid": "9312848", "url": "https://eu.wikipedia.org/wiki?curid=84774", "title": "Irutxuloko Hitza", "text": "Irutxuloko Hitza Donostiako berriak jasotzen dituen euskara hutseko astekaria da, Irutxulo astekariaren oinordekoa. Lehen alea 2005eko otsailaren 17an kaleratu zuten. Hasiera batean egunkari gisa hasi bazen ere, gerora astekari formatura pasa zen. Egun, ostiraletan argitaratzen da papereko edizioa eta \"irutxulo.hitza.info\" webgunean unean uneko albisteak aurki daitezke. Harpidetza bidez banatzen da, eta hainbat gune publikotan ere aurki daiteke.\nAtalak.\nHainbat ataletan banatua dago:"}
{"id": "84775", "revid": "336", "url": "https://eu.wikipedia.org/wiki?curid=84775", "title": "Asier del Horno", "text": "Asier del Horno Cosgaya, (Barakaldo, 1981eko urtarrilaren 19a - ) euskal herritar futbolaria da, egun Valencia CFen aritzen duena. Umetan Gallartan bizi zen non pilotari ekin zion. Euskal Herriko futbol selekzioarekin lau partida jokatu zitu."}
{"id": "84776", "revid": "1545", "url": "https://eu.wikipedia.org/wiki?curid=84776", "title": "Asier Del Horno", "text": ""}
{"id": "84777", "revid": "56334", "url": "https://eu.wikipedia.org/wiki?curid=84777", "title": "Miguel Escalona", "text": "Miguel Escalona Verano, (Logro\u00f1o, 1983ko azaroaren 22a - ) futbolari errioxarr ohia da."}
{"id": "84779", "revid": "219", "url": "https://eu.wikipedia.org/wiki?curid=84779", "title": "Urola Garai", "text": ""}
{"id": "84780", "revid": "336", "url": "https://eu.wikipedia.org/wiki?curid=84780", "title": "Be\u00f1at Etxebarria", "text": "Be\u00f1at Etxebarria Urkiaga (Igorre, Bizkaia, 1987ko otsailaren 19a - ) euskal futbolari ohia da, Bilboko Athletic Klubean jokatu du batik bat.\nIbilbidea.\nAthleticen alebin kategorian sartu zen 1998. urtean. 2006-2007ko denboraldian egin zuen debuta Athleticen lehenengo taldearekin, Iru\u00f1ean, Osasunaren kontra. Hiru urtez Bilbao Athleticen jokatu eta gero kluba utzi zuen.\nAthleticen jokatu eta gero U.B. Conquensera joan zen 2008ko denboraldirako. Bertan 35 norgehiagoka jokatu zituen eta 7 gol sartu, 6 Ligan eta beste bat Errege Kopan.\n2008-09 denboraldiaren ostean Athleticek ez zuen berritu bere kontratua eta Real Betisek fitxatu zuen. Hiru denboraldi eman zituen talde honetan, 2009tik 2013ra, hiru maila ezberdinetan: 2.B maila, 2.maila eta 1.maila.\n2011-2012 denboraldian, lehenengo mailan debutatu zuen Granadaren kontra. Hirugarren partiduan haren lehenengo gola sartu zuen faltaz, Athleticen kontra. Beste denboraldi bat pasatu zuen Real Betisen, baina gero bi taldek harekiko interesa agertu zuten, Vfl Wolfsburgok batetik, eta Athletic Clubak bestetik.\u00a0\n2013ko ekainaren 26an Athleticera bueltatu zen, bertan geratu zen 2018. urtera arte. Fitxaketa 8,5 milioiren truke izan zen. Bertan, lehenengo urtean, laugarren postuan geratu zen taldea eta UEFA txapelketara klasifikatzea lortu zuten, 15 urtez txapelketa hartatik kanpo egon ondoren. Bigarren urtean titulartasun osoa lortu zuen, 44 partidu jokatu zituen eta ia gehienak titular bezala. Hirugarren urtean, 2015eko Espainiako Superkopa irabazi zuen F.C. Barcelonaren kontra. Denboraldi horretan 55 partidu jokatu zituen eta 5 asistentzia eman zituen Ligan, 2 Kopan eta 4 Europa Leaguean. Gainera, 3 gol sartu zituen.\nBe\u00f1at Etxebarriak 5 partidu jokatu zituen Espainiako sub-17 selekzioarekin. Ez zuen selekzio absolutuarekin debutatu 2012ko maiatzaren 26a arte, 2012ko Eurokoparen aurreko lagunarteko batean, Serbiaren kontra. Espainiako selekzioarekin jokatu zuen bigarren partidua Hego-Korearen kontrako lagunarteko bat izan zen 2012ko maiatzaren 30ean. Bertan 4-1 irabazi zuten eta Be\u00f1atek itzala utzi zuen partiduan."}
{"id": "84781", "revid": "58701", "url": "https://eu.wikipedia.org/wiki?curid=84781", "title": "San Basilio katedrala", "text": "Andre Mariaren Bitartekotzaren katedrala (errusieraz \u0421\u043e\u0431\u043e\u0440 \u041f\u043e\u043a\u0440\u043e\u0432\u0430, \u0447\u0442\u043e \u043d\u0430 \u0420\u0432\u0443), San Basilio katedrala bezala ezagunagoa (errusieraz \u0425\u0440\u0430\u043c \u0412\u0430\u0441\u0438\u043b\u0438\u044f \u0411\u043b\u0430\u0436\u0435\u043d\u043d\u043e\u0433\u043e), Errusiako hiriburu den Moskuko Plaza Gorrian dagoen katedral bat da. Mundu osoan, bere erraboil formako kupulengatik ezagutzen da (tipula formakoak).\nKatedrala eraikitzeko agindua, Ivan Izugarria tsarrak eman zuen, Kazango khanerriaren konkista ospatzeko, eta 1555 eta 1561 bitartean eraiki zen. 1588an, Fiodor Ivanovitx tsarrak, kapera berri bat gehitzeko agindu zuen, eraikinaren ekialdeko zatian, San Basilio Bedeinkatuaren hilobi gainean, katedrala, santu honen izenez ezagutzen hasi zelarik.\nSan Basilio, Plaza Gorriaren hego-ekialdeko muturrean dago, Kremlineko Spaskaia dorrearen eta Diakovoko San Joan Bataiatzailearen elizaren parean.\nElizaren aurrean dagoen lorategi batean, brontzezko estatua bat dago, Dmitri Pozharski eta Kuzma Mininen omenez eraikia, nortzuk, \"Iskanbila Garaiak\" bezala ezagutzen den garaian poloniar inbaditzaileen aurka borrokatu zuten armadarako borondatezkoak bildu zituzten.\nHasierako ideia, kapera talde bat eraikitzea zen, bakoitza, tsarrak gudu bat irabazi zuen eguneko santu bakoitzari eskainia, baina, erdiko dorre baten eraikuntzak, gune guzti hauek katedral bakar batean batzen ditu. Elezaharrak, Ivan Izugarria tsarrak, Postnik Jakovlev arkitektoa itsu utzi zuela dio, San Basilio Katedralari gailenduko zitzaion beste eraikinik egin ez zezan, baina, dirudienez, nahiko argi dago horixe baino ez dela, elezahar bat, alegia, Jakovlev berak, handik urte batzuetara, Kazango Kremlinaren eraikuntzan parte hartu baitzuen.\nSan Basilio Katedrala ez da Moskuko Kremlinarekin nahastu behar, honen ondoan dagoena Plaza Gorrian, eta beraz, Kremlinaren zati ez dena. Hala eta guztiz ere, komunikabide askok, bi eraikin hauek nahasten dituzte."}
{"id": "84782", "revid": "56334", "url": "https://eu.wikipedia.org/wiki?curid=84782", "title": "Ander Gago", "text": "Ander Gago \u00c1lvarez, (Galdakao, 1984ko irailaren 10a - ) euskal herritar futbolari ohia da. Eskuin atzelari moduan aritzen zen."}
{"id": "84783", "revid": "336", "url": "https://eu.wikipedia.org/wiki?curid=84783", "title": "Ibon Guti\u00e9rrez", "text": "Ibon Guti\u00e9rrez Fern\u00e1ndez, (Bilbo, 1984ko uztailaren 10a - ) euskal herritar futbolaria da, gaur egun Deportivo Alavesen aritzen duena."}
{"id": "84784", "revid": "1545", "url": "https://eu.wikipedia.org/wiki?curid=84784", "title": "Ibon Gutierrez", "text": ""}
{"id": "84785", "revid": "336", "url": "https://eu.wikipedia.org/wiki?curid=84785", "title": "Javier Iturriaga", "text": "Javier Iturriaga Arrillaga, (Mexiko Hiria, 1983ko azaroaren 3a - ) euskal herritar futbolaria da.\nMexiko Hiria jaio zen gurasoek lanean hantxe baitzebiltzan, baina Zarauzkoa da. Ingalaterran hasi zen futbolari ekiten."}
{"id": "84786", "revid": "336", "url": "https://eu.wikipedia.org/wiki?curid=84786", "title": "David Karanka", "text": "David Karanka de la Hoz, (Gasteiz, 1978ko apirilaren 20a - ) euskal herritar futbolaria zen. Anaia Aitor futbolaria ere bazen.\nEuskal Herriko futbol selekzioarekin partida bat jokatu zuen."}
{"id": "84787", "revid": "336", "url": "https://eu.wikipedia.org/wiki?curid=84787", "title": "Josu Sarriegi", "text": "Josu Sarriegi Zumarraga, Sarri (Lazkao, 1979ko urtarrilaren 19a - ) euskal herritar futbolaria da, egun ez du inongo taldeetan jokatzen.\nEuskal Herriko futbol selekzioarekin hiru partida jokatu zituen, gol bat lortuz."}
{"id": "84788", "revid": "336", "url": "https://eu.wikipedia.org/wiki?curid=84788", "title": "Aritz Solabarrieta", "text": "Aritz Solabarrieta Arantzamendi, (Ondarroa, 1983ko uztailaren 22a - ) euskal herritar futbolaria da nahiz eta gaur egun talderik izan ez. Ondarruko Aurrera Kirol Elkartean hezia futbol maila profesionaleko bere lorpenik handiena 2004-2005 denboraldian 11 partida jokatzea Lehen Mailan izan zen Athletic Club taldearekin."}
{"id": "84789", "revid": "336", "url": "https://eu.wikipedia.org/wiki?curid=84789", "title": "Francisco Javier Tarantino", "text": "Francisco Javier Tarantino Uriarte, (Bermeo, 1984ko ekainaren 26a - ) euskal herritar futbolari ohia da."}
{"id": "84790", "revid": "56334", "url": "https://eu.wikipedia.org/wiki?curid=84790", "title": "Emilio Aldekoa", "text": "Emilio Aldekoa G\u00f3mez (Bilbo, 1922ko azaroaren 30a - Lloret de Mar, 1999ko irailaren 4a) euskal herritar futbolari eta entrenatzailea zen.\nEspainiako Gerra Zibilan, beste umeekin batera ihes egin zuen Ingalaterrara. Hantxe hasi zuen bere kirol ibilbidea Staffordshire eskualdeko langile futbol-talde batean."}
{"id": "84791", "revid": "96586", "url": "https://eu.wikipedia.org/wiki?curid=84791", "title": "Teodoro I.a Errusiakoa", "text": "Teodoro I.a Ivanovitx (errusieraz \u0424\u0451\u0434\u043e\u0440 I \u0418\u043e\u0430\u0301\u043d\u043d\u043e\u0432\u0438\u0447, \"Fiodor I Joanovitx\") (Mosku, 1557ko maiatzaren 31- Ibidem, 1598ko urtarrilaren 6a) Errusiako tsarra izan zen, Ivan Izugarria eta Anastasia Romanovaren semea. Teodoro Kanpailaria bezala ezagutzen da, bidaiatzeko eta elizateko kanpaiak jotzeko zuen ohituragatik.\nBiografia.\nTeodoro I.a Ivanovitx Moskun jaio zen, 1557ko maiatzaren 31n. Gurasoak Ivan Izugarria eta Anastasia Romanova izan zituen eta bikotearen hirugarren semea izan zen. Berehala konturatu ziren ingurukoak, Teodorok ez ziola jaramonik egiten printze izateari, agian ez zuelako bere burua oinordeko ikusten, anaia zaharrenak eramango baitzuen koroa. Baina Iv\u00e1n Iv\u00e1novich zar\u00e9vichak ez zuen sekula itxaropen hori beteko, aitarekin izandako haserrealdi batean hil baitzen 1500ean. Aita Ivan Izugarriak ere ez zion agintea hartzeko tankerarik ikusten eta horregatik ezarri zuen, bera hiltzean, Teodorok gobernatuko zuela, baina Ivanen suia eta Teodororen koinadua zen Boris Godunovek lideratutako erregeorde batzuek lagunduta.\n1584an, Ivan Izugarria hil egin zen eta Boris Godunoventzako erraza izan zen erregeordetzako aurreikusita zeudenak baztertu eta berak bakarrik hartzea Irene Fi\u00f3dorovna Godunova Borisen arrebarekin ezkonduta zegoen Teodororenganako bidea. Gainera, Teodorok ez zuen politikan interesik jartzen eta denbora gehiena errezatzen, meditatzen edo kristau testuak irakurtzen ematen zuen, mojea balitz bezala, eta Boris Godunovek hartzen zuen gobernu eta administraritzarako ardura.\nGodunovek hartu behar izan zuen Errusia tartaroengandik defendatu eta Ivan Izugarriak konkistatutako lurren jabetza ziurtatzeko lana. Teodorok burututako ekimen garrantzitsu bakarra, 1588an Moskuko patriarkadua ezartzea izan zen, horrela errusiar Eliza Ortodoxoa otomandarretatik aske geratu zelarik (ez horrela Alejandria, Istanbul edo Jerusalem.\n1591n, anaia Dimitri Iv\u00e1novich zar\u00e9vicha hil zen eta ezinbestekoa zen Teodororentzat oinordekoa izatea, hau da, R\u00farik dinastiari tronua ziurtatuko zion semea izatea, baina ez zuen lortuko eta izan zuen alaba bakarra 1594an hil zen, umea oraindik, Teodoro depresio larri batean murgildu zelarik.\n1598ko urtarrilean hil zen, oinordekoa izan zitekeen seme preziaturik gabe eta bere erregealdia Ivan I.a Errusiakotik zetorren R\u00farik dinastiaren azkena izan zen. Ondoren, Errusia Garai Nahaspilatsua deritzonean sartuko zen.\nEliza Ortodoxoan santutzat hartzen da. Jaieguna urtarrilaren 7an ospatzen da (urtarrilaren 20an egutegi gregorianoan)."}
{"id": "84792", "revid": "44278", "url": "https://eu.wikipedia.org/wiki?curid=84792", "title": "Urdiako Harria", "text": "Urdiako Harria, Nafarroa Beherean dagoen mendi bat da, Pirinioetako Adartza mendilerroan. Bere garaiera, 996 metrokoa da, eta, Adartza mendilerroko mendiak txikienetik garaienera sailkatuz gero, laugarrena da, eta 1.000 metrotik beherako azkena.\nAbiapuntuak.\nBaigorrin, GR-10 bide seinalizatua hartu behar da, Ahartza lepora iristeko. Bide batek harantz daroa. Bide honek, Leizartze leporantz jarraitzen du, eskumatara Munhogain mendia utziz, pago batzurekin. Bidea ezkerretik utzi behar da, pixka bat benetako lepora jaisteko. Gure aurrean, Urdiako Harria agertzen da. Pago batzuk estaltzen dute aurpegi hau. Harantz igo behar da, garaiera nagusiena gure eskumatara geratzen dela kontutan hartuz.\nBankatik, bide bat ekialderantz igotzen da, mendiaren aurpegi honetan sakabanatuta dauden baserriak elkartuz. Bide batek, Urdiako lepoa izeneko lepora iristea ahalbidetzen du. Eskumatik, Adartza mendira iristen da Arrolako Harriaren bidez. Ezkerretara, Urdiako Harrira iristen da."}
{"id": "84793", "revid": "336", "url": "https://eu.wikipedia.org/wiki?curid=84793", "title": "Jon P\u00e9rez Bolo", "text": "Jon Andoni P\u00e9rez Alonso, Bolo ezizenaz ezagunagoa, (Bilbo, 1974ko martxoaren 5a -) euskal herritar futbolari ohia da, egun Barakaldo CF taldean erretiratu zena. Euskal Herriko futbol selekzioarekin bost partida jokatu zituen, lau gol lortuz. Gaur egun entrenatzailea da. Bere semea Bolo ezizenaz ere ezaguna, futbolean aritzen da."}
{"id": "84794", "revid": "6327", "url": "https://eu.wikipedia.org/wiki?curid=84794", "title": "Jon Andoni Perez Alonso", "text": ""}
{"id": "84795", "revid": "23317", "url": "https://eu.wikipedia.org/wiki?curid=84795", "title": "Pasai Donibane Koxtape Arraun Elkartea", "text": "Pasai Donibane Koxtape Arraun Elkartea, normalean San Juan izenaz ezagutzen dena, arraun talde gipuzkoar beteranoa eta historikoki arrakastatsua da. Pasai Donibanen XIX. mendearen amaieratik izan diren arraun taldeen ondorengoa da. \nKoxtape Arraun Elkarteak 9 aldiz irabazi du Kontxako Bandera, bost emakumezkoek eta lau gizonezkoek. San Juango talde guztiak kontutan hartuta 15 dira Kontxako garaipenak. TKE Ligako sortzaileetakoa bada ere, azken urteetan KAE mailan ari da lehiatzen.\nLehia tradizionala eduki izan dute auzokideak diren sanpedrotarrekin. 1990. hamarkadan klubean ika-mikak izan ziren eta Donibaneko Arraunlariak taldea sortu zen. Koxtape eta Donibaneko, biak izan ziren puntako traineruak eta biek irabazi zuten Kontxako Bandera bana. 2002an elkarte biek bat egin zuten eta ordutik aurrera \"San Juan\" izena erabili izan dute, elkartea berez P.D. Koxtape A.E. bada ere.\nSan Juango emakumezkoen trainerua, Batelerak izenekoa, inoizko traineru arrakastatsuena izan da, bost urtetan jarraian Euskotren Liga eta Kontxako Bandera eskuratu baitzituen (2014-2018). Gaur egun ordea trainerua uretaratzeko arazoak ditu.\nUniformea.\nArrosa kolorekoa da uniformea eta traineru historikoa \"Erreka\" izan da.\nHistoria.\nXX mendearen hasiera.\n1897, 1899 eta 1901ean parte hartu bazuen ere 1915ean lortu zuen lehenengo emaitza ona Kontxako Banderan Pasai Donibanek donostiarrekin finala jokatzean. Final hau galdu egin zuten arren gustoa hartu zioten eta 1931 arte ia urtero aurkeztu ziren estropadetara, bai eta 1924ean irabazi ere Francisco laboa \"Matxet\" patroi zutela. Aurrez 1921ean San Pedrorekin bat eginda 1921ean bandera bat irabazi zuten, baina 1922an deskalifikatu ondoren pasaitarren arteko batasun hura hautsi egin zen.\nBigarren sasoi ona 50. hamarkadan iritsi zen, gerora 60. hamarkadan luzatu zena. Jose Angel Lujanbioren gidaritzapean 1952 eta 1961 artean eta oso traineru lehiakorra osatu zuten. Espainiako Txapelketan hiru aldiz nagusitu ziren, baina Kontxa bakarra irabazi zuten, 1956koa, eta herrian lehenengo banaketa iritsi zen. 1961eko Kontxarako bi traineru azaldu ziren, bata ofiziala eta bestea \"Sanjuandarra\" izenarekin Bibiano Etxabek gidatzen zuena. Sanjuandarra traineruak irabazi zuen Kontxa eta garaipen honi esker kuadrila hau izan zen hurrengo Kontxatan azaldu zena bi bandera gehiago irabazi zituelarik. Jose Angel Lujanbiok alde egin behar izan zuen eta bost urte beranduago Hondarribia handia gidatuko zuen.\nHistoria istilutsua izan duen herria izan da arraunketari dagokionean, hainbat banaketa gertatu izan dira eta. Hala ere traineru garrantzitsua izan da beti eta bandera eta sari ugari lortu ditu.\nKoxtape Elkartea.\n\"Club Atl\u00e9tico Koxtape\" elkartea 1965ean sortu zuten eta aurretik herrian egondako taldeen ondorengoa bihurtu zen. 1980. hamarkadan iraganaldi arrakastatsuari jarraipena eman zioten, batik bat San Pedrorekin lehian. 1991n banatze prozesu latza gertatu zen taldearen barruan eta klubetik atera ziren arraunlariek Donibaneko Arraunlariak elkarte berria sortu zuten. Hasiera batean Donibaneko Arraunlariak izan zen herriko talde indartsuena eta Kontxako Bandera ere irabazi zuen 1995ean. Urteek aurrera egin ahala ordea Koxtape nagusituz joan zen. 2002an talde biek bat egitea erabaki zuten San Juan izena hartuz, baina Federazioan P.D. Koxtape A.E. lizentziaz jarraituz, hau da beraz taldearen izen ofiziala. Traineruaren izena ere \"San Juan\" izan zen hamairu urtez, baina arraunlariek eskatuta 2015eko Kontxako Banderarako \"Erreka\" izen historikoa berreskuratu zuten.\nSanjuandarrek TKE Liga bikain hasi zuten, lehenengo ekitaldian 3. postua eskuratuz. Ordutik aurrera beherantz egin zuen taldearen indarrak 2007an maila galdu eta KAE Ligara jeitsi arte. 2009an bigarren egin eta play-offetan gora egitea lortu zuten eta 2010an hirugarren postuan gelditu ziren berriz ere. Azken urteetan bigarren txandako trainerua izan da. 2014 eta 2015ean Kontxako Banderarako sailkapena lortu du eta 5. postuan gelditu da. Ligan ere postu bera lortu eta hainbat estropadetan ohorezko txandan izan da. 2016ko Kontxan ere 5. egin zuen eta aspaldiko partez TKE Ligako bandera bat irabazi zuen.\n2018 denboraldian taldea eraberritu eta Ligan larri ibili zen. 11. postuan amaitu zuen eta play-offetan maila galdu zuen. Hurrengo denboraldia uste baino okerrago hasi zuen eta uztailean Jose Luis Korta fitxatu zuen entrenatzaile lanetarako. Ligako azken bandera irabazi zuen baina 5. egin zuen Ligan. Hurrengo denboraldietan ere erdiko txandan ibili da.\nB trainerua.\nArraunlari asko zituenez bigarren traineru bat atera zuen 1990 eta 1991ean Yola Arraun Elkartea izenarekin. Oso maila ona erakutsi zuen bi urteetan Kontxarako sailkatu baitzen, 1991ean deskalifikatu egin zuten arren.\nBanaketak iraun duen artean urte batzuetan ere bigarren trainerua izan du batzuetan, baina Donibaneko Arraunlariak taldeak bere bigarrenari Yola izena jarri zionez, Koxtapek Itxaspe Arraun Elkartea sortu zuen.\nAzken urteetan inguruko klubekin batera osatu du bigarren trainerua, esate baterako Oiartzungo Itsaslapurrekin. 2017an bere aldetik atera du trainerua eta San Juan B izena darama. Bandera batzuk irabazi ditu, tartean etxekoa, eta KAE 2 Ligako bigarren postua lortu du.\nEmakumezkoen trainerua.\nSanjuandarrek 2010ean emakumezkoen trainerua aurreneko aldiz uretaratu zuten eta Gipuzkoako Ligan eta Txapelketan hirugarren egin zuten.\n2011ean Emakumezkoen Liga Nagusiko finalean sartu ziren eta Euskadiko Txapelketan bigarren egin zuten. 2012an berriz ere liga nagusian sartu ziren eta dagoeneko titulu bat irabazi zuten, Gipuzkoako Txapelketa. Honetaz gain historian lehen aldiz Kontxako Banderan aritu ziren eta laugarren egin zuten. 2013an hirugarren aldiz Liga Nagusirako sailkatu ziren eta bigarren postua lortu zuten. Honetaz gain Ligako lehen estropada irabazi zuten, Getxokoa hain zuzen ere. Denboraldia biribiltzeko bigarren aldiz jarraian Kontxako Banderarako sailkatu ziren.\n2014an Juan Mari Etxabe entrenatzaile lanetarako fitxatu zuten eta talde indartsua osatu zuten. Hortik aurrera bost Kontxako Bandera eta Euskotren Liga irabazi zituzten jarraian, Hibaikarekin lehia gogorrean eta 2018an Orio izan zuten aurkari nagusi. 2017an Maialen Arrazola izan zuten entrenatzaile eta 2018an Anartz Gere\u00f1o.\n2018ko denboraldiaren amaieran desadostasun handia sortu zen zuzendaritza eta arraunlarien artean. Bazkideek zuzendaritza berretsi zuten eta arraunlari gehienek alde egin zuten klubetik. Honen ondorioz Batelerek nahikoa lan izan zuten traineru berria osatzeko eta Euskotren Ligari uko egitea erabaki zuten. ETE Ligan aritu zen beraz. Denboraldiari makal ekin zioten baina udak aurrera egin ahala garaipenetik gertu ibili zen hainbat estropadatan eta azkenean Bilbo Hiriko Bandera irabazi zuen. Kontxako Banderako ohorezko txandan sartu zen, baina azkenean seigarren postua eskuratu zuen. 2020an Kontxarako sailkatu zen berriz eta 8. egin zuen.\nAntolaturiko estropadak.\nPasaiako Bandera antolatzen du urtero, gaur egun KAE Ligarako baliogarria dena. TKE Ligarako berriz Iberdrola Bandera izan du azken urteetan. 90. hamarkadaren bukaeran B traineruarentzako Koxtaperen Bandera antolatzen hasi zen."}
{"id": "84796", "revid": "15795", "url": "https://eu.wikipedia.org/wiki?curid=84796", "title": "Badaiako mendilerro", "text": ""}
{"id": "84797", "revid": "219", "url": "https://eu.wikipedia.org/wiki?curid=84797", "title": "Koxtape Arraun Elkartea", "text": ""}
{"id": "84798", "revid": "336", "url": "https://eu.wikipedia.org/wiki?curid=84798", "title": "Antonino eta Faustinaren tenplua", "text": "Erromatar foroan dauden eraikin guztietatik, Antonino eta Faustinaren tenplua da hoberen kontserbaturik dagoena. Via Sacrara irekitzen da, Emilia Basilikaren ekialdean, Regiaren parean. Toba bolkanikozko blokeekin eraikitako cella batez, hasieran haitzurdin zaindunez estalia, aurrean korintiar ordenako sei zutabezko pronaos batetaz eta beste bi zutabez albo bakoitzean, osatuta dago, 17 metro inguruko altuera duten zutabeak. Frisoak, aurrez aurre jarritako grifoek eta landare irudiek osatutako apaindura bat du.\nBere eraikuntza, Antonino Pio erromatar enperadoreak agindu zuen bere emazte Faustina Maior hil zenean, 141. urtean. Enperadoreak, sarri esaten zuen nahiago zuela bere emaztearekin basamortuan bizi, hau gabe jauregian baino. Handik urte gutxira, 161ean, enperadorea hil zen, eta, Senatuak, jainkotzerakoan, tenplua, bikote inperialari sagaratzen dio. XI. mendean \"San Lorenzo de Miranda\" elizan bihurtu zen."}
{"id": "84799", "revid": "336", "url": "https://eu.wikipedia.org/wiki?curid=84799", "title": "Tefnut", "text": "Tefnutek, \"garraren Anderea\", hezetasunaren jainkosa, biziarazten duen ihintza ordezkatzen du, baita hezetasuna sortzen duten gorputz prozesuak ere. Jainko gerlariei, Raren eguzki begiari eta uraeusari lotua, egiptoar mitologian.\nIkonografia.\nLehoi eme burudun emakume bezala edo lehoi eme bezala irudikatua, eguzki diskoa eta bi uraeusekin, zetroaz eta ankhaz. Shurekin, bi lehoi bezala, eta flamingo moduan Buton.\nMitologia.\nAtumen alaba (eta Rarena biak lotzean), bere listutik jaioz (edo hazitik). Geb eta Nuten ama zen. Shuren arreba eta emaztea izan zen, Heliopoliseko Eneadako lehen bikotea izan zelarik.\nRarekin haserre, Nubiara alde egin zuen; Shu eta Thot bila joan zitzaizkion, eta Egiptora itzularaztea lortu zuten, uholdearen iristea mesedetuz. Arnasa ematen zien hildakoei.\nSinkretismoa.\nEgiptoko Inperio Ertainean Maatekin identifikatu zuten. Egiptoko aro berantiarrean, Sekhmet, Bastet, Hermopoliseko Nehemetauey, Esnako Menhit eta Nubiako Apsetekin identifikatua izan zen.\nGurtza.\nOxirrinko eta Leontopolisen gurtua izan zen. Denderako zati bat, \"Tefnuten Etxea\" deitua izan zen, Shurekin batera, flamingo eran gurtua izan zen."}
{"id": "84800", "revid": "1310", "url": "https://eu.wikipedia.org/wiki?curid=84800", "title": "Xabi Paya", "text": ""}
{"id": "84801", "revid": "7476", "url": "https://eu.wikipedia.org/wiki?curid=84801", "title": "Esku", "text": "Eskua bi gorputz-atal atal-aniztunak, oratzaileak eta hatz-aniztunak dira. Gizakien edo beste primateen beso bakoitzaren muturrean daude. Gauzak ukitu, hartu eta eraldatzeko erabiltzen dira. Ukimenak garrantzi handia du eskuetan.\nHezurrak.\nEsku bakoitzak 27 hezur ditu:\nKarpoa.\nKarpoa da eskuturretik gertuen dagoen zatia. Zortzi hezur ditu, launa hezurretako bi ilaratan antolatuak:\nMetakarpoa.\nMetakarpoa bost hezurrek osatzen dute, eskuturretik urrutien daudenak dira eta esku-ahurraren barruan eta ahurrean daude.\nFalangeak.\nFalangeak hatzeko hezurrak dira.\nHiru dira hatzeko: hurbilekoa, erdiko eta urrunekoa. Erpuruak bi du: hurbilekoa eta urrunekoa.\nGiharrak.\nBesagainetik datozen giharrak bi eratakoak dira: esku-ahurrekoak (estutzaileak) eta eskugainekoak (luzatzaileak). Eskuak berak, hala ere, baditu bere giharrak, kubituaren ingurukoak (4), erpuruaren ingurukoak (4) eta esku-ahurrekoak (11). Guztira 19 gihar dira berezkoak eta 15 besagainetik datozenak eta zainetan bukatzen direnak. Eskuaren odol elikadura radio arterien eta kubitu arterien bidez egiten da nagusiki. Zain txiki ugariren sarea dago, horiez gainera, azalean barrena. Eskuaren ezaugarri nagusia mugimendurako aukera da, giharren, zainen eta hezurren giltzadurari esker."}
{"id": "84803", "revid": "336", "url": "https://eu.wikipedia.org/wiki?curid=84803", "title": "Second Life", "text": "Second Life (modu laburtuan SL deritzo) 2003an Linden Research-en (egun Linden Lab) eskutik plazaraturiko Lurralde birtual bat da, 3Dtan sortua, bat da, 2006 geroztik nazioartean oihartzun nabarmena izan duena.\nSarrerak.\nEzer baino lehen, bere erabiltzaileek www.secondlife.com web-orrian kontu bat sortu eta Second Life Viewer programa jaitsi behar dute. Horrela, behin login-a eginda, AV letrekin ezagutzera emango zaie (\"avatar\" edo egoiliarrak). Hauek, AVak, egoiliarrek elkarren artean erlazionatzeko duten bidea dira. Bide batez, aipatzekoa da hain zuzen ere hau dela mundu birtual honen pizgarri esanguratsuena. Izan ere, hau da SL-ren helburu nagusia, erabiltzaileei bigarren bizitza batez gozatzeko aukera aske eta osoa ematea alegia, inongo menpekotasunik gabe. Hau dela medio, zera ahalbidetzen da, bigarren mundu horretan bertan bai ingurune bai beste erabiltzaileez zuzenean (AV-en bitartez beti ere) erlazionatzea, ekintza ezberdin eta anitzak burutuz, hala nola, sozializatu, leku ezberdinak bisitatu, kontzertuak ikusi, sexua izan... Bestalde, aipamen berezia merezi du era guztietako objektu edota produktuak ekoitzi eta salerosteko duen sistema berritzaileak, Linden Dolar ($L) deritzon diruan baloraturiko merkatu librean.\nIdeiaren jatorriari dagokionez, badakigu \"Snow Crash\" zientzia-fikziozko Neal Stephenson idazlearen nobelan oinarrituriko mundu birtual guztietatik bat baino ez dela, \"Ziberpunk\" joera literarioaren nahitaezko segida alegia. Zehatzago joz, SL erabiltzaileek beraiek sorturiko mundu bat da, non elkar-erlazionatzea, jolastea, komunikatzea eta negozioak aurrera ateratzea ere posible den. Horretan, jada aipaturiko Linden Dolarrak ezinbesteko funtzioa betetzen du, berau gure mundu errealera itzulgarria baita. Ondorioz, egoiliar ugari dira SL oso serioski hartzen dutenak, beraien errenta errealari begira.\nEsan beharra dago ere, SL-ri buruz ezer entzutean berau \"online\" jokotzat definitzea ohikoa bada ere, definizio hori labur geratzen da oso. Ikusitako ikusita, argi dago galtzaile-irabazle subjektuez gain (horretan oinarritzen dira \"online\" jokoak) beste asko ere badagoela.\nAzkenaldian iritsi duen tamaina aztertzera jotzen badugu, ikus dezakegu 2008ko martxorako SL-k erregistraturik 13 milioi pertsona inguru zituela. Halere, kopuru hori ez da fidagarria, inondik inora. Gauza da, erabiltzaile teoriko guzti horietatik gehiengo batek ez duela aktiboki parte hartzen. Arrazoia ondorengoa da: komunikabideetan SL-ri aurki eman zaion protagonismoa medio, interesatu askok programa jaitsi izan dutela, sarri softwareak eskatzen dituen baldintza eta estandar altuen jakinean egon gabe, eta berau exekutatu ezinean aurkitzen direla. Hori gutxi bada, SL-ko kontu bakar bat baino gehiago dutenak ere ez dira gutxi. Eta honek, nola ez, izen emateen kopurua puzten du.\nDena den, parte-hartze aktiboari dagokionez, batez beste 35.000-50.000 pertsona egon ohi dira konektaturik, noizbehinka 70.000-90.000 pertsona inguruko maximoak lortuz. Are zehatzago, azken 2 hilabeteetan 1.292.114 pertsona sartu dira.\nProgramazioari begira, jakin beharra dago mundu birtual hau erabat modu librean programatzea zilegi dela. Bederen, SL-ren kodeak edozer aldatu ahal izatea ahalbidetzen die erabiltzaileei, begien koloretik hasita ahotsa arte, 3D-tako nahi beste eraikin edo objektuak eraikitzeaz gain. Orokorrean, dena da posible SL-n.\nHorrez gain, scripts-en sorrera eta manipulazioa erabiltzaileen eskura jartzen du, munduko aspektu oro eraldatzeko aukera emanez, esaterako, sms-ak mundu osoko mugikorretara bidaltzeko sistema bat garatzea.\nAmaitu baino lehen, SL-ko jabetza intelektuala sortzaileen jabegokoa da, hots, onura ekonomikoak norberak lor ditzake (SL beharrean), bai Linden Dolar bai PayPal edo kontu korronte bitartez.\nAzkenik, SL-ren lehiakideak ondorengoak dira: Red Light Center, Active Worlds,There, Entropia Universe, Multiverse eta Metaverse (kode libreko plataforma).\nPrezioak.\nPrintzipioz, SLn parte-hartze xinplea doakoa da. Halere, lurren jabe izan eta hauetan eraiki ahal izateko, 6-9$/hilean balio duen kontuan izena eman beharra dago. Honek askatasun osoa ematen baitu.\nDoako erabiltzaileei begira, komenigarria da jakitea sandbox (harezko kaxa) deritzen leku konkretuetan eraikitzea posible dela, baina bertan sortutakoek ordu batzuk baino ez dute irauten. Ordaindu beharreko kontuan, inolako kostu gehigarririk gabe, beste erabiltzaileei lurrak errentan hartu edo erosteko aukera ematen zaigu, moneta lokala erabiliz beti ere.\nBitxikeri bezala, aipatzea 2006an irla pribatuak merkaturatu zirela, zeintzuk hilean 295$/hileko prezioa zuten. Alabaina, eskari handiak eraginda, prezioek joera gorakorra izan duten gaur egun arte.\nKultura.\nBizitza errealean gertatzen den bezalaxe, SL-ek bizitza kultural indartsua du, eta ez da arraroa kontzertu nahiz erakusketak nonahi aurkitzea. Esaterako, Inter-Activa izan zen SLn lehen arte erakustokia sortu zuen erakundea, 2004. Urtean. Eta U2, ordea, lehenetariko kontzertua eman zuena.\nEkonomia.\nSL-ek ekonomia propioa du, lehen esan bezala, Linden Dolarretan baloratua. Moneta honen bitartez egoiliarrek ondasun nahiz zerbitzu oro saleros ditzakete. Kanbio tasa, egun, honakoa da: 250$L dolar amerikar bakoitzeko.\nDuen garrantziaren erakusgai bikaina da, azkenaldian SL nazioarteko kanpaina eta promozioetara hedatu dela, Nissan, Starwood, Sony, BMG, Coca-Cola, Reebok, Dell, General Motors, Intel, Microsoft eta PSA Peugeot-Citroen bezalako enpresa erraldoiek bertan negozio eta publizitatea ezarri dituzten heinean (Guztira 45 nazioarteko enpresa daude). Gainera, 2007 urterako SLko negozioak orokorrean aztertzen baditugu, irabaziak izan zituztela ikusi ahal izango dugu.\nNegozio eta erakundeak.\nLinden Lab-en eskutik egileen eskubideen bermeak eta dibisen elkarraldatze aske eta legalak lagunduta, metabersoaren barnean soilik garatzen diren negozioen hazkundea sustatu da. Halatan, eguneroko bizitzan oso entzutetsuak diren enpresa askok bertan ezarri dute beraien adarren ba, erakusle gisa.\nAholkularitzak.\nAsko dira SL-ko mundu berrian modu egokian nola sartu azaltzeko sortu diren enpresak, funtsean laguntza eta aholkuak eskaintzen dutenak. Hauek, bizitza errealeko enpresen beharrei erantzun diete zuzenean, inbertsioa burutzerako orduan nolabaiteko segurtasuna bermatzen baitute. Izan ere, ez dira gutxi izan aholku edo esperientzia faltaren ondorioz arrakasta-gabeko saiakerak.\nBankuak.\nBanketxe oro (mundu errealean lizentzia berezi bat eskuratu zutenak izan ezik) 2008ko urtarrilaren 22an itxi ziren.\nNazioarteko diplomazia.\nMaldibak izan zen SL-n enbaxada ezarri zuen lehen estatua. Berau, \u201cDiplomacy Island\u201d delakoan kokaturik dago, non mundu osoko estatuek enbaxadore birtualak ezarri dituzten, elkarrizketa, merkataritza, bisatu, etab.ei buruz informazioa eskaintzeko. Diplomaziaren museoa eta akademia bartan aurki ditzakegu ere bai.\nIrla, DiploFoundation-ek sortu zuen Virtual Diplomacy Project-aren barruan.\n2007ko maiatzean, Suediak SLko 2 enbaxada ezarri zituen, Suediar Institutuari esker, kultura suediarra nazioartean ezagutzera emateko helburuaz.\nAipaturiko bi estatu hauek SLko enbaxaden hasiera baino ez zuten suposatu, segidan beste pila batek bide bera jarraitu dute eta: Colombia, Serbia (Serbia Island), Estonia, Israel (SL Israel), Mazedonia eta Filipinak, Albania (Nova Bay), Malta, HuttRiver eta Djibouti.\nHau ikusita, azaldu beharra dago SL-ren helburua ez dela soilik enbaxada edo kontsulatuen web-etara sarrera eskaintzea, baizik eta nolabaiteko enbaxada birtuala sortzea, zeinetan Gobernu ezberdinen onespenaz ezarritako funtzionarioei lana eskainiko zaien.\nErlijioa.\nZenbait erakunde erlijioso ere, modernizazio bidean, beraien bilguneak ezartzeari ekin diote. 2007an, esaterako, LifeChurch.tv-ek (Edmond, Oklahomako eliza kristaua, AEBn 11 benetako campus dituena) bere 12. Kanpusa eraiki zuen, birtuala kasu honetan. Elizako arduradunak zioenez, beraien xedea zenbait gairi buruz hitz egiteko erraztasunak eskaintzea baino ez zen, noizbehinka zeinbaitzuri elizan deserosoak suerta litzaizkiekeen eta.\nKristauez gain, Islam Onlinek ere zenbait lur erosi ditu, musulman nahiz ez musulmanei Hajj erritua era birtualean egitea ahalbidetzeko, berau errealitatean egin aurretik, prestaketa gisa.\nEgoiliar eta avatarrak.\nGai honetan ezer sakondu baino lehen, jakin beharra dago Egoiliar eta Abatar kontzeptuak bereizten. Lehenengoa SL-ren erabiltzaileei deritze, eta bigarrena, berriz, 3Dko pertsonai birtualen itxurari.\nHortaz, ohiko abatarra gizakia da, bai emakume bai gizonen formak har ditzakeena eta amaigabea den aukerako ezaugarri sorta duena. Nola ez, honek abatar gehienak beren erabiltzaileen itxura erreala imitatzera eramaten ditu (kalitate handiko irudiak dira) eta nola ez, zenbaiti bizitza errealean gustuko ez dituzten hainbat aspektu aldatzeko aukera ematen die. Are gehiago, nahi izanez gero, abatarrak animalia zein errobot itxura izatera hel daitezke.\nIdentifikazioaren arloan, jada esana dago erabiltzaile bakar batek kontu bat baino gehiago izatea zilegi dela (kasu honetan alt deritze), eta beraz, egoiliar ezberdin bezala konektatzea ahalbidetzen da. Hasiera batean pribilegio honek diru kantitate txiki baten ordainketa eskatzen bazuen ere, 2006ko maiatzetik aurrera konexioen baliagarritasuna behatzeari uztearekin batera, hau ez da horrela gertatu.\nAlabaina, itxura birtual eta errealak inongo erlaziorik ez izatea suerta badaiteke ere, baiezta dezakegu SL-ko erabiltzaileak ez direla inolaz ere beste mundu birtual batzuetan ziratekeen bezain anonimoak. Izan ere, zenbait zerbitzuk erabiltzailearen datu errealak exijitzen dituzte. Puntu horretatik aurrera, norberaren esku dago norbere datuak nolabait publiko egitea edo ez.\nEgoiliarren ekoizkinen gainean, aipagarria da Linden Lab-ek copyright eskubidea bermatzen duela, sortzaileei sortutakoaren gainean nolabaiteko mugak ezartzea ahalbidetuz, bere kopia eta distribuzioari dagokionean bahintzat. Hala nola, besteek berau jabetzan eduki ahal duten, aldatu, kopiatu edo distribuitu. Era berean, jarraibide hauek jarraiak (denboran zehar etengabeak, betiko) edo aldikoak (pertsona batetik hurrengorako transmisioan soilik) diren erabaki daiteke.\nHezkuntza.\nEnpresak egiten duten bezala, egungo unibertsitate anitza ari dira SL hezkuntzarako erabiltzen, Harvard eta Oxford bezalako ospetsuak barne.\nGainera, 2007an SL hizkuntzak irakasteko medio bezala ere ulertu zen. Esaterako, ingeleseko hainbat eskola ezarri dira bertan, gazteentzat bideratuak gehienak (Teen Grid). Guri gertuen suerta dakigukeen adibidea Cervantes Institutu espainiarrarena da, zeinek irla propio bat duen SL-n, non printzipioz, proiektu ezberdinez hornituriko zerrenda bat aurki dezakegun.\nAzkenik, bitxikeri bezala, aurten SLanguages 2008 lehen hitzaldia ospatuko da, hizkuntzen heziketa eta irakaskuntzan oinarritua berau (www.SLanguages.net)."}
{"id": "84804", "revid": "336", "url": "https://eu.wikipedia.org/wiki?curid=84804", "title": "Second life", "text": ""}
{"id": "84805", "revid": "58701", "url": "https://eu.wikipedia.org/wiki?curid=84805", "title": "Kristo Berreroslea (Rio de Janeiro)", "text": "Kristo Berreroslea (, ahoskatua) Rio de Janeiro hirian dagoen Jesu Kristoren estatua erraldoia da. 709 metrora dago, Corcovado muinoaren tontorrean. 635 tona pisatzen ditu, eta 38 metro garai da, baina horietatik 8 metro idulkiari dagozkio. 1931ko urriak 12an inauguratu zuten, bost urte lanean eman ondoren.\nHistoria.\nHirian monumentu erlijioso bat eraikitzea, lehen aldiz, 1859an iradoki zuen Pedro Maria Boss abadeak eta Elisabet printzesak. Ideia, berriz hartu zen 1921ean, independentziaren mendeurrena hurbiltzen ari zela.\nEstatuaren lehen harria, 1922ko apirilaren 4an jarria izan zen, eta lanak, 1926an hasi ziren. Hau egiten lagundu zuten beste pertsona batzuen artean, Heitor da Silva Costa ingeniaria (egitasmoaren arduraduna), Carlos Oswald artista plastikoa (monumentuaren azken diseinua egin zuena) eta Paul Landowski eskultorea (eskultura egin zuena) aipa daitezke.\nZementu armatuzko eraikin osoak, 1.000 tona baino gehiagokoa, ingeniaritza, arkitektura eta eskultura uztartzen ditu, eta bere lorpenen artean, bere lanetan istripuz inor hil ez izana du, garai hartan eta halako tamainako egitasmoekin batere ohikoa ez zena. Eraikuntza baldintzengatik, ia aldamioa bera ere sartzen ez zen oinarri baten gainean, haize zakarrekin, eta estatuaren egiturarekin, bere besoak hutsera zabaltzen direnak eta burua pixka bat okertuta geratzen dena ingeniaritzarentzako erronka batean, Levyk, lana, \"ikaragarrizko\" bezala adierazi zuen.\nInaugurazio zeremoniari dagokionez, aurreikusita zegoen monumentuaren argiztapena Napoli hiri italiarretik egitea, non Guglielmo Marconi zientzialariak seinale elektriko bat bidaliko zuen, Rioko Jacarepagu\u00e1 auzoan zegoen antena batek igorriko zuena, Ingalaterrako Dorchesterren zegoen estazio hartzaile baten bidez. Baina eguraldi txarrak balentria hau ezinezko bihurtu zuen, eta, azkenean, zuzenean bertatik argiztatu behar izan zen.\nArgiztapen sistema, bi aldiz aldatu zen: 1932 eta 2000n. 1980an zaharberritua, Joan Paulo II.a aita santuaren bisita zela eta, eta berriz 1990ean. 2003an, eskailera mekaniko sistema bat inauguratu zen, estatua altxatzen den plataformara iristea errazteko.\nEzaguna ez bakarrik Rioko ikur bezala, baizik eta baita Brasil osokoa ere, Kristo Berreroslearen estatuari, bertara joaten diren milioika turistek argazkia ateratzen diote.\nMunduko Zazpi Mirari Berriak.\n2007ko uztailaren 7an, Kristo Berreroslea, Munduko Zazpi Mirari Berriak lehiaketan, munduko zazpi mirari berrietako bat bezala izendatua izan zen, Bernard Weberrek sortutako \"New Open World Corporation\" delakoaren ekimen pribatua, instituzio edo gobernuen bermerik gabe, bere hauteskunde xedeekin jarraitu eta web orrialde baten bidez, ehun milioi pertsonak baino gehiagoren bozen bidez, zazpi mirari berriak aukeratzea uzteagatik."}
{"id": "84806", "revid": "119347", "url": "https://eu.wikipedia.org/wiki?curid=84806", "title": "Isabel I.a Bragantzakoa", "text": "Isabel Kristina Leopoldina Augusta Mikaela Gabriela Rafaela Gonzaga de Braganza e Borbon, tronuratzean Elisabet I.a Bragantzakoa izena hartu zuena (Rio de Janeiro 1846ko uztailak 29-1921eko azaroak 14), Brasilgo printzesa inperiala eta erregeordea izan zen.\nBrasilgo azken enperadorea izan zen Pedro II.a Brasilgoa eta Teresa Cristinaren alaba izan zen. Euren alaba nagusi eta tronurako oinordeko bezala, inperioaren erregeordetza hartu zuen hiru aldiz, bere aita bidaian zegoela. Erredentorea bezala ezagutzen da, horietako batean, esklabutza abolitu baitzuen Brasilen, honek, familia inperiala eta lurjabe esklabista boteretsuekin aurrez aurre jarri zituelarik.\nGaston Orleansekoa, Euko Kontearekin, nor Luis Filipe Frantziakoa errege frantsesaren biloba zen. Lau seme alaba izan zituen:\nBere familiarekin bizi izan zen Isabel Jauregian, gaur egun Guanabara Jauregia deitua. Hiru aldiz hartu zuen erregeordetza (1871 eta 1872 bitartean, 1875 eta 1876 bitartean eta, azkenik, 1887 eta 1888 bitartean), garai hauetan, Sabel Askatasun Legea (Brasilen jaiotako esklabuen seme-alabak askatzen dituena), zigortutako gotzain eta presoentzako amnistia bat eta Lege Aureoa (Brasilen esklabutzaren abolizioa suposatu zuena) aldarrikatu zituen. Urrezko Arrosarekin saritu zuen Leon XIII.a aita santuak. Brasilen errepublika aldarrikatu zenean, Frantzian erbesteratu zen.\nBere aita hil zenean, Brasilgo tronuaren oinordekotza eskubideak jaso zituen, bera hiltzean, bere biloba Pedro Enrike Orleans-Bragantzakoari pasa zirelarik"}
{"id": "84808", "revid": "512", "url": "https://eu.wikipedia.org/wiki?curid=84808", "title": "Rurik", "text": "Rurik edo Riurik (antzinako eskandinavieraz \"R\u00f8rik\", \"buruzagi ospetsu\" esan nahi du) (830-879) 862an Ladogaren kontrola lortu zuen eta Holmgardeko finkapena (Rurikovo Gorodische) Novgoroden eraiki zuen barego bat izan zen.\nIzena.\nRiurik elizako antzinako eslavierazko izena da, Rodrigo izen germaniarrari dagokiona. Hizkuntza germaniarretan: Hrodric (antzinako goi alemaneraz), Hro\u00f0ricus (antzinako ingelesez). Antzinako eskandinavieraz Hr\u0153rekr (norvegiera, islandiera) eta Hr\u00f8r\u012bkr edo R\u00f8rik (daniera, suediera), hauengandik, Riurik datorrelarik. Beowulfen ere agertzen da, Hr\u0113\u00f0r\u012bk bezala."}
{"id": "84810", "revid": "336", "url": "https://eu.wikipedia.org/wiki?curid=84810", "title": "Sendoa Agirre", "text": "Sendoa Agirre Basterretxea, (Erandio, 1975eko abenduaren 31 - ) euskal herritar futbolari ohia da, H\u00e9rcules CF taldean aritzen zena.\nErandiotarra da eta ezin zuen Athletic Clubekin partida ofizial batean debutatu, lagun arteko partidak jokatu baino ez zituenez."}
{"id": "84811", "revid": "336", "url": "https://eu.wikipedia.org/wiki?curid=84811", "title": "Kazango Kremlina", "text": "Kazango Kremlina (errusieraz \u041a\u0430\u0437\u0430\u043d\u0441\u043a\u0438\u0439 \u041a\u0440\u0435\u043c\u043b\u044c, tatarera zirilikoz \u041a\u0430\u0437\u0430\u043d \u043a\u0438\u0440\u043c\u04d9\u043d\u0435) Tartaristan errepublikako gotorleku historiko nagusia da, Kazan hirian dagoena. Ivan Izugarriaren aginduz eraiki zen, Kazango kanen antzinako gazteluaren hondakinen gainean.\nUNESCOk Gizateriaren Ondare izendatu zuen 2000n.\nMonumentuak.\nKazango Kremlinaren barnean, antzinako eraikin asko daude. Horietatik antzinakoena, Iragarpenaren Katedrala da (1554-1562), sei zutabe eta bost abside dituen Errusiako XVI. mendeko eliza bakarra. Garai horretako Kazango beste eraikin asko bezala, tokiko harearri zurbilarekin eraiki zen, eta ez adreiluekin. Urte askotan zehar, arkitektoa, Postnik Jakovlev mitikoa izan zela esan da, baina hau espekulazio hutsa da. Katedralaren kanpandorrea, bost mailatan eraiki zen Ivan Izugarriaren aginduz, Moskuko Ivan Handiaren Kanpandorrearen antzerakoa izan zedin, baina sobietarrek bota zuten 1930ean.\nKremlineko osagairik azpimarragarriena \"S\u00f6jembik\u00e4 Dorrea\" da, okertua, beharbada, Petri I.a Errusiakoaren garaikoa dena. Elezahar ezagun batek, dorrea, Kazango khanerriko azken erreginarekin lotzen dute. Beste ezaugarri arkitektoniko ezagun bat, Spaskaia dorrea da, Kremlineko hegoaldeko muturra dena eta Kremlineko sarrera nagusi bezala balio duena.\nSpaskaia dorreak, Spaski Monasterioaren izena darama, handik gertu zegoena. Monasterioko beste eraikin batzuk, San Nikolasen eliza (1560 eta lau zutabe), eta Salbatzailearen Transfigurazioaren Katedrala (1590, sei zutabe) dira. Sobietarrek suntsitu zituzten Stalinen agintaldian.\nInteresgarriak dira, baita ere, elurraren zuri koloreko harresi eta dorreak, XVI eta XVII. mendeetan eraikiak baina handik mende batzuetara berrituak, Qol-\u015e\u00e4rif meskita, berriki berreraikia gotorlekuaren barnean, eta Gobernariaren Etxea (1843-1853), Konstantin Thonek diseinatua, gaur egun, Tartaristan Errepublikako Presidentearen jauregia. Jauregia, uste denez, Kanaren antzinako jauregiaren tokian dago.\nKremlineko hormaren iparraldeak, beste dorre bat du (Sekretuaren Dorrea), horrela deitua, ur hornikuntza sekretu bat izateko erabiltzen delako. Dorre honek, Kremlinera oinez sartzea ahalbidetzen du, baina ibilgailuen sarrera, larrialdi egoeretara mugatua dago."}
{"id": "84812", "revid": "336", "url": "https://eu.wikipedia.org/wiki?curid=84812", "title": "Leonardo Zilaurren", "text": "Leonardo Zilaurren Uriarte (Zorrotza, 1912ko azaroaren 5a - Madril, 1969ko abenduaren 9a) euskal herritar futbolaria zen, Athletic eta Euskal Herriko futbol selekzioan jokatu zuena.\nEspainiako Gerra Zibila zela eta, Euskal Herriko futbol selekzioarekin nazioarteko bira egin eta Amerikan erbesteratu zen."}
{"id": "84813", "revid": "336", "url": "https://eu.wikipedia.org/wiki?curid=84813", "title": "Jose Iraragorri", "text": "Jose Iraragorri Ealo (Basauri, 1912ko martxoaren 16a - Galdakao, 1983ko apirilaren 27a) bizkaitar futbolari eta entrenatzailea zen, Athletic eta Euskal Herriko futbol selekzioan jokatu zuena.\nEspainiako Gerra Zibila zela eta, Euskal Herriko futbol selekzioarekin nazioarteko bira egin eta Amerikan erbesteratu zen, argentinar eta mexikar txapelketetan jokatuz.\nBiografia.\n'Galdakaoko sudurmotza' deitua, 1930eko eta 1940ko hamarkadetan futbolaria izan zen. Hamasei urte besterik ez zituela, Athletic Clubeko gazte taldean hasi zen. 1929an Athletic Clubeko lehen taldean sartu zen, Lafuente, Bata, Txirri II.a eta Gorostizarekin lehen aurrealde historiko ospetsuan. Athletic 1929/30 denboraldian partida bakar bat galdu gabe ligako txapeldun geratu zen eta, gainera, Kopa irabazi zuen denboraldi horretan bertan. Hurrengo denboraldian, Fred Pentlanden eskutik berriro titulu biak eskuratu zituen. Hurrengo bost denboraldietan beste lau titulu nazional irabazi zituen, bi Liga eta bi Kopa.\nGerra Zibila piztean, euskal selekzioaren Europa eta Mexikoko biran parte hartu zuen. 1939an, Angel Zubietarekin batera, CA San Lorenzo de Almagro talde argentinarrera joan zen. Argentinako taldean lesio larri bat izan zuen partida gutxira. Ondoren, zazpi urtez jokatu zuen Real Club Espa\u00f1an. Mexikar talde honetan erbesteratutako euskal futbolari askorekin batera aritu zen, Blasco, Zilaurren edo Langara kasu.\n1946an Athleticera itzuli zen, baina futbolari karrera amaitzeko. Euskal taldean eman zituen hiru denboraldietan, lehenengoan bakarrik maiz jokatu zuen. Horregatik, 1949an, futbol profesionaletik erretiratu zen, Athletic Cluben hamar denboralditan 179 gol lortu zituelarik.\nOraindik Athleticeko jokalaria zela (1947-48), Barakaldo CF taldean entrenatzeari ekin zion. Gero, 1949 eta 1952 artean, Athletic Club hartu zuen bere gain. Bilboko taldearekin Kopako titulu bat eta Eva Duarte Kopako beste bat lortu zituen. Euskal taldea 103 partidatan zuzendu zuen, horietatik 54 irabaziz.\nHurrengo denboraldietan Real Valladolid eta Celta de Vigoko aulkietatik ere labur pasa zen, lehen taldearekin Federazioaren Kopa irabaziz. 1955eko azaroan H\u00e9rcules Club de F\u00fatbol taldearen ardura hartu zuen. Patricio Caicedo kargutik kendu eta Sergio Rodr\u00edguez uruguaitarrak bitartekaritza lanak egin ondoren, bizkaitarrak alacantear taldearen egoera bideratzea eta Lehen Mailan jarraitzea zuen helburua, baina jaitsiera saihestezina izan zen. Ondoren, besteak beste, Indautxu Kirol Elkartea entrenatu zuen, klub horretako kirol zuzendaria izateaz gain.\nBere ibilbidean zehar, Espainiako futbol selekzio nazionalarekin zazpi aldiz internazionala izan zen, lehena 19 urte zituela 1931ko apirilaren 19an San Mamesen. Emaitza Espainia 0 - Italia 0 izan zen. Bere bigarren partidan, Espainiako selekzioak 1934ko Munduko Futbol Txapelketan egindako lehen golaren egilea izan zen, Espainia 3 - Brasil 1 final-zortzirenetako partidan. Guztira, Alemaniaren eta Italiaren aurka birritan, eta Portugalen, Austriaren eta Brasilen kontra behin jokatu zuen."}
{"id": "84814", "revid": "336", "url": "https://eu.wikipedia.org/wiki?curid=84814", "title": "Eduardo Estibariz", "text": "Eduardo Estibariz Ruiz de Egiluz, (Gasteiz, 1966ko maiatzaren 27a - ) euskal herritar futbolari ohia da.\nEuskal Herriko futbol selekzioarekin partida bi jokatu zituen."}
{"id": "84815", "revid": "336", "url": "https://eu.wikipedia.org/wiki?curid=84815", "title": "Domingo G\u00f3mez-Acedo", "text": "Domingo \"Txomin\" G\u00f3mez-Acedo Villanueva, Acedo ezizenaz ezagunagoa, (Bilbo, 1898ko ekainaren 6a - Getxo, 1980ko irailaren 14a) bizkaitar futbolaria izan zen. Ezker hegalean jokatu zuen eta bere klub bakarra Athletic Club izan zen. Aquilino bere anaia zaharra Athleticeko futbolaria ere izan zen.\nAcedo Athleticeko jokalari amateur garrantzitsuenetako bat izan zen, Pitxitxi edo Jose Maria Belaustegigoitiarekin batera. Athleticekin debutatu eta gola sartu zuen jokalaririk gazteena da, 16 urte, 4 hilabete eta 12 egunekin egin baitzuen, eta, 17 urte eta 355 egunekin, baita Kopako final batean gola sartu zuen gazteena ere.\nBestalde, 1920ko Anberesko Olinpiar Jokoetan zilarrezko domina lortu zuen Espainiako futbol selekzioko kidea izan zen, eta baita selekzio horren historiako lehen partida jokatu zuten 11 jokalarietako bat ere.\nBiografia.\n1898ko ekainaren 6an jaio zen Bilbon, Bilboko itsasadarraren ondoan dagoen Rivera kaleko 3. zenbakiko ebanisteria baten jabea zen familia batean. Datu anekdotiko gisa, bere arreba Mercedes orduko euskal kazetari nazionalista batekin ezkondu zen, Manuel Aznar, \"Euzkadi\" egunkariko erredaktorea zena eta Jos\u00e9 Mar\u00eda Aznarren aitona izango zena. Indalecio Prieto buruzagi sozialistaren arabera, Acedok matxinoen bandoarekin zituen harremanek bere koinatu Manuel Aznar Gerra Zibilean fusilatua izatetik salbatu zuten.\nAcedok oso gazte hasi zuen bere ibilbidea. 15 urte besterik ez zituela Athletic Clubeko lehen taldean sartu zen eta bertan eman zuen bere kirol bizitza osoa. 1913-14 denboraldia zen. Hurrengo denboraldian egin zuen debuta Athleticekin, 1914ko urriaren 18an, 16 urte, 4 hilabete eta 12 egun zituela. Bere debuteko partida, non gol bat sartu zuen, Arin Sport-en aurka izan zen Eskualdeko Txapelketan.\nAcedok hamalau denboraldi bete zituen Athleticen, 1913 eta 1929 artean lehoiekin jokatuz eta bi denboralditan ez zuen jokatu. Acedok 111 partidatan jantzi zuen kamisola zuri-gorria (oso kopuru altua garai hartarako) eta 15 gol sartu zituen Athleticekin. Errege Kopako 5 titulu eta Bizkaiko Txapelketa erregionaleko 9 irabazi zituen. 1914ko eta 1915eko Kopako finaletan jokatu ez zuen arren (irabazi zituen lehen bi tituluak), 1916ko finalekoan jokatu zuen, non, oraindik 18 urte bete gabe zituela, gol polit bat sartu zuen, Athleticek Madril FCri sartu zion 4 eta 0ko lehenengoa. 1920ko galdutako finala eta 1921ekoa (2 gol sartu zituen) eta 1923koa (irabaziak) ere jokatu zituen.\n1929an, Espainiako Liga hasi zen denboraldi berean, Acedok futboletik erretiratzea erabaki zuen, liga txapelketan debutatu aurretik. Gerra Zibila hasi zen arte ez genuen haren berririk izan. Gerra-kontseilu batek, xantaiagatik kondenatu zuen, dirudienez Harotik gertu FETeko \"ohorezko agente\" bezala jokatu baitzuen. Bai Indalecio Prietok bai Perico Escobal futbol selekzioko bere kide ohiak errepublikanoak hiltzen jardun zuen hiltzaile partida bateko buru izatea leporatu zioten, eta Escobalek bere taldeko kideekin gorputzeko zein zatitik bala aterako zela apustu egin ohi zuela kontatu zuen.\n1980ko irailaren 14an hil zen, Getxon, 82 urte zituela."}
{"id": "84816", "revid": "58701", "url": "https://eu.wikipedia.org/wiki?curid=84816", "title": "Konkordiaren tenplua (Erroma)", "text": "Konkordiaren tenplua () Erromako antzinako hirian Konkordia jainkosari eskainitako hiriko tenplu nagusia izan zen. Erromatar foroaren mendebaldeko muturrean zegoen. Baliteke, bere jatorria K.a. VI. mendean egotea, baina ez dago adostasunik bere datazio zehatzari buruz. Bere historian zehar, zenbait aldiz suntsitua eta berreraikia izan zen, eta bere azken zaharberritzea, K.a. 7 eta 10 urteen bitartean, Augusto enperadorearen erregealdian, Plinio Zaharrak deskribatzen du bere \"Naturalis Histori\u00e6\" lanean.\nTenpluaren historia, Errepublika garaiaren hasierako borroka zibiletan abiatzen da. Patriziar eta plebeioen arteko baketzea ospatzeko, K.a. 367an Lege Liziniarrak onartu ondoren, Senatuak, Marko Furio Kamilok, bakea berrezartzen bazen promes egin zuen Konkordiaren omenezko tenplua eraikitzea agintzen du.\nLehen berreraikitze bat, Luzio Opimio kontsulari zor zaio K.a. 121ean (han inguruan Opimia Basilika eraikitzea agindu zuena), Gaio Grako hila izan ondoren.\nTiberiok berreraiki zuen tenplua K.a. 7 eta 10 urteen bitartea, kontserbatu den berreraikuntza honek (ondoan duen Vespasiano eta Titoren tenpluarekin banatua) luzeagoa baino zabalagoa den cella bat izatearen bitxikeria du (45x25 m), erdiko sarbideko harmailadia duen podio baten gainean, aurretik, sei zutabe korintiar dituen pronaos bat duelarik.\nEraikin honetan ospatu ziren Senatuaren bilera batzuk. Tiberiok, bertan, margo eta eskultura greziarrak izan zituen.\nErromatar foroko tenplu nagusi hau, dirudienez, Inperioko beste toki batzuetan Konkordia jainkosaren omenezko beste tenplu batzuetarako eredua izan da. Honen kopia bat Espainiako Merida hirian dago."}
{"id": "84817", "revid": "512", "url": "https://eu.wikipedia.org/wiki?curid=84817", "title": "Marko Furio Kamilo", "text": "\"Artikulu hau politikari eta militarrari buruzkoa da; beste esanahietarako, ikus \u00abMarko\u00bb.\"\nMarko Furio Kamilo (K.a. 446-K.a. 365), jatorri patriziarreko militar eta politikari bat izan zen, Erromatar Errepublikaren hasiera inguruan bizi izan zena.\nBizitza.\nTito Livio eta Plutarkoren arabera, zentsore aukeratua izan zen K.a. 403an. Garaipen batekin saritua izan zen lau alditan, eta diktadore izendatua bost aldiz. \"Erromaren Bigarren Sortzailea\" tituluaren ohoratua izan zen.\nHamar urteko setio baten ondoren hartu zuen Veii hiriko lurra modu bidegabean banatu izana leporatu zitzaionean, bere borondatez erbesteratu zen Ardean. Berari buruz, Erroman garaile sartu zenean, erregeen garaiak gogoratzen zituen patriziar harro bat zela esaten zen. Erromatarrak Aliako guduan garaituak izan zirenean eta galiarrek Erroma arpilatu zutenean, Marko Furio Kamilo, diktadore eta armadako jeneral bezala berrizendatua izan zen. Bere armadarekin, Kamilok, suntsitutako Erromatik kanporatu zituen, ondoren, hiriaren egoaldean erabat garaitzeko.\nKamilok erromatarrei, lurraldearen suntsipenaren ondorioz abailduta zeudenak, Veyesera joateko asmoa kendu, eta hiria berreraikitzeko konbentzitu zituen. Ondoren, ekuo, volsko eta etruriarren aurka borrokatu zuen, arrakastaz, eta, jarraian, galiarren beste inbaditze bat geldiarazi zuen K.a. 367an. Patriziar jatorrikoa zen arren, Kamilok, plebeioei kontzesioak egiteko beharra ikusi zuen, eta Leges Liciniae-Sextiae deritzen legeak onartu zituen. Izurrite baten ondorioz hil zen K.a. 365ean, 81 urte zituela."}
{"id": "84818", "revid": "336", "url": "https://eu.wikipedia.org/wiki?curid=84818", "title": "Mikel Lasa Goikoetxea", "text": "Mikel Lasa Goikoetxea, (Legorreta, 1971ko irailaren 9a - ) euskal herritar futbolari ohia da.\nBiografia.\nReal Sociedad taldearen harrobitik ateratako atzelaria. Realarekin estreinatu zen Espainiako Ligan. Talde gipuzkoarrean 1992. urtea arte jokatu zuen, Real Madrid taldera joan zen arte. Bertan bost denboralditan aritu zen, 1997 arte. Madrilen eman zituen urteak izan ziren emankorrenak, tituluei dagokienez: 2 Liga, 1994-1995 eta 1996-1997 denboralditan; Errege Kopa txapelketa, 1992-1993 eta baita 1993-1994ko Superkopa ere. Bartzelonako Olinpiar Jokoetan, 1992an urrezko domina irabazi zuen Espainiako Sub-21 Selekzioarekin. 1997-1998 denboralditik aurrera Bilboko Athleticen jokatu zuen. Lasak 260 partidatik gora jokatu ditu Espainiako Ligan. Espainiako Selekzio Nagusiarekin nazioarteko bi partida jokatu ditu. Euskal Herriko futbol selekzioarekin hiru partida jokatu zituen."}
{"id": "84820", "revid": "119347", "url": "https://eu.wikipedia.org/wiki?curid=84820", "title": "Generourban", "text": "Generourban foroaren helburua, genero ikuspegia hirigintzan, hiri plangintzan eta tokiko garapenean barneratzea da, hau guztia tokiko zein nazioarteko esperientziak eredutzat hartuz. Laburbilduta, genero ikuspegia hirigintzan barneratzeak zera suposatzen du: lurraldearen erabilpen eta planifikazioan gizonezko eta emakumezkoen arteko desberdintasunak aintzakotzat hartzea. Aldi berean, herritar talde ezberdinen behar zehatzak ere kontuan hartzea beharrezkoa litzateke: haurrak, helduak, etorkinak, gazteak, gurasoak, elbarrituak, etab. Foro hau Eztabaida Zerrenda (bertan izena eman daiteke) baten gainean eraikitzen da, non aztertzen diren genero eta hiri plangintzarekin lotuta dauden gaiak; \u201cgender mainstreaming\u201d arazoak, eguneroko bizimodurako azpiegiturak, emakumeak eta hiria, espazioa eta generoa, genero ikasketak, feminismoa eta garapen jasangarria, etab."}
{"id": "84821", "revid": "16654", "url": "https://eu.wikipedia.org/wiki?curid=84821", "title": "Javier Mandaluniz", "text": "Javier Mandaluniz Renteria, (Bilbo, 1987ko urtarrilaren 15a - ) euskal herritar futbolaria da, Lezman hezia. Atezaina da, Sansen ere aritutakoa. Bere anaia Borja futbolean aritzen da ere."}
{"id": "84822", "revid": "336", "url": "https://eu.wikipedia.org/wiki?curid=84822", "title": "Armando Merodio", "text": "Armando Merodio Pesquera (Bartzelona, 1935eko abuztuaren 23a \u2013 2018ko ekainaren 21a) bizkaitar futbolaria izan zen, 18 urtez Athleticen jokatu zuena. Aita Txikito de Gallarta pilotari famatua zuen."}
{"id": "84823", "revid": "336", "url": "https://eu.wikipedia.org/wiki?curid=84823", "title": "Jon Moya", "text": "Jon Moya Mart\u00edn, (Barakaldo, 1983ko urtarrilaren 5a) euskal herritar futbolari ohia da, Lleidan aritzen zena. Erdiko edo ezker atzelari modua arotzen zen."}
{"id": "84824", "revid": "6327", "url": "https://eu.wikipedia.org/wiki?curid=84824", "title": "Kapera sistinoa", "text": ""}
{"id": "84825", "revid": "2241", "url": "https://eu.wikipedia.org/wiki?curid=84825", "title": "ET", "text": "ET bi letraz osatutako elkartea da.\nEt, et edo &amp; moduan latinez eta frantsesez eta esan nahi du.\nHebraieraz \"et\" partikula akusatibo bat da. Gainera Hebraierazko Bibliako laugarren hitza ere bada.\nEt, et edo ET hauetako bat ere izan daiteke:"}
{"id": "84837", "revid": "336", "url": "https://eu.wikipedia.org/wiki?curid=84837", "title": "Manuel Anatol", "text": "Manuel Anatol Aristegi, Anatol abizenaz ezagunagoa, (Irun, 1903ko maiatzaren 8a - 1990eko maiatzaren 17a) euskal herritar futbolaria zen, Athletic eta Real Uni\u00f3n taldeetan jokatu zuena.\nBiografia.\nAtletismoari ere ekin zion eta Espainiako txapelduna zen 100, 200 eta 400 metrotan. Frantziako nazionalitatea lortu eta Frantziako futbol selekzio nazionalarekin aritu zuen 16 aldiz."}
{"id": "84838", "revid": "336", "url": "https://eu.wikipedia.org/wiki?curid=84838", "title": "Edmundo Su\u00e1rez", "text": "Edmundo Su\u00e1rez Trabanco, Mundo ezizenaz ezagunagoa, (Barakaldo, 1916ko urtarrilaren 22a - Valentzia, 1978ko abenduaren 14a) euskal herritar futbolari eta entrenatzailea zen.\nEspainiako Gerra Zibilak Mundoren ibilbidea koskatu zuen. Athletic Clubek fitxatua zuenean, frankistek kontratua indargabetu eta Valencia CFek egoera aprobetxatu zuen."}
{"id": "84839", "revid": "336", "url": "https://eu.wikipedia.org/wiki?curid=84839", "title": "Luis Maria Etxeberria", "text": "Luis Maria Etxeberria Igartua (Asua, 1940ko martxoaren 24 - 2016ko urriaren 19a) euskal herritar futbolaria izan zen."}
{"id": "84841", "revid": "105290", "url": "https://eu.wikipedia.org/wiki?curid=84841", "title": "Volskoak", "text": "Volskoak edo volsciak, Oskotar-Sabeliar tribu taldeko herri gerlari batt izan zen, K.a. V. mendean, lautada Pontinoa kontrolatu zuena (Laziotik hegomendebaldera, Albano mendiak eta itsasoaren artean), aurretik latindarrek kontrolatu zutena. Eskualdea, aberatsa zen bere nekazaritzagatik (laboreak eta mahatsondoak, baita arrantza ere), eta hegoalderako bidea kontrolatzen zuen, Campaniarakoa (Via Apia eraikiko zen tokia). Bere gotorlekua Antiumen izan zuten (Anteias edo Antion, gaur egungo Anzio), elezaharraren arabera, Zirtze aztia eta Odiseo edo Ulisesen seme zen Anteiasek sortua.\nMende guzti horretan zehar, eta sarri ekuoekin aliatuak, Erromarekin izan zituzten guduak etengabeakoak izan ziren. Erromak zenbait garaipen lortu zituen, horietako batzuk, erabakior bezain hil zorizkoak, Algido mendiko gudua kasu, K.a. 431n, baina ez zuen egoera zehazterik lortu samnitarrekin aliatu zen arte, K.a. 354an, elkarrekin eraso eta lurraldea banatzeko. K.a. 338an, volskoak, azkenik, garaituak eta berehala erromatartuak izan ziren.\nEuren hizkuntza, italikoen familiakoa zen. Alfabeto latindarrean idatzitako idazkun bat kontserbatzen da, Tabula Veliterna deiturikoa, K.a. III. mendeko brontzezko taula bat, Velletrin (Velitrae) aurkitua, volskotar hiri garrantzitsu bat izan zena, non, lau lerrotan, elkarteko biltzarrak garbitze sakrifizioa adierazten duen (idi bat eta as bat ardoarentzat eta beste horrenbeste edalontzientzako) Delklona (beharbada Dianaren baliokidea) jainkosaren baso sakratutik adarrak edo hostodia hartzen zuenarentzako."}
{"id": "84842", "revid": "58701", "url": "https://eu.wikipedia.org/wiki?curid=84842", "title": "Viktorino", "text": "Viktorino () Galietako Inperioko enperadore bat izan zen, 269tik 271 arte (beste iturri batzuen arabera, 268tik 270 arte).\nViktorino, ziuraski, Proventzako familia aberats baten semea zen. Bere karrera militar bikaina, Galietako Inperioko lehen enperadore izan zen Postumoren erregealdian hasi zuen. Honekin, \"tribunus praetorianorum\" titulua lortu zuen, eta kontsulorde zen 267 edo 268an. Postumo hil eta Marko Aurelio Marioren erregealdi laburraren ondoren, bere armada propioak Viktorino izendatu zuen enperadore Augusta Treverorumen (Treveris). Galia eta Britania probintziek enperadore bezala onartu zuten, ez hala Hispaniak, Erromaren agindupera itzuli zena. Viktorino ez zen probintzia hau berreskuratzen saiatu, baina Augustodunum Haeduorumek (Autun), bere adibidea jarraitzea lortu zuen. Hiria zazpi hilabetez setiarazi zuen, eta, azkenean, bere tropek arpilatu zuten.\n270 amaieran edo 271 hasieran, Attitianusen esku hil zen, bere ofizialetako bat, honen emaztea, ustez, liluratu zuena. Bera hil ondoren, bere amak oraindik ere nolabaiteko eragina mantendu zuen, bere jainkotzea bultzatu zuen, eta, militarrak erosiz, Tetriko I.a Viktorinoren oinordeko bezala izendatzea lortu zuen.\nTxanpona, Viktorinoren agintaldian, batez ere Treveris eta Kolonian ekoiztu zen."}
{"id": "84843", "revid": "336", "url": "https://eu.wikipedia.org/wiki?curid=84843", "title": "Faustina Zaharra", "text": "Annia Galeria Faustina, Faustina Zaharra, (; eko otsailaren 16a-140ko urria edo azaroa), hispaniar jatorriko familia noble erromatar batekoa zen. Marko Annio Vero kontsularen alaba zen. 126 inguruan, handik 12 urtera enperadore izango zen Antonino Piorekin ezkondu zen, norekin bi seme eta bi alaba izan zituen. Lau hauetatik, bakarrak baino ez zuen biziraun, Faustina Gazteak, ondoren, Antoninoren ondorengo enperadorea izango zen Marko Aureliorekin ezkondu zena.\nBere senarra enperadore izendatua izan zenean, \"Augusta\" izendatua izan zen.\nHistoria Augustinak \"egiazaleegia\" zela dioen arren, ezkon garaia zoriontsua izan zela dirudi.\n140 edo 141ean hil ondoren sagaratua eta Hadriano enperadorearen mausoleoan lurperatua izan zen (gaur egungo Sant'Angelo gaztelua). Foroan, bere gurtzarako tenplu bat altxatu zen, gaur egun, San Laurendiari eskainitako eliza dena.\nGainera, bere izena zeraman karitatezko fundazio bat sortu zen, \"Puellae Faustinianae\", Erromako pobreen alabetaz arduratzen zena.\nFaustina Maiorren txanponak bezala, erromatar enperatrizen artean arruntenetakoak bezala daude."}
{"id": "84845", "revid": "44278", "url": "https://eu.wikipedia.org/wiki?curid=84845", "title": "Arrolako Harria", "text": "Arrolako Harria Nafarroa Behereko mendia da, Baigorri, Banka eta Anhauze artean kokaturik dagoena. Adartza mendilerroko gailurretan hirugarren altuena da, 1066 metroko garaierarekin.\nAbiapuntuak.\nBaigorritik, GR-10a hartu behar da, Ahartza leporantz, ezkerretara Oilarandoi mendia utziz, honen gainean kapera bat dagoelarik. Bide bat lepora iristen da eta Munhogainen tontorra inguratuz jarraitzen du, eskuinetara, Leizartze lepora iritsiz. Urdantzia lepoko bidea, Ahartza lepoan geratu da. Leizartze lepoan, bidea ezkerretik utzi eta pixka bat lepora bertara jaitsi behar da. Aurrean, Urdiako Harria dago. Igo egin behar da, azken mendi hau eskumatara utziz, tontorrean, Urdantzia lepotik datorren bide batetara iristeko. Bide hori jarraitu behar da, Urdiako Harria eskumatara utziz. Honela Urdiako lepora iristen da. Arrolako Harria aurrean geratzen da, begien bistan. Bertara, bidetik hurbildu behar da, gain baten tontorrera iritsiz, gailurrean bertan. Toki honetan, bidea jaitsi egiten da, Adartza mendiaren tontorra Bankarantz inguratuz. Utzi egin behar da, aurrera zuzenean harkaitzera jarraitzeko. Adartza jarraitzea oso erraza da, nahikoa baita mendiaren iparraldeko aurpegi belartsu eta maldatsura lotzen duen muino belartsua jarraitzea.\nBankan, bide maldatsu bat, haranetik gora igarotzen da, mendiaren aurpegi honetan aurkitzen diren baserriak elkartuz. Bereziki, Adartzaren mendebaldeko ertzean kokatu beharra dago, Mintxondo deitua. Ertz honen iparraldeko aurpegitik igarotzen da Urdiako lepora daraman bidea, Urdiako Harria eta Arrolako Harriaren artean. Eskuinetik, azken honen tontorrera iristen da.\nHistoria.\n1793ko ekainaren 3an, espainiar gudaroste batek bertako frantses posizioari eraso egin zion, baina Euskal Ehiztariek tinko aurre egin zieten, Konbentzioaren Gerran kokatuta."}
{"id": "84847", "revid": "336", "url": "https://eu.wikipedia.org/wiki?curid=84847", "title": "1904ko Udako Olinpiar Jokoak", "text": "1904ko San Luiseko Olinpiar Jokoak, esan bezala, Saint Louisen ospatu ziren, 1904an, Parisen ospatu zen aurreko edizioa bezala, Erakusketa Unibertsal batean, 1904ko Saint Louiseko Erakusketa Unibertsala. Olinpiar joko hauek uztailak 1 eta azaroak 23 bitartean ospatu ziren. Bertan, 687 kirolarik parte hartu zuten, 681 gizon eta 6 emakumek. Hau, Aro Modernoko Olinpiar jokoen III. edizioa izan zen. Hasiera batean, III. edizio honetarako izendatutako egoitza, Chicago zen, baina San Luisengatik aldatu zen Erakusketa Unibertsala zela eta. Erakusketa honen ondorioz, antolatzaileek, olinpiar jokoetako probak lau hilabete baino gehiagotan banatu behar izan zituzten. Orotara, 13 herrialdek parte hartu zuten, 17 kirol eta 104 espezialitatetan banaturik. Antolakuntza honetan inbertitu zen dirutza gora-behera, beste herrialde batzuetatik heldu ziren kirolariak, 42 baino ez ziren izan. Antolatzaileek, ia ez zuten Europako herrialdeetako kirolariak konbentzitzerik lortu, ozeanoa zeharkatu eta Olinpiar Jokoetan parte hartzeko.\nOlinpiar joko hauetan banatu ziren, lehen aldiz, urrezko, zilarrezko eta brontzezko dominen banaketa, froga bakoitzean sailkatutako lehen hirurentzako. Lehen aldiz sartu ziren programan borroka librea eta boxeoa kirol olinpiko bezala.\nSan Luis hiria, Missouri estatuko hiriburua, garai hartan, hiri txiki bat zen, baina eragin handia zuena, non kotoi merkataritza biltzen zen eta merkataritza lan handia zuena. Chicago ere hautagaia izan zen olinpiar joko hauek antolatzeko, baina Theodore Roosevelt AEBetako presidenteak hartu zuen azken erabakia.\n1904ko Olinpiar Jokoak, zoritxarrez arraza sakabanaketagatik nabarmendu ziren. Inaugurazioko desfileak, \"Anthropological Day\" izenarekin (Egun Antropologikoa), ikusleei, ustez beheragokoak ziren arrazetako pertsonak erakusten zizkien, ondoren, erregistro ofizialik gabeko ekitaldi paraleloetan parte hartuko zutenak. Coubertin baroiak, gertaera hauek, \"ikuskizun lotsagarri\" bezala deitu zituen.\nUne handiak.\nArchie Hahn estatubatuarrak, \"Milwaukeeko meteoroa\" bezala ezaguna zena, 60m, 100 m eta 200 metroko frogak irabazi zituen, azken honetan, errekor olinpikoa 21,6 segundotan utziz. Errekor honek, 28 urte iraungo zuen.\nDisko jaurtiketan, Martin Sheridan eta Ralph Rosek, finalean berdindu egin zuten, diskoa, 39,28 metroko distantziara jaurtiz. Epaileek, berdinketa apurtzeko aukera bat eman zieten, Martinek probestu zuena.\nGimnasian, Anton Geida estatubatuarrak, bost garaipen lortu zituen arkudun zaldian, barra finkoan, jauzi luzean, konbinatuan eta taldekako sexatlonean, baita bigarren postu bat ere barra paraleloetan. George Esyerrek, hiru garaipen lortu zituen taldekako sexatlonean, barra paraleloetan eta 25 oineko soka igoeran, bi zilarrezko domina jauzi luzean eta arkudun zaldian eta brontzezko bat barra finkoan.\nKirolak.\n16 kirol eta 18 diziplina izan ziren 1904ko Olinpiar jokoetako programaren zati:\nKanpo estekak.\n "}
{"id": "84848", "revid": "336", "url": "https://eu.wikipedia.org/wiki?curid=84848", "title": "Archie Hahn", "text": "Charles Archibald \"Archie\" Hahn (Dogdeville, Wisconsin, 1880ko irailaren 14a - Charlottesville, Virginia, 1955eko urtarrilaren 21a), estatubatuar atleta izan zen, XX. mendeko lehen hogei urteetako abiadura korrikalari hoberenetakotzat hartua. \"Milwaukeeko meteoritoa\" bezala ezaguna zen.\nMichigango Unibertsitearentzat korrika eginez, 1903an estatubatuar eta kanadar txapelketak irabazi zituen, eta, beraz, hurrengo urtean San Luisen ospatuko ziren Olinpiar Jokoetan irabazteko faboritoetakotzat hartua izan zen.\nLehen postuan korritu zuen 60 metrotakoa, proba hau irabaziz. Arrakasta honen ondorioz, 100 eta 200 metroko probetan ere izena eman zuen, bietan ere urrea lortuz.\nHandik bi urtera, 1906ko tartekatutako Olinpiar Jokoetan, Atenasen ospatuak, beste garaipen bat lortu zuen 100 metroko proban, bakarrik Carl Lewisek errepikatu zuen balentria, 1988an, Ben Johnson, antidopin kontrol batean positiboa emanda, kanporatua izan ondoren.\nBere kirol-karreraren ondoren, Archie Hahn entrenatzailea izan zen eta \"How to sprint\" izeneko liburua ere idatzi zuen."}
{"id": "84850", "revid": "94547", "url": "https://eu.wikipedia.org/wiki?curid=84850", "title": "Treveris", "text": "Treveris (alemanez: \"Trier\") Alemaniako Renania-Palatinatua estatuko hiria da, Mosela ibaiaren ertzean dagoena. 100.000 biztanleko biztanleria du, gutxi gora-behera. Alemaniako hiririk antzinakoentzat hartzen da. 1986an, UNESCOk Gizateriaren Ondare izendatu zuen.\nHistoria.\nOfizialki, K. a. 16an sortu zuen Augusto erromatar enperadoreak, \"Augusta Treverorum\" izenarekin. Hala ere, badago mito bat, Erroma sortu baino 1300 urte lehenago Ninus errege asiriarraren seme zen Trebetak sortua izan zela dioena. \nK. a. 30. urtean kanpamendu erromatar bat ezarri zen Petrisbergen oinean, eta handik hilabete gutxira berriro abandonatua izan zen; baina K. a. 16. urtea inguruan, leku hartan erromatarrek \"Augusta Treverorum\" (\u00abAugustoren hiria, treberoen lurraldean\u00bb) hiria sortu zuten. Augusto enperadoreak erabaki zuen hiria Galia Belgika probintziako hiriburu bihurtu behar zela.\n\"Bigarren Erroma\" bezala ezagutua, Erromatar Behe Inperioan lortu zuen garrantziaren ondorioz, erromatar hondakinak oso ugariak dira: Porta Nigra, Aula Palatinoa (gaur egun Basilika Inperiala bezala ezagunagoa), terma inperialak, foroko termak, Santa Barbararen termak, anfiteatroa eta erromatar zubia dira bere monumentu erromatar ezagunenak. Ez dira bakarrik turistentzako atrakzioak, baizik eta ekitaldi kulturalentzako ere erabiltzen dira, Antikenfestspiele bezala (antzerki eta opera jaialdia antzinako gaiekin) edo Brot und Spiele delakoa (\"Panem et circenses\" alemanez), Alemaniako jaialdi erromatarrik handiena. \nHan ezarri zuen bere gortea Konstantino I.a Handiak Eboracumen augusto izendatua izan ondoren.\n413. urtean frankoek suntsitu zuten eta 511. urtean Austrasiaren barne zegoen. Hiriko oparotasuna gainbehera joan zen XI. mendea arte baina Balduino Luxenburgokoak (1307-1354) estatu sendo bihurtu zuen hiria. XII. edo XIII. mendetik Frantziako Iraultza arte, Treveriseko artzapezpikua izan zen Germaniako Erromatar Inperio Santuko hauteslerik nagusienetako bat. Loraldi honen emaitza izan zen, besteak beste, Treveriseko unibertsitatea (1473-1797).\nHogeita Hamar Urteko Gerran, Treveris bi aldiz konkistatua izan zen: espainiarrek 1634an eta frantziarrek 1645ean. Tropa frantziarrek hartu zuten baita ere hiria 1674an, 1688an eta, askoz denbora gehiagoz, 1794an. 1801ean Frantziak konkistatu zuen, Sarre frantziar departamenduko hiriburu bihurtuz. 1814an, Prusiak hartu zuen.\nTreveris San Anbrosio eta Karl Marxen jaioterria izan zen, lehena 340an eta bigarrena 1818ko maiatzak 5ean jaioak.\nOndasun nabarmenak.\nGizateriaren Ondarea, honako hauek osatzen dute:"}
{"id": "84858", "revid": "1781", "url": "https://eu.wikipedia.org/wiki?curid=84858", "title": "Mulhacen", "text": ""}
{"id": "84859", "revid": "448", "url": "https://eu.wikipedia.org/wiki?curid=84859", "title": "Almeriako probintzia", "text": ""}
{"id": "84862", "revid": "448", "url": "https://eu.wikipedia.org/wiki?curid=84862", "title": "Jaengo probintzia", "text": ""}
{"id": "84864", "revid": "6327", "url": "https://eu.wikipedia.org/wiki?curid=84864", "title": "Huescarko Eskualdea", "text": ""}
{"id": "84866", "revid": "15795", "url": "https://eu.wikipedia.org/wiki?curid=84866", "title": "Lecringo Bailara", "text": ""}
{"id": "84867", "revid": "15795", "url": "https://eu.wikipedia.org/wiki?curid=84867", "title": "Lecr\u00edngo bailara", "text": ""}
{"id": "84868", "revid": "1781", "url": "https://eu.wikipedia.org/wiki?curid=84868", "title": "Alhendin", "text": ""}
{"id": "84869", "revid": "1781", "url": "https://eu.wikipedia.org/wiki?curid=84869", "title": "Almu\u00f1ecar", "text": ""}
{"id": "84870", "revid": "1781", "url": "https://eu.wikipedia.org/wiki?curid=84870", "title": "Cajar", "text": ""}
{"id": "84871", "revid": "1781", "url": "https://eu.wikipedia.org/wiki?curid=84871", "title": "Castillejar", "text": ""}
{"id": "84872", "revid": "336", "url": "https://eu.wikipedia.org/wiki?curid=84872", "title": "KV17", "text": "KV17, Egiptoko Luxor hiritik gertu dagoen Erregeen Haranean dagoen hilobi ugarietako bat da. Tokiko hilobirik eder eta osoenetako bat da, eta XIX. dinastiako bigarren faraoia izan zen Seti I.arena da.\nTestuinguru historikoa.\nErrege honen titulaturarik ohikoena Menmaatra Sethy-Merenptah izan zen arren, gaur egun Seti I.a bezala ezagutzen da, hamasei urtez, K. a. 1305etik K. a. 1289 arte gutxi gora-behera, Egiptoko faraoia izan zena. Bere patua, ez zen Bi Lurretako errege izatea baina bere aita Paramesu, Horemhebek tronura lotu zuenean, Seti, berehala, printze oinordeko heldu bat bihurtu zen, beharbada baita faraoiaren suhi ere, erregetzarako igoera legitimatzeko.\nHoremheb hiltzean, Paramesu koroatua izan zen, eta, ordutik aurrera, Ramses I.a bezala ezagutua izango zen, XIX. dinastiaren eta ramesidar etxearen sortzailea. Ramses I.a hain edadetua zenez, Seti berehala izendatua izan zen oinordeko printze bezala, eta bere aitaren funtzioak banatu zituen, korregentziatik gertu zegoen egoera batean. Horemheb eta Ramsesen zuhurtasunak, emaitza onak eman zituen. Bi urte baino lehenago, Setik jada bakarrik gobernatzen zuen, kanpoko presioen aurrean erreakzionatzen ari zen Egipton.\nSeti I.a, egiptoar historiako faraoi handienetako bat bezala hartzen da, bere seme eta oinordeko izan zen Ramses II.aren itzal itzelak, Setik errege bezala lortutako arrakasta batzuk itzaldu edo are ezabatu ere egin dituen arren. Berari zor zaio Abidos hiri santuan eraikitako Osiris jainkoari eskainitako tenplurik ederrena, Ramses II.ak amaitu zuen arren, baita bere semeak itsu-itsuan jarraituko zuen politikaren ezarpena ere. Setik, hititen aliatuen aurka borrokatu zuen Palestinan, eta Kadeshko gotorlekura ere iritsi zen, Sirian, bere semea baino hamabost urte lehenago. Kontrol zorrotz bat ezarri zuen administrazioa eta armadan, eta, Akenatonen erregealdi kaotikotik suspertuta utzi zuen Egipto bere atzean.\nHain zuzen ere, herrialdearen eta faraoien herrialdearen itxaropenaren birsortzearen ezaugarri bat, faraoiaren hilobi propioa da, Tebaseko nekropoli osoko altxorrik handienetako bat, eta, beharbada, gizon honetaz egundaino iritsi den ondarerik ospetsuena, Seth gorrotaturiko jainkoaren izena bere titulaturan erabiltzen ausartu zen urrietako bat.\nKokapena.\nKV17, hilobirik luze eta sakonena da, ez bakarrik Erregeen Haranean, baizik eta baita tebastar nekropoli osoan eta are Egipto osoan ere. Bere erraldoitasuna ez dago oraindik erabat zehaztua, baina, uste denez, bere luzera, gaur egun ezagutzen denaren bikoitza izan daiteke. Haraneko hegoekialdeko wadian zulatua, KV16ren berehalako ondokoa da, Ramses I.aren hilobia. Bere neurri handia dela eta, bere oinplano osoan zehar, Seti I.aren hilobia, harriaren bidez, askoz urrutiago dauden beste hainbeste errege hilobietara hurbiltzen da, mendebaldean aurkitzen diren KV10 eta KV11 kasu.\nAzalerari dagokionez, KV5 eta KV7 bezalakoen aldean txikiagoa den arren, KV17k, bere luze-zabal osoan zehar, zazpi korridore eta hamar ganbera ditu, hauen zulaketak, luzea eta neketsua izan behar zuelarik. Gela guzti hauek, azken pasabidea izan ezik, osoak eta barra-barra apainduak daude, honek, hilobiaren eraikuntza, Seti I.a tronura igo eta berehala hasi zela esan nahi duelarik, edo are Ramses I.aren erregealdian. Jada aipaturiko KV5arekin batera, litekeena da Tebaseko nekropolien historia guztian Deir el-Medinako eraikitzaileei erronka arkitektoniko eta tekniko gehien eman ziena, KV17a bera izatea.\nSeti I.aren hilobiaren oinplanoak, Horemheben hilobiarenaren antzeko diseinu bat jarraitzen du, ondoren bere ondorengoek jarraituko zutena, aldaketa oso arinak sartuz. Sarrerako eskaileraren (A) jarraian, ohiko hiru beheranzko korridoreak datoz (B, C eta D, horietatik C eskailera bat dena eta beste biak arrapalak), goitiera nabarmen batekin eta bi metro t'erdi baino gehiagoko zabalera batekin. Hauen ondoren, hil putzua (E) dago (KV17, hil putzua duten azken hilobietako bat da), eta, jarraian, zutabe gela (F) dator. Kasu honetan, F gelak, lau zutaberekin erantsitako ganbera bat du beste bi zutaberekin eta ia tamaina berdinekoa hilobiaren ardatzean bertan (Fa), lurreko sakontasunetara daramala dirudien beheranzko eskaileraz gain.\nF eskaileratik jarraituz, tarteko bi korridoreetara heltzen da, G eta H, arrapala forman (Hren sarreran sei maila izan ezik), hilobiko aurreganberara iristen direnak, I gela bezala ezaguna, bi zutabe ganberak baino tamaina txikiagoko gela, eta, honen ondoren, azkenik, kripta edo hilobi ganberara iristen da (J), KV17 hilobiaren bihotza. Hau, oinarrizko bi zatitan banatuta dago: sei zutabedun sekzio bat eta albo bakoitzean ganbera txiki bat (Ja, Je), eta beste bat, aurrekotik, maila batzuen bidez banandua, eta sabai gangatuarekin (lehen aldiz kripta batean), non hildakoaren gorpua egongo zen. Sartzen den heinean, sarkofagoaren eskumaldean, gela berri bat irekitzen da (Jb), bi zutabe dituena eta F eta Fa gelen azalera berekoa. Ezkerrean, erantsitako txikiago bat agertzen da (Jd), Ja bezalakoa, aurrean, lerroan lau zutabe jarrita dituen gela luzanga bat dagoen bitartean (Jc).\nJcren azpitik, beharbada, KV17ren zatirik misteriotsuena eta gaur egun aztertuena dena hedatzen da, K korridorea, estua eta forma ez erregularrekoa, malda handi batekin, beherantz jarraitzen duena oraindik metro askoan. Egitura honen funtzioa, halako tamainako beste hilobi bakar baten ere agertzen ez dena, oraindik ere misterio bat da, eta, bere sakontasuna dela eta, ez dirudi bereziki inora daroanik. Oraindik, ikertzen eta garbitzen jarraitzen da, ehun metro edo gehiagoko luzera izan dezakeela susmatzen delarik.\nApaindura.\nGorago aipatu bezala, KV17k, Erregeen Haraneko apaindura programarik zabal eta osoenetako bat du, eta bere margoek, langileen abileziaren punturik gailena adierazten dute, tokia, tebastar nekropoliko tokirik ederrenetako bat bihurtuz. Edertasunari dagokionez, KV57ren oinordekoa, Horemheben hilobia, Seti I.arekin, hil margoei dagokienez, urrezko aro bat sortzen zen, non adibiderik ezagunena, bere kontserbazio egoera bikainaren ondorioz, Nefertari erreginaren hilobia den, Seti I.aren erraina edo are alaba, teoria nahaspilatsu batzuen arabera.\nEdonola dela ere, dirudienez, Seti I.ak aukeratutako irudiek, iragan bat eta etorkizun bat adierazi zuten errege hilobi guztien apainduran, eta faraoi honen ondorengoek, gutxi edo asko, jarraitzea erabaki zuten. Inongo zalantzarik gabe, KV17ko freskoak, Egipto osoko aztertuenak izan dira, eta garai hartako ia hil testu guztiak osorik ezagutzea ahalbidetu du. Erregeen Haraneko apaindutako gela gehien eta halako irudi bizi eta bikainak dituen hilobietako bat izateak, Inperio Berriko egiptoarren beste munduari buruzko sinesmenen zati handi bat ezagutzea ahalbidetu du.\nAurkitu zenetik egundaino, KV17ko margoek, nabarmen jasan dute denboraren igaroa. Hezetasunaren, zuzien kea eta orokorrean bandalismoaren emaitza bezala, koloreetako askok, euren dizdira eta bizitasuna galdu dute. Gelek eurek ere gaizki jasan dituzte azkeneko bi mendeak, eta pitzadura berriak agertu dira barneko gela guztietan, G korridoretik aurrera. Hala eta guztiz ere, Seti I.aren hilobiak, jendearentzako irekia jarraitzen du, eta ez dago aurreikusita zaharberritze edo kontserbazio lan bakar bat ere.\nIndusketa.\nKV17ren izena, jada, aurkitu zuenaren izenari lotuta dago, Giovanni Battista Belzoniri. Antzinateko gauza kopuru handiena lortzeko lasterketa ero batean, Henry Salt bildumagileak, nahiko baliabide eman zizkion Belzoniri era guztietako faraoi altxorrak ekar ziezaizkion. Honek, Erregeen Haranean lan egin zuen urte batzuz, baina 1817an KV17a aurkitu izanak ospetsu bihurtu zuen. \"Belzoniren hilobia\" bezala ere deitua, berez, Egiptoko bitxirik dizdiratsuena zen garai hartan, kolore biziko margoekin eta proportzio bikainekin, ordurarte aurkitutako hilobirik ederrena zen (orain, zoritxarrez, hain kaltetua eta belztua dagoen arren).\nBelzoniren lan modua eztabaidagarria zen arren, aurkikuntzei eta hilobiaren kontserbazioari berari dagokienez bape sentibera, egia esan, denbora oso gutxian, tokiko hil ekipamenduaren hondakinak argitara ematea lortu zuen, adibidez, ushebti ugari (botozko estatuatxoak), faienza eta zurezkoak, pitxer eta ontzi zatiak, baita momifikatutako zezen bat ere, italiarrak berak dioskunez. Hala ere, objekturik preziatuena, errege sarkofagoa bera izan zen, kaltzitazkoa, hizki urdinez idatzia, eta Hilen Liburuko eta Ateen Liburuko eskena eta sorginkeriekin. Atal handi hau, ontzi kanopoen kutxaren zati batzuekin batera, gaur egun, Londresko Soane Museoan erakusten dira.\nBelzoni iritsi eta handik ia ehun urtera, Howard Carterrek, Seti I.aren hilobiak zuen egoera penagarria nabaritu zuen, eta, 1902-1903 denboraldian, tokia egonkortzeko lan egin zuen, eta, bide batez, Belzonik ukitu ez zuenaren zati bat garbitzeko. Ondoren, ez ziren indusketa lan gehiago egin, eta, orain arte, KV17n egin den bakarra, sarrera, gerta daitezkeen uholdeetatik babestea izan da, 2001ean. Ez da objektu interesgarri gehiagorik aurkitu hilobian, Erregeen Haran osotik sakabanatuta dauden hil ekipamenduko zenbait hondakinen presentzia nabarmendu behar den arren, ekaitzen ondorioz ez bada, beharbada bai lapurren ondorioz.\nErrege momia.\nSeti I.aren gorpuak, bere hilobian atseden hartu zuen denbora luzez, XX. dinastiaren amaierararte. Behintzat, hala ziurtatzen du bere zurezko zerraldoetako batek, Herihor apaiz gorenak, eta, handik gutxira Esmendes I.aren erregealdipean zaharberrituak, XXI. dinastian. Garai hartan, litekeena da KV17 hilobian, Seti I.aren aita eta semearen gorpuak babestu izana, Ramses I.a eta Ramses II.a, alegia. Amonen apaizek lehen gordeleku hura ondo ezagutzen zutenez, beste behin behintzat bisitatua izango zen, Pinediem I.aren agintaldian, non Seti I.aren momia liho berriarekin bildu zen.\nRamses I.ak, Seti I.ak eta Ramses II.ak, betirako agur esan behar izan zioten KV17 hilobiari Siamon faraoiaren agintaldiaren 10. urtean, Inperio Berriko beste errege handi batzuen gorpuekin batera, toki seguruago batetara eramanak izan zirenean. Momiei buruz ez zen ezer gehiago jakin XIX. mendearen amaiera arte, Deir el-Bahariko DB320an aurkikuntza harrigarri bat egin zen arte, non, uzte denez, babestuak izan ziren, Ahmose-Inhapi erreginaren hilobian, \"kay\" bezala ezagutzen denean denbora laburrez egon ondoren. Aurkitua eta behar bezala identifikatua, Seti I.aren momia da, beharbada, errege gordelekuko momia guztien artean hoberen kontserbatuen dagoena da, baita errespetu gehien ematen duena ere, maiestatez beteriko keinu lasai batekin.\nSeti I.aren aurpegia egoera bikainean dagoen arren, gainontzeko momiak, kalteren bat jasan du, beharbada, bere aldaketa edo lapurren ondorioz, sabelaldea zatitua dago eta lepoa, hautsia. Hala ere, XIX. dinastiako bigarren faraoiaren gorpuak eman zuen sorpresa handia, oharkabean pasatako kuttun batzuen aurkikuntzaz gain, bihotza, ez zela, ohi bezala, ontzi kanopo batean sartua izan aurkitu izana da, baizik eta bere paparrean bertan, zehazki, eskumako aldean. Hain ez ohiko gertaera honek, Seti I.a, bihotz arazoengatik hil zela pentsarazi du, eta, bihotza ezkerrean zuela hainbeste sufritu zuenez, baltsamatzaileek, beste bizitzan, eskuineko aldean izatea hobe etorriko zitzaiola uste izan zuten. Edonola ere, beste gainontzeko egiptoar momietan ikusi ez den gertaera bat da."}
{"id": "84873", "revid": "1781", "url": "https://eu.wikipedia.org/wiki?curid=84873", "title": "Tias", "text": ""}
{"id": "84874", "revid": "1781", "url": "https://eu.wikipedia.org/wiki?curid=84874", "title": "Cullar", "text": ""}
{"id": "84875", "revid": "1781", "url": "https://eu.wikipedia.org/wiki?curid=84875", "title": "Cullar Vega", "text": ""}
{"id": "84876", "revid": "1781", "url": "https://eu.wikipedia.org/wiki?curid=84876", "title": "Dilar", "text": ""}
{"id": "84877", "revid": "1781", "url": "https://eu.wikipedia.org/wiki?curid=84877", "title": "Dudar", "text": ""}
{"id": "84878", "revid": "1781", "url": "https://eu.wikipedia.org/wiki?curid=84878", "title": "Gojar", "text": ""}
{"id": "84879", "revid": "1781", "url": "https://eu.wikipedia.org/wiki?curid=84879", "title": "Guevejar", "text": ""}
{"id": "84880", "revid": "1781", "url": "https://eu.wikipedia.org/wiki?curid=84880", "title": "Guejar Sierra", "text": ""}
{"id": "84881", "revid": "1781", "url": "https://eu.wikipedia.org/wiki?curid=84881", "title": "Huescar", "text": ""}
{"id": "84882", "revid": "1781", "url": "https://eu.wikipedia.org/wiki?curid=84882", "title": "Huetor Santillan", "text": ""}
{"id": "84885", "revid": "1781", "url": "https://eu.wikipedia.org/wiki?curid=84885", "title": "Huetor Vega", "text": ""}
{"id": "84886", "revid": "1781", "url": "https://eu.wikipedia.org/wiki?curid=84886", "title": "Alvaro de Bazan", "text": ""}
{"id": "84887", "revid": "1781", "url": "https://eu.wikipedia.org/wiki?curid=84887", "title": "\u00c1lvaro de Baz\u00e1n y Guzm\u00e1n", "text": ""}
{"id": "84888", "revid": "1781", "url": "https://eu.wikipedia.org/wiki?curid=84888", "title": "Alvaro de Bazan y Guzman", "text": ""}
{"id": "84889", "revid": "1781", "url": "https://eu.wikipedia.org/wiki?curid=84889", "title": "Itrabo", "text": ""}
{"id": "84891", "revid": "1781", "url": "https://eu.wikipedia.org/wiki?curid=84891", "title": "Lentegi", "text": ""}
{"id": "84892", "revid": "1781", "url": "https://eu.wikipedia.org/wiki?curid=84892", "title": "Los Guajares", "text": ""}
{"id": "84893", "revid": "6327", "url": "https://eu.wikipedia.org/wiki?curid=84893", "title": "Ramon Narvaez", "text": ""}
{"id": "84897", "revid": "1781", "url": "https://eu.wikipedia.org/wiki?curid=84897", "title": "Lujar", "text": ""}
{"id": "84898", "revid": "1781", "url": "https://eu.wikipedia.org/wiki?curid=84898", "title": "Molvizar", "text": ""}
{"id": "84899", "revid": "336", "url": "https://eu.wikipedia.org/wiki?curid=84899", "title": "Uhin triangeluar", "text": "Uhin triangeluarra igoera eta jaitsiera-abiadura (\"slew rate\") konstantea duen seinale periodikoa da. Eskuarki, simetrikoak dira, hau da, igoera eta jaitsiera-denborak berdinak dira.\nPropietateak.\nUhin triangeluarrek harmoniko gutxi dauzkate, uhin sinusoidalek bezala. Matematikoki zein fisikoki uhin karratu bat denboran integratuz lortu daiteke: konstante diren maila altuak eta baxuak uhin triangeluarrearen igoera eta jaitsiera-maldak bihurtzen dira.\nErabilerak.\nUhin triangeluarren erabilerak:"}
{"id": "84900", "revid": "1781", "url": "https://eu.wikipedia.org/wiki?curid=84900", "title": "Montefrio", "text": ""}
{"id": "84901", "revid": "1781", "url": "https://eu.wikipedia.org/wiki?curid=84901", "title": "Granada 74 Club de Futbol", "text": ""}
{"id": "84902", "revid": "1781", "url": "https://eu.wikipedia.org/wiki?curid=84902", "title": "Nivar", "text": ""}
{"id": "84903", "revid": "1781", "url": "https://eu.wikipedia.org/wiki?curid=84903", "title": "Ogijares", "text": ""}
{"id": "84904", "revid": "1781", "url": "https://eu.wikipedia.org/wiki?curid=84904", "title": "Otivar", "text": ""}
{"id": "84905", "revid": "1781", "url": "https://eu.wikipedia.org/wiki?curid=84905", "title": "Quentar", "text": ""}
{"id": "84906", "revid": "1781", "url": "https://eu.wikipedia.org/wiki?curid=84906", "title": "Sorvilan", "text": ""}
{"id": "84907", "revid": "1781", "url": "https://eu.wikipedia.org/wiki?curid=84907", "title": "Velez de Benaudalla", "text": ""}
{"id": "84908", "revid": "1781", "url": "https://eu.wikipedia.org/wiki?curid=84908", "title": "Viznar", "text": ""}
{"id": "84909", "revid": "1781", "url": "https://eu.wikipedia.org/wiki?curid=84909", "title": "Zujar", "text": ""}
{"id": "84910", "revid": "1781", "url": "https://eu.wikipedia.org/wiki?curid=84910", "title": "Negratin urtegia", "text": ""}
{"id": "84911", "revid": "6327", "url": "https://eu.wikipedia.org/wiki?curid=84911", "title": "Jabalkon Muinoa", "text": ""}
{"id": "84913", "revid": "58701", "url": "https://eu.wikipedia.org/wiki?curid=84913", "title": "Golden Gate", "text": "Golden Gate () San Frantziskoko badia Ozeano Baretik banatzen duen mendebaldeko Kaliforniako itsasartea da. 7,9 kilometroko luzera du.\nGolden Gate Zubi ospetsuak, 28 metroko zabalera eta 2,7 kilometroko luzera duena, itsasartea zeharkatzen du San Frantzisko (hegoaldean) Marin konderriarekin (iparraldean) lotzeko. Sir Francis Drake esploratzaile ingelesak, San Frantziskoko badia ingurua 1579an bisitatu zuen arren, litekeena da Gaspar de Portol\u00e1 gobernari kolonialaren agindupean, tokia zeharkatu izana 1769an. Bertan egon ziren lehen europar jatorriko pertsonak, erabateko ziurtasunez jakindakoa, Portol\u00e1k 1772an bidalitako soldadu talde bat izan zen. John Charles Fr\u00e9mont esploratzaile amerikarrak eman zion itsasarteari Golden Gate izena 1846an.\nGolden Gateko Aisialdi Gunea (\"Golden Gate National Recreational Area\"), 1972an ezarri zuen AEBetako Parke Nazional Zerbitzuak. Golden Gate zubitik iparraldera eta hegoaldera eta hedatzen da, eta bere barnean Alcatraz eta Angel uharteak hartzen ditu.\nHistoria.\nAzken glaziazioaren aldian, itsas maila ehunka metro beherago zegoenean, Sakramentu ibaiaren urak eta San Joaquinenak, glaziarrek elikatuta, kanal bat sortu zuten itsasorako bidean. Gaur egun mehargune ezaguna da bere sakontasunagatik eta bere korronte handiengatik. Haren uretan zurrunbiloak sortzen dira."}
{"id": "84915", "revid": "201", "url": "https://eu.wikipedia.org/wiki?curid=84915", "title": "Jorn Utzon", "text": ""}
{"id": "84916", "revid": "96586", "url": "https://eu.wikipedia.org/wiki?curid=84916", "title": "Golden Gate zubia", "text": "Golden Gate Zubia AEBetako Kalifornia estatuan dagoen zubi ezaguna da, San Frantziskoko penintsulako iparraldea eta Maringo konderriaren hegoaldea lotzen dituena. \"Golden Gate\" zubia eraikita dagoen itsasartearen izena ere bada, eta izena Konstantinoplako itsasartetik jasotzen du, horrek ere \"Urrezko Atea\" izena baitu, Europa eta Asia lotzen baitzituen.\nGolden Gate Zubia San Frantziskoko zubirik ospetsuena da, handiena ez den arren, Bay Bridge bide nagusia baita.\nLehen Mundu Gerraren ondorengo lehen hamarkadan, errepidezko trafikoa San Frantziskoko Badia inguruan zazpikoiztu zen, eta beraz, ferry sistema ez zen halako hazkuntzari etrantzuna emateko gai izan. Zubi eseki gisan katalogatua, 1933 eta 1937 bitartean eraikia, 1280 metroko gutxi gorabeherako luzera du eta 227 metroko altuerako bi dorretatik zintzilik dago. Sei bideko galtzada bat du (hiru norantza bakoitzean), eta oinezko eta txirrindularientzako bide babestuak ere bai. Zubiak, kanalaren alde batetik bestera, inguruaren garapenerako behar den energiaren zati handi bat garraiatzen du elektraindar garraio sarean eta erregai garraioetan. Bere egituraren azpian, 67 metroko altuera uzten du itsasontziak badiatik igaro daitezen. Golden Gate Zubia bere garaiko ingeniaritza lanik handiena izan zen. Azkar margotu zen, Ozeano Bareak zubiaren egituran eragindako herdoiltze azkarra eragozteko.\nHistoria.\nZubiaren eraikuntza 1933ko urtarrilak 5ean hasi zen, Franklin Delano Roosevelt presidenteak abiatutako \"Works Projects Administration\" (WPA) lan publiko programapean, lanpostu funts federalen laguntzaz, Depresio Handiaren eraginak apaltzeko. Egitasmoaren ingeniari nagusia Joseph Strauss izan zen. 1937ko apirilean amaitu zen, eta maiatzaren 27ko goizeko 6etan oinezkoentzako ireki zen (errepide bidezko trafikoari zabaldua izan zenean inauguratu zen, biharamunean). Hasierako lanak garai hartako 35 milioi dolarreko kostua izan zuen.\nMunduko Zazpi Mirari Berriak.\nZubia Munduko Zazpi Mirari Berrien aukeraketako hautagaietako bat izan zen. Finalean sartu zen."}
{"id": "84917", "revid": "56334", "url": "https://eu.wikipedia.org/wiki?curid=84917", "title": "Marin konderria", "text": ""}
{"id": "84918", "revid": "119347", "url": "https://eu.wikipedia.org/wiki?curid=84918", "title": "Encartaciones S.A.", "text": "Encartaciones S.A. autobusen zerbitzua eskaintzen duen enpresa bizkaitarra da. Bizkaibus eta VAC-081 Bilbo-Castro Urdiales autobus-linea antolatzen ditu. Egoitza Abanto-Zierbenako Sanfuentes auzoan du.\nHistoria.\nEncartaciones S.A. 1956an sortu zen orduko Autobuses de Labanda, Autobuses Castro-Bilbao eta Herederos de Mart\u00ednez de Osaba enpresak bat egin zutenean.\n1991n Ariznabarreta S.A.k antolatzen zituen autobus-lineak lortu zituen: San Juan del Rompeolas-Santurtziko parkea eta La Cuesta-Santurtziko parkea. Geroago VAC-107 Bilbo-Arespalditza linea ere lortu zuen, lehen Empresa Respaldiza S.L.-ek antolatua zena.\n1994ko maiatzean Bizkaibusen sartu zen, Bizkaiko Foru Aldundiak antolatutako autobus sarea.\nVAC-081 Bilbo-Castro Urdiales.\nAutobus linea hau Espainiako Sustapen Ministerioak antolatua da. Bilbo eta Castro Urdiales lotzen ditu, Muskiz, Abanto-Zierbena, Ortuella, Trapagaran eta Barakaldo zeharkatuz.\n1994 eta 2005 artean Bizkaibusek antolatuta zegoen, bi lineatan banatuta:\n2005eko azaroan Bizkaiko Foru Aldundia ibilbidea Bizkaibus saretik ateratzea erabaki zuen, harrezkero Encartaciones S.A.k bakarrik antolatua izanda. 2008ko martxoan Kantabriako Gobernuak enpresarekin ituna sinatu zuen lineak hobetzeko."}
{"id": "84923", "revid": "336", "url": "https://eu.wikipedia.org/wiki?curid=84923", "title": "1908ko Udako Olinpiar Jokoak", "text": "1908ko Olinpiar Jokoak Londresen ospatu ziren, Erresuma Batuan, apirilak 27 eta urriak 31 bitartean. 2035 kirolarik parte hartu zuten (1999 gizon eta 36 emakume), 22 herrialde ordezkatzen, 21 kirol eta 110 probatan parte hartuz.\nNazioarteko Batzorde Olinpikoak aukeratutako hiria, Erroma izan zen, baina, Vesubio sumendiaren erupzioak, 1907ko apirilak 7an gertatu zena, gobernu italiarrak, bere baliabideak, Napoli hiria berreraikitzeko erabili behar izatea eragin zuen, erabat suntsitua geratu zen hiria. Aurreko bi edizioetan bezala, oraingoan ere, Erakusketa batean ospatu ziren olinpiar jokoak, kasu honetan, Erakusketa Frantziar-Britainiarra. Londres aukeratu zen Erromaren ordez.\nJoko hauetarako, White City Estadioa eraiki zen, 68.000 pertsonentzako edukierarekin, nazio parte-hartzaileen lehen desfilea ikusi zutena, desfile honen jatorria, bi urte lehenago Atenasen jokatutako 1906ko tartekatutako Olinpiar Jokoetan jatorria zuelarik. Olinpiar Joko hauek, zenbait arazo izan zituen, irlandar eta finlandiarrek ez bait zuten britainiar eta errusiar banderapean parte hartu nahi. Baita suediar banderaren falta eta estatubatuar banderaeramaleak Eduardo VII.a erregea agurtzeari uko egiteagatik.\nDominak.\nHonakoak dira domina gehien lortu zituzten 10 delegazioak:\nUne handiak.\n "}
{"id": "84925", "revid": "56334", "url": "https://eu.wikipedia.org/wiki?curid=84925", "title": "Abanto (auzoa)", "text": "Abanto Bizkaiko Abanto udalerriko auzoa da. Susoko Abanto antzinako kontzejuan dago.\nUdalerriari izena eman zion auzoa da."}
{"id": "84926", "revid": "512", "url": "https://eu.wikipedia.org/wiki?curid=84926", "title": "Balastera", "text": "Balastera (gaztelaniaz: \"La Balastera\") Abanto-Zierbena udalerri bizkaitarreko auzoa da. Susoko Abanto antzinako kontzejuan dago.\nTrianoko mendietan dago."}
{"id": "84927", "revid": "512", "url": "https://eu.wikipedia.org/wiki?curid=84927", "title": "Campillo", "text": "Campillo (gaztelaniaz: \"El Campillo\") Abanto-Zierbena udalerri bizkaitarreko auzoa da. Susoko Abanto antzinako kontzejuan dago.\nBertan eskualdeko industrigunerik garrantzitsuenetariko bat dago."}
{"id": "84928", "revid": "512", "url": "https://eu.wikipedia.org/wiki?curid=84928", "title": "Florida (Abanto)", "text": "Florida Bizkaiko Abanto udalerriko auzoa da. Susoko Abanto antzinako kontzejuan dago.\nCampillo auzotik gertu dago."}
{"id": "84929", "revid": "512", "url": "https://eu.wikipedia.org/wiki?curid=84929", "title": "Las Calizas", "text": "Las Calizas Abanto-Zierbena udalerri bizkaitarreko auzoa da. Susoko Abanto antzinako kontzejuan dago.\nTrianoko mendietan dago."}
{"id": "84930", "revid": "512", "url": "https://eu.wikipedia.org/wiki?curid=84930", "title": "Pic\u00f3n", "text": "Pic\u00f3n Abanto-Zierbena udalerri bizkaitarreko auzoa da. Susoko Abanto antzinako kontzejuan dago.\nTrianoko mendietan dago."}
{"id": "84931", "revid": "512", "url": "https://eu.wikipedia.org/wiki?curid=84931", "title": "Santa Juliana", "text": "Santa Juliana edo Santa Juliana Abanto Abanto-Zierbena udalerri bizkaitarreko auzoa da. Susoko Abanto antzinako kontzejuan dago.\nGallarta eta Abanto auzoen artean dago."}
{"id": "84932", "revid": "105290", "url": "https://eu.wikipedia.org/wiki?curid=84932", "title": "White City Estadioa", "text": "White City estadioa, Erresuma Batuko hiriburu den Londresen zegoen.\nHistoria.\n1908ko Londresko Olinpiar Jokoak ospatzeko eraiki zen, Eduardo VII.ak inauguratu zuelarik, 1908ko apirilak 27an. Ondoren, galgo eta auto lasterketetarako erabili zen. Hemen ospatu ziren, baita ere, 1934ko Commonwealtheko II. Jokoak.\nHemen jokatu zen, baita ere, 1966ko Munduko Futbol Txapelketako partidu bat, Frantzia eta Uruguairen artean.\n1985ean, behera bota zen, BBC White City bulego multzoa eraikitzeko. Gaur egun, White City auzoan estadio berri bat eraikitzeko planak daude.\n1966ko Munduko futbol txapelketako partidua.\n 2-1 \n1966ko uztailak 15 \n45.000 ikusle \nGolak = Pedro Rocha eta Julio Cortez, 26' eta 31' Uruguairentzako eta Hector de Bourgoingek 15' Penaltiz"}
{"id": "84933", "revid": "6327", "url": "https://eu.wikipedia.org/wiki?curid=84933", "title": "1908ko Londresko Olinpiar Jokoak", "text": ""}
{"id": "84934", "revid": "6327", "url": "https://eu.wikipedia.org/wiki?curid=84934", "title": "1904ko San Luiseko Olinpiar Jokoak", "text": ""}
{"id": "84935", "revid": "512", "url": "https://eu.wikipedia.org/wiki?curid=84935", "title": "Triano (Abanto)", "text": "Triano Bizkaiko Abanto udalerriko auzoa da. Susoko Abanto antzinako kontzejuan dago.\nTrianoko mendietan dago Ortuellako izen bereko auzotik gertu, izan ere auzo biek mendiei izena eman zieten."}
{"id": "84937", "revid": "512", "url": "https://eu.wikipedia.org/wiki?curid=84937", "title": "Cotorrio", "text": "Cotorrio Abanto-Zierbena udalerri bizkaitarreko auzoa da. Yusoko Abanto antzinako kontzejuan dago, Muskizko mugan.\nAuzoa bere izena duen Kotorrio ibaia zeharkatua da."}
{"id": "84938", "revid": "336", "url": "https://eu.wikipedia.org/wiki?curid=84938", "title": "Nefertum", "text": "Nefertum \"Atum ederra\", egiptoar mitologiako jatorrizko jainkoa, Eguzkiaren jaiotza sinbolizatzen zuena.\nIkonografia.\nBi luma garai eta loto lore urdin batekin koroatutako gizon bezala irudikatua izan zen, edo baita lehoi burudun gizon bezala ere, Sekhmeten seme bezala, eta loto lore bat, bi luma eta bi menat lepokoz osatutako burukoarekin, gozamena eta ugalkortasunaren ikur bezala, edo lehoi baten gainean jarria. Batzuetan, sable kurbo bat darama, Egiptoko ekialdeko mugen zaindari bezala. Batzuetan, loto lore baten gainean dagoen ume bezala ere irudikatzen da.\nMitologia.\nMenfiseko teologiari lotzen zaio, non, Egiptoko Inperio Berriaren garaitik, Ptah eta Sekhmeten semea zen, hauekin hiruko bat osatzen zuelarik, sarri bere tokia, Imhotepek hartzen zuen arren. Buton, Uadyet eta Raren semea da.\nJatorrizko jainkoa, hasiera batean demiurgotzat har ezin daitekeen arren, ekialdeko mugak zaintzeko arduraduna zen. Eguneko bigarren orduko babeslea ere bazen.\nBere izenak \"Atum ederra\" esan nahi duen jainkoa, lotoa ordezkatzen du, jatorrian, umetako Atumi lotua baitzegoen. Herakleopolis eta Hermopolisko mitoen arabera Nunetik irten zen lototik irten zen ume honek, eguzkiaren jaiotza sinbolizatzen du. Hermopolis Magnan, bere kosmogoniaren beste bertsio batean, loto batetik jaiotzen zen eguzkia zen, eta hazi eta garatzen den orori bizia ematen zion energia ordezkatzen du, baina baita suntsitzen zuen sua ere.\nEpitetoak.\nBere izenak, soilik \"Lotoa\" esan nahi du, beste batzuentzat \"Erabateko Akatsgabetasuna\" esan nahiko lukeen arren. \"Lurrinen Jauna\" bezala ere hartzen zen, eta hala agertzen da Piramideetako Testuetan (266. sekzioa) eta Hilen Liburuan \"Raren sudurrean dagoen loto lorea\" bezala. Sarri, \"Atum gaztea\" deitua izan zen.\nSinkretismoa.\nHermopolisko teologian, Atum edo Ra gaztearekin lotua izan zen, eta, bi kasuetan, lototik jaiotzen den Eguzki berriarekin, Jatorrizko Itsasotik sortuz. Horhekenu, Horusen forma bat, Nefertumekin identifikatua izan zen Menfis eta Bubastisen.\nGurtza.\nOrokorrean Menfiseko teologiarekin lotzen den arren, Hermopolis Magnan ere gurtua izan zen."}
{"id": "84940", "revid": "119347", "url": "https://eu.wikipedia.org/wiki?curid=84940", "title": "QV55", "text": "QV55 hilobia, Erreginen Harana izeneko haranean dago, Tebaseko nekropoli ospetsuan. XX. dinastian eraikia izan zen, Ramses III.a erregearen semea zen Amenhirjopshefentzat, Erregearen Seme, Oinordeko Printze, errege eskriba, gurdi komandante, User-Maat-Raren plazako gurdiko komandantea, Merit-Amon eta gurdi nagusiaren komandantea tituluak zituena. 15 urte zituela hil zen. Printzea, ez zen toki honetan lurperatua izan.\nDeskribapena.\nHilobia, 1904an aurkitu eta ikertu zuen Ernesto Schiaparellik gidatutako espedizio batek, Turingo Egiptoar Museoko zuzendaria zena.\nSarreraren ondoren, aurreganbera batera daroan korridore bat dago, eskumatara, erantsitako gela batetarako sarrera den ate bat eta atzean beste batekin, hil ganberara daroana, bi gela erantsi dituena: eskumako horman eta atzekoan.\nQV44an bezala, hormetan, xehetasun handiko margoak daude, non, Ramses III.a bere semearen ondoan dagoen, hau ume bezala irudikatua, jainko ezberdinak aurkezteko. Hil gelan, Hilen Liburuko atalen batzuk idatziak daude.\nQV55ean, granito arrosazko sarkofago bat aurkitu zen, amaitu gabea, baita bendetan bildutako umeki bat zuen kutxa txiki bat ere, ziuraski, Ramsesen beste seme-alaba bat zena. Usteen arabera, Amenhirjopshefen hilda jaiotako anaia biki bat izan zitekeen."}
{"id": "84941", "revid": "512", "url": "https://eu.wikipedia.org/wiki?curid=84941", "title": "Las Carreras", "text": "Las Carreras Bizkaiko Abanto udalerriko auzo bat da. Hortxe zegoen kokatuta \"Abanto de Yuso\" antzinako kontzejua.\nN-634 errepideak auzoa zeharkatzen du.\nJaiak eta ospakizunak.\nLas Carrerasko jaiak Trinitatearen omenez izaten dira, maiatzaren 24tik ekainaren 2ra bitartean.\nBabarrun jate txapelketa herrikoia ere ospatzen dute, irailaren 29an."}
{"id": "84942", "revid": "512", "url": "https://eu.wikipedia.org/wiki?curid=84942", "title": "El Once", "text": "El Once Abanto-Zierbena udalerri bizkaitarreko auzoa da. Yusoko Abanto antzinako kontzejuan dago.\nTrianoko mendietan barrena dago."}
{"id": "84943", "revid": "512", "url": "https://eu.wikipedia.org/wiki?curid=84943", "title": "Olabarrieta (Abanto)", "text": "Olabarrieta (gaztelaniaz: \"Los Casta\u00f1os\") Bizkaiko Abanto udalerriko auzoa da. Yusoko Abanto antzinako kontzejuan dago.\nCampillo auzoaren gainean dago, Trianoko mendietan."}
{"id": "84944", "revid": "512", "url": "https://eu.wikipedia.org/wiki?curid=84944", "title": "Murrieta", "text": "Murrieta Abanto-Zierbena udalerri bizkaitarreko auzoa da. Yusoko Abanto antzinako kontzejuan dago.\nLas Carreras eta San Pedro Abanto auzoen artean dago."}
{"id": "84945", "revid": "56334", "url": "https://eu.wikipedia.org/wiki?curid=84945", "title": "Putxeta", "text": "Putxeta Abanto-Zierbena udalerri bizkaitarreko auzoa da. Yusoko Abanto antzinako kontzejuan dago.\nBotxo batean sartutako auzoa da. Bilboko Renfe Aldirikoetako C-2 trenbideak geltokia du bertan."}
{"id": "84946", "revid": "512", "url": "https://eu.wikipedia.org/wiki?curid=84946", "title": "San Pedro Abanto", "text": "San Pedro Abanto edo San Pedro Abanto-Zierbena udalerri bizkaitarreko auzoa da. Yusoko Abanto antzinako kontzejuan dago.\nAuzoa muino baten tontorrean dago."}
{"id": "84947", "revid": "512", "url": "https://eu.wikipedia.org/wiki?curid=84947", "title": "Sanfuentes", "text": "Sanfuentes Abanto-Zierbena udalerri bizkaitarreko auzoa da. Yusoko Abanto antzinako kontzejuan dago, Ortuellako Nocedal auzotik gertu.\nAuzoa honetan Encartaciones S.A. garraio enpresak du egoitza.\nJaiak eta ospakizunak.\nSanfuesteko jaiak Santa Luziaren omenez ospatzen dira ekainaren 30etik uztailaren 7ra."}
{"id": "84948", "revid": "512", "url": "https://eu.wikipedia.org/wiki?curid=84948", "title": "Las Cortes", "text": "Las Cortes Abanto-Zierbena udalerri bizkaitarreko auzoa da. Yusoko Abanto antzinako kontzejuan dago, Sopuerta eta Galdamesetik gertu.\nAuzoa Trianoko mendietan dago."}
{"id": "84949", "revid": "201", "url": "https://eu.wikipedia.org/wiki?curid=84949", "title": "Sejmet", "text": ""}
{"id": "84950", "revid": "201", "url": "https://eu.wikipedia.org/wiki?curid=84950", "title": "Jnum", "text": ""}
{"id": "84951", "revid": "119347", "url": "https://eu.wikipedia.org/wiki?curid=84951", "title": "Mestis", "text": "Mestis Finlandiako bigarren mailako izotz-hockey txapelketa da, SM-liigaren ondoko maila. 2000. urtean sortu zen, amateurren ligatzat jotzen zen I-divisioonaren ordez; izan ere, 2000. urtean SM-liigan jaitsiera eta igoeren egitura ezabatzea erabaki zuten, eta ondorioz, bigarren mailari itsura berria ematea proposatu zuten. Honela, igoerak ezabatu ziren eta jaitsierak bakarrik onartu.\nNahiz eta 2000. urtetik formatua aldatua egon, aldaketak egon dira Mestis jokatzen duten taldeetan; esaterako, KalPa taldeak 2005. urtean SM-liigara igotzea lortu zuen meritu propioengatik.\nEgitura.\nMestis bi zati ezberdinetan banatzen da; Denboraldi erregularra eta Play-Offak.\nDenboraldi erregularra.\nLiga iraila erdialdetik martxoraino irauten du eta hamabi taldeek parte hartzen dute. Talde bakoitzak 45 partidu jokatzen ditu, liga osatzen duten gainontzeko taldeen aurkako 44 eta inguruko hiriko taldearen aurkako 1. Partidu bakoitzak 20 minutuko hiru zati ditu, guztira 60 minutu, eta puntuak lortzeko irabazi beharra dago. Partidua berdinketan amaitzen bada, 5 minutuko luzapena egoten da, eta hau ere berdinketan amaitzen bada, partidua penaltietan erabakiko da. Puntuaketa sistema berezia dago: partida lehenengo 60 minutuetan irabaziz gero, hiru puntu lortzen dira; luzapenean irabaziz gero, bi; eta penaltietan irabazten bada aldiz, puntu bakarra.\nLigako sailkapenak jaitsierak baldintzatzen ditu, eta azkeneko bi postuetan gelditzen diren taldeak hirugarren mailako lehenengo bi sailkatuen aurka kanporaketak jokatzen dituzte.\nPlay-Offak.\nDenboraldi erregularra amaitzen denean, sailkapeneko zortzi talde onenak Play-Offeko final-laurdenetara igarotzen dira zuzenean.\n2007-08 denboralditik aitzin, kanporaketa guztiak zazpi partidutara jokatzen dira eta Denboraldi Erregularreko sailkapenean lortutako postuaren arabera kokatzen dira taldeak kanporaketa taulan; hau da, sailkapeneko buruak beti azkenengoaren aurka jokatzen dute lehenengo kanporaketan .\nKanporaketak hilabete bat irauten du gutxi gorabehera, martxotik apirilera eta ezberdintasun bakarra partidua berdinketan amaitzen denean agertzen da; izan ere, luzapenak 20 minutukoak dira eta gola markatzen duen lehenak irabazten du partidua.\nTaldeak.\nIrabazleen sailkapena.\nUrrezko domina irabazi dutenen sailkapena:"}
{"id": "84952", "revid": "2241", "url": "https://eu.wikipedia.org/wiki?curid=84952", "title": "Olabarrieta", "text": "Olabarrieta auzo ezberdinen izena izan daiteke:"}
{"id": "84954", "revid": "201", "url": "https://eu.wikipedia.org/wiki?curid=84954", "title": "Uas zetrua", "text": ""}
{"id": "84955", "revid": "201", "url": "https://eu.wikipedia.org/wiki?curid=84955", "title": "Uas", "text": ""}
{"id": "84956", "revid": "201", "url": "https://eu.wikipedia.org/wiki?curid=84956", "title": "Was", "text": ""}
{"id": "84957", "revid": "201", "url": "https://eu.wikipedia.org/wiki?curid=84957", "title": "Was zetroa", "text": ""}
{"id": "84958", "revid": "512", "url": "https://eu.wikipedia.org/wiki?curid=84958", "title": "Ramesseum", "text": "Ramesseum, Ramses II.ak eraikitzea agindutako hil tenpluari deritzo. Tebaseko nekropolian dago, Nilo ibaiaren mendebaldeko ibarrean, Luxor parean, bere ama Tuyari eskainitako tenplu txikiaren ondoan.\nIzena, Jean-Fran\u00e7ois Champollion ospetsuak asmatu zuen, hondakinak 1829an bisitatu zituena, eta bere harresietan Ramses II.aren izen eta tituluak identifikatzen lehena izan zena. Bere jatorrizko izena, \"Usermaatra Setepenraren milioi bat urteko etxea, Tebas hiria Amonen erresumarekin lotzen duena\" zen.\nHamar hektareako hazalera hartzen du.\nRamses II.a.\nRamses II.a, Egiptoko XIX. dinastiako faraoi bat izan zen. Bere gobernualdiak, 67 urte iraun zuen, K. a. XIII. mendean, Egiptoren loria eta boterearen garairik gailenean. Bere erregealdiaren ez ohiko iraupenak, altxor publikoaren oparotasunak, eta faraoiaren beraren handikeria pertsonalak, Ramses II.a, nazioan ezabatuezinezko oroitzapena utzi zuen errege bihurtu zuen.\nBere heredentzia, ondare arkeologikoan ikus daiteke, Ramsesek Egipto osoan eraiki, zabaldu edo usurpatu zituen eraikin ugarietan. Horietatik dizdiratsuena, Inperio Berriko hil praktiken arabera eraikia, bere oroitzapenezko tenplua izango zen: faraoiaren gurtzarako toki bat, ia jainko bat lurrean, non bere oroitzapena bizirik mantenduko zen bera hil ondoren. Existitzen diren erregistroek, egitasmo honen lanak, bere erregealdia hasi eta gutxira hasi zirela diote, eta hogei urtez jarraitu zuen.\nDeskribapena.\nEgitura klasiko bat du: Ramses II.aren hil tenpluak, Inperio Berriko tenpluen arkitekturaren legeak jarraitzen ditu, iparmendebaldetik hegoekialderanzko norantzan jarria, 68 metroko altuera duten bi pilonorekin. Lehen pilonoan, bere erregealdiaren zortzigarren urtean, \"Shalem\" izeneko herri baten konkista erregistratzen da, batzuek, Shalem izeneko herri horretan, Jerusalem ikusten dutelarik.\nLehen patioan, Ramses II.a faraoiaren bi eseritako kolosoak aurkitzen ziren, horietatik, gaur egun, oinarriaren eta gorputz aurrealdearen hondakinak baino geratzen ez direlarik, 17 metrokoak.\nErrege jauregia, patio honen ezkerretara dago, eta erregearen estatuak atzean.\nBigarren patioaren hondakinen artean, bigarren pilonoaren barne fatxada eta, eskumatara, Osirisen arkupearen zati bat daude. Harresietan, Pentaurren Olerkiaren baxuerliebeak daude grabatuta, Kadeshko gudua deskribatzen dutenak, baita Min, ugalkortasunaren jainkoaren omenezko jaialdi bat ere. Erregearen bi estatuak, bat granito arrosazkoa eta bestea granito beltzezkoa, tenpluaren atearen albo banatan daude.\nPapiro formako kapiteldun kanpai formako berrogeitazortzi zutabeetatik hogeita hemeretzik, zutik diraute gela hipostiloan, zenbait jainkoren aurrean dagoen erregearen eskenekin apainduak. Sabaia, hondo urdinean urrezko izarrekin margotua dago, ondo kontserbatua mantentzen dena, eta Ramsesen seme-alabak, prozesioan agertzen dira ezkerreko harresietan. Ekialdeko harresian, Dapurreko gotorlekuari egindako erasoa kontatzen duten baxuerliebeak daude. Santutegia, bata bestearen atzean datozen hiru gelek osatzen dute, zortzi zutabekin, horietako batean, txalupa sakratua gordetzen delarik. Lehen gelako hondakinak, sabaia, irudi astronomikoekin apaindua duena eta bigarren gelako hondakin batzuk dira kontserbatzen den guztia.\nIparraldean eta gela hipostiloaren ondoan, tenplu txikiago bat dago, Ramsesen ama izan zen Tuyari eskainia, non, erreginaren 227 zentimetroko estatua bat zegoen, Erromara eraman zena Kaligula enperadorearen erregealdian.\nMultzoa, zenbait biltegi, aletegi, lantegi eta beste laguntzazko eraikin batzuekin inguratua zegoen, horietako batzuk, handik denbora askora eraikiak, baita erromatar garaian ere.\nSeti I.a faraoiari eskainitako tenplu bat, honetaz zimentuak baino geratzen ez direlarik, gela hipostiloaren eskuinean zegoen. Multzo osoa, hego-ekialdeko pilonoan abiatzen zen adobezko harresi batez inguratua zegoen.\nEgiptoko hirugarren tarteko aroan, K. a. XI. mendetik K. a. VIII. menderarte, datatutako papiro eta ostrakak aurkitu dira, tenpluak, eskola garrantzitsu bat ere bazuela adierazten dutenak eta gune ekonomiko kultural eta erlijioso bat izan zela.\nRamsesek, tenplu hau, Inperio Ertaineko hilobi baten gainean eraiki zuen, non hil gurtzarekin zerikusia duten objektu asko aurkitu diren.\nKontserbazioa.\nZoritxarrez, Milioi bat urteko Tenplu honetarako erabili zen kareharria, Abu Sinbeleko tenpluetan erabili zenaren antzerakoa, ez zen Tebasen eraikitzeko egokiena, Niloren ondoan egotearen ondorioz zuen hezetasunagatik, ibaiaren urteroko uholdeak, pixkana-pixkana, Ramesseumeko zimenduak kaltetzen joan zirelarik. Ezgaitasunak eta erlijio berrien iritsierak ere kalte egin zioten: eliza kristau bihurtua izan zen.\nTamainaren neurria alde batera utzita, non faraoi bakoitzak beti nahi zuen aurrekoek baino tenplu handiagoak egitea, Ramesseuma, neurri batean, Medinet Habuko Ramses III.a edo Amenofis III.aren galdutako tenpluaren modukoa da, azken hau, Memnoneko Kolosoen atzean zegoena, Ramesseumetik kilometro eskas batera.\nIndusketak eta azterketak.\nEgiptologiaren hasiera, Napoleon Egiptora heldu izanean aurki daiteke, 1798ko udan. Jakina, potentzia inperialista baten inbasioa zen, baina, Argien Mendearen ideien eraginez, Napoleonek, bere tropekin batera, zientzia gizonak eraman zituen, beranduago, \"Egiptoren Deskribapena\"rekin hogei liburu baino gehiago idatzi zituztenak.\nHorien artean, bi ingeniari zihoazen, Jean-Baptiste Prosper Jollois eta \u00c9douard de Villiers du Terrage, nortzuri Ramesseuma aztertzeko lana eman zitzaien, eta Osimandiasen hilobia edo Memnonen Jauregia bezala identifikatu zuten, zeini buruz Diodoro Sikulok idatzi zuen I. mendean, erregeari Osimandias deituz, honen izenaren transkribapen akastun baten ondorioz \"User-Maat-Ra\" (Ramses II.a).\nHurrengo bisitaria, Giovanni Battista Belzoni izan zen, ogibidez feriantea eta ingeniaria zaletasunez, antigoaleko gauzen bildumari eta saltzaile bihurtua. 1815ean Kairora iritsi zen, non Henry Salt kontsul britainiarrekin harremanetan jarri zen, nork, Ramesseumetik Ingalaterrara. Memnon gaztea deiturikoaren (benetan Ramsesen estatua baten zatia) granitozko soingain kolosaletako bat bildu eta eramateko lana eman zion. Bere hidraulikari buruzko ezagutzari esker, Belzonik, zazpi tonako estatua, Londresera 1818an iristea lortu zuen. Museorako bere iritsierak piztu zuen interesa, handia izan zen, Percy Bysshe Shelleyk, bere olerki \"Ozymandias\" eskaintzeraino. 1829an, Champollionek tokia bisitatu zuen, eta bertako hieroglifoak itzuli zituen, honekin, eraikinaren xedea eta bere eraikitzailearen nortasuna ezagutzea lortu zelarik.\n1858an, \"Antigoaleko Gauzen Zerbitzua\" sortzen da, eta, 1967tik, Egiptoko gobernuak, Christian Desroches-Noblecourt egiptologoak eratutako erakunde bat du, \"Karnakeko Tenpluen Azterketarako Frantziar-Egiptoar Zentroa\" (KTAFEZ), misio bezala, inguru honetako multzo arkitektonikoa kontserbatzea duena."}
{"id": "84959", "revid": "512", "url": "https://eu.wikipedia.org/wiki?curid=84959", "title": "Tesalonika", "text": "Tesalonika (batzuetan \"Salonika\"; grezieraz \u0398\u03b5\u03c3\u03c3\u03b1\u03bb\u03bf\u03bd\u03af\u03ba\u03b7, [\u03b8esalo\u02c8niki] } Greziako bigarren hiririk handiena da, Atenasen ondoren, 363.987 biztanlerekin. Izen bereko probintziako eta Erdialdeko Mazedonia eskualdeko (\"periferia\"ko) hiriburua da, halaber.\nGreziako iparraldeko merkataritza, kultura eta industriaren gune nagusia da; janari-industria, tabakogintza, destilategiak, ehungintza, petrolio-findegiak, industria kimikoa, tresneria mekanikoa, ontziolak eta eraikuntzarako gaiak dira industria nagusiak, eta merkataritza-harreman estuak ditu Serbia eta Montenegrorekin. Turismoak ere garrantzi handia du hiriko ekonomian. Garai askotako monumentuak gorde dira. Aipagarriak dira, besteak beste, 303. urteko Galerioren atea eta bizantziarren garaiko eliza eta tenpluak.\nHistoria.\nK.a. 316. urtean sortu zuen Kasandrok, eta, erromatarren garaian, Justinianoren agintaldian batez ere, oparotasun handia izan zuen. 390an, Teodosio I.aren aginduz, suntsitu eta biztanleak hil egin zituzten. Eslaviarrek maiz eraso zioten, eta 1204-1224. urteetan izen bereko erreinuko hiriburua izan zen. 1246. urtean bizantziarrek konkistatu zuten, eta 1430ean turkiarrek (azken horiek eman zioten \"Salonika\" izena). 1492an Iberiar penintsulatik joandako 20.000 judu kokatu ziren hirian. 1913an Greziako hiri bihurtu zen eta, Bigarren Mundu Gerra amaitu ondoren, \"Tesalonika\" izena hartu zuen berriro. Lehen Mundu Gerran Mazedonian borrokatzen ziren soldadu aliatuak hornitzeko erabili zen Tesalonikako portua. 1917. urtean sute handi batek hiriko behealdea suntsitu zuen. 1941ean alemaniarrek inbaditu zuten.\nKirolak.\nPAOK Tesalonika BC eta Aris Tesalonika BC hiriko saskibaloi talde nagusiak dira: Grezia osoko arrakastatsuenetakoak dira eta Europan ere hainbat txapelketa eskuratu dituzte. PAOK F.C. eta Aris F.C. taldeek ere Greziako futbol liga inoiz irabazi dute."}
{"id": "84960", "revid": "6327", "url": "https://eu.wikipedia.org/wiki?curid=84960", "title": "1900eko Parisko Olinpiar Jokoak", "text": ""}
{"id": "84962", "revid": "6327", "url": "https://eu.wikipedia.org/wiki?curid=84962", "title": "Salonika", "text": ""}
{"id": "84964", "revid": "119347", "url": "https://eu.wikipedia.org/wiki?curid=84964", "title": "Mitridates I.a Partiakoa", "text": "Mitridates I.a Partiakoa (partieraz: \"Mihrdat\"; , \"Mehrd\u0101d\"; K.a. 195 aldean \u2013 K.a. 132), Partiako erregea izan zen K.a. 171 eta K.a. 138 bitartean. Partia potentzia politiko bihurtu zuen, inperioa ekialderantz, hegoalderantz eta mendebalderantz hedatuz. Haren erregealdian, Her\u0101t (K.a. 167), Seleuzia (K.a. 144), Media (K.a. 141) eta Persia (K.a. 139) konkistatu zituzten partiarek.\nBizitza.\nPriapatioren semea, Praates I.a anaiaren ondorengoa izan zen. Lehenik, ekialderantz hedatu zuen inperioa, K.a. 160 eta 155 bitartean, Greko-Baktriar Erresumako errege Eukratides I.a garaituz. Era horretan, Margiana eta Ariaren kontrola erdietsi zuen, Herat hiria barne. Horrezaz gainera, Ekialde eta Mendebaldearen arteko merkataritza bideak kontrolatzea ere lortu zuen, Zetaren Bidea eta Persiar erregebidea alegia. Horrek aberastasun eta botere handia eman zien partiarrei, eta bide horiek zeharkatzen zituzten eskualdeak mendean edukitzen ahalegindu ziren.\nGreko-Baktriar Erresuma menderatu ostean, Seleukotar Inperioaren aurka jo zuen. Media inbaditurik, Ekbatana hartu zuen (K.a. 148), eta Mesopotamiako Seleuzia ere bereganatu zuen. Seleuzia, Ekbatana, Ktesifon eta Mithradatkerten kokatu zituen errege egoitzak. Seleukotarrek kontraerasoa egin zuten, baina partiarrek Demetrio II.a, seleukotar erregea, harrapatu zuten K.a. 139an, eta preso eduki zuten 10 urtez, beren konkistak sendotzen zituzten bitartean. Urte horietan, Mitridatesen alaba Rodogunarekin ezkondu zen Demetrio, eta zenbait seme-alaba izan zituen harekin. Mitridates K.a. 132 aldean hil zen.\nPartiarren garaipenen ondorioz, Greko-Baktriar Erresuma helenista, mendebaldeko greziarrekin harremana zeukana, desagertu zen. Hala ere, Mitridatesek helenismoa sustatu zuen menpeko eskualdeetan, eta \"Filoheleno\" (\u00abgrekoen laguna\u00bb) titulua eman zion bere buruari, txanponetan ageri denez. Izan ere, Mitridatesek txanpon ekoizpena berrabiarazi zuen, K.a. 206an Artsazes II.a (K.a. 211\u2013191) Antioko III.a Handia (K.a. 223\u2013187) seleukotar erregearen mende gelditu zenetik bertan behera utzirik zegoena. Mitridatesen garaian egindako txanponetako erretratua greziar estilokoa da, lehenbiziko aldiz Partian, eta buruan errege diadema du, ohiko greziar ikurra."}
{"id": "84965", "revid": "6327", "url": "https://eu.wikipedia.org/wiki?curid=84965", "title": "Espainiako Alderdi Popularra", "text": ""}
{"id": "84968", "revid": "336", "url": "https://eu.wikipedia.org/wiki?curid=84968", "title": "Ordenagailu eramangarri", "text": "Ordenagailu eramangarria, ingelesez \"laptop\" ere deiturikoa, ordenagailu txiki mugikorra da eta bere pisua 1 eta 3 Kg-ren artean egon ohi da. Ordenagailu eramangarri hauek gai dira mahai gaineko ordenagailuek egiten duten lan gehiena egiteko, baina abantailekin, izan ere, txikiagoak eta arinagoak izatean gain, deskonektatuta egon daitezke denbora tarte batean.\nHistoria.\nGaur egun merkatuan erabilienak diren ordenagailuak, ordenagailu eramangarriak dira. Merkatuan bertan daukan indarra oso handia da, mahai gaineko ordenagailuak ordezkatzera iritsi baitira.\nOrdenagailu eramangarrien abantaila hauek duten mugikortasuna da, nahi duzun lekura eramateko aukera ematen baitizu ordenagailu mota honek. Gainera beste ordenagailuek egiten dituzten funtzio berak egiteko gai da.\nLehenengo ordenagailu eramangarria Epson HX-20a izan zen, 1981ean sortua. Sortze honek onura handiak ekarri zizkien zientzialari, militar, enpresari eta beste profesional askori, bertan ikusi baitzuten ordenagailua beraiekin eramateko aukera ( lantokira, etxera, nahiz beste edozein lekura) behar zuten informazio guztiarekin batera.\n1982. urtean atera ziren lehenengo ordenagailu eramangarriak merkatura gaur egun duten formatuarekin. Bere hasierako prezioa 10.000 dolarretakoa izan zen (garai hartarako oso garestiak) eta honen ondorioz, herritar gutxiren eskutan egon ziren.\n1991. urtean Apple-ek bere ordenagailu eramangarria atera zuen merkatura, eta hau estandarra bihurtu zen ondoren atera ziren gainontzekoentzat. 1995. Urtean, berriz, Windows 95en sorrerarekin, ordenagailu eramangarrien aukera nabarmenki handitu zen.\nOsagaiak.\nOrdenagailu eramangarrien osagai asko mahai gaineko ordenagailuen antzekoak dira, baina normalean, tamaina txikiagokoak izan ohi dira. Osagai batzuk aipatuko ditugu:\n100 dolarreko ordenagailu eramangarria.\n2005. urtean, MIT Media Lab-eko kide unibertsitarioek, Nicholas Negroponte barne, 100 dolarreko ordenagailu eramangarria eta ordenagailu eramangarri bat ume bakoitzeko proiektua aurrera eraman zuten. Honen helburua ordenagailu eramangarri merkeak diseinatzea, ekoiztea eta banatzea izan zen, munduko ume bakoitzari jakintza eta hezkuntza metodo berriak edukitzeko aukera emateko. Hauek gobernuei salduko zizkieten, hauek gero umeei eskoletan banatzeko. Ordenagailu hauek, dagoeneko beren prototipo aurkeztuekin, GNU/Linux sistema eragilea izango dute eta energia dakarten biradera baten bidez jasoko dute. Gainera, hari gabeko atzipena edukiko dute makina bat baino gehiago batera Internetera konektatu ahal izateko."}
{"id": "84970", "revid": "6327", "url": "https://eu.wikipedia.org/wiki?curid=84970", "title": "Alderdi Popularra", "text": ""}
{"id": "84972", "revid": "119347", "url": "https://eu.wikipedia.org/wiki?curid=84972", "title": "Albu\u00f1\u00e1n", "text": "Albu\u00f1\u00e1n Espainiako udalerria da, Granadako probintziakoa. 2008an 435 biztanle zituen."}
{"id": "84973", "revid": "1781", "url": "https://eu.wikipedia.org/wiki?curid=84973", "title": "Albu\u00f1an", "text": ""}
{"id": "84975", "revid": "512", "url": "https://eu.wikipedia.org/wiki?curid=84975", "title": "Aldeire", "text": "Aldeire Espainiako udalerria da, Granadako probintziakoa. 2008an 701 biztanle zituen."}
{"id": "84976", "revid": "56334", "url": "https://eu.wikipedia.org/wiki?curid=84976", "title": "Ranger Programa", "text": "Ranger zundak izan ziren, lehendabiziko zunda norteamerikarrak 1960. urtean garatu zirenak Jet Propulsion Laboratory (JPL)-ren bidez eginak eta beraien helburua zen ilargiari argazkiak ateratzea. Bere helburu nagusia, informazioa lortu ilargiaren geruzari buruzkoa beti begiratzen Apollo eta Surveyor programen garapenera.\nZuzendariak JPLko langileak izan ziren NASArekin kordinatutak. Izan ere, proiektuan egondako akatsak egin zuten talde bien arteko loturaren apurketaren hasiera.\nZundak jaurtitzen zituen ibilgailua Atlas-Agena B modukoa zen, eta 9 zunda izan ziren jaurti zituztenak, bakarrik izan zituenak 7, 8 eta 9 emaitza positiboak.\nPrograma honen ezaugarria da, zunda guztiak prestatu zirela ilargiaren kontra talka egiteko, garatu ez zenean, programa honen barruan, behar zen mekanismoa talka arin bat lortzeko. Honen ondorioz, programa honek lortu zituen argazkiak kontatu egiten dira eta ez zituen lortu ilargiaren analisi bat egiteko helburuarekin.\nPrograma honen zundak 6 kamara eraman zituzten barruan, kamarak izan ziren ia berdinak zunda guztietan, izaten aldaketa txiki batzuk lenteetan eta beste ezaugarri optikoetan. Programa honen bidez lortu ziren argazkiak erakutsi zien Apolloren programaren zientifikoei, lortzea ilargiratze eremu egoki bat, ez zela izango hain erraza.\nLurraldea: Ameriketako Estatu Batuak.\nLehendabiziko jaurtiketaren data: abuztuaren 23a, 1961. urtean.\nLehendabiziko zundaren bidalketa: Ranger 01 (irteeran erratu zuena)\nLehendabiziko hegaldia ilargian: Ranger 03, urtarrilaren 28an, 1962. urtean (erratu zuen.)\nLehendabiziko ilargiko inpaktua: Ranger 04, apirilaren 26an, 1962. urtean. (erratu zuen, eta ez zituen datuak bidali)\nBidalitako zunden totala: 09, eta hoietatik 03 lortu zuten misioa burutzea.\nProgramaren iraupena: Ranger programaren bidalketak iraundu zuten 1961 eta 1965. urteen artean.\nProgramaren kostua: $ 170 milioi.\nRanger 03.\nEz zen lortu zundaren ibilbidea zuzentzea, eta horrela frakasatu zuen ilargian talka egiterako momentuan, Ranger 3.a ilargitik 36.800 km.ra ibili zen, eta lortu zuen bidaltzea ilargiaren telebistazko argazkiak. Gaur egun aurkitu dezakegu orbita heliozentrikoan, Marte eta Lurraren artean.\nRanger 04.\nIbilbidearen erdialdean izan zuen zuzenketaren ondorioz ilargiaren kontra talka egin 10 minutu baino lehen ilargiaren argazkiak lortzea eta bidaltzea zuen helburu. Geroago egingo zituen lan zientifiko batzuk. Zundaren Konputadorean izan zuen akatsaren ondorioz ez zuen lortu eguzki plakak zabaltzea, eta zunda ilargiaren kontra talka egin zuen, eta honen ondorioz ez zuen lortu informazio zientifikorik bidaltzea.\nRanger 05.\nIbilbidearen erdialdean izan zuen zuzenketaren ondorioz ilargiaren kontra talka egin 10 minutu baino lehen ilargiaren argazkiak lortzea eta bidaltzea zuen helburu. Geroago egingo zituen lan zientifiko batzuk. Oraindik ez dakiten akats baten ondorioz funtzionatzeko behar zuen energia galdu egin zen. Bateriak bukatu egin ziren 8 ordu geroago. Ilargitik 725 km.ra igaro egin zen. Orbita batean dago, eta saiatzen ari dira energia galdu baino 4 ordu lehenago lortutako datuak lortzen.\nRanger 07.\nRanger 07ak ilargiaren kontra talka egitea lortu zuen, eta 18 minutu lehenago hasi egin zen argazkien bidalketa, guztira bidali egin ziren 4.308 argazki kalitate altua zutenak, azken argazkia bidali zena izan zuen 0.5 metroko resoluzioa. Talkaren abiadura izan zen 2.62 km/segundokoa.\nRanger 08.\nRanger 08 lortu zuen ilargiaren kontra talka egitea, 23 minutu lehenago hazi zen argazkien bidalketaren prozesua. Lehendabiziko argazkia atera egin zen 2,510 km.ra, eta guztira 7137 argazki bidaltzea lortu zen. azkeneko argazkia 1,5ra egin zen. talkaren abiadura 2.60 km/segundokoa izan zen.\nRanger 09.\nRanger 08 lortu zuen ilargiaren kontra talka egitea, 20 minutu lehenago hazi zen argazkien bidalketaren prozesua. Lehendabiziko argazkia atera egin zen 2,636 km.ra, eta guztira 5814 argazki bidaltzea lortu zen. azkeneko argazkia 0.3ra egin zen. talkaren abiadura 2.67 km/segundokoa izan zen."}
{"id": "84977", "revid": "336", "url": "https://eu.wikipedia.org/wiki?curid=84977", "title": "Ramses IX.a", "text": "Neferkara-Setepenra Ramses edo Ramses IX.a, Egiptoko XX. dinastiako zortzigarren faraoia izan zen, bere erregealdiak, K.a. 1126tik K.a. 1108 arte iraun zuelarik.\nRamses IX.aren erregealdia.\nZiuraski, Ramses III.aren biloba izango zen.\n\"1932-1939 Turingo Papiroa\"k, 18 urte eta 4 hilabeteko erregealdi bat izan zuela eta bere erregealdiaren 19. urtean hil zela, I Peret hilabetean, 17 eta 27 egunen artean.\nBere tronu izena Neferkara-Setepenra da, \"Ederra da Raren izpiritua, Raren aukeratua\".\nRamses IX.a, Egiptori, nolabaiteko segurantza eta eragina itzularazten saiatu zen. Asia eta Nubiara bidaiak antolatu zituen, berriz merkataritza ibilbideak irekitzeko, baina Egiptok Asiako lurraldeen gaineko kontrola galdu zuen, oraindik Nubian bere presentzia mantentzen zuen arren.\nEstatua bizkortzen saiatu zen, Karnak eta Heliopoliseko tenpluen zabaltzea babestuz, baina bere erregealdiak, ezegonkortasun politiko eta soziala jasan behar izan zuen. Uzta txarrek, gosete garai bat ekarri zuten, non mendebaldeko basamortuko libiarren erasoek eta mertzenario atzerritarrek, desordenak bizitzen zituzten.\nTebaseko Amonen kleroak, bere botere handia erakusten zuen, eta Amenhotep izeneko Amonen Apaiz Gorenak, bere burua, Karnakeko tenpluko baxuerliebe batzuetan irudikarazi zuen, faraoiaren tamaina berarekin.\nLapurretak Tebaseko nekropolian.\nBere erregealdian, zenbait errege hilobi arpilatuak izan ziren Tebaseko nekropolian. Ondo ezagutzen da, \"Abbott Papiroa\"n erregistratua izan baitzen.\nIkerketa bat zuzendu zuen \"Paser\"rek, ekialdeko Tebaseko (Karnak) alkateak, mendebaldeko Tebaseko alkate zen \"Paueraa\"ren aurka, lapurreta bolada horren erantzule bezala joa izan baitzen, Erregeen Harana hilobi lapurrengandik babesteko bere lana behar bezala bete ez izanagatik. Hala ere, ezinezkoa izan zen Paueraa lapurreta horien erantzule izan zela frogatzea, aurkeztu ziren frogen ondorioz.\nRamses IX.aren hilobia.\nRamses IX.aren hilobia Erregeen Haranean dago (KV6). \"Gaueko liburua\"ren eskenak ditu. Antzinatetik irekia egon da, hilobiko hormetan aurkitzen diren idazkun greziar eta erromatarrek adierazten dutenez.\nPinediem II.ak, XXI. dinastiako faraoia, Ramsesen momia, Erregeen Haranetik Deir el-Bahariko DB320 \"gordelekura\" eramatea agindu zuen, babesteko, non ondoren aurkitua izan zen, 1881ean.\nOndorengoa.\nRamses IX.aren semea zen Mentuherkhepeshefek, ezin izan zuen bere aitaren oinordeko izan, Erregeen Haraneko hilobirik ederrenetako bat duen arren (KV19), hasiera batean, Ramses VIII.arentzako zena, 1817an aurkitu zena. Ramses IX.aren ondorengoa Egiptoko tronuan, Ramses X.a izan zen.\nBere garaiko testigutzak.\nEraikuntzak\nFaraoia aipatzen duten testuak, honako toki hauetan aurkitu dira:"}
{"id": "84980", "revid": "105290", "url": "https://eu.wikipedia.org/wiki?curid=84980", "title": "Brot und Spiele", "text": "Brot und Spiele (Panem et circenses, Ogia eta zirkua, alemanez), Alemaniako erromatar jaialdirik handienaren izena da. Urtero, Alemaniako hiririk zaharrena den Treverisen ospatzen da (erromatarrek Augusta Treverorum deitua). Anfiteatroan, ikuskizun bat dago (antzerkia gladiadore borrokekin), eta terma inperialetan, erromatarren eguneroko bizitza aurkezten da (bizitza zibila zein militarra).\n2006an, jaialdia, \"Deutschland-Land der Ideen\" (\"Alemania, ideia herrialdea\") leihaketaren garaile bat izan zen. 2007an, jaialdiak abuztuko 10etik 12rarte iraun zuen, eta Konstantino I.a Handia enperadorea gai garrantzitsu bat zen, bisitari kopurua errekor berri bat zen: 23.500. 2008an, jaialdia abuztuko 15etik 17rarte iraun zuen."}
{"id": "84983", "revid": "1712", "url": "https://eu.wikipedia.org/wiki?curid=84983", "title": "Ordenagailu eramangarria", "text": ""}
{"id": "84984", "revid": "201", "url": "https://eu.wikipedia.org/wiki?curid=84984", "title": "Programa Ranger", "text": ""}
{"id": "84986", "revid": "105290", "url": "https://eu.wikipedia.org/wiki?curid=84986", "title": "Izatefaltsua", "text": "Izatefaltsua Amurrioko (Araba) heavy metal talde bat da.\nHistoria.\nIzatefaltsua 2004ko udan sortu zen, Arabako Amurrio udalerrian. Izatefaltsuaren musika heavy metal da, haren aldaerak ere \u2014melodikoa, new metal edota trash\u2014 erreferentzia hartuta. 2005eko martxoan grabatu zuten lehendabiziko maketa, eta herrian nahiz inguruetan banatu zen.\n2005eko ekainean Nerbioi Garaiko I. Maketa Lehiaketan hartu zuten parte, eta lehen saria irabazi. Hortik aurrera taldeak konposaketari eta zuzenekoei ekin zien.\n2007ko amaieran, kontzertuak alde batera utzi barik, haien entsegu-lokalean hasi ziren grabatzen beraien lehen lan diskografikoa. Diskoa\nLaudioko Haziak estudioetan grabatu zen. Gorka Ja\u00e9n, maketa grabatzeko arduraduna ere izan zena, eta Izatefaltsua izan ziren ekoizleak.\n2008ko urrian \"Adi\" argitaratu zen, talde berak editatua. Lehen lan honetan heavy metal, thras eta hardcore estiloak dira nagusi. Geroztik, Izatefaltsuak ehun kontzertu baino gehiago eskaini du Euskal Herrian zehar, Berri Txarrak, Anestesia, Kop, Gobernos, Willis Drummond, Non Servium, Eraso, Une... taldeekin batera.\n2015ko apirilean taldeak bere bigarren diskoa atera zuen, \"Zaratak agindu dezan!\", Jabi Palaciosek eta Karlos Osinagak ekoitzia."}
{"id": "84987", "revid": "90204", "url": "https://eu.wikipedia.org/wiki?curid=84987", "title": "Abra Ke Amputar", "text": "Abra Ke Amputar Barakaldoko musika talde bat da, 2005an jaio zena. Egiten duten musika \"Stoned Punk\" da.\nBiografia.\nTaldea 2005an jaio zen, hasiera batean beste izen bat zeukaten \"\"5 Ostias En Tu Cara\" eta oso gutxi iraun zuen. 2007an bildu ziren berriro taldearekin ekiteko baina aldaketa bat izan ziren: Bateria aldatu eta beste izen bat jarri zioten taldeari, \"Abra Ke Amputar\". Une horretan taldea osatzen zuten: Aritz, Asier, Ander eta Igor. Urte horretan lehenengo kontzertuak eman eta lehenengo abestiak ekoiztu zituzten, lehenengo maketa grabatuz modu horretan \"Stoned Punk\"\". 2008ko uztailean Anderrek taldea utzi zuen eta Iban sartu zen bere ordez, gainera kantari bat sartu zen. Irailean Iban taldetik joan behar izan zuen eta gaur egun bezala geratu zen taldea."}
{"id": "84988", "revid": "1545", "url": "https://eu.wikipedia.org/wiki?curid=84988", "title": "Skylab", "text": "Skylab, Estatu Batuen lehenengo espazio estazioa izan zen, Raymond Loewyk diseinatutakoa. Lurraren orbitan egon zen sei urtez, 1973tik 1979ra bitartean hain zuzen ere. Astronautak hiru aldiz joan ziren estaziora, baina, sei urte hauetatik, bakarrik lehenengo bietan izan zituen bisitak. Estazioaren pisua, 75 tonakoa zen, eta espaziora bidali zutenean ez zeukan tripulaziorik. 1973ko maiatzaren 14an bidali zuten, Saturno V (SL-1 misioa) kohetearen laguntzaz. Aireratzean Skylab-ek kalte asko jasan zituen. Eguzki babesak kalteak jaso zituen, meteoritoen aurkakoa ere galdu zuten, eta eguzki plaka nagusia oso kaltetua izan zen ere aireratzearen ondorioz. Meteoritoen aurkako babesa galtzearen ondorioz, eguzki plaken zabalketa ezin izan zuen aurrera egin eta estazioak, tenperatura altuak jasan, eta energia eskasia ere eduki zuen.\nEstazioaren lehenengoko tripulazioa, SL-2 misioan joan zen eta 1973ko maiatzaren 25ean bidali zuten espaziora, Saturno IB ontzian. Honen helburua estazioak jasan zituen kalteak konpontzea izan zen, 28 egun egon zen. Hurrengo misioak, SL-3 eta SL-4 izan ziren. Hauek, 1973ko uztailaren 28an eta 1973ko azaroaren 16an izan ziren. Bi misio hauek guztira 171 egun egon ziren espazio-estazioan. Azkenik, Skylabeko azkeneko tripulazioa 1974ko otsailaren 8an bueltatu zen.\nBost urtez hutsik egon zen (bertaratzeko anezka egokirik ez zegoen eta gainera espazio estazioaren egoera ez zen batere ona) eta azkenik larriki hondatuta Lurreratzea erabaki zuten. Australiatik gertu erori zen 1979ko uztailaren 11an."}
{"id": "84990", "revid": "512", "url": "https://eu.wikipedia.org/wiki?curid=84990", "title": "Praates II.a", "text": "Praates II.a Babilonia konkistatu zuen Mitridates I.a Partiakoaren (K.a. 171-K.a. 138) semea, Partiar Inperioko gobernaria izan zen K.a. 138tik K.a. 128 arte.\nK.a. 130ean, Seleuzidar Inperioko Antioko VII.a Evergetesek eraso zuen. Hala ere, bere hasierako garaipena gora-behera, Antioko garaitua eta hila izan zen Median, gudu batean, K.a. 129an, honek, Eufrates ekialdean seleuzidar nagusitasunarekin amaitu zuelarik. Praatesek Mesopotamia berreskuratu zuen, Seleuziako gobernari, Himero izeneko hirkaniar bat izendatuz. Partiarrek Sirian geratzen ziren Seleuzidar Inperioaren hondakinak bereganatzeko nahia, zapuztu egin zen, erdialdeko Asiatik zetozen nomaden inbasioen ondorioz.\nHain zuzen ere, bitartean, Partia eszitek inbaditu zuten (Baktrianako tokarioak), Antioko VII.ari lagundu ziotenak; Praates II.a hauen aurka joan zen, baina garaitua izan zen eta gudu handi batean hil zen, Media barnean eta inguruan."}
{"id": "84991", "revid": "119347", "url": "https://eu.wikipedia.org/wiki?curid=84991", "title": "Dawn", "text": "NASAk bidalitako eta Kaliforniako JPLk zuzendutako espazio-ontzian datza Dawn misioa. Haren zeregina da Marte eta Jupiter arteko asteroide gerrikoan diren Zeres planeta nanoa eta Vesta asteroidea aztertzea. 2007ko irailaren 27an bidali zuten. 2012-2013 urteen bitartean, Vesta esploratuko du; eta 2015ean, aldiz, Zeres.\nLurretik egindako bi objektuen azterketek diote nahiko konposizio desberdina dutela eta euren sorkuntzatik osorik dirautela, orain dela 4600 miloi urte.\nHasiera batean \"Dawn\"ek bidean hartu eta birabidetu behar izango du 8 hilabeteko denbora tarteaz Vesta asteroidea. Horren ostean, zundak noranzkoa Zereserantz aldatuko du.\nIoi propultsagailu batek (espazioko propultsio sistemetan eraginkor eta aurreratuena) bultzatutako eta helburu zientifiko hutsa duen lehenengo espazio zunda estatubatuarra da.\nJaurtiketa.\nZundaren botaldia programatuta zegoen Delta 7925-H kohete baten bidez Ca\u00f1averal lurmuturrean kokatuta dagoen botaldirako plataforma 17-B-tik egiteko. 2007-ko apirilaren 10ean, Titusville, Florida-ra ailegatu zen zunda, non SPACEHAB Inc.-ko instalazioetan jaurtiketarako prestatu izan zuten. Ekainaren 20rako programatuta zegoen jaurtiketa, hainbat arazoengatik 30a arte atzeratu zuten. Botaldi eremuan apurtu egin zen garabi batek jaurtiketa aste bat atzeratu zuen, uztailaren 7a arte. Gertatutako ezuste gehiagok eta eguraldi txarrak atzeratu zuten uztailaren 8a arte. Ondoren, 15a arte eta azkenean irailaren 26a arte, Martitzerako Phoenix misioaren jaurtiketa saihesteko. Berriz ere eguraldi txarra zela medio, atzerapen berri bat gertatu zen, irailaren 27a arte. Azkenik, zunda botal ahal izan zuten baina ezuste berri bat igarota, itsasontzi baten inbasioa eremuan jaurtiketa baina pixka lehenago. Zundak botaldirako arrapal 11:34ean GMT utzi zuen."}
{"id": "84992", "revid": "512", "url": "https://eu.wikipedia.org/wiki?curid=84992", "title": "Treverisko erromatar zubia", "text": "Treverisko erromatar zubia edo R\u00f6merbr\u00fccke alemanez, Treverisen dagoen erromatar zubia da, Mosela ibaiaren gainean. Alemaniako zubirik zaharrena da. Bere harri pilak, II. mendean datatuak daude. 198 metroko luzera du, eta 13 metroko zabalera."}
{"id": "84994", "revid": "119347", "url": "https://eu.wikipedia.org/wiki?curid=84994", "title": "Valsg\u00e4rde", "text": "Valsg\u00e4rde Fyris ibaitik gertu dagoen etxalde bat da, errege suediarren antzinako egoitza eta Suediako fede jentilaren gune izan zen Gamla Uppsalatik 3 kilometro iparraldera. Gaur egungo etxaldea, XVI. mendekoa da. Honen ospea, Vendelen Aroan datatutako hilerri baten presentzian oinarritzen da, Burdin Aroaren barnean eta bikingoen garaian. Hilerri hau, 300 urte baino gehiagoz aktibo egon zen. Lehen hil itsasontzia, VI. mendean datatua dago, eta azken hilobiak, XI. mendekoak dira.\nKokapena, arkeologoek aurkitu eta industu zuten 1920ko hamarkadan, eta, hilobi hauek baino lehenago, bakarrik Vendelen aurkituak izan ziren, Burdin Aro eskandinaviarreko garai honi izena eman ziona. Hilobiak, printzeenak dira eta beranduago Ingalaterrako Sutton Hoon eta Ekialdeko Anglian aurkitutakoen ia berdin-berdinak.\nZenbait teoria daude, lurperatuen nortasunari dagokionez. Leidangen sistemaren barneko gerlari boteretsuak izan daitezke, edo tokiko gizon indartsuak, merkataritzarekin aberastu zirenak, tokiaren kokapen estrategikoagatik, M\u00e4laren fiordoa eta Tiundaland eskualde garrantzitsuaren artean."}
{"id": "84995", "revid": "105290", "url": "https://eu.wikipedia.org/wiki?curid=84995", "title": "M\u00e4laren", "text": "M\u00e4laren Suediako aintzira bat da, Svealand edo Sveartarren Lurraldean dagoena. Suedia osoko hirugarren handiena da, V\u00e4nern eta V\u00e4tternen ondoren. Bere hedadura, 1140 km\u00b2koa da, eta, bere gehienezko sakonera, 64 metrokoa da. Lakuak, bere urak, Itsaso Baltikoan isurtzen ditu, hego-mendebaldetik zein ipar-ekialdetik, zenbait kanalen bidez. Lakuaren ekialdereneko badia, Estokolmo erdian, Riddarfj\u00e4rden edo Zaldunen Golkoa deitzen da.\nBi uharte handi ditu, Sela\u00f6n, 91 km\u00b2ko hedadura duena eta Svartsj\u00f6landet, 79 km\u00b2koa.\nBi uharte txikiagok, Bj\u00f6rk\u00f6 eta Adels\u00f6k, aztarnategi bikingo bana dute (Birka eta Hovg\u00e5rden, UNESCOk Gizateriaren Ondare izendatu dituenak."}
{"id": "84997", "revid": "58701", "url": "https://eu.wikipedia.org/wiki?curid=84997", "title": "Copoyako Kristoa", "text": "Copoyako Kristoa (), lan artistiko monumental bat da. Egitasmoa, 20 urteko prestaketaren ondoren, Mexikoko Tuxtla Guti\u00e9rrez hirian aurrera eramango da, eta Chiapas estatuko hiriburu modernoaren nortasun berria sendotzen lagunduko du. Diseinua, Gabriel Gallegos eskultore, margolari eta arkitektoarena da.\nLana, gaur egun, oraindik eraikitzen ari da, Vatikanok bermatutako lan bat delarik. Munduan eraikiko den Kristoren estatuarik handiena izango da.\nBere 62 metroko altuerarekin. Guanajuatoko Cubilete Muinokoa eta Noasetakoa baino hiru aldiz handiagoa izango da, Espainiako Palentziako Oteroko Kristoaren bikoitza izango da, Boliviako Cochabamban dagoen Konkordiaren Kristoak baino 22 metro gehiago izango ditu eta Brasilgo Rio de Janeiroko Kristo Berrerosleak baino 16 metro gehiago.\nKanpo estekak.\nWebgune ofiziala"}
{"id": "84999", "revid": "58701", "url": "https://eu.wikipedia.org/wiki?curid=84999", "title": "Potala jauregia", "text": "Potala jauregia (, ) tibetar arkitekturaren eredu gailena eta dalai lamen egoitza da, Lobsang Gyatsok XVII. mendean sortu zuenetik, 1648. urtean zehazki, gaur egun Txinako Herri Errepublikako Tibeteko eskualde autonomoaren hiriburu den Lhasan. Jauregia museoa da gaur egun eta bere basamentuan aurkitzen ziren eraikin administratiboak bota ondoren, bere tokian, Pekingo Tiananmen plaza gogorarazten duen plaza bat eraiki zen.\nUNESCOk Gizateriaren Ondare izendatu zuen 1994an, izendapen hau, 2000 eta 2001 urteetan zabaldua izan zen, bere ondoan aurkitzen diren Norbulingka Jauregia eta Jokhang Tenplua ere hartzeko.\nPotala jauregiaren izena Indiako hegoaldeko Potalaka mendiaren izenetik dator. Potalaka mendia da Avalokite\u015bvara bodhisattvaren bizileku mitikoa; eta Potalaka izenak \u00abdistira\u00bb esan nahi du.\nHistoria.\nVII mendeko Songtsen Gampo Tibetar erregeak Muino gorrian eraikitako jauregi baten gainean eraiki zen Potala jauregia. Oraindik antzinako jauregiaren atal batzuk mantentzen dira, ipar-ekialdean kokaturik dauden bi kapera.\nLobsang Gyatso bosgarren dalai lamak hasi zuen jauregiaren eraikuntza 1645 urtean. Dalai lamaren aholkulari izpirituala zen Konchog Chophelek gobernuaren egoitza ezartzeko toki egokia zela aholkatu zion, izan ere Drepung eta Sera monastegien eta Lhasa hiri zaharraren artean kokaturik baitago. Kanpoaldeko egitura hiru urtean eraiki zuten baina barnealdea egiteko 45 urte behar izan ziren. Dalai lama eta bere gobernua 1649an ezarri ziren Potrang Karpo delakoan (\u00abjauregi zuria\u00bb). Potrang Marpo (\u00abjauregi gorria\u00bb) 1690 eta 1694 artean eraiki zen. XVIII. mendetik aurrera dalai lamaren neguko jauregia izan da.\n1959ko Tibetarren matxinadan jauregia kaltetua izan zen baina 1966ko Txinako Iraultza Kulturalean ez zuen kalterik izan Zhou Enlai Txinako lehendakariak pertsonalki hala eskatuta.\n1994 urtean UNESCOk Gizateriaren Ondare izendatua izan zen eta 200o eta 2001 urteetan Jokhang eta Norbulingka tenpluak gehitu zitzaizkion izendapen honetan.\nArkitektura.\nPotala jauregia Hongshan izeneko mendian dago, 3700 metroko altueran. Ri Marpo (\u00abmuino gorria\u00bb) aldean kokaturik dago, Lhasa haranaren erdian. 410.000 metro karratuko hedadura hartzen du eta, bere eraikitako hedadura, 130.000 metro karratukoa da.\"\nMaldan gogorrean eraikitako hormek hainbat mailatan teilatu lauak eta leiho lerroak ditu eta gotorleku itxura nabarmena ematen diote. Hegoaldeko oinarrian enparantza handi bat dago, hori ere hesitua, hormaz eta atariz josia.\nPotalaren erdigunean dago Potrang Marpo (\u00abjauregi gorria\u00bb). Han daude aurreko dalai lamen kaperak eta aretoak."}
{"id": "85000", "revid": "119347", "url": "https://eu.wikipedia.org/wiki?curid=85000", "title": "Tiananmen plaza", "text": "Tiananmen plaza (; ) Beijingen, 1949az ondoren egindako hirigintza planaren barnean eraikia eta pentsatua izan zen, Txina berriaren ikurra izanez. Bere eraikuntzarekin, lotura politiko ekitaldi masiboak egin ahal izateko lautada handi bat eraikitzea nahi izan zen, Sobietar Batasuneko Mosku hiriburuko Plaza Gorrian egiten zirenen antzerakoak, horren tradiziorik, ordu arte Txinan ez zegoelarik.\nTiananmen plaza, munduko plazarik handiena da, iparraldetik hegoaldera 880 metro eta ekialdetik mendebaldera 500 metro baititu, guztira 440.000 m\u00b2.\nPlaza, Hiri Debekatuaren hegoalde-iparralde ardatza jarraituz eraikita dago. Erdian, harrizko obelisko bat altxatzen da, Herriaren Heroientzako Monumentua, 38 metroko altuera duena, eta Mao Zedong presidenteak egindako idazkun bat, non \"Herriaren heroiak hilezkorrak dira\" irakur daitekeen. Ezkerretara eta eskuinetara, bi eraikin garrantzitsu eraiki ziren, sobietar estilokoak. Horietako bat, Herriaren Areto Handia da, eta, bestea, Historia eta Iraultzaren Museo Nazionala. Plazan, Mao Zedongen mausoleoa ere dago, bere aurrealdeko bi zatietan, Herriaren Heroien Aldeko Monumentua eta nekazari, soldadu, langile eta ikasleen eskultura multzoak aurretik dituela.\nPlaza, 1989an, Tiananmen Plazako Matxinada egin zen tokia izan zen."}
{"id": "85005", "revid": "63274", "url": "https://eu.wikipedia.org/wiki?curid=85005", "title": "Monumentu", "text": "Monumentu bat (latinez \"monumentum\", \"oroitzapen\"), justifikatutako balio artistiko, historiko edo soziala duen arkitektura lan oro da. Hitza, jatorrian, pertsonaia edo gertaera garrantzitsu baten omenez egiten zen eraikina adierazteko soilik erabiltzen zen, baina, hedapenez, hirigune edo landagune batean dagoen edozein eraikin historiko ere jaso du bere esanahian. Antzinatean, hitz hau bereziki hilobi-izaerako obrak adierazteko erabiltzen zen, eta Erromatar Inperioaren garaian, enperadoreari eta, orokorrean, bere gorteari eskainitakoa zen estatua edo obelisko bat izan ohi zen.\nXX. mendearen amaieratik, eta ondare historikoari dagokion nazioarteko araudiaren erregulazioaren ondoren, kontzeptua hedatu da balio bereziko toki edo gertaera naturalak eta interes zientifiko, tekniko edo soziala duten lanak barnebiltzeraino.\nErregulazio juridikoa.\nEspainian.\nEspainian, monumentua, \"Kultura Intereseko Ondasun\" kalifikazioaren barnean dauden bost mailetako bat da, Espainiako Ondare Historikoari buruzko Legean (16/1985 Legea, 1985eko ekainaren 25ekoa) xedatu denez.\nFrantzian.\nFrantzian, \"monumentu historiko\" izendapena ematen die Kultura Ministerioak garrantzi historiko edo arkitektonikoa duten ondasunei.\nOrdezkaritza.\nSarri, monumentu klasikoenak (gotorleku, santutegi edo jauregiak), hiri edo nazio baten ikur bezala hartzen dira, eta identifikazio geografikoko bereizgarri suertatzen dira askotan. Honela, Florentziako Palazzo Vecchioa, Sevillako Giralda, Madrilgo Alcalako Atea, Granadako Fonelas herriko armarrian agertzen den Brontze Aroko estela, eta, Euskal Herriaren kasuan, Guggenheim Bilbao Museoa Bilbon, Loiolako Santutegia Azpeitian, Arantzazuko santutegia O\u00f1atin, edo Gasteizko Andre Mariaren katedrala eta Andre Maria Zuriaren plaza Gasteizen, aipaturiko herri eta hirietako ikur dira."}
{"id": "85020", "revid": "6950", "url": "https://eu.wikipedia.org/wiki?curid=85020", "title": "Mendimotza", "text": "Mendimotza, edo Mendimotxa, Nafarroa Beherean dagoen mendi bat da, Pirinioetako Adartza mendilerroan. Bere garaiera, 1237 metrokoa da, eta, garaiera honekin, Adartza mendilerroko bigarren mendirik garaiena da, mendilerroari izena ematen dion Adartzaren ondoren, hau, 1250 metrokoa.\nAbiapuntuak.\nTontor honetara iristeko, ohikoena, Ehunzaroi lepora iristea, Luzaide zein Bankatik. Hemendik, iparralderantz hartzen da ur banaketa lerroan bertan, nazioarteko mugan dagoen hesia jarraituz. Lehenik, Usubieta muinotxora eta Usubieta lepora iristen da. Hemendik, gailurra, harritsuago bihurtzen da Mendimotzaren tontorrerantz.\nArnegitik, iparralderantz jo behar da, Erramuntoko bordaren gailurrera iristeko, Artxaro edo Zurrusta labarraren gainean dagoena. Orduan, Zurrusta gaina, ezkerretik inguratu edo igo egin daiteke, baita Aitzmeaka muinoa ere, Akorraineko lepoa izeneko lepora iristeko. Hurrengoko kora inguratuz, Madariako lepora iristen da, nondik Urkularte lepora eta handik gertu dagoen tontorrera iristen den, zuzenean ere bertara iris daitekeena. Uneoro, mugalerroa, ezkerretara geratzen da."}
{"id": "85023", "revid": "336", "url": "https://eu.wikipedia.org/wiki?curid=85023", "title": "Ramses VIII.a", "text": "Usermaatra-Akhenamon Ramses-Setherkhepshef-Meriamon edo Ramses VIII.a, Egiptoko XX. dinastiako zazpigarren faraoia izan zen. Bere erregealdia, K.a. 1129tik K.a. 1126 arte hedatu zen.\nErregealdia.\nZiuraski, Ramses III.aren semea. Bere erregealdiak urte bete baino gutxiago iraun zuen, ziuraski, hiru hilabete eta 19 egun soilik, dinastia honetako faraoirik ezezagunena delarik. Bere erregealdiko data bakarra baino ez da ezagutzen, 1. urteko Peret hilabeteko 2. eguna, \"Kienebu\"ren hilobian grabatua, Tebasen.\nBere garaiko testigutzak.\nBere erregealdiari buruzko erreferentziak, honako toki hauetan daude:\nBere hilobia, XX. dinastiako faraoi guztienetatik, oraindik identifikatu ez den bakarra da. Bere momia ez da aurkitua izan. Adituren batzuk, Ramses IX.aren seme zen Mentuherkhepeshef printzearen hilobia, KV19a, Ramses VIII.arentzat eraikitzen hasi zela iradoki dute, baina ezegoki bihurtu zen errege bihurtu zenean."}
{"id": "85024", "revid": "4380", "url": "https://eu.wikipedia.org/wiki?curid=85024", "title": "Florentino Perez", "text": ""}
{"id": "85025", "revid": "336", "url": "https://eu.wikipedia.org/wiki?curid=85025", "title": "Upuat", "text": "Upuat edo Upuaut \"bideak irekitzen dituena\", Duateko jainkoa da, hil jainkoa eta gerrarena egiptoar mitologian.\nIkonografia.\nBuru zuridun zakur edo txakal beltz eran irudikatua izan zen, bandera baten gainean, hanken alboetatik irteten diren uraeus bat edo birekin. Bere gerlari ezaugarriak, mazo eta arku bat izan ziren. Greziarrek, otso bezala interpretatu zuten, hemendik, bere hiri den Likopolisen izena datorrelarik\nMitologia.\nUpuat, jatorriz, Abidoskoa da, Goi Egipton, baina Bi Lurren batasuna sinbolizatu zuen, Osiris zen hil jainkoa, nekropolietako eta Duatekoa, baina, XII. dinastiaren hasieran, bere funtzioak, Duatera mugatu zituzten, Upuatek, hil jainko bezala bere funtzioak hartuz.\nGerlari bezala, Osirisi, honen urrutiko lurraldetarako bidaiara lagundu zion. Soldaduek deitzen zuten, babes zitzan eta bideak ireki ziezazkien, Raren eguzki txalupan eta Duatean egiten zuen bezala.\nUpuatek, neguko solstizioa sinbolizatzen zuen.\nSinkretismoa.\nAbidosen, Isis eta Osirisen semea da, Horusekin sinkretismo argian. \"Abidosko Jaun\" bezala, Anubis ordezkatzen du hiri honetan. Osirisen forma bat bezala barneratua izan zen, eta itxura honekin, \"Sekhem-Tauy\" deitzen zaio, \"Bi Lurren Aita\".\nEpitetoak.\n\"Bideak irekitzen dituena\" deitua izan zen, hildakoen izpirituen mendebaldeko basamortutik Duaterako gidari bezala, eta \"Lur Sakratuko Jauna\", nekropoliei erreferentzia eginez.\nGurtza.\nBere gurtza, Asiut edo Likopolisen jatorria duena, Abidosen ere praktikatu zen, \"Jenti-Amentiu\" bezala, \"Mendebaldeko Jauna\". Sais, Heliopolis, Menfis eta zenbait nekropolitan ere gurtua izan zen. Manifestazio militar, erlijioso eta zibil guztien buru zihoan. Honela, ospakizunik garrantzitsuenen aurretik zihoan, Heb Seda eta \"Osirisen Misterioak\", Abidosen.\nBitxikeriak.\nUpuaut, (), bere etimologia dela eta, lehen aldiz, Keopsen piramideko erreginaren ganberako aireztatze hodiak esploratu zituen urrundik gidatutako robotarentzat aukeratu zen izena da. National Geographicen dokumental ospetsu batean erakutsia izan zen."}
{"id": "85026", "revid": "336", "url": "https://eu.wikipedia.org/wiki?curid=85026", "title": "Vespasiano eta Titoren tenplua", "text": "Vespasiano eta Titoren tenplua (latinez \"templum divi Vespasiani\") Erromako Foroan dagoen tenplua da. Tito enperadoreak hasi zuen eraikitzen 79an eta Domiziano enperadoreak amaitu zuen 87an, jainkotutako bere aita eta anaiaren omenez.\nOndoko Saturnoren tenplua eta Konkordiaren tenpluaren artean dago. Toki falta, zabaletara luzetara baino gehiago hedatzean islatzen da (23x33 metro), baita harmailadia, pronaoseko korintiar ordena eta 15,70 metroko sei zutabeen artean kokatua egotearen anormaltasunean ere, zutabe horietako hiru, eraikinaren angeluan aurkitzen direnak, egundaino mantendu direlarik."}
{"id": "85028", "revid": "336", "url": "https://eu.wikipedia.org/wiki?curid=85028", "title": "Melkisedek", "text": "Melkisedek (\u05de\u05b7\u05dc\u05b0\u05db\u05b4\u05bc\u05d9\u05be\u05e6\u05b6\u05d3\u05b6\u05e7 / \u05de\u05b7\u05dc\u05b0\u05db\u05b4\u05bc\u05d9\u05be\u05e6\u05b8\u05d3\u05b6\u05e7, hebreera estandarra Malki-\u1e93\u00e9deq / Malki-\u1e93\u00e1deq, hebreera tiberiarrez Malk\u00ee-\u1e63\u00e9\u1e0feq / Malk\u00ee-\u1e63\u0101\u1e0feq) Itun Zaharrean, Uholde Nagusiaren ondoren, Abrahamen garaian bizi izan zen apaiz goren, profeta eta buruzagi nabarmen bat izan zen. Salem (Jerusalem)go errege, Bake Erregea, Justizia erregea (Melkisedek hitzaren hebreerazko esanahia), eta Jainko Gorenaren apaiz deitu zitzaion. Erreferentzia hau, xehetasun gutxirekin, Hasieran 14:17-20an agertzen da.\nApaiza eta erregea.\nMelkisedek, Biblian erregistratutako lehen hamarrenaren apaiz hartzailea da, Abrahamek emana. Lehen apaiz-erregea ere bada. Funtzio bikoitz hau, ondoren, Jainkoak debekatu zuen. Zenbakiak 3:10\nHonek, faltsukeria bat dela frogatzen du, beraz. Abrahamek hamarrena eman zion apaiz goren bat baitzegoen, Melkisedek.\nBerdin gertatzen da, Jesusi, Melkisedeken antzera apaiz bezala erreferentzia egiten dionean, honek, Aaron, Jainkoaren aurrean apaizgotza ez dela, frogatzen duelarik, baizik eta gizakien aurrean.\nJesusen apaizgotza, Melkisedekenarekin alderatzen da Hebrearrak 6:20n, honek ere ez baitu ez hasiera ez amaierarik, eta, aldi berean, errege delako, Jesus, Judaren tribukoa zen arren, eta ez Leviren tribukoa, apaiz izateko behar zen bezala (Hebrearrak 7:11-14). Hau, Salmoak 110ean iragarria da (bigarren bersetean bere erregealdia eta laugarrenean apaizgotza).\nTestu gnostikoak.\nArtikulu nagusia: Nag Hammadiko Eskuizkribuak\n\"Melkisedek\" Nag Hammadiko IX. kodexaren lehen idazkiaren izenburua da (NH IX 1-27). Zulo handiak dituen testu kopto bat da, jatorrian grezieraz idatzia, ziur aski Egipton III. mendean.\nTestuak, tradizio judutar, kristau eta gnostikoen nahasketa bat islatzen du. Bere Melkisedeken aurkezpena, horren adibide on bat da: ez da bakarrik \"Jainko Gorenaren Apaiz\" agurea bakarrik, Itun Zaharrean bezala, baizik eta apaiz goren eskatologiko eta gerlari \"sakratu\" bezala ere agertzen dela.\nBere erreferentzia kristologiko ugariengatik, dozetismoaren gaineko ezadostasunagatik, eta hebrearrentzako gutunaren bere exegesi harrigarriarengatik, tratatu honek, setita gnostikoen kristautzearen muturreko froga bat irudikatzen du. Bere edukia zentzuzkoa da, eta bere itxura apokaliptikoa gora-behera, nagusiki liturgikoa da eta elkarteari bideratua.\nMelkisedek, bere apaizgotza bezain betiereko bezala agertzen da. Munduan egon da denboraren hasieratik, eta amaiera arte geratuko da. Argiztaturiko arimek igotzen duten eskaileran lehen koska da."}
{"id": "85029", "revid": "4380", "url": "https://eu.wikipedia.org/wiki?curid=85029", "title": "I\u00f1igo Leiza", "text": ""}
{"id": "85030", "revid": "6327", "url": "https://eu.wikipedia.org/wiki?curid=85030", "title": "Jesus Eguiguren", "text": ""}
{"id": "85032", "revid": "75584", "url": "https://eu.wikipedia.org/wiki?curid=85032", "title": "Oxel Erostarbe", "text": "Oxel Erostarbe Tubilla (Elgeta, Gipuzkoa, 1979) euskal herritar politikaria da. Geografian lizentziaduna da.\nElgetakoa alkatea izan zen 2007-2011 eta 2011-2015 agintaldietan.\nBatasunaren sorrera prozesuan parte hartu zuen. Barne demokrazia eta indarkeriaren inguruan hartutako planteamenduak medio Aralarreko kide egin zen. 2006tik 2011ra Aralar alderdiko Gipuzkoako koordinatzailea izan zen.\nIX. legegintzaldian eusko legebiltzarkidea izan zen.\n2011ko apirilaren 4an Aralarrek alderditik kanpo geratzen zela adierazi zuen, Gasteizko Parlamentuan alderdiaren diziplina ez jarraitzearren.[1] Geroago, Uztailaren 31n legebiltzarkide kargua utzi zuen."}
{"id": "85038", "revid": "119347", "url": "https://eu.wikipedia.org/wiki?curid=85038", "title": "2008ko Greziako istiluak", "text": "Greziako 2008ko istiluak abenduaren 6an hasi ziren, Atenasko Exarcheia auzoan Greziako Poliziako indar berezietako (Epaminondas Korkoneas) kide batek Alexandros Grigoropoulos 15 urteko gaztea () tiroz hil zuenean. Gertaera horrek kale-istilu eta enfrentamendu larriak eragin zituen abenduaren 7ko goizean Atenasko kaleetan.\nIstiluetan gazteek poliziari aurre egin zioten barrikadak jarriz eta molotov koktelak jaurtiz. Halaber, hainbat saltoki eta eraikin ere eraso zituzten. Istiluok Tesalonika Greziako bigarren hirira hedatu ziren, baita beste hainbatera ere.\nAbenduaren 8an, ezkerreko alderdiek deituta, milaka lagunek manifestazioa burutu zuten Atenasko kaleetan zehar hilketa salatu eta klase politikoaren aurka azaltzeko. Liskarrek beste hirietara zabaltzen jarraitu zuten.\nGrebak.\nUnibertsitateetako irakasleek hiru eguneko grebara deitu zuten. Ikasle mugimenduak ere hainbat lan-uzte antolatu zituen.\nAbenduaren 10erako greba orokorrerako deialdia zabaldu zen Grezia osoan, \"Karamanlis-en gobernuaren eta krisi ekonomikoaren aurka\".\nIstiluen eta protesten kokalekua.\nAlexandrosen hilketa salatzeko istiluak, Atenaseko eta Greziako beste hirietara zabaldu ziren. Bien bitartean, Europa eta Munduko beste zenbait hiritan ere protestak antolatu ziren."}
{"id": "85040", "revid": "105290", "url": "https://eu.wikipedia.org/wiki?curid=85040", "title": "Explorer 1", "text": "Explorer 1, ofizialki Satellite 1958 Alpha izenarekin ezagutua, estatubatuarrek Lurraren orbitan jarritako lehenengo satelite artifiziala izan zen. 1958ko urtarrilaren 31ko 22:48 EST orduan aireratu zen (1958ko otsailaren 1eko 03:48 GMT) Ca\u00f1averal lurmuturretik, Juno kohete baten barnean. Satelite hau, sobietar batasunetik 4 hilabete lehenago abiatutako Sputnik misioaren erantzuna izan zen, lehia espazialari hasiera emanez.\nHistoria.\n1957ko urrian sovietarrek jaurtitako Sputnik sateliteak mundua aldatu zuen bat-batean. Estatubatuarrek atzeratuak geratzen zirela sentitu zuten, bereziki beraien lehen saiakeraren, Vanguard kohetearen, porrotaren ondoren. Estatubatuarren buruan zeuden Wernher von Braun, William Pickering eta James Van Allen zientifikoek honi erantzuna eman zioten; Jupiter C kohetearekin 1958ko urtarrilaren 31n Explorer 1 satelitea jaurtikiz.\nEzaugarriak.\nExplorer 1 satelitea ez zen batere handia, 203 cm-ko luzera zuen, 15.9 cm-ko diametroa eta 14 kg-ko pisua. Orbitara joan eta lurrera datu zientifikoekin bueltatu zen. 3 hilabeteetan egin zen satelitea.\nExplorer 1aren instrumentu zientifiko nagusia izpi kosmikoen detektagailua zen, eta hau atmosferan zegoen erradiazioa neurtzeko zegoen diseinatua. James Van Hallen doktoreak egin zuen esperimentu hau, eta helburua lortu zuen, nahiz eta izpi kosmikoen kopurua espero izandakoa baino txikiagoa izan. Sateliteak beste instrumentu zientifikoak ere bazeuzkan, adibidez bere itxura simetrikoari esker, gaineko atmosferako dentsitatea determinatzeko erabili zen. Beste instrumentuetako batek mikrometeoritoak bilatu zituen eta mikrofono batek hauen kolpeak grabatu. Mikrometeorito hauetako batek kable bat apurtu zuen, eta konexio elektrikoak grabatu zituen. Bestalde, aireratzean, beste bi kable apurtu ziren, baina sateliteak 60 egunez ondo funtzionatu zuen. 11 egunetako denbora tarte batean, 145 kolpeetako erregistroa hartu zuen sateliteak, (1958ko otsailaren 1etik 1958ko otsailaren 12ra).\nExplorer 1 satelitearen bateriak 1958ko maiatzaren 23an agortu ziren, eta 1970eko martxoan lurrera sartzean atmosferarekin erretako lehen satelitea bihurtu zen."}
{"id": "85043", "revid": "114815", "url": "https://eu.wikipedia.org/wiki?curid=85043", "title": "Elebakartasun", "text": "Elebakartasuna hizkuntz bakarra hitz egitea da, elebitasunaren eta eleaniztasunaren kontrakoa. Kanadako zientzialari talde batek egindako ikerketaren arabera, hizkuntza bakarra hitz egiten dutenek zahartzaroan eleaniztunek baino dementzia edo alzheimerra jasateko aukera handiagoak dauzkate.\nHiztun elebakarra hizkuntza bakar batean soilik mintzatzen den pertsonari dao."}
{"id": "85045", "revid": "46380", "url": "https://eu.wikipedia.org/wiki?curid=85045", "title": "Jose Maria Larrauri", "text": "Jose Maria Larrauri Lafuente (Gasteiz, Araba, 1918ko martxoaren 4a - Gasteiz, Araba, 2008ko abenduaren 9a) Gasteizko gotzain emeritua zen. 1979tik 1995era arte Gasteizko gotzain izan zen.\nBiografia.\nGasteizko Florida kaleko eskola nazionaletan eta San Viator ikastetxean burutu zituen lehenengo ikasketak. Betidanik izan zuen harreman estua Eliza Katolikoarekin, gaztetan San Migel Parrokiako Gazte Elkartearen sortzaileetako bat izan baitzen. Ondoren Zuzenbide Zibila ikasten hasi zen eta banketxe batean egin zuen lan hainbat urtez.\n1942an apaizgaitegian sartu eta 1948an apaiztu zen. Arabako zenbait herrietan parroko izan ondoren, 1950ean, Albacetera joan zen Tabera gotzainaren laguntzaile bezala. 1970ean, Iru\u00f1eko elizbarrutira joan zen Tabera kardinalari laguntzera.\n1974an Espainiako Misio Lanen buru izendatu zuten, eta kargu horretan egon zen 1979ko martxoaren 30era arte, Gasteizko gotzain kargua hartu zuen arte. 1995eko irailaren 8an laga zion Gasteizko gotzain izateari."}
{"id": "85046", "revid": "932305", "url": "https://eu.wikipedia.org/wiki?curid=85046", "title": "Jose Maria Larrauri Lafuente", "text": ""}
{"id": "85047", "revid": "512", "url": "https://eu.wikipedia.org/wiki?curid=85047", "title": "Abanto (Zaragoza)", "text": "Abanto Zaragozako probintziako udelarria da."}
{"id": "85048", "revid": "1491", "url": "https://eu.wikipedia.org/wiki?curid=85048", "title": "Robin Williams", "text": "Robin McLaurin Williams (Chicago, Illinois, 1951ko uztailaren 21 - Tiburon, Kalifornia, 2014ko abuztuaren 11) estatubatuar umorista eta aktorea izan zen. 1997an Taldeko aktore onenaren Oscar saria irabazi zuen. Horrezaz gainera, bi Emmy, sei Urrezko Globo, Aktoreen Sindikatuko (SAG) bi sari, eta bost Grammy jaso zituen bere ibilbidean.\nBizitza.\nRobin Williams McLaurin Chicagon jaio zen, AEBetako Illinois estatuan, 1951ko uztailaren 21ean. Ez haurtzaroan, ez nerabezaroan, ez zuen antzezteko interesik adierazi; aitzitik, ikasketetan eta kiroletan gogobildurik jardun zen. 1967an Williamstarrak Kaliforniako Marin konderrira aldatu ziren. Bertako ikastetxean piztu zitzaion antzerkirako interesa. Horren ondorioz, ikasketak utzi egin zituen, aktore karrera hasteko. Halabeharrez, New Yorkeko \"Juilliard School\" eman zuen izena, oso prestigio handia zuen interpretazio akademian. Hiru urte geroago, Kaliforniara itzuli eta San Frantziskon kokatu zen, umorezko antzezlanak egin nahian. 1976an, proba bat egin zioten eta antzerki horretan hartu zuten; hortxe hasi zen aktore ibilbidean. 1978-1982 bitartean, \"Mork &amp; Mindy\" telesailean lan egin zuen: arrakasta handia lortu eta zineman ere hasi zen.\n1987-1991 bitartean, film batzuetan parte hartu zuen eta hiruri esker, Oscar Sarietako izendapena jaso zuen, gizonezko aktore onenaren sailean. Lehena \"Good Morning, Vietnam\" izan zen; film horretan, irrati esatari batena egin zuen, Vietnamgo Gerraren garaian. \"Dead Poets Society\" filmarekin jaso zuen bigarren izendapena: literatur irakasle baten papera zuen; hirugarrena \"The Fisher King\" izan zen: han, arlote baten rola antzeztu zuen. Ahotsa eta doinua aldatzeko zuen talentuari esker, paper barre eragingarriak egin zituen, adibidez, \"Mrs. Doubtfire\". 1990eko hamarkadan, rol askotarikoak izan zituen, batzuetan komikoak, beste batzuetan dramatikoak... 1997an, Taldeko gizonezko aktore onenaren Oscar saria irabazi zuen \"Good Will Hunting\" filmarekin.\nBizitza pertsonalari dagokionez, 1978ko ekainaren 4an, Valerie Velardirekin ezkondu zen; seme bat izan zuten, Zachary Pym (Zak, laburtuta), 1983ko apirilaren 11n jaioa. Williams eta Verlardi 1988an dibortziatu ziren. 1989ko apirilaren 30an, bere seme umezain Marsha Garcesekin ezkondu zen. Bi haur izan zituzten: Zelda Rae (1989ko abuztuaren 30ean jaioa) eta Cody Alan (1991ko uztailaren 25ean jaioa). 2008ko martxoan dibortziatu ziren."}
{"id": "85049", "revid": "336", "url": "https://eu.wikipedia.org/wiki?curid=85049", "title": "Voyager 1", "text": "Voyager 1 zunda espaziala 1977ko irailaren 5ean jaurti egin zen Ca\u00f1averal lurmuturretik Titan IIIE-Centaur kohete batez. Jupiterrera bere arreba zunda handia Voyager 2 (16 egun lehenago jaurtia) baino lehenago ailegatu zen jaurtiketan aurkitutako orbita berezi bati esker. Hasiera batean, Voyager 1 Mariner programan parte hartu behar zuen, Mariner 11 izenaz.\nIbilbidea.\nVoyager 1 proiektua NASAko arrakastatsuenetariko bat da. Misioa 1970ko hamarkadan planeten kokapen geometriko berezi bati abantaila ateratzeko diseinatu zen. Jupiter, Urano, Saturno eta Neptunoren kokapenak, 175 urtetik behin ematen dena, zundari bide planeta bakoitzaren ondotik pasatzeko aukera ematen zuen. Bide batez, planeta behatzeko, planetaren analisia egiteko eta planetaren bulkada grabitazionala erabiltzeko, hurrengo bidaia-tartera ailegatzeko, aukera ematen zuen. Zundaren propultsatzaileak zundaren norabidean zuzenketa txikiak egiteko besterik ez ziren erabili.\n2007ko abuztuaren 10erako Voyager 1 Eguzkitik 15.490 milioi kilometrotara zegoen (9.6 bilioi milatara; 14,36 argi-orduetara edo 103.6 UAtara), Heliofunda izeneko erregio espazial batera ailegatuz. Distantzia horretara seinaleek 14 ordu behar zuten JPLra ailegatzeko Pasadenara (Kalifornia). Zunda ibilbide hiperbolikoan doa gaur egun. Pioneer 10, Pioneer 11, New Horizons eta Voyager 2 eta Voyager 1 dira gaur egun dauden izarrarteko zundak.\nUrrezko Diskoa.\nZunda honetan nahiz Voyager 2an estralurtar bizi forma adimendun batek topa ditzan Urrezko Disko bana doaz.\nJupiter.\n1979ko urtarrila zundak Jupiterreko lehenengo argazkiak atera zituen eta hurbiltasun handiena (278.000 km) lortu zuen planetarekin ere. Jupiterreko misioan 19.000 argazki atera egin zituen, apirilara iraun zuen periodo batean.\nLortutako erresoluzio handienari esker, lortutako hurbiltasuna zela eta ilargien, eraztunen, eremu magnetikoaren eta Jupiterren erradiazio kondizioen behaketa guztiak 48 ordutan egin ziren gutxi gora-behera.\n18.640 km-tara hurbildu zen Jupiterren Io Ilargira eta lehenengo aldiz behatu ahal izan zuen aktibitate bolkanikoa Lurratik kanpo, Pioner 10 eta Pioner 11 ikusi ezin izan zuten gauza bat.\nSaturno.\nBizkortua Jupiterren eremu grabitatorioari esker zundak Saturnora ailegatu zen azaroak 12an 1980. urtean 124.200 km-tara hurbilduz. kasu honetan, estruktura konplexuak deskubritu zituen bere eraztunetan eta datuak lortu zituen Saturnoren atmosfera eta ilargi handienari buruz, Titan, 6500 km baino gutxiagoetara pasatu zuenari. Satelite honetan deskubritutako atmosfera dela eta, misioaren kontrolatzaileek erabaki zuten gehiago hurbiltzea satelitera, modu honetan Urano eta Neptunora bidaiak sakrifikatuz (hala ere honek ez zuen inolako arazorik suposatu, bere arreba Voyager 2 geroago bisitatu baitzituen).\nBigarren hurbilketa honen ondorioz, Titanek zundaren bultzada grabitatorioa handitu zuen zunda gustiz urrunduz, eta hau misioaren bukaera izan zen.\nVoyager 1-en gaur egungo egoera.\nZunda, gaur egun, gure sistemaren ertzean dago, Lurretik urrunen dagoen zunda izanda, Voyager 2-rekin batera. Bere bidaia jarraituko du, izarrarteko espazioan guztiz sartuz (izarrarteko espazioa hurbileneko izarren eztanda jarraiek botatako material kanporatuez beteta dago, eta Voyager 1 eta 2 izango dira gizakiak sortutako lehenengo objektuak espazio hori zeharkatzen). Egun bakoitzean gutxi gora-behera 1.6 milioi km eginez izarrarteko espazio hori zeharkatu dezake 10 urtetan. Bizitza horren luzea izatearen arrazoia barnean daramatzan erradioisotopo-sorgailu termoelektrikoak dira, orain arte 15.000.000.000 km egitera eta 32 urte izatera lagundu diotenak."}
{"id": "85050", "revid": "56334", "url": "https://eu.wikipedia.org/wiki?curid=85050", "title": "James Woods", "text": "James Howard Woods (Vernal, 1947ko apirilaren 18a - ), Estatu Batuetako aktorea da.\nTelebistan askotan egin du eta zenbait bideo-jokotarako ahotsa ere jarri du."}
{"id": "85051", "revid": "336", "url": "https://eu.wikipedia.org/wiki?curid=85051", "title": "Julie Newmar", "text": "Julie Chalene Newmar (Los Angeles, Kalifornia, Ameriketako Estatu Batuak, 1933ko abuztuaren 16a - ) aktore, dantzari eta abeslari estatubatuarra da. Ezaguna da \"Batman\" telesailean Catwomanen papera antzezteagatik.\nBiografia.\nGaztaroa.\nJulie Newmar Los Angelesen (Kalifornia) jaio zen. Helen Jesmer eta Donald Newmeyerren hiru seme-alabetatik zaharrena da. John Marshall ikastetxean graduatu zen.\nIzenez aldatu baino lehen, bere lehendabiziko agerraldiak \"Slaves of Babylon\" (1953) eta \"Serpent of the Nile\" (1953) filmetan izan ziren. Gainera, \"The Band Wagon\" eta \"Demetrius and the Gladiators\" filmetan dantzatzeaz gain, Los Angelesko Operarekin dantzatu zuen. Halaber, Universal Studiosen koreografoa eta dantzaria izan zen.\nBizitza.\n1950eko hamarkadaren hasieran Louis L'Amour eleberrigilearekin harreman sentimentala izan ondoren, 1977ko abuztuaren 5ean J. Holt Smith abokatuarekin ezkondu zen, baina 1984an banandu ziren. Berarekin, seme bat izan zuen, John Jewl Smith.\nPantien asmatzailea eta ondasunen inbertitzailea.\n1970eko eta 1980ko hamarkadetan Newmarrek bere panti marka propioa asmatu eta merkaturatu zuen, \"Nudemar\", baita bularretakoak ere egin zituen.\n1980ko hamarkadan UCLAn ikasi ondoren, Newmarrek Los Angelesko ondasunetan inbertitzen hasi zen."}
{"id": "85052", "revid": "119347", "url": "https://eu.wikipedia.org/wiki?curid=85052", "title": "Corpus Iuris Civilis", "text": "Corpus Iuris Civilisa (Zuzenbide Zibilaren lege-bilduma latinez), batzuetan baita ere Justinianoren Kodea deitua, historiako zuzenbide erromatarreko laburbilketarik garrantzitsuena da. 529 eta 534 urteen artean egin zen Justiniano enperadore Bizantziar Inperioaren aginduz, eta Triboniano legegizonaren gidaritzapean."}
{"id": "85054", "revid": "98220", "url": "https://eu.wikipedia.org/wiki?curid=85054", "title": "Max von Sydow", "text": " (Vernal, 1929ko apirilaren 10 - Seillans, 2020ko martxoaren 8a), Suediako aktorea izan zen.\nBere karreraren hasiera Ingmar Bergmanekin lan egin bazuen ere, laster hasi zen Europako beste herrialdetan zein Ipar Amerikan lan egiten. Hainbeste aldiz lan egin zuen etxetik kanpo non Frantziako nazionalitatea ere lortu baitzuen.\nZinema munduan oso estimatua eta ospe bikaina duen aktorea da, ez bakarrik ikusleen eta zinezaleen artean bakarrik, aktoreen artean ere antzezpen eta erregistro ugariz osaturiko bere ibilbidea goraipatuenetakoa da, horregatik lankideek sekulako begirune profesional handia diote."}
{"id": "85137", "revid": "499", "url": "https://eu.wikipedia.org/wiki?curid=85137", "title": "Magallanes (misio espaziala)", "text": ""}
{"id": "85141", "revid": "201", "url": "https://eu.wikipedia.org/wiki?curid=85141", "title": "Magallanes (espazio zunda)", "text": ""}
{"id": "85188", "revid": "119347", "url": "https://eu.wikipedia.org/wiki?curid=85188", "title": "Arabar bola jokoa", "text": "Arabar bola jokoa garai batean (dioten arabera XVII. mendetik aurrera) Araba osoan zehar oso zabalduta zegoen herri-jokoa da. Ia herri guztiek (Gasteiz barne) zuten bolatokia: herriko plazan edo eliza ondoan kokatuta zegoen; normalean kanpoan, aterperik gabe eta lurrean bertan eginak ziren.\nBatez ere, igandetan edo jai egunetan herrietako biztanleek jokatu ohi zuten, elizatik atera eta gero, apustuak egiten edo besterik gabe denbora emateko asmoz.\nJoko honen jarduera neurri handi batean galdu bazen ere, inoiz ez da erabat desagertu, are gehiago, egun, berreskuratzen ari da pixkanaka jokatzeko ohitura: Hainbat lekutan bolatokiak berritu eta estali dituzte, txapelketak urtero antolatzen dira, etab.\nBolatokia.\nBolatokiak 30 metro luze eta 2 metro zabal ditu (behin betiko arautegia 1995ean argitaratu zen arren, neurriak ez dira izaten oso zehatzak). Erdi-erdian zurezko taula bat dago, aipatutako luzeraz eta 20 zentimetroko zabaleraz. Bola artea egurrezkoa izaten da, amerikar bolatokiena baino txikiagoa, baina nahiko pisutsua (2,5 kg gutxi gorabehera), eta ez du inolako zulorik izan behar. Boloak ere egurrezkoak dira eta 30 zentimetroko altuera izaten dute. Txirloetako hiru berdintsuak dira (\"medio\", \"karraka\" eta \"guarda\" deritze), eta bestea, \"kantoia\" deritzona, zertxobait lodixeagoa.\nLau txirloak hirukia osatuz jartzen dira, lurrean finko dauden oinarri batzuen gainean: aurrean eta erdialdean \"kantoia\", bere izena esaten duen bezala, bolariak hurbilen izango duen erpina izango dena. Metro eta erdi edo atzerago, ezkerraldean \"medio\" txirloa kokatzen da, eta mediotik beste metro eta erdi atzerago beste bi boloak daude: \"karraka\" eskuinaldeko erpinean eta \"guarda\" ezkerrekoan.\nArauak.\nJaurtitzaileek bola \"lomara\" bota, bola bertan mantendu eta azkenean eratutako \u201cv\u201d honen aurreko erpinean dagoen txirloa bota behar dute lehenengoa; hau da, \"kantoia\" bota ezean, jaurtiketa debalde izango da, zero puntu lortuko lirateke, bolen argotean \"zula\" bota dugula esango genuke. Honenbestez, \"kantoia\" bota barik beste txirloren bat eroriz gero ez luke balioko.\nBola jaurtitzeko unean \"parra\" izeneko taula gainean kokatu behar da jokalaria. \"Parra\" azken batean seinale bat baino ez da, zenbateko distantziaz bota behar den jakiteko (1,40 m). Ez da beharrezkoa jaurtitzeko unean bi oinak \"parra\" gainean edukitzea; izan ere, azken unean pauso bat aurrera ematen da, beti ere, oin bat \"parra\" gainean utziz, beharrezko distantzia mantenduz.\n\"Kantoia\" botaz gero, izan daiteke beste jokaldi hobea izatea \"kantoiak\" edo bolak beste txirloren bat eroraraziz gero; esaterako, \"kantoiak\" erdiko boloa jo eta erorarazi: honela bi puntu lortuko lirateke. Ertzetako txirloren bat ere eroriz gero hiru puntu lirateke; edo guztiak, lau txirloak erori araziz, lau puntuko jokaldia lortuko litzateke.\nBola batez lau txirloko jokaldia egitea zaila eta ezohikoa izan daiteke. Bolatokiak bolatoki (bolatokien egitura dela eta, bota ohi diren txirlo kopurua ezberdina izaten da, badaude bolatoki zailagoak eta errazagoak, alegia). Hala ere, lau puntuko jokaldia, bola bakar batez, ez da ezinezkoa: bolak \"kantoia\" jotzen badu gogor, eta hau ezkerraldera, indarrez, botatzen duen bitartean, bolak kolpearen eraginez eskuinera jotzen badu (billar jokoaren antzera), bolak \"guarda\" txirloa eroraraziko du. \"Kantoiak\" erdikoa botako du, eta halaber, erdikoak \"karraka\" eroraraziko du.\nKontuan hartu behar da ondoko araua: bolak hormaren kontra errebotatu ondoren txirloren bat jotzen badu, eroritako txirloa ez da kontuan hartuko. Aitzitik, hormaren kontra txirloren bat errebotearen eraginez eroritako txirloak kontagarriak izango dira, baldin eta aurretik hormaren kontra jo duen bolarekin talka egin eta bolak baliogabetu ez badu.\nJokatzeko erak.\nJokaldi ez-ofizialetan (lagun artekoak, herriko txapelketak, etab), parte hartuko duten bolariek zehaztu ohi dituzte jokaldi horretarako zenbait irizpide, partida aurretik: banaka edo taldeka jokatuko den, txanda bakoitzean zenbat bola botako duen bolari bakoitzak (normalean 2 edo 3) eta zenbat txandatan.\nHerriko jaietan egin ohi diren txapelketak.\nBanakako partidak izaten dira, bi txanda egin ohi dira eta txanda bakoitzean bolariek bina edo hiruna bola bota behar dituzte. Adibidez, hamar bolari balira, lehenengoak hiru bola botako lituzke, gero bigarrenak beste hiru, gero hirugarrenak, etab. Guztiek egin ondoren, bigarren txanda egingo lituzkete, hasierako ordena berbera jarraituz. Guztira bolariek seina bola botako lituzkete. Sei bola hauekin baliaturik, bolo gehien bota dituen bolaria txapelduna izango da. Gerta daiteke berdinketa egotea, \"pareo\" deritzona; kasu honetan berdinduta dauden bolariek beste txanda batean bota beharko lukete, bola bana edo bina, eta honela jarraituko lirateke irabazle bakarra egon arte.\n\"Pasada\".\nLehenik lehiakideek adosten dute zenbat bola botako dituzten \"pasada\" bakoitzean (normalean bi edo hiru), eta halaber zenbat diru apustu egingo duten, edo bestela esanda, zenbatekoa izango den \"pasada\". Dirua jokatu aurretik jartzen da, eta jokaldia lehen azaldu bezala egingo dute, irabazleak bildutako dirua eraman arte. Honenbestez bakoitzaren esku dago partida noiz bukatu. \"Pasada\" berri bakoitzaren hasieran jokalari berriek ere, dirua jarri, eta parte hartu dezakete, izan ere, bolarien kopuruak ez du mugarik. Apustutako dirua ere nahi adina izan daiteke, lehenik adostutako nahi adina.\nIkusleen artean ere izan daitezke apustuak, esaterako: \u201cbaietz kantoia erori\u201d edo \u201cezetz kantoia erori\u201d.\nTxapelketa ofizialak.\nHauxe da gaur egun gehien ikusten dena; izan ere, lehen aipatutakoak, tamalez, galtzeko joera dute.\nTxapelketa ezagunenak hauexek dira: \u201cHerrien artekoa\u201d, \u201cForu Aldundiko Txapelketa\u201d eta kuadrillako edo zonalde bereko herrien arteko txapelketak. Txapelketak taldeka jokatu ohi dira, eta astean behin egiten diren topaketa desberdinetan buru ohi dira. Taldeak Arabako herri desberdinetan eratzen dira, taldeak nahi adina bolari izan dezaketen arren, eguneko topaketan 6 bolari baino ez dute parte hartuko.\nTxanda bakoitzean hiruna bola botatzen dituzte bolariek, bi txanda daudenez gero, seina bola guztira, probatan botatakoak kontuan hartu gabe (bolariek hiruna bola bota ditzakete probatzeko, jokaldia hasi baino lehen).\nProbaren ondoren, garrantzi handiko hamaiketakoa egin ohi da (herri gonbidatzailekoek prestatuta).\nNormalean bost edo sei herriz osatutako taldeak egiten dira, lehenengo kanporaketan. Honenbestez topaketa bakoitza herri desberdin batean prestatzen da, taldeko herri guztietatik pasatu arte. Hala, bola jokoan jarduteaz gain, beste herri batzuk bisitatzeko aukera eta herrien arteko harremana ere sustatzen da. Era berean, kanporaketen ondoren finala egiten da, non txapela zeinek eramango duten erabakiko da."}
{"id": "85189", "revid": "646", "url": "https://eu.wikipedia.org/wiki?curid=85189", "title": "Klebsiella", "text": "Klebsiella generoa bakterio Gram negatiboz osatuta dago, bazilo txikiak direnak (kokobaziloak). Enterobacteriaceae familia barnean sailkatuta daude. Anaerobio fakultatiboak dira eta ez dute esporarik sortzen. Ez dira mugikorrak (flagelorik ez).\nGenero honetan 14 espezie daude, batzuk aske biziz (lurzoruan, uretan...) eta beste batzuk animalia eta gizakiaren barnean (saprofito edo patogeno moduan). Badaude oportunistak ere.\nGenero honetako ezaugarri biokimiko nagusiak honako hauek dira:\nKlebsiella-k, \"Enterobacter\", \"Citrobacter\" eta \"Escherichia\"rekin batera bakterio koliformeen multzoa osatzen du. Koliformeak hestean bizi diren bakterioak dira, ezaugarri biokimiko amankomunak dituztenak eta garrantzi handikoak ingurugiro-mikrobiologian, kutsadura fekalaren adierazleak baitira.\nKlebsiella batzuek berezko ezaugarria dute, bakterioen artean oso ohikoa ez dena: horma zelularraren gaineko kapsula. Kapsula horrek bakterioaren birulentzia areagotzen du, leukozitoen fagozitosia eragozten baitu. Espezie kapsuladunen artean \"Klebsiella pneumoniae\" da aipagarriena.\nGenero honetako bakterio batzuek oso ohikoa ez den beste ezaugarri biokimikoa ere badute: nitrogeno atmosferikoa finkatzeko gai dira.\nPatogenia.\nGenero honetako patogeno ezagunena \"Klebsiella pneumoniae\" da, pneumonia mota bat sortzen duena. Pneumoniaz gain, bakterio honek gernu-infekzioak eragin ohi ditu.\nHorretaz gain, \"Klebsiella ozaenae\" (errinitis atrofikoaren eragilea) eta \"Klebsiella rhinoscleromatis\" (errinoskleromaren eragilea, sudur-mukosaren infekzioa) dira beste patogeno batzuk."}
{"id": "85190", "revid": "201", "url": "https://eu.wikipedia.org/wiki?curid=85190", "title": "Kristo Erredentorea", "text": ""}
{"id": "85193", "revid": "6327", "url": "https://eu.wikipedia.org/wiki?curid=85193", "title": "Potala", "text": ""}
{"id": "85197", "revid": "512", "url": "https://eu.wikipedia.org/wiki?curid=85197", "title": "Bob Avakian", "text": "Bob Avakian (Washington, Ameriketako Estatu Batuak, 1943ko martxoaren 7) politikari estatubatuarra da, 1975tik Ameriketako Estatu Batuetako Alderdi Komunista Iraultzaileko presidentea da.\nBiografia.\nWashington Hirian jaioa baina Berkeleyn (Kalifornia) hazita, emigratzaile armeniarren biloba da. Berkeleyko lizeoan ikasi eta ondoren Berkeleyko Kaliforniako Unibertsitatean jarraitu zituen bere ikasketekin. Adierazpen Askatasunaren Mugimenduko (Free Speech Movement) kide da.\n1975ean, Bob Avakianek eta Batasun Iraultzailea, C. Clark Kissinger eta Carl Dixekin batera Ameriketako Estatu Batuetako Alderdi Komunista Iraultzailea sortu zuten. Bob Avakian teorilari maoista gailena da."}
{"id": "85200", "revid": "105290", "url": "https://eu.wikipedia.org/wiki?curid=85200", "title": "Critikers", "text": "Critikers Bilbon eta Barakaldon sortutako taldea da. Taldearen musika estiloa Punk Hardcorea da. 2008. urtean beraien lehenengo diskoa kaleratu zuten. Taldeak kontzertu ugari egin ditu: Barakaldon, Bilbon, Santurtzin, Basaurin... Erabiltzen duten hizkuntza gaztelera da."}
{"id": "85201", "revid": "119347", "url": "https://eu.wikipedia.org/wiki?curid=85201", "title": "Gizarte-sare", "text": "Gizarte-sarea edo sare soziala grafo bat edo gehiagoren bidez irudikatu daitekeen gizarte egitura da. Grafoaren nodoetan indibiduoak jartzen dira (batzuetan aktoreak deituak) eta ertzetan beraien arteko erlazioa. Erlazio horiek adiskidetasuna, sexu harremanak, finantza-harremanak, eta beste hainbeste modukoak izan daitezke. Internet eta teknologia iristean, harremanetarako ohiko gune bihurtu da ingurune digitala, eta edozein unetan eta edonon komunikatzeko aukera ematen du.\nSare sozialen analisiak sareen teoriaren arabera ulertzen ditu gizarte-harremanak, beren nodoekin eta loturekin (\"alde\", \"esteka\" edo \"lotura\" ere deritze). Nodoak norbanakoak dira, sareetako aktoreak, eta loturak dira aktoreen arteko harremanak. Sortzen diren egiturak, grafoetan oinarrituta daudenak, oso konplexuak izaten dira kasu askotan. Nodoen artean lotura mota asko egon daitezke, gainera. Hainbat eremu akademikotan egindako ikerketek erakutsi dute gizarte-sareak gizarte-maila askotan mugitzen direla, familietatik hasi eta nazioetaraino, eta gaur egun zeregin kritikoa dutela problemak ebazteko moduetan, erakundeak kudeaketan, eta norbanakoek beren helburuak lortzeko izaten duten arrakasta-mailan.\nBertsio sinpleenean, gizarte-sare bat hainbat nodoren artean dauden erlazio zehatzen mapa da, esaterako, \"adiskidetasuna\" erlazioa. Gizabanako bat beste nodo batzuekin konektatuta dago, gizabanako horren kontaktuak dira horiek, bere \"adiskideak\" edo \"jarraitzaileak\". Gizarte-kapitala neurtzeko ere erabil daiteke sarea, hau da, gizabanako batek gizarte-saretik jasotzen duen balioa. Kontzeptu horiek maiz azaltzen dira sare sozialeko diagrama batean, non nodoak puntuak baitira eta loturak lerroak.\nSare sozial motak.\nBi sare sozial mota bereiz daitezke:\nAldi berean, beste sare mota bi hauek bereiz daitezke:\nHistoria.\n1890. urteaz geroztik, bai \u00c9mile Durkheimek bai Ferdinand T\u00f6nniesek gizarte-sareen ideia iragarri zuten gizarte-taldeen teoria eta ikerketetan. T\u00f6nnies-ek argudiatu zuenez, gizarte-taldeak gizarte-lotura pertsonal eta zuzenen bidez definitu daitezke, balio eta sinesmen berak dituzten gizabanakoak biltzen dira taldean (Gemeinschaft, alemanez, eskuarki komunitate gisa itzulia) edo inpertsonalak, formalak eta gizarte-lotura instrumentalak izan daitezke (\"Gesellschaft\", alemanez, gizarte gisa itzulia). Durkheimek gizarte-gertaeren azalpen ez-indibidualista eman zuen, gizabanakoek elkarri eragiten diotenean gizarte-fenomenoak sortzen direla argudiatuz, eta errealitate hori jada ezin da azaldu banakako aktoreen propietateen arabera. Georg Simmel-ek, XX. mendearen amaieran, sareen izaera eta sareak elkarrekintzan duen eragina aipatu zituen, eta taldean ordez ahul elkartutako sareetan elkarrekintza izateko probabilitatea aztertu zuen.\nHungariako Frigyes Karinthy idazleak, 1929an, sei bereizketa-mailak proposatu zituen. Teoria horretan oinarritzen ziren gizarte-sareak. Teoria horren arabera, munduko pertsona guztiak beste edozein pertsona konektatuta gaude gehienez sei pertsonako kate baten bidez (hau da, kateko bitartekari gisa sei pertsonarekin, gehienez ere).\nGizarte-sareen inguruko teorizazioko berrikuntza nagusiak 1930eko hamarkadan agertu ziren, aldi berean psikologiako, antropologiako eta matematikako hainbat taldek sortuak, bakoitzak bere aldetik modu independentean sortuak ere. Psikologian, Jacob L. Morenok talde txikietan gertatzen den gizarte-elkarrekintzaren erregistro sistematikoari eta azterketari ekin zion, bereziki ikasgeletan eta lan-taldeetan (ikus soziometria). Antropologiari dagokionez, gizarte-sareen teoriaren oinarriak Bronislaw Malinowskiren lan teorikoa eta lan etnografikoa dira aipagarrienak.\n1960 eta 1970 bitartean, akademiko askok lan egin zuten alderdi teorikoak eta tradizioak konbinatzen. Horietako talde bat izan zen Harrison White eta haren ikasleena, Harvard Unibertsitateko Gizarte Harremanen Sailekoa: Ivan Chase, Bonnie Erickson, Harriet Friedman, Mark Granovetter, Nancy Howell, Joel Levine, Nicholas Mullins, John Padgett, Michael Schwatz i Barry Wellman. Hasierako talde horretan nabarmendu ziren beste pertsona batzuk izan ziren, alde batetik, Charles Tilly, soziologia politikoko eta gizarte-mugimenduetako sareetan arreta jarri zuena; eta, bestetik, Stanley Milgram, \u00absei bereizketa-graduko\u00bb tesia egin zuena. Mark Granovetter-rek eta Barry Wellman-ek, White-ren ikasle ohi zirenak, sare sozialak analizatzeko metodo bat sortu eta zabaldu zuten.\nAnalisirako elementuak.\nSare sozialek abantaila, eragozpen edo arriskuak dituzte, haekin egiten dugun erabileraren araberakoak.\nSare sozialak aztertzeko hainbat elementu hartzen dira kontuan:\nGehien erabiltzen diren sare sozialak.\nFacebook: munduko gizarte-sare erabiliena da. Sare honen bidez, erabiltzaileak argitalpenak eskegi ditzake, adibidez argazki bat, eta beste pertsona batzuei iruzkinak egin, baita beste pertsona batzuekin hitz egin ere.\nWhatsapp eta Telegram: sare sozialek beste pertsona batzuekin mezuekin, deiekin eta bideo-deien bidez hitz egiteko aukera ematen dituzte. Gainera, 24 orduko istorioen bidez ere ikus dezakezu zure egoera.\nYouTube: bideoak zintzilikatzeko edo beste pertsonak ikusteko plataforma bat da. Normalean, 16 eta 23 urte bitarteko erabiltzaileak izaten dira influencerrak, YouTube baita gazte horiek gehien erabiltzen duten plataformetako bat.\nInstagram: nerabeek gehien erabiltzen duten sare sozialetako bat da, eta bertan aurki ditzakegu instastoriak, 24 ordu irauten duten istorioak-edo. Horrez gain, jarraitzaileak \"like\" (\"atsegin zait\") eta iruzkin egiteko moduko argitalpenak ere jar ditzake. Beste alde batetik, zuzeneko interakzioa ere badago, Whatsappekoaren antzekoa dena, jendearekin elkarreraginean aritzeko.\nTwitter eta Mastodon: argitalpen edo albisteei buruz hitz egiteko erabiltzen dira maiz, iritzia emateko eta beste pertsona batzuekin iritziak trukatzeko erabiltzen da batez ere.\nlinkedln: Plataforma hori, nagusiki, sare profesionalak ezartzeko eta karrera garapenerako erabiltzen da. Erabiltzaile bakoitzabere lan-esperientzia eta trebetasunak libreki ezagutarazten ditu. Webguneak milioika enpresa eta langile jartzen ditu harremanetan. Aukera ematen die kideei (langileei zein enpresaburuei) profilak sortzeko eta elkarrekin harremanetan jartzeko (\u201ckonektatzeko\u201d), online sare sozial batean, mundu mailako harreman profesionalak ordezkatzeko. Kideek edonori (kide izan edo ez) \"lotura\" bihurtzeko gonbita egin diezaiokete. Ez da oso ezaguna gaztetxoen artean.\nArtizarra: euskarazko sare profesionala da, Udako Euskal Unibertsitateak sortua."}
{"id": "85202", "revid": "4380", "url": "https://eu.wikipedia.org/wiki?curid=85202", "title": "Elebakarra", "text": ""}
{"id": "85203", "revid": "6327", "url": "https://eu.wikipedia.org/wiki?curid=85203", "title": "Gizarte sare", "text": ""}
{"id": "85213", "revid": "201", "url": "https://eu.wikipedia.org/wiki?curid=85213", "title": "Kapoeira", "text": ""}
{"id": "85214", "revid": "88969", "url": "https://eu.wikipedia.org/wiki?curid=85214", "title": "Mari Carmen Gallastegi", "text": "Mari Carmen Gallastegi Zulaika (Bergara, Gipuzkoa, 1945) euskal herritar ekonomialaria da.\nBiografia.\nEkonomian doktorea da Ameriketako Estatu Batuetako Brown Unibertsitatean eta Ekonomia Analisian katedraduna Euskal Herriko Unibertsitatean. London School of Economicsen Ms.of Science.\n1991.ean otsailetik urrira: Eusko Jaurlaritzako Ekonomia eta Planifikazio kontseilari izan zen, Eusko Alkartasunaren izenean, Jose Antonio Ardanza lehendakari buru zuen gobernuan.\nIkerbasque Fundazioko lehenengo zuzendaritza-batzordeko presidentea 2007tik-2009ra. Fundazio hori Eusko Jaurlaritzak sortu zuen 2007an, ibilbide sendoko ikertzaileak euskal sistema zientifikora erakartzeko helburuz."}
{"id": "85215", "revid": "932937", "url": "https://eu.wikipedia.org/wiki?curid=85215", "title": "Mari Karmen Gallastegi", "text": ""}
{"id": "85216", "revid": "932938", "url": "https://eu.wikipedia.org/wiki?curid=85216", "title": "Mari Carmen Gallastegui", "text": ""}
{"id": "85218", "revid": "90204", "url": "https://eu.wikipedia.org/wiki?curid=85218", "title": "Javier Elzo", "text": "Francisco Javier Elzo Imaz (Beasain, Gipuzkoa, 1942ko otsailaren 3a) euskal herritar soziologoa eta unibertsitateko irakaslea da, Deustuko Unibertsitateko Soziologiako katedraduna, eta Eusko Ikaskuntzako nahiz Euskalerriaren Adiskideen Elkarteko kide. Lovainako Unibertsitatean (Flandes) Soziologia, Teologia eta Zientzia Moral eta Erlijiosoak ikasi zituen. Makina bat azterlan egin du, batez ere gazteen gainean (gazteen jokabidea eta balioak, familiako soziologia, eskola jazarpena, drogen menpekotasuna, gazteen indarkeria). Euskaldun zahar berritua, Ramon Etxezarreta izan zuen sasoi batean euskara irakasle. ETAren eta haren ingurukoen mehatxupean bizi izan da hainbat urtez."}
{"id": "85219", "revid": "932973", "url": "https://eu.wikipedia.org/wiki?curid=85219", "title": "Euskalerriaren Adiskideen Elkarte", "text": ""}
{"id": "85220", "revid": "932977", "url": "https://eu.wikipedia.org/wiki?curid=85220", "title": "Francisco Javier Elzo", "text": ""}
{"id": "85221", "revid": "512", "url": "https://eu.wikipedia.org/wiki?curid=85221", "title": "M\u00f2nica Terribas", "text": "M\u00f2nica Terribas i Sala (Bartzelona, 1968ko urtarrilaren 16a) kazetari kataluniarra da, eta irakasle titularra Pompeu Fabra Unibertsitatean. 2008tik 2012ra Televisi\u00f3 de Catalunya erakundeko zuzendaria izan zen, eta hurrengo urtean, Ara egunkariko kontseilari ordezkaria eta editorea. 2013ko irailaren 2a ezkero \"El mat\u00ed de Catalunya R\u00e0dio\" irratsaioa zuzendu eta aurkezten du.\nBiografia.\n1991n Kazetaritzan lizentziatu zen Bartzelonako Unibertsitate Autonomoan. 1997an Filosofian egin zen doktore Stirling Unibertsitatean, Eskozian, non lau urtez ikasi baitzuen, British Council erakundeak eta Caixa Fundazioak emandako beka bati esker.\nDenboraldi bat egin zuen erredaktore gisa Cadena 13 irratiaren informazio-zerbitzuetan. Hurrengo urtean, 1988an, telebistan hasi zen lanean, Joaquim Maria Puyal kazetariaren taldean. Harrezkero, Kataluniako Telebistaren zenbait saiotan egin du lan koordinatzaile, gidoilari edo zuzendari moduan: \"La vida en un xip\" (1989\u20131991), \"Tres pics i repic\u00f3, Un tomb per la vida\" (1993\u20131994), \"Persones humanes\" (1994\u20131996), \"Som i serem\" (1995\u20131996), \"Avisa'ns quan arribi el 2000\" eta \"Temps era temps.\" Halaber, zuzendu eta aurkeztu zuen \"Les dues cares\" eztabaida-saioa (2002).\n2002tik 2008ra lehendabizi aurkeztu eta gero zuzendu zuen \"La nit al dia\" informazio eta analisi-saioa Kataluniako Telebistan. 2008ko maiatzean Televisi\u00f3 de Catalunya erakundeko zuzendari izendatu zuten, Francesc Escribanoren ordez, eta kargu horretan izan zen 2012ko apirila arte, orduan Eugeni Sallent kazetariak ordezkatu baitzuen. Urte bereko abuztuan \"Ara\" egunkarian hasi zen, kontseilari-ordezkari eta editore moduan. 2013ko uztailean utzi egin zuen kontseilari-ordezkari kargua, baina segitu zuen editore gisa.\n2013ko irailaren 2an aro berri bati ekin zion zuzendari legez \"El mat\u00ed de Catalunya R\u00e0dio\" irratsaioan, Manel Fuentes ordezkatuta. 2014an aurkeztu zuen, Quim Masferrer aktorearekin batera, TV3 katearen maratoia bihotzeko gaixotasunen kontra.\nTerribas irakasle titularra da Pompeu Fabra Unibertsitatearen Kazetaritza eta Ikus-entzunezko komunikazioa departamentuan, non eskolak ematen baititu Komunikazioaren Teoriaz. 2000tik 2004ra bitartean Kazetaritzako dekano ordea izan zen unibertsitate berean. Pompeu Fabra Unibertsitateko Ikasketa zuzendaritzako kidea da, eta 2001a ezkero, Kataluniako Kazetarien Elkarteko kidea."}
{"id": "85222", "revid": "933017", "url": "https://eu.wikipedia.org/wiki?curid=85222", "title": "Monica Terribas", "text": ""}
{"id": "85223", "revid": "6327", "url": "https://eu.wikipedia.org/wiki?curid=85223", "title": "Euskal Herriko Bertsolari Txapelketa Nagusi", "text": ""}
{"id": "85224", "revid": "1491", "url": "https://eu.wikipedia.org/wiki?curid=85224", "title": "Sebastian Lizaso", "text": "Sebastian Lizaso Iraola (Azpeitia, 1958ko urtarrilaren 20a) gipuzkoar bertsolaria da, Joxe Lizaso bertsolariaren semea. Bi seme ditu Be\u00f1at, bertsolaria, eta Jon, bertso eskolako ikaslea.\nBizitza.\nOgibidez saltzailea da. Publizitate enpresa batean eta automobilen salmentan urte askotan jardun ondoren, gaur egun, higiezinen arloan egiten du lan.\nJoxe aitaren Landeta auzoko tabernan hasi zen bertsotan, Txapel, Lazkano eta Agirrerekin. Oso gazterik, hamar urterekin, kantatu zuen lehen bertsoa jendaurrean. 1980ko hamarkadan bertsolari ezagunenetakoa izan zen. Parte hartu zuen Euskal Herriko Bertsolari Txapelketa Nagusi guztietan finalista izan zen, eta 1986koan, txapela jantzi zuen. 1990eko hamarkadan ere maila bikainean aritu zen eta Andoni Ega\u00f1a lagunarekin batera bertso saio ugari egin zituen Euskal Herriko herrietan barna. XXI. mendean belaunaldi berriei egokitzeko gaitasuna izan du.\n2017ko abenduaren 17an, Barakaldoko BEC (Bilbao Exhibition Centre) zentroan, txapela jantzi zion Bertsolari Txapelketa Nagusia irabazi duen lehen emakumeari, Maialen Lujanbio Zugastiri."}
{"id": "85225", "revid": "119347", "url": "https://eu.wikipedia.org/wiki?curid=85225", "title": "Konkordiaren Kristoa", "text": "Konkordiaren Kristoa (gaztelaniaz: \"Cristo de la Concordia\"), Cochabamban, Bolivian, dagoen Jesusen estatua kolosala da, Cesar Terrazas Pardok egina, nork, bere lanean, Kristo babesle baten irudia betirakotu nahi izan zuen.\nIrudia San Pedro izeneko muinoan dago. Estatuak berak, 33,8 metroko altuera du, eta, idulkiarena kontutan hartuz gero, 6,24 metroko altuera duena, 40,04 metroko altuera hartzen du. Bere pisua, berriz, 2400 tonakoa da. 2840 metroko garaieran dago.\nKristoak, eskailerak ditu bere barnean. Eskailera hauetatik, estatuaren goialdera igo daiteke. Zulo ezberdinetatik, Cochabambako haranaren ikuspegi ezberdinak ikus daitezke. San Pedro muinora, oinez eskaileren bidez, edo teleferikoan igo daiteke."}
{"id": "85229", "revid": "336", "url": "https://eu.wikipedia.org/wiki?curid=85229", "title": "Dalai Lama", "text": "Dalai Lama, mongolierazko \"dala\u00ef\", ozeanoa, eta tibeterazko \"lama\" (bla-ma)tik, irakasle izpirituala edo gurua. Orokorrean, \"jakinduria iturria\" bezala itzulia, titulu hau, Genghis Khan buruzagi mongoliarrak asmatu zuen, Sonam Gyatso, irakasle bikain bezala onartuz, mongoliar jendea, budismo vajrayanara bihurtzera bultzatuz. Kontuan hartu behar da, kasu honetan, dalai, \"Gyam-tsho\" (Gyatso), dalai lamen abizenaren itzulpena dela.\nBudista tibetarrek, Dalai lamak, Avalokiteshvara budaren jariakinak direla uste dute, Buda irakasle bat ez den arren, baizik eta Bodhisattva bat, Tibeteko patroia da, eta, uste denez, hil ondoren, bere kontzientzia leunak, gehienez ere, berrogeita bederatzi egun ematen ditu, berriz, jada bere jaiotzatik, bere izaera bereziaren seinaleak eman ditzakeen ume batean jaiotzeko. Avalokiteshvara, jainko garrantzitsua da budismo tibetarrarentzat, eta vajrayana irakaskuntzetan, budatzat hartzen da. Mahayana irakaskuntzetan, berriz, maila handiko bodhisattva bat bezala ikusten da.\nDalai Lama hil ondoren, Panchen Lama, bere haragitze edo tulkua ezagutzeaz arduratzen da (ohi ume bat), seinale hauen bidez, Dalai Lama berria nor bihurtuko den. Aldi berean, Dalai Lamak, Panchen Lamaren haragitzea ezagutu behar du hau hil ondoren.\nTradizionalki, Dalai Lama, Tibeteko buruzagi izpiritual eta iragankorra izan da, Tenzin Gyatsok, gaur egun erbestean, Txina maoistaren indarrezko okupazioa eta eransketaren ondorioz, nagusitasun politiko tradizionala utzi du, eta Kashag edo kabinetako ministro presidente bat sortu du, hauteskunde orokor bidez aukeratua.\nDalai Lama tibetar herriaren buruzagi politiko tradizionala baldin bada ere, lamaismo edo budismo tibetarraren jarraitzaileen buruzagia ere bada, gehiengo lamaista duten herrialdeetan, Butan eta Mongolia kasu, zein mundu osoko budismo tibetar elkarteen artean. Hala ere, herrialde lamaista askok, Butanek eta Mongoliak kasu, tokiko buruzagiak ere badituzte, Dalai Lamaren antzera aukeratuak eta jainkoen haragitze bezala hartzen direnak, budismo tibetarraren egituraren zati bat ordezkatzen dutenak mundu mailan.\n2007ko urriak 17an, AEBetako Kongresuak, Urrezko domina eman zion, Txinako gobernuaren haserrea piztu duena."}
{"id": "85230", "revid": "59723", "url": "https://eu.wikipedia.org/wiki?curid=85230", "title": "Angkor", "text": "Angkor (khmereraz \u17a2\u1784\u17d2\u1782\u179a, batzuetan Yasodharapura izenaz ezaguna) Khmer Inperioaren antzinako hiri garrantzitsu bat izan zen, IX eta XV. mendeen artean. Haren hondakinak Siem Reap hiritik gertu daude, Siem Reap probintzian, Kanbodian. UNESCOk, Gizateriaren Ondare izendatu zituen 1992an.\nGunea berriki berreskuratu da oihanetik, Angkor Wat tenplua izan ezik, Vishnu jainko hinduistari eskainia, duela mende askotatik hona, monje budistek mantendutakoa.\n\"Angkor\" sanskritozko hitza da, hiriari erreferentzia egiten diona; \"thom\" eta \"wat\" gaur egungo khmererazko hitzak dira. hurrenez hurren, \"handi\" eta \"tenplu\" esan nahi dute. Horrela, beraz, Angkor Thom \"Hiri Handia\" dela uler daiteke eta Angkor Wat, \"Tenpluaren Hiria\". Tenpluen antolaketa eta eraikuntza ulertzeko, komeni da Meru Mendiaren jatorri sinbolikoa begiratzea, jainkoen egoitza eta unibertso hinduaren erdigunetzat hartzen dena.\nGuneak.\nEremuak garrantzi handiko hainbat gune arkeologiko ditu:\nMunduko Zazpi Mirari Berriak.\nAngkor Munduko Zazpi Mirari Berrien lehiaketan zerrendatu zen, baina ez zen aukeratua izan."}
{"id": "85231", "revid": "105290", "url": "https://eu.wikipedia.org/wiki?curid=85231", "title": "Nag Hammadi", "text": "Nag Hammadi (arabieraz \u0646\u062c\u0639 \u062d\u0645\u0627\u062f\u064a, transliterazioa. \"Naj' Hamm\u0101di\", ahoskatua), Nilo ibaiaren ertzean dagoen herri bat da, Egipton, antzinatean \"Jenoboskion\" (antzinako grezieraz \u03a7\u03b7\u03bd\u03bf\u03b2\u03cc\u03c3\u03ba\u03b9\u03bf\u03bd) deitua, non, 320an, San Pakomiok, lehen monasterio kristaua sortu zuen.\nHerria, ospetsua da, 1945ean, antzinako kodexen bilduma zabal bat agertu zelako. 367an, tokiko monjeek, 45 idazki erlijioso inguru kopiatu zituzten (baita Tomas, Felipe eta Valentinen ebanjelioak ere), hamabi bat kodexetan. Horiek, kontu handiz gorde ziren zigilatutako ontzi batean, eta gertuko leize batzuetan ezkutatu ziren, non ezkutaturik egon ziren 1600 urte inguruz.\n1945eko abenduan, bi nekazari egiptoarrek, papiroan idatzitako antzinako eskuizkribuen 1100 orrialde baino gehiago aurkitu zituzten, Niloren ibarraren ekialdeko amildegiaren ondoan lurperatuak. Testuak, jatorrizko greziarren koptikorako itzulpenak ziren, III. mendean sortu zena."}
{"id": "85232", "revid": "105290", "url": "https://eu.wikipedia.org/wiki?curid=85232", "title": "Lapurreta", "text": "Lapurreta inoren ondasuna irabazi-asmoz harrapatzea da, gauzetan indarrez edota pertsonetan bortxakeriaz edo beldurrarazteaz jokatuz. Delitugileari lapurra edo ohoina deritzo. Lapurreta delitu handiagoa da ebasketa baino.\nEtimologia.\nOin oin Joseba Lakarraren ikerketen arabera."}
{"id": "85234", "revid": "96586", "url": "https://eu.wikipedia.org/wiki?curid=85234", "title": "Marko Ostiakoa", "text": "\"Artikulu hau Aita Santuari buruzkoa da; beste esanahietarako, ikus \u00abMarko\u00bb.\"\nMarko Ostiakoa (Erroma, ? \u2013 Erroma, 336ko urriaren 7a) Aita Santu izan zen, 336ko urtarrilaren 18tik urte bereko urriaren 7an hil zen arte. Bere jaiotza urtea, ez da ezagutzen. Esaten denez, erromatarra zen, baina ez da askorik ezagutzen bere bizitzari buruz Aita Santu izan aurretik. 34. aita santua izan zen.\nKonstantino I.a Handiak, donatismoaren arazoa ikertzeko antolatutako gotzain konferentzia bat aipatzen duen gutuna, Melkiades aita santuari eta Marko izeneko norbaiti zuzendua doa. Marko hau, jakina, erromatar kleroko partaide bat zen, apaiza edo diakonoa, eta, ziuraski, aita santua bera. Arrianismoari dagokionez egin zuenari buruz, garai hartan Ekialdeko Elizari kalte handia egiten ziona, ez da ezer jakin.\nBi konstituzio ematen zaizkio Marko aita santuari. Lehenengoaren arabera, Markok, palio azpian izendatu zuen Ostiako Gotzaina, eta baimena eman zion, Erromako gotzainarekin gauza bera egiteko. Inbestitzea, ohitura bihurtu zen IV. mendearen amaieran, eta, beraz, litekeena da aita santuak Ostiako gotzainaren pribilegioa berretsi izana, baina hau jada erabilia zen. Palioaren emateari dagokionez, historia, ezin daiteke ezarri IV. mendeko iturrien bidez, irudi hau adierazten duten monumenturik antzinakoenak, V. eta VI. mendekoak baitira, eta palioa ematen duen aita santu baten aipamenik antzinakoena, VI. mendekoa da. \"Liber Pontificalis\" delakoan, honako hau agertzen da Markori buruz: \"Et constitutum de omni ecclesia ordinavit\", baina ez dakigu ze konstituziori buruz ari den.\nAita santu honi, bi basilika eraiki izana ematen zaio. Horietako bat, hiri barruan eraiki zen, \"Juxta Pallacinis\" eskualdean, gaur egungo San Marko eliza dena, gaur egun duen kanpo itxura, beranduago egin ziren aldaketen ondorioz jaso zuena. V. mendean aipatzen da eliza erromatar bezala, eta, beraz, bere sorrera, inongo arazorik gabe, Markori eman ahal zaio. Bestea, hiritik kanpo zegoen, eliza hilerri bat izan zen, aita santuak, Balbinaren katakonben gainean eraiki zuena, Via Apia eta Via Ardeatina artean. Konstantino enperadorearen aldetik, altzariak eta bi basilikentzako lurrak jaso zituen.\nMarko, Balbinaren katakonbetan lurperatua izan zen, berak eliza eraiki zuen tokian. Bere hilobia, zehazki bertan aipatzen da VII. mendeko ibilbideetan.\nBere jaia, urriaren 7an ospatzen da."}
{"id": "85236", "revid": "336", "url": "https://eu.wikipedia.org/wiki?curid=85236", "title": "Mars Global Surveyor", "text": "Mars Global Surveyor 1996. urtean NASAk bidalitako zunda espaziala da. Martera, planeta aztertzeko, tripulaziorik gabeko hainbat espazio-ontzi bidali ziren XX. mendeko amaieran, hauen arteko lehenengoa izan zen Mars Global Surveyor. Misioaren helburu nagusia Marteko azalera aztertzea izan zen, honetarako hainbat aparatu elektroniko berri zeramatzan bere barnean, planeta honen atmosfera, eta azalera bere osotasunean aztertu ahal izateko.\nZunda honek 9 urte eta 52 egun jardun zuen Marteko orbitan, beste misio batzuek baino denbora askoz gehiago, eta emaitza hobeak lortuz nabarmenki. Misio hau NASAk bidalitakoetatik lehena izan da planeta gorrira gatazkarik gabe heltzen. Martera heldu zenetik, urte eta erdi eman zuen planetaren orbitan \"airebalazta\" egoeran, hau da, zunda honen abiadura motelduz joan zen, azkeneko orbita lortu arte. Denboraldi hau pentsatua baino askoz luzeagoa izan zen, zunda honen eguzki-plakak babesteko. Prozesu hura amaitzerakoan, Marteko geografiako makina bat argazki bidali izan ditu, aurreko beste misioetako baino askoz gehiago.\nZunda.\nZunda honek 1,7x1,17x1,17ko dimentsioak ditu, eta bere barnean 2 zati bereiz dezakegu: alde batean instrumentuak darama, eta bestean propultsio aparatuak. Eguzki plakak 3,5x1,9ko azalera dute, 980W-ko energia emanez zundari eta barnean daraman instrumentuei. Bera antena parabolikoa 1,5 metroko diametroa dauka eta 2 metroko beso luzagarria.\nLurreko behaketak.\nZunda honek lurra-ilargi sistema arakatu du 2003garren urtean. Horrela demostratu zen lurrak ere badituela faseak ilargia Benus edota Merkurio bezala.\nGlobal Surveyoreko zunda lortu zituen hainbat argazki non ikus dezakegu hainbat orban ilun, 60\u00b0- 80\u00b0 latitudeen artean. Orban hauen berezitasuna, zera da,70%eko orbanak urtero agertzen direla aurreko urteko leku berberean. Orban hauek udaberriko hasieran agertzen dira eta neguaren hasieran berriz ere, desagertzen dira.\nMisioaren amaiera.\n2006ko Azaroaren 5ean zunda honen azken seinalea hartu izan zen, bere plaka solar batean arazoak zituela komunikatu ondoren. Aste batzuetan NASAk saiatu zen lorpenik gabe berriro ere komunikazioa hartzea Lurretik eta Mars Reconnaissance Orbitereko zundatik, baita ere beraien ibilgailuekin, Spirit eta Opportunity. 2006ko Azaroaren 22an, zunda honek galdutzat eman zen, horrela amaitu zen NASAko misiorik garrantzitsuena Martitzen. Baina oraindik ere komunikazioa berreskuratzeko esfortzuak ez dira eten; ESAk, beraien Mars Express zundaren bidez, ematen duenez zundari argazki batzuk atera ahal izan zizkion Abenduaren 9an, ematen duenez, kontrolik gabe biratzen dirau Martitzeko orbitatik. Mars Express saiatu zen berriro Mars Globala detektatzen Abenduaren 21ean.\nZundaren amaieraren arrazoia ematen duenez, Lurretik bidalitako bi software nahastu ziren, eta plaka bat gehiegi berotu zen bateriarik gabe utziz zunda."}
{"id": "85237", "revid": "336", "url": "https://eu.wikipedia.org/wiki?curid=85237", "title": "Ramses VII.a", "text": "Usermaatra-Setepenra Meriamon-Ramses edo Ramses VII.a, Egiptoko faraoia izan zen K.a. 1136 eta K.a. 1129 bitartean. XX. dinastiako seigarren faraoia izan zen.\nErregealdia.\nRamses VI.a eta honen emazte Nubtxesbeden seme eta oinordekoa. Gobernatu ahal izan aurretik hil zen seme bat izan zuen. Ramses VII.aren oinordekoa, bere osaba Ramses VIII.a izan zen.\nBere erregealdiari dagokionez zenbait agiri ekonomiko eta administratibo eta faraoiarentzako bost ereserki biltzen dira. Langileen hiria zen Deir el-Medinan aurkitutako agiriek, bere garaiko krisialdi ekonomikoa adierazten dute, matxinada prestatzera bultzatzen dutenak, alearen prezio handien ondorioz. \"1907-1908 Turingo Papiroan\", bere erregealdiko zazpigarren urtea datatuta dago.\nRamses VII.aren hilobia.\nErrege honen monumenturik garrantzitsuena, bere hilobia da, KV1a, Erregeen Haranean. Hilobi xalo bat da, mendeetan zehar irekita mantentzen dena (zeinu greziar eta erromatarrak ditu). Sarkofagoa, hilobiko lurzorua zulatuz egin zen, eta, zuloaren gainean, harlauza handi bat jarri zen. Bere momia ez da aurkitu.\nErregearen izena daramaten faienzazko lau ontzi aurkitu ziren DB320 gordelekutik gertu, honek, identifikatu gabeko gorpuetako bat, berea izan daitekeela iradokitzen duelarik.\nBere garaiko testigutzak.\nBere erregealdiari buruzko erreferentziak, honako toki hauetan aurki daitezke:"}
{"id": "85241", "revid": "12467", "url": "https://eu.wikipedia.org/wiki?curid=85241", "title": "Madeleine geltokia", "text": ""}
{"id": "85243", "revid": "46380", "url": "https://eu.wikipedia.org/wiki?curid=85243", "title": "Edinburgh of the Seven Seas", "text": "Edinburgh of the Seven Seas () Erresuma Batuaren menpe dagoen Santa Helena lurraldeko Tristan da Cunha uhartearen hiriburua eta udalerri bakarra da, 280 biztanlerekin. Alfred printzearen omenez jarri zioten izena herriari, 1867. urtean. Herri hau, munduko herririk baztertuena dela diote, 2.400 kilometrotako distantziako erradioan ez baitago giza-bizirik. Herri honetan, Tristan da Cunha-ko administraria bizi da eta herriko buruzagia da, halaber. Gainera, uharteko zerbitzu guztiak (eskola, posta, herriko-etxea, portua etc.) bertan daude."}
{"id": "85247", "revid": "1491", "url": "https://eu.wikipedia.org/wiki?curid=85247", "title": "Gaztelupeko Hotsak", "text": "Gaztelupeko Hotsak 1995ean sortutako euskal diskoetxea da, oso espektro zabaleko musika garaikidearen estiloak biltzen dituena, bai euskarazko baita beste hizkuntza batzuetako lanak argitaratuz.\nHistoria.\nGaztelupeko Hotsak diskoetxea 1995ean sortu zuten blues musikaren beste zale batzuek, horien artean Jose Felix Azkarate 'Xarra' zela. Soraluzeko (Gipuzkoa) Gaztelupe tabernan hainbat urtez kontzertuak antolatzen aritu ondoren, euren gustuko musikarien diskoak argitaratzeko bideari ekin zioten, Jose Luis Otamendi poetak asmatutako izena hartuta. \u00d1aco Go\u00f1i ahoko soinu jotzaile madrildarraren bakarkako lehen diskoa izan zen kaleratu zuen lehena. Harrezkero Xarra eta Ubane Uzin izan dira zigiluaren arduradunak.\nNagusiki bluesa jorratu du diskoetxeak hasieratik, baina ibilian ibiliaz beste hainbat estilotara zabaldu du esparrua: pop musika (Bide Ertzean, Txuma Murugarren, Rafa Rueda...), rocka (Fjord, Bidebat, UEK, Petti, Sexty Sexers...), trikitia (Joseba Tapia...), doinu mestizoak (Karidadeko Benta, Mal de Ojo...), kantagintza (Morau, Mikel Urdangarin, Rogelio Botanz...), dantzarako musika (Mamba Beat)...\nDiskoetxea sendotuz joan ahala, egitasmo berriak jarri ditu martxan: Errabal zigiluan, Euskal Herriko nahiz kanpoko jazz musikarien diskoak kaleratzen ditu; Irungo Bloody Mary disko dendarekin batera, Bloody Hotsak sortu du, rock-and-rolleko diskoak eta biniloak argitaratzeko; eta, berriki, Dantza Baltza saila estreinatu du, musika elektronikoa eta dantzarako musika jorratzeko.\nHorrez gain, Paper Hotsak liburu sailean, musikari buruzko liburuak argitaratzen ditu. Besteak beste, Itoiz, Jotakie, Bap!!, The Clash, Public Enemy, Elliott Murphy, Rory Gallagher eta Morrisseyren biografiak kaleratu ditu orain arte, Bosgarren Haria bilduman.\nArtista batzuk.\nBelceblues | Bide Ertzean | Los Coronas | Esne Beltza | Joserra Senperena | Kokein | Mikel Urdangarin | Morau | Petti | Rogelio Botanz | Sexty Sexers | Surfin Kaos | Tapia eta Leturia | Txuma Murugarren | UEK |"}
{"id": "85250", "revid": "23317", "url": "https://eu.wikipedia.org/wiki?curid=85250", "title": "Morau", "text": "Andoni Tolosa \"Morau\" (Hernani, Gipuzkoa, 1963ko azaroaren 26a - ) euskal idazle, musikaria da, irrati-esatari,eta online erako euskara irakasle aitzindaria da. Morau izenarekin diskoak kaleratzen bazituen ere, bere hirugarren disko luzetik aurrerantzean bere taldearen izena ageri da: \"Morau ta Agotak\".\nBizitza.\nAndoni Tolosaren goitizen artistikoa da Morau. Folk-rock kantautore horrek \"gizartearen kronistatzat\" hartzen du bere burua, miresten dituen Woody Guthriek eta Billy Braggek jorratutako ildo berean, eta ironiaz eta xamurtasunez beteriko kantuak plazaratu ditu orain arte grabatu dituen bost diskoetan.\nKomikigintzan aritutakoa da, eta Satorrak poesia liburua argitaratu du. I\u00f1aki Martiarena \"Mattin\" marrazkilariarekin, \"Argia\" astekarian Bokarta komiki zinta egiten zuen garaian hartu zuen Andoni Tolosak (Donostia, 1963) \"Morau\" ezizena. Kantagintzan hasi aurretik, poema liburu bat argitaratu zuen, Satorrak (Susa, 1990), eta bat baino gehiago dira haren hitzak musikatu dituztenak (Ama Say, Petti, Madarikatuak...).\nAutodidacta folk taldean egin zituen Morauk lehen urratsak musikagintzan, baina 90eko hamarkadara arte ez zen hasi jendaurrean abesten gitarra akustikoaren laguntza bakarraz. Pare bat maketa grabatu eta ia urtebetez Xabier Montoia abeslariarekin (Hertzainak, M-ak) taberna eta areto txikietan kontzertuak ematen aritu ondoren, lehen diskoa grabatu zuen, Morau (Gaztelupeko Hotsak, 1996), formatu elektrikoan, Deabruak Teilatuetan taldeko kideen laguntzarekin. \"Nork daki\" kantuak berehala oihartzun handia hartu zuen, \"Koka Kola lata bat baino gehiago da utopia\" dioen lelo itsaskorrari esker. Balerdi Balerdik kantu horren moldaketa bat egin zuen Hobe behin horri ezenez beti hori diskoan (Gor, 1997), eta ETBko Ez gaude konforme telesaileko sintonia izan zen. Hitzei musikari adina garrantzia ematen die Morauk, gizartearen gaineko begirada kritikoa, ironikoa, samurra eta umoretsua eskaintzeko. \"Autobusean bururatutako istorioak dira gehienak. Nire inguruan gertatzen denaz hitz egitea gustatzen zait. Hori bai, ez dut soziologiarik egiten kantuetan, edo behintzat ez dut ondoriorik ateratzen\".\nAspaldi idatzita eduki arren lehen diskoan lekurik aurkitu ez zuten kutsu urbanoko abestiak Kantu galduak EP akustikoan (Gaztelupeko Hotsak, 1998) grabatu zituen, hainbat musikarirekin: Joseba Tapia, \u00d1aco Go\u00f1i, Petti eta Joxi Ubeda, besteak beste. Lau kantu propioez gain, hiru bertsio biltzen ditu diskoak: Balerdi Balerdiren \"Lore etxean\", Xabier Montoiaren \"Zugan gogoa\" eta Jose Afonso kantari portugaldarraren \"En quanto a for\u00e7a\", a cappella abestutakoa.\nBakarkako emanaldiak bazter utzi gabe, Be\u00f1ardo Goietxe (gitarra; Noise Hole) eta Josu Gabellanes (bateria; Uncle Mussels) musikariekin kontzertuak ematen hasi zen Morau. Hala ere, hurrengo diskoa, Amodio domestikoak (Gaztelupeko Hotsak, 2000), musikari askoren kolaborazioaren emaitza izan zen: Petti, Joseba Irazoki, Maite Arroitajauregi... Soinu aldetik jantziagoa eta moldaketetan landuagoa da aurrekoa baino, baita malenkoniatsuagoa ere, eta estilo aniztasun handiagoa eskaintzen du: bossanova, countrya, baladak... Euskal kantagintza berria ekarri zuten abeslarien eragina aldarrikatzeko, Mikel Laboaren \"Martxa baten lehen notak\" kantuaren moldaketa grabatu zuen. Diskoak aukera eman zion Smog kantari estatubatuarrarekin eta Adria Punti katalanarekin partekatzeko agertokia, besteak beste.\nHirugarren disko luzea, Txukalda (Gaztelupeko Hotsak, 2004), Morau eta Agotak izenpean kaleratu zuen, Be\u00f1ardo Goietxek (gitarra), Igor Mendiak (bateria) eta Jexux Agirresarobek (baxua; Larrua Truk) osatutako hirukotearekin landu baitzuen. Apaingarri gutxiko lana da, soinu sinple eta zuzenekoa, eta estilistikoki country-rock kutsu handiagoa du. Aurrekoan bezala, Ez Dok Amairu taldeko beste kide ohi baten kantu bat moldatu zuen, \"Haizea dator\" (Xabier Lete).\nAgotak taldearekiko elkarlanak jarraipena izan du Morauren orain arteko azken diskoan: Kalamidadiak (Gaztelupeko Hotsak, 2008). Bertan power-pop doinuetara hurbildu da Morau, eta, ohi bezala, kantari historiko baten bertsioa egin du: Imanolen \"Mendian gora\" kantuarena. Halaber, Balerdi Balerdiren \"Lore etxean\" berreskuratu du molde elektrikoan emateko.\nMusika kazetaria.\nKantaria izateaz gain, Berria egunkarian musikaz 200 artikulu baino gehiago idatzi ditu 2010tik. Baina lehenago ere ehundaka artikulu zabaldu ditu \"Entzun!\" aldizkarian, baita \"Euskaldunon Egunkaria\" eta \"Gara\" egunkarietan ere, Urteetan musika saioak aurkeztu izan ditu Donostiako Herri Irratia eta Info7 irratietan (\"Beste bat\" irratsaioa). Euskal musikari buruzko Badok musika atariko hainbat artikulu eta kritika idatzi ditu.\nOnline erako euskara irakaslea.\nLanbidez, Hernani eta Donostiako AEKko euskaltegietan irakaslea da aspaldidanik. AEKren didaktika saileko diseinu taldeko kidea da, batik bat, online-ikastaroei begira. Horretan IKT teknologia berriek eskaintzen dituzten aukerak integratzeko aitzindaria izan da.\nLanak.\nMusika.\nMorau ta Agotak.\nMorau eta Be\u00f1ardo"}
{"id": "85252", "revid": "105290", "url": "https://eu.wikipedia.org/wiki?curid=85252", "title": "Morau (diskoa)", "text": "\"Morau\" 1996an eta Gaztelupeko Hotsak diskoetxearekin izen bereko abeslariak argitaratutako diskoa da."}
{"id": "85253", "revid": "98220", "url": "https://eu.wikipedia.org/wiki?curid=85253", "title": "Morgan Freeman", "text": "Morgan Porterfield Freeman, Jr. (Memphis, 1937ko ekainaren 1 - ), Estatu Batuetako aktore eta zinema zuzendaria da, bigarren aktore onenaren Oscar Saria irabazlea."}
{"id": "85255", "revid": "90204", "url": "https://eu.wikipedia.org/wiki?curid=85255", "title": "Bob Hoskins", "text": "Robert William \"Bob\" Hoskins, Jr. (Bury St Edmunds (Erresuma Batua), 1942ko urriaren 26a - Londres (Erresuma Batua), 2014ko apirilaren 29a) ijito jatorriko aktore, zuzendari eta ekoizlea izan zen, Oscar Sarietarako izendatua \"Mona Lisa\" (1986) intrigazko filmean jorratu zuen papera zela-eta. 2002an, Donostia Saria jaso zuen. Lider ilunak eta gangsterrak interpretatzeak ospe handia eman zion; Who Framed Roger Rabbit (1988), \"Hook\" (1991) eta \"Super Mario Bros.\" (1993) izan ziren film ezagunenetako batzuk.\nBiografia.\nRobert William \"Bob\" Hoskins, Jr. Bury St Edmundsen jaio zen, Erresuma Batuan, 1942ko urriaren 26an. II. Mundu Gerra bete-betean, bonbardaketek familia hona eta hara ibilarazi zuten, babes bila. Haurtzaro zaila izan zuen eta 15 urterako eskola utzita zuen, jada. Amari lagundu behar eta, ogibide ezberdinak burutu beharrean izan ziren.\nKasualitatez ia sartu zen aktore, agertokian zegoen lagun bati bromak eginez. Bere kasa joan zen antzerkia lantzen, 1960ko hamarkadan Londresko agertoki txikietan antzezten zuelarik. Telebistako serietan ere egin zuen lan, BBCrako egin zuen \"On the Move\" (1975-1976) edo Dennis Potterren \"Zerutik etorritako dirua\" (1978).\nLan egin zuen, besteak beste, Steven Spielbergekin (\"Hook\"), Oliver Stonerekin (\"Nixon\"), Atom Egoyanekin (\"Felicia's Journey\") eta Joseph Conraden eleberrian oinarrituta Christopher Hamptonek zuzendutako \"The Secret Agent\"-en.\nGanster papera oso ondo betetzen zuen eta ia-ia Al Capone izatekotan egon zen Brian De Palmaren \"The Untouchables\" (1987) lanean, baina Robert de Nirok egin zuen azkenean hura. Ezezkoa eman zionean, estatubatuar zuzendariak 20.000 liberako txekea bidali omen zion eta Hoskinsek horrela kontatu zuen pasadizoa:\nHoskinsek 4 seme-alaba izan zituen, bi lehenengo emazte izan zuen Jane Liveseyrekin -Alex (1968) eta Sarah (1972)- eta beste bi bigarrenarekin, Linda Banwellekin -Rosa (1983) eta Jack (1986)-.\n2012an utzi zion lanari, 69 urte zituenean, Parkinsonak heldu ziola-eta.\n2014ko apirilaren 29an, pneumonia batek hil zuen Bob Hoskins, Londresen (Erresuma Batua), 71 urte zituenean.\nFilmak.\n1980ko hamarkada.\n1970eko hamarkadaren erdialdera, telebistaz gain britainiar zineman ere ekin zion. 1981ean, Anthony Hopkinsekin batera aritu zen \"Otelo\"ren bertsioan, Jonathan Millerrek BBC Televisionentzako ekoiztu zuen \"Shakespeare\" lanean. Era berean etorri zen \"The Long Good Friday\", Helen Mirrenekin (1980), edo \"Mona Lisa\" (1986) eta kritikoek txalotu zuten. Oscar Sarietarako ere izendatu zuten eta \"Pink Floyd The Wall\" filman ere hartu zuen parte (1982).\n1984an, Francis Ford Coppolaren \"The Cotton Club\" filmean hartu zuen parte eta, hurrengo urtean, berriz, Terry Gilliamen \"Brazil\" lanean egin zuen lan (1985).\n1987an, Mickey Rourke, Liam Neeson eta Alan Batesekin batera aritu zen Mike Hodgesek zuzenduriko \"A Prayer for the Dying\" lanean.\n1988an, \"Eddie Valiant\" detektibea izan zen irudi errealak eta animazioa nahasten zituen \"Who Framed Roger Rabbit\" filmean.\n1980ko hamarkadaren bukaeran eta 1990ekoaren hasieran, British Gas and British Telecom (gaurko BT Group) pribatizatu berri izan ziren enpresen publizitatean hartu zuen parte.\n1990eko hamarkada.\n1990ean, Cher abeslariarekin batera egin zuen lan \"Mermaids\" lanean.\nHurrengo urtean, \"Smee kontramaestrea\" izan zen \"Hook\" filmean (1991).\n\"Super Mario Bros.\" (1993) ere egin zuen.\nShane Meadowsen \"Twenty Four Seven\" (1997) filmean ere aritu zen lanean eta baita \"David Copperfield\" (1999) lanean ere.\n2000ko hamarkada.\n2001ean, berriro egin zuen lan Helen Mirrenen ondoan, Michael Caine ere Fred Schepisik gidaturiko \"Last Orders\" filman lankide izan zuelarik.\nNikita Jrushchov izan zen \"Enemy at the Gates\" lanean eta Stalingradoko guduan komisario politikoa izan zeneko garaia aurkezten du bertan.\n2002an, Donostia Saria eman zioten bere 50. edizioan.\n2005ean, Zinema beltzeko \"Danny the Dog\" filman aritu zen, Morgan Freeman eta Jet Li txinatarraren ondoan eta baita \"Mrs. Henderson presenta\" (2005) pelikulan ere. Azken honegatik Urrezko Globorako izendapena jaso zuen\n2006an, BBC eta CBC-k elkarrekin ekoiztu zuten \"The Wind in the Willows\" lanean hartu zuen parte."}
{"id": "85256", "revid": "1545", "url": "https://eu.wikipedia.org/wiki?curid=85256", "title": "Edward James Olmos", "text": "Edward James Olmos (Los Angeles, 1947ko otsailaren 24 - ), Estatu Batuetako aktorea da."}
{"id": "85257", "revid": "58701", "url": "https://eu.wikipedia.org/wiki?curid=85257", "title": "G\u00e9rard Depardieu", "text": " (Ch\u00e2teauroux, 1948ko abenduaren 27 - ), Frantziako aktorea da. 2013tik \u0416\u0435\u0440\u0430\u0440 \u0414\u0435\u043f\u0430\u0440\u0434\u044c\u0451 izenarekin errusiar herritarra da.\nBiografia.\nHaurtzaro zaila izan zuen eta hamasei urte bete zituen arte hainbat lanetan aritu zen bizibidea ateratzeko. Adin horretan Parisa joan zen, eta arte dramatikoko ikastaroak egin zituen. Antzerkian, telebistan eta zineman aritu zen. Lehenengo filma 1970ean egin zuen, eta 1974an ospetsu egin zen \"Les Valseuses\" de Bertrand Blier filmean zuen paperari esker.\nEz du galai gaztearen itxurarik, begirada lotsagabea, eta aldi berean, apala eta samurra du; nabarmena da bere fisikoaren eta bere gizatasun handiaren arteko kontrastea, eta ezaugarri horiei eskerrak edozein eratako paperak sinesgarri bihurtzen ditu: maitemindu sutsuarena Claude Millerren \"Dites-lui que je l'aime\" (1977, Esaiozu maite dudala), Fran\u00e7ois Truffauten \"La Femme d'\u00e0 c\u00f4t\u00e9\" (1981, Ondoko emakumea) lanetan; harroputzarena Marco Ferreriren \"La Derni\u00e8re femme\" (1976, Azken emakumea) lanean; baldarrarena Maurice Pialaten \"Loulou\" (1980) filmean; antzezlearena F. Truffauten \"Le Dernier m\u00e9tro\" (1980, Azken metroa); apaizarena M. Pialaten \"Sous le soleil de Satan\" (1987, Satanen eguzkipean) lanean; mozkorrarena, Claude Berriren \"Uranus\" (1990) filmean. Film historikoetan lan egin du: \"Cyrano de Bergerac\" (1990), \"Tous les matins du monde\" (1990, Munduko goiz guztiak). Komedia arin eta komertzialak arrakasta handiko film bihurtzeko gaitasuna izan du, hala nola \"La Ch\u00e8vre\" (1981, Ahuntza), \"Les Fugitives\" (1986, Iheslariak), \"Les Anges gardiens\" (1995, Aingeru zaintzaileak), \"Ast\u00e9rix et Ob\u00e9lix contre C\u00e9sar\" (1998, Asterix eta Obelix Zesarraren kontra). Horrez gainera, zuzendari berrien lanak babestu ditu: Daniel Vigneren \"Le Retour de Martin Guerre\" (1982, Martin Guerreren itzulera), Fran\u00e7ois Dupeyronen \"Dr\u00f4le d'endroit pour une rencontre\" (1988, Leku berezia elkartzeko), Yves Angeloren \"Le Colonel Chabert\" (1994). Hogeita bost urtean laurogei film egin ditu eta nazioartean gehien ezagutzen den frantses antzezleetako bat bihurtu da.\nNew Yorkeko kritikariek 1983. urteko antzezle onenetzat hartu zuen Martin Guerreko paperagatik. Estatu Batuetan bi film egin ditu; \"Green Card\" (1990) izan da horietako bat, zeinarekin izan baitu arrakasta handia hango ikusleen artean."}
{"id": "85258", "revid": "1545", "url": "https://eu.wikipedia.org/wiki?curid=85258", "title": "Gerard Depardieu", "text": ""}
{"id": "85259", "revid": "8376260", "url": "https://eu.wikipedia.org/wiki?curid=85259", "title": "Nick Nolte", "text": "Nicholas King Nolte (Omaha, Nebraska, 1941eko otsailaren 8 - ), Estatu Batuetako aktorea da. \"Rich Man, Poor Man\" (1976) telesailean antzeztu zuen."}
{"id": "85260", "revid": "1545", "url": "https://eu.wikipedia.org/wiki?curid=85260", "title": "Georges Lacombe", "text": ""}
{"id": "85261", "revid": "1545", "url": "https://eu.wikipedia.org/wiki?curid=85261", "title": "Phoenix (zunda)", "text": "Phoenix edo Phoenix Mars Lander NASAk sortutako espazio-zunda bat da. 2007ko abuztuaren 4ean Canaveral lurmuturretik bidali eta 2008ko maiatzaren 25ean, 23:54etan GMTheldu zen Martera. Misioak 2008ko azaroaren 10era arte iraun zuen.\nPrograma zientifikoa Estatu Batuak, Danimarka, Alemania, Kanada eta Suitzako unibertsitateen artean egin zen. Bere helburu nagusia Marteko Ipar Polotik urbil zegoen lurralde batera heltzea zen, eta bertan bere beso errobotikoa hedatuz sakonera ezberdinetan prospekzioak egitea.\n\"Phoenix\" ez da lehenengo saioa izan. 1999ean \"Mars Polar Lander\" zundak helburu bera izan zuen, baina lurreratzea gaizki atera zen. Geroago, \"Mars Surveyor Lander\" misioa izan zen 2001an, baina bidali baino lehen bertan behera utzi zuten. Azken saio horretarako sortutako bi instrumentu berritu eta Phoenixi gehitu zaizkio. Izen hau modu metaforiko batean aukeratu zen, aurreko bi misioen berpiztea adierazteko, Fenix errautsetik berpizten den hegaztiagatik.\nNASAk Marten egindako azken hiru lurreratze arrakastatsuetan ez bezala (\"Mars Pathfinder\"rek, \"Spirit\"ek eta \"Opportunity\"k aire-poltsak erabili zituzten Marteren kontrako talka arintzeko), Phoenixek beste era batera lurreratu zen. Lurreratzeko momentuan kohete txikiak piztu ziren, duela hiru hamarkada \"Viking programa\"ko bi zundek erabili zituztenen antzekoak, jausgailu batekin jaitsiera hasi ostean lurzoruan pausatzeko.\nJaurtiketa eta lurreratzea.\nJaurtiketa 2007ko abuztuaren 4an Canaveral lurmuturretik gauzatu zen \"Delta 7925\" suziri batean. Zundak abuztuaren 10ean bakarrik egin behar izan zuen ibilbide zuzenketa bat Marteko norabidea berriro ere hartzeko. 2008ko maiatzaren 10ean 23:54etan GMT iritsi zen Martera.\nHelburuak.\nMisio honek hainbat helburu zituen:\nLehenengo misioak 90 egun martetar iraun behar zuen, hau da, 92 egun lurtar gutxi gorabehera. Ur izoztua aurkitu ostean, misioa 5 aste gehiago luzatzea erabaki zen, 2008ko azaroaren 10ean bukatzeko.\nEmaitzak.\n2008ko ekainaren 19an NASAk baieztatu zuen Phoenix zundak izotza aurkitu zuela Marteko ipar poloaren hondeaketa batean.\nGeroago, Marteko lurzorua \u2014gutxienez zundak lurperatutako lekuan\u2014 alkalinozkoa zela zehaztu zen, baita 8-9ko pH-a duela eta Antartikako ibarren azalaren antzekoa dela ere.\nIrailaren 30ean, \"Phoenix\"ek Marteko atmosferan elurra detektatu zuen. Marteko azalaren eta atmosferaren arteko interakzioak aztertzeko helburua zuen laser instrumentu batek hodeietatik zetozen elurra aurkitu zuen 4000 metroko garaieran. Behaketaren arabera, elur malutak sublimatu egin ziren Marteko azalera ailegatu aurretik.\nMisioaren bukaera.\n2008ko urriaren 29an, \"Phoenix\"ekin kontaktua galdu zen, baina hurrengo egunean berreskuratzea posiblea izan zen \"Mars Odyssey\" zunda espazialari esker. Dirudienez, zunda \u201csegurtasun moduan\u201d edo \u201chibernazioan\u201d jarri zen eguzki izpien kopurua urritu zelako, negua baitzetorren Martera. Zunda berraktibatzea lortu zen baina eguzki-energia kantitate txikiaren ondorioz aparatu asko itzali egin ziren, monitoretze klimatologikoa izan ezik. Hurrengo egunetan kontaktua mantentzea lortu zen denbora tarte txikietan, egunsentia iristen zenean. Baina azkenean misioa amaitutzat ematea erabaki zuten seinalerik heltzen ez zelako.\nInstrumentuak.\nRA(Robotic Arm): Zundaren beso robotikoa da. Honek Marteko lurra industeko balio du. 2.5 metroko luzera du eta 0.5 metrotako sakonerara arte eskabatu dezake.\nRAC(Robotic Arm Camera): Kamera hau besoan dago eta aparatu honen bidez\nMarteko lurraren irudiak ikus daitezke.\nMARDI(Mars Descent Imager): Kamera bat da eta jaitsiera-guneko irudiak hartzen zituen, baina akats bat aurkitu zioten eta azkenean ez zen aparatu hau erabili.\nMET(Meteorogical Estation): Estazio honek Marteko klima erregistratu zuen. Presioa eta tenperatura neurtzen ditu eta oso baliagarria izan zen.\nMECA(Microscopy,Electrochemistry and Conductivity Analizer): Aparatu honek ikasketa sakonak egin zituen marteko lurrean. Lurreko laginak hartzen zituen eta ondoren haien analisiak egiten zituen.\nTEGA (Thermal and Evolved Gas Analyzer):TEGA masa espektro bat da eta bere helburua lurreko lagin berotuak hartzea eta aztertzea da.\nPhoenix DVD-a.\nPhonix zundak \u201cThe Phoenix DVD\u201dizeneko DVD txiki bat darama, planetari gizarteak egindakoa. Planetari gizartea elkarte ez gubernamental bat da, eta eguzki-sistema aztertzea du helburu. Elkarte horrek 100.000 kide ditu, eta gehienak Estau Batuetakoak dira, nahiz eta beste herrialde askotako kideak ere badituen."}
{"id": "85266", "revid": "119347", "url": "https://eu.wikipedia.org/wiki?curid=85266", "title": "Bordeleko ardoa", "text": "Bordeleko ardoa (frantsesez \"Vignoble de Bordeaux\") Frantziako hiri hartako eskualdean egiten duten arno mota guztiak dira. Urtero 700 milioi botila baino gehiago ekoizten dute, horien gehien-gehiena ardo beltza (\"claret\") direlarik, ia %90a. Gainera, \"Chateau d'Yquem\" moduko ardo zuriak eta \"Cr\u00e9mant de Bordeaux\" izeneko gorriak ekoizten dituzte. Geografikoki, Garona eta Dordoina ibaiek azpieskualdeak zehazten dituzte.\nHistorikoki, ekoizpenaren lehenengo aztarnak Erromatar Inperioaren garaietan daude. Gaur egun 10.000 upategi edo \"ch\u00e2teaux\" eta 57 izendapen daude.\nMunduko ardorik garestienen artean Bordele aldean egindako mota batzuk ditugu.\nMahatsa.\nEskualdeak mahats mota bati izena ematen dio: \"Bordelesa\". Berau Irulegiko arnoa ekoizteko erabiltzen da, beste moten artean."}
{"id": "85267", "revid": "105290", "url": "https://eu.wikipedia.org/wiki?curid=85267", "title": "Kantu galduak", "text": "\"Kantu galduak\" 1998an eta Gaztelupeko Hotsak diskoetxearekin Morau abeslariak argitaratutako diskoa da."}
{"id": "85268", "revid": "105290", "url": "https://eu.wikipedia.org/wiki?curid=85268", "title": "Amodio domestikoak", "text": "\"Amodio domestikoak\" 2000an eta Gaztelupeko Hotsak diskoetxearekin Morau abeslariak argitaratutako diskoa da."}
{"id": "85269", "revid": "105290", "url": "https://eu.wikipedia.org/wiki?curid=85269", "title": "Morau ta Agotak", "text": "Morau ta Agotak euskal musika taldea da, 2000ko hamarkadan sortutakoa. Andoni Tolosaren ezizena da \"Morau\".\nTaldea.\n\"Autodidacta folk taldean\" egin zituen Morauk lehen urratsak musikagintzan, baina 90eko hamarkadara arte ez zen hasi jendaurrean abesten gitarra akustikoaren laguntza bakarraz. Pare bat maketa grabatu eta ia urtebetez Xabier Montoia abeslariarekin (Hertzainak, M-ak) taberna eta areto txikietan kontzertuak ematen aritu zen \u2014emanaldi haietako askotan Joxi Ubedak (Tortura Sistematica, Bukaera, Anima Vili, Batzuk, Belarmi\u00f1ak\u2026) lagundu zion gitarrarekin\u2014. Ondoren, lehen diskoa grabatu zuen, Morau (Gaztelupeko Hotsak, 1996), formatu elektrikoan, Joxi Ubedarekin eta Deabruak Teilatuetan taldeko kideen laguntzarekin. \u201cNork daki\u201c kantuak berehala oihartzun handia hartu zuen, \u201cKoka Kola lata bat baino gehiago da utopia\u201d dioen lelo itsaskorrari esker. ETBk Ez gaude konforme telesailerako sintonia gisa erabili zuen, eta Balerdi Balerdi taldeak kantu horren moldaketa bat egin zuen Hobe behin horri ezenez beti hori diskoan (Gor, 1997).\nHitzei musikari adina garrantzia ematen die Morauk, gizartearen gaineko begirada kritikoa, ironikoa, samurra eta umoretsua eskaintzeko. \u201cAutobusean bururatutako istorioak dira gehienak. Nire inguruan gertatzen denaz hitz egitea gustatzen zait. Hori bai, ez dut soziologiarik egiten kantuetan, edo behintzat ez dut ondoriorik ateratzen\u201d, azaldu zuen Argia astekariari eskainitako elkarrizketa batean.\nAspaldi idatzita eduki arren lehen diskoan lekurik aurkitu ez zuten kutsu urbanoko zenbait abesti EP akustiko batean jaso zituen, Kantu galduak (Gaztelupeko Hotsak, 1998) izenekoan. Hainbat musikarirekin grabatu zuen: Joseba Tapia, \u00d1aco Go\u00f1i, Petti eta Joxi Ubedarekin, besteak beste. Lau kantu propioez gain, hiru bertsio biltzen ditu diskoak: Balerdi Balerdiren \u201cLore etxean\u201c, Xabier Montoiaren \u201cZugan gogoa\u201c eta Jose Afonso kantari portugaldarraren \u201cEn quanto a for\u00e7a\u201c, a cappella abestutakoa.\nBakarkako emanaldiak bazter utzi gabe, talde formatuko kontzertuak ematen hasi zen Be\u00f1ardo Goietxe (gitarra; Noise Hole, Mugaldekoak) eta Josu Gabellanes (bateria; Uncle Mussels) musikariekin. Hala ere, hurrengo diskoa, Amodio domestikoa (Gaztelupeko Hotsak, 2000), berriz ere, musikari askoren kolaborazioaren emaitza izan zen: Petti, Joseba Irazoki, Maite Arroitajauregi\u2026 Soinu eta moldaketen aldetik jantziagoa eta landuagoa da aurrekoa baino, baita malenkoniatsuagoa ere, eta estilo aniztasun handiagoa eskaintzen du: bossanova, countrya, baladak\u2026 Euskal kantagintza berria ekarri zuten abeslarien eragina aldarrikatzeko, Mikel Laboaren \u201cMartxa baten lehen notak\u201d kantuaren moldaketa grabatu zuen. Diskoak aukera eman zion Smog (Bill Callahan) kantari estatubatuarrarekin eta Adria Punti katalanarekin partekatzeko agertokia, besteak beste.\nHirugarren disko luzeak, Txukalda-k (Gaztelupeko Hotsak, 2004), Morau eta Agotak-en sinadura ekarri zuen, Be\u00f1ardo Goietxek (gitarra), Igor Mendiak (bateria) eta Jexux Agirresarobek (baxua; Larrua Truk) osatutako hirukotearekin landu baitzituen kantuak entsegu lokalean. Apaingarri gutxiko lana da, soinu sinple eta zuzenekoa, eta estilistikoki country-rockaren kutsu handiagoa du aurrekoek baino. Aurrekoan bezala, Ez Dok Amairu taldeko beste kide ohi baten kantu bat moldatu zuen, \u201cHaizea dator\u201d (Xabier Lete).\nAgotak taldearekiko elkarlanak jarraipena izan zuen Kalamidadiak (Gaztelupeko Hotsak, 2008) diskoan. Bertan power-pop doinuetara hurbildu zen Morau, eta, ohi bezala, kantari historiko baten bertsioa egin zuen: Imanol Larzabalen \u201cMendian gora\u201c kantuarena. Halaber, Balerdi Balerdiren \u201cLore etxean\u201c berreskuratu zuen molde elektrikoan emateko. Diskoa aurkezteko hainbat kontzertu eman eta gero, taldea desegin eta Be\u00f1ardo Goietxerekin jarraitu zuen lanean Morauk.\n2013an Arrainentzako himnoak bloga ireki zuen M0rauk, asmo zehatz batekin: kantuen sortze prozesua erakustea eta zaleekin partekatzea. Urte eta erdiko lanaren emaitza Arrainentzako himnoak diskoan (Egilea editore, 2014) jaso zuen. Be\u00f1ardo Goietxeren laguntza bakarrarekin grabatu zituen diskoko 16 kantuak; horien artean, bi bertsio daude: Enarak taldearen \u201cAma\u201d eta The Smiths taldearen \u201cThere Is A Light That Never Goes Out\u201d (\u201cBada sekula itzaltzen ez den argi bat\u201c)"}
{"id": "85270", "revid": "512", "url": "https://eu.wikipedia.org/wiki?curid=85270", "title": "Txukalda", "text": "\"Txukalda\" 2004an eta Gaztelupeko Hotsak diskoetxearekin Morau ta Agotak taldeak argitaratutako diskoa da."}
{"id": "85271", "revid": "105290", "url": "https://eu.wikipedia.org/wiki?curid=85271", "title": "Kalamidadiak", "text": "\"Kalamidadiak\" 2008an eta Gaztelupeko Hotsak diskoetxearekin Morau ta Agotak taldeak argitaratutako diskoa da."}
{"id": "85272", "revid": "119347", "url": "https://eu.wikipedia.org/wiki?curid=85272", "title": "Angkor Thom", "text": "Angkor Thom Khmer Inperioko errege Jayavarman VII.ak (1181-1220) XII. mendean harresiz barneko gotortutako errege hiria izan zen, Chamstarrek Angkor konkistatu eta suntsitu ondoren.\nErrege hiria Siam Reap ibaiaren ondoan eraiki zen, 9 kilometro koadroko hedadurarekin, ia alboko 3 kilometroko forma karratu bat jarraituz, putzu batez eta 8 metroko altuerako harresi batez inguratuta. Errege jauregia Suryavarman I.aren garaian eraiki zen, 150 urte lehenago. Elezaharraren arabera, erregeak gau bakoitzeko zati bat Eguzki erreginarekin igarotzen zuen eraikuntza hartako Jauregi Zerutiarrean.\nAngkor Thomen erdian, Bayon dago, Jayavarman VII.a erregearen tenplua izan zena. Haren dorreengatik ezaguna da: Budaren aurpegia lau aldeetan du. Hormak erregearen eta herriaren eszenak erakusten dituzten erliebez estalita daude."}
{"id": "85273", "revid": "1491", "url": "https://eu.wikipedia.org/wiki?curid=85273", "title": "Satorrak (Morau)", "text": "\"Satorrak\" Andoni Tolosa \"Morau\" abeslari eta idazleak \"Susa\" etxearekin argitaratutako poesia liburua da. Berrogei poema baino gehiago biltzen ditu eta bost atal handitan banatuta dago.\nAtalak.\nEsan bezala, liburua bost atal nagusitan banatuta dago, bakoitzak poema sorta bat barne hartuz: Zuloak, Aterpeak, Argi itsuak, Larruarenak eta Laberintoak.\nHauetaz gain, sarrera gisa beste olerki bi eta amaieran beste bat irakurgai ditugu."}
{"id": "85274", "revid": "90204", "url": "https://eu.wikipedia.org/wiki?curid=85274", "title": "Jayavarman VII.a", "text": "Jayavarman VII.a (1125-1218) Khmer Inperioko enperadore bihurtu zen 1181ean, hiria, 1177an, Champako tropek konkistatua izan ondoren, Vijaya konkistatuz, Champako hiriburua, gaur egungo Vietnamen. Jayavarman, Dharanindravarman II.a eta honen emazte Sri Jayarajacudamaniren semea zen.\nBere erregealdian, Jemertar Inperioak bere hedadurarik handiena lortu zuen, birtualki, gaur egun Thailandia eta Laos herrialdeek hartzen duten lurraldea hartuz, gaur egungo Myanmar, Malasia eta Vietnamera ere helduz.\nJayavarman VII.ak, hinduismoa utzi zuen budismora bihurtzeko, honela, azken hau, erlijio nazionala bihurtuz. 1200ean, Angkor Thomen eraikuntza hasi zen, errege hiriburu berria. Lan honen ondorioz, erresumako diru osoa xahutua geratu zen, hurrengo hamarkadetan arazo ekonomikoak ekarri zituelarik."}
{"id": "85275", "revid": "98220", "url": "https://eu.wikipedia.org/wiki?curid=85275", "title": "Budapesteko Legebiltzarra", "text": "Hungariako Legebiltzarra edota Budapesteko Legebiltzarra (hungarieraz \"Orsz\u00e1gh\u00e1z\", euskaraz literalki \"Herriaren Etxea\" esan nahi du), ziuraski, Budako gazteluarekin batera Hungariako hiriburu den Budapesteko eraikinik ezagunena da. Hungariako Biltzar Nazionalaren eta beste instituzio batzuen egoitza da, Legebiltzarreko liburutegia kasu. Hiriko V. barrutian dago, Danubio ibaiaren ondoan, sarrera nagusia, Kossuth Plazan dagoelarik.\nEraikina, 1885 eta 1904 bitartean eraikia izan zen, Imre Steindlen planoak jarraituz.\nLegebiltzarra bisitatu nahi dutenek, sarrerak eros ditzakete, hizkuntza ezberdinetako talde bisitak antolatzen dira.\nBarnealdea.\nBarnealdea, haitzurdin eta urrez apaindua dago. Eraikinak, bere egitura simetrikoarekin, bi ganberatako legebiltzar bat izateko balio du. Iparraldeko hegalean, Lehen Ministroaren bulegoak daude, hegoaldekoan, berriz, Errepublikako Presidentearenak.\nKanpoko eskaileraren albo banatan lehoien bi estatua aurki daitezke. Zutabeak, granito gorriz eginak daude, eta 6 metroko altuera eta 4 tonako pisua dute. Sabaian, K\u00e1roly Lotzen margo alegorikoak ikus daitezke, \"Legediaren Apoteosia\" eta \"Hungariaren Loriatzea\" kasu.\nMunduko Zazpi Mirari Berriak.\nMunduko Zazpi Mirari Berriak izeneko leihaketan parte hartu zuen, baina ez zen aukeratua izan."}
{"id": "85277", "revid": "105290", "url": "https://eu.wikipedia.org/wiki?curid=85277", "title": "Hungariako Biltzar Nazionala", "text": "Hungariako Biltzar Nazionala, Hungarian botere legegilea erabiltzen duen ganbera bakarreko organoa da. 4 urtetik behin aukeratutako 386 partaidek osatzen dute. Gobernu buruzagitza, organo honen ardura da. L\u00e1szl\u00f3 K\u00f6v\u00e9r, Hungariako Biltzar Nazionaleko egungo presidentea da. Egoitza Budapesteko Legebiltzarraren eraikinean du."}
{"id": "85278", "revid": "65203", "url": "https://eu.wikipedia.org/wiki?curid=85278", "title": "L\u00e1szl\u00f3 S\u00f3lyom", "text": "L\u00e1szlo S\u00f3lyom (, ahoskatua; P\u00e9cs, Hungaria, 1942ko urtarrilaren 3a - 2023ko urriaren 8a) politikaria, legelaria eta liburuzaina izan zen, Hungariako lehendakari izana 2005etik 2010eraino, Hungariako Alderdi Sozialistaren ordezkaritzat.\nBizitza.\nP\u00e9csen jaioa, Zuzenbidea ikasi zuen, 1965ean amaitu zuen karrera. Zuzenbide Zibileko irakasle bihurtu zen 1983an, E\u00f6tv\u00f6s Lor\u00e1ndeko Unibertsitatean. 1980ko hamarkadan, politikan debuta egin zuen, ingurumenari buruzko erakunde zibilen kontseilari juridikotzat. Auzitegi Konstituzionaleko lehendakari bihurtu zen 1990eko uztailean. 1999an, Koloniako Unibertsitateak (Alemania) honoris causa doktore izendatu zuen. 2000n, V\u00e9deglyet gobernuz kanpoko erakundea sortu zuen.\n2005eko Hungariako Lehendakaritzarako hauteskundeak.\nHungariako lehendakari berria hautatzeko hauteskundeen lehen itzulian, ekainaren 6an, L\u00e1szlo S\u00f3lyomek 13 boto baino ez zituen bildu, eta haren aurkari Katalin Szilik, 183. Hala ere, Katalin Szili ez zuten lehendakari aukeratu, behar zen bi hereneko gehiengoa ez baitzuen lortu, 278 boto, alegia. S\u00f3lyomek lehen itzulian jasotako boto urriak, eskuineko alderdietako 169 diputaturen abstentzioagatik azaltzen da.\nBigarren itzulian, ekainaren 7an, S\u00f3lyomek 185 boto jaso zituen, eta Katalin Szilik 178. Hirugarren itzulian, gehiengo soila besterik behar ez zuenez, S\u00f3lyom 189 bozekin aukeratua izan zen, eta Katalin Szilik 182 jaso zituen. Abuztuaren 5ean, ordu arte lehendakari izandako Ferenc M\u00e1dl ordezkatu zuen."}
{"id": "85279", "revid": "31982", "url": "https://eu.wikipedia.org/wiki?curid=85279", "title": "P\u00e9cs", "text": "P\u00e9cs (latinez: \"Quinque Ecclesiae\"; kroazieraz: \"Pe\u010duh\"; alemanez: \"F\u00fcnfkirchen\"; serbieraz: \"\u041f\u0435\u0447\u0443\u0458\", \"Pe\u010duj\"; eslovakieraz \"P\u00e4\u0165kostolie\"; turkieraz \"Pe\u00e7uy\"; italieraz \"Cinquechiese\") Hungariako hego-mendebaldeko hiria da, Baranya konderriko hiriburua. Hegoaldeko Transdanubia eskualdean dago, Kroaziako mugatik hurbil, Budapestetik 200 kilometrora. 2015ean 145.985 biztanle zituen.\nErromatarrek sortu zuten hiria, II. mendearen hasieran, eta \"Sopianae\" izena eman zioten.\nOndarea.\nEuropako bosgarren unibertsitaterik zaharrena du (1367), P\u00e9cseko Unibertsitatea, aurretik Janus Pannonius Unibertsitea deitua, kroaziar jatorriko Janus Pannonius (Ivan \u010cesmi\u010dki tokiko hizkuntzan; 1434-1472) olerkari bikainaren omenez. Pio II.a aita santuak P\u00e9cseko gotzain izendatu zuen 1460an, eta Matias I.a Hungariakoa erregearen mezulari lan egin zuen.\nP\u00e9csen, Hungariako otomandar artearen adibiderik hoberenak daude, turkiar okupazioaren garaian (1543-1686) eraikiak.\nInteres turistikoko tokien artean, nabarmentzekoak dira Katedrala, Gazi Kasim Pasha meskita eta Arkeologia Museoa."}
{"id": "85280", "revid": "119347", "url": "https://eu.wikipedia.org/wiki?curid=85280", "title": "Rosetta (zunda)", "text": "Rosetta ESAk sortutako zunda bat da, 2004ko martxoaren 2an espazioratua. Honen helburua \"67P/Txuriumov-Gerasimenko\" kometaren inguruan orbitatzea da. Zunda honek abiadura handia behar duenez, Lurraren eta Marteren grabitate-indarrez baliatu da 2014an 67P/Txuriumov-Gerasimenko kometara iristeko, 6.500 miloi km egin ondoren.\nEuropar Agentzia Espazialak (Alemanian) Rosetta zunda 3,4 km/s abiadurarekin Lurretik urruntzen zen heinean kontaktua mantentzen saiatu zen. Beraz orain arte bertan geratu diren aldaketa guztiak ikertzen egon dira.\nRosetta bi zatitan banatzen da, batetik laginak hartzeko atala eta bestetik lur hartzeko \"Philae\" izeneko aparailua. Kometa ikertzeaz gain, zundak, bidean aurkitutako bi asteroide ikertu ditu: (2867) \u0160teins eta (21) Lutetia. 1.300 milioi euro inguruko kostua izan zuen.\nMisioaren helburua.\nRosetta misioarekin, Lurrean bizitza sortzeko prozesuan kometek eragina izan ote zuten aztertuko dute. Izan ere, molekula organikoak garraiatzen dituzte kometek. Lurra jotzean, bertan uzten dituzte, eta posible da horrek bizitza sortzen lagundu izana. Gainera, kometek daramatzaten elementu arinek eta lurrunkorrek ozeanoak eta atmosfera sortzen ere lagundu zutela pentsatzen dute.\nRosetta zunda.\nRosetta kometa baten orbita jarraitzeko eta bertan lur hartzeko lehenengo misioa da. Helburu duen kometa 67P/Txuryumov-Gerasimenko kometa da. Zunda orbita jarraitzeko modulu batek eta lur hartzeko beste modulu batek, Philaek, osatzen dute.\nIzenaren jatorria.\nRosetta harriarengatik hartu du misioak izen hori. 1799an Egipton aurkitutako harri hura oso garrantzitsua izan zen hieroglifikoen esanahia argitu ahal izateko, eta misio honek Eguzki Sistemaren eboluzioaren inguruko misterioak argitzen lagunduko duela espero dutelako zientzialariek jarri diote izen hori.\nRosettaren ibilbidea.\n2004ko martxoaren 2an Lurretik atera zen. Ordutik bost itzuli eman dizkio Eguzkiari. Rosetta zunda lehenik abiadura egokia hartzeko 2005, 2007, 2009 urteetan Lurraren ingurutik igaroko da eta Martetik bakarrik behin, 2007an (200km-ra hurbilduz).\nRosettak eguzki energia behar du ondo funtzionatzen jarraitzeko, beraz, azken aldiz Lurretik igaro ondoren, 2011. urtetik aurrera eguzkitik 800km-ra zegoenez gero, zundak bere eragilea martxan ipini zuen, 67P/Txuriumov-Gerasimenko kometarantz abiatu zenean.\nRosetta zunda, beste planeten inguruetatik bidaiatzen dagoen bitartean hibernazio egoeran dago, hau da, bere azpisistemak babesten saiatzen da hauek ez higatzeko.\nAsteroideen topaketa.\n2008ko irailaren 5ean Rosetta \"(2867) \u0160teins\" asteroidearen gainetik hegan egin zuen. Steins asteroidea E motatakoa da, 4,6km diametro dituena eta bere distantzia 900km ingurukoa. Topaketa Lurretik 360km-ra izan zen 8,62km/s abiadura zuelarik. Hau dela eta, ESA-k gertakizun honetatik probetxu atera zuen eta entsegu bat bezala hartu zuen benetan gertatu egingo zenerako.\n2010eko ekainaren 810ean, Rosetta bigarren asteroidetik pasa zen, \"(21) Lutetia\" izenekoa.\n2011ko uztailean, Rosetta hibernazio fasean sartu zen, zatirik bakartiena eta hotzena egin ahal izateko, Eguzkitik 800 milioi kilometrora. Bere barne iratzargailuak 2014ko urtarrilaren 20an esnatu zuen.\n2014ko abuztuaren 6an, \"67P/Txuriumov-Gerasimenko\" deituriko kometaren orbitan sartu eta harekin jiraka jarri zen.\n67P/Txuriumov-Gerasimenko kometa.\nRosetta zundaren helburua 46P/Wirtanen kometa aztertzea zen baina bere jaurtiketaren atzeratzearen ondorioz Txuriumov-Gerasimenkoo kometa hautatu zuten.\nTxuriumov-Gerasimenko aldizkako kometa bat da Jupiterretik banandu ondoren eguzkiko gertutasunean harrapaturik geratu dena.\nKometa honek 1969an aurkitu zuen Klim Txuriumov astronomoak Kiev-eko unibertsitatean, bere laguna Svetlana Gerasimenko-k ateratako argazki batzuei esker.\n2014an Rosetta kometa honen inguruan orbitatzen hasi zen.\nPhilae modulua kometaratzea.\nPhilae modulua 2014ko azaroaren 12an lurreratu zen 67P/Txuryumov-Gerasimenko kometan. Philaek 100kg pisatzen du eta hiru hanka ditu. Kometatik 22,5 kilometrora zegoenean banatu zen Rosetta zundatik, eta zazpi ordu geroago kometaren azala ukitu zuen. Zoritxarrez, kometari lotzeko pentsatuta zeuden sistemek ez zuten ongi funtzionatu eta bi salto egin zituen azkenean lurrean gelditu aurretik, kometaren grabitatea oso ahula baita. Nolanahi ere, kometan pausatu zen. Ez, ordea, pentsatuta zegoen lekuan. Nolanahi ere, hainbat datu jaso ahal izan zituen eta Lurrera bidali zituen bateriarik gabe gelditu aurretik ."}
{"id": "85281", "revid": "336", "url": "https://eu.wikipedia.org/wiki?curid=85281", "title": "Baranya", "text": ""}
{"id": "85282", "revid": "15795", "url": "https://eu.wikipedia.org/wiki?curid=85282", "title": "Baranya konderria", "text": ""}
{"id": "85284", "revid": "119347", "url": "https://eu.wikipedia.org/wiki?curid=85284", "title": "Aquarius (satelitea)", "text": "Aquarius SAC-D espaziontzian dagoen NASAren tresna da. Bere ia 1,7 tonako pisuarekin 1443 Watt-etako potentziarekin jardungo duen satelitea da Aquarius satelitea. Bere orbita, Ipar Polotik Hego Poloranzko norantzarekin bideratuta 657 km altuerarekin bereizi egingo da lurraren atmosferako lehenengo geruzatik. Bere abiadura dezentea izango da, izan ere 14 bira egingo ditu lurraren inguruan eguneko eta aztertu beharreko puntu bakoitzarekin 7 eguneko topatuko da berriro. Sateliteari, orbitan dauden satelite guztiak bezala, gutxienezko bizi bat hauteman izan zaio, hots, satelitea erabilgarria izango da hurrengo gutxienezko 5 urtetan zehar. Azkenengo datuaren arabera zera baieztatu dezakegu: Aquarius sateliteak \u201cL\u201d itxurako erradiometroa eta eskatometroa du.\nSatelite honen izen espezifikoa Aquarius da eta oraindik ere haren garapena aurrera eramaten ari da. Satelitearen jaurtiketa 2010aren maiatzaren 22rako dago finkatuta eta bere funtzioa zera da: itsasoko gazitasun mailaren zein lurtsua den lurraren geruzaren hezetasuna neurtzea. Aquariusen programa informatikoen zein instrumentuen bidez, beraz, itsasoko gazitasuna neurtu ahal izango da eta, noski Gazitasun honetan gertatzen diren aldaketak ere. Mediaren arabera \"pinch\" izeneko magnitudeak neurtzen du uraren gazitasuna. Aquarius sateliteari esker gure itsasoak lurreko klima globalari ematen dion erantzuna askoz ziurtasun handiagoarekin jakin ahal izango dugu, izan ere, itsasoaren gazitasunaren edozein aldaketa txikik katastrofe meteorologikoak sortu ditzake. Honi esker ere aldaketa klimatikoaren berri lortu ahalko dugu, hala nola, izotzaren fusioa, uraren lurrunketa etab. Azkenengoei esker ere, Aquarius sateliteak itsasoan sortzen diren ur masa ikaragarriak, hots, tsunamiak ere, kontrolatu ahal izango ditugu.\nAquarius satelitea hurbilagotik.\nEsan bezala, satelite honen izen espezifikoa Aquarius da eta oraindik ere haren garapena aurrera eramaten ari da. Satelitearen jaurtiketa 2010aren maiatzaren 22rako dago finkatuta eta bere funtzioa zera da: itsasoko gazitasun mailaren zein lurtsua den lurraren geruzaren hezetasuna neurtzea. Aquariusen programa informatikoen zein instrumentuen bidez, beraz, itsasoko gazitasuna neurtu ahal izango da eta, noski Gazitasun honetan gertatzen diren aldaketak ere. Mediaren arabera \u201cpinch\u201d izeneko magnitudeak neurtzen du uraren gazitasuna. Pinch = (koilaratxo baten 1/6 gatz) ur galon bakoitzeko. Ingelesezko galona zera adierazten du: galon 1 = 4,55 litro ur. Aquarius sateliteari esker gure itsasoak lurreko klima globalari ematen dion erantzuna askoz ziurtasun handiagoarekin jakin ahal izango dugu, izan ere, itsasoaren gazitasunaren edozein aldaketa txikik katastrofe meteorologikoak sortu ditzake. Honi esker ere aldaketa klimatikoaren berri lortu ahalko dugu, hala nola, izotzaren fusioa, uraren lurrunketa etab. Azkenengoei esker ere, Aquarius sateliteak itsasoan sorteen diren ur masa ikaragarriak, hots, tsunamiak ere, kontrolatu ahal izango ditugu.\nAurrean aipaturiko misioen ikerlari burua Gary Lagerloef doktorea izango da, Lur &amp; Espazioko NEEaren (Nazioarteko Egoitza Espaziala) departamentu burua. Goddard Space Flight Ikeketa Zentroak erradiometroa kontrolatu eta honen kalkuluak aurrera eramango ditu. Jet Propulsion Laborategiak eskaterometroa eraikiko du eta honi esker gertatu daitezkeen neurketa arazoak saihestuko dira. Misioa ez da bakarrik NEEren esku egongo, Nazioarteko Egoitza Espazialak duen harreman estuaren ondorioz Argentinarekin, aipatutako azken lurralde honek ere izugarrizko garantiza izango du misio hau aurrera eramateko unean.\nAquarius Sateliteari ere \u201cUraren Jaiotzailea\u201d izenaz ezagutu izan zaio bere helburuengatik, hau da, ez bakarrik gazitasunaren asuntoa neurtzeko, baizik eta uraren zikloa aztertzekoagatik ere. Azkenik komentatzea ere izugarrizko aurrerapena izango dela geologia itsastarrarekin lotuta, izan ere Aquariusek orbitako 2 hilabetetan zehar Lurraren adinak dituen 125 urtetan zehar jaso ahalko zena jasoko ahal izango baitu."}
{"id": "85285", "revid": "201", "url": "https://eu.wikipedia.org/wiki?curid=85285", "title": "Apollo", "text": ""}
{"id": "85286", "revid": "336", "url": "https://eu.wikipedia.org/wiki?curid=85286", "title": "Gemini programa", "text": "Gemini Programa, 1965. urtean hasi zen NASAk bere lehenengo proba espazialak egin ondoren (Mercury programa).\nNahiz eta honekin lortutako datuak oso garrantzitsuak izan hurrengo programak martxan jartzeko, ez zen egin Apollo programa edo lehen aipatutakoa bezain ospetsua.\nProgramaren Helburuak.\nPrograma Apolo nahiko garatuta zegoenean, Gemini programa ofiziala egin zuten 1962ko urtarrilaren 3an.\nHelburu nagusia Apollo programan erabiltzeko garapen teknikoak lortzea zen. Horien artean Ilargi-modulua eta aginte-modulua elkartu nahi zuten, modu horretan, astronautak Ilargia utzi eta gero Lurrera bueltatzeko gai izango ziren espazio-ontzi osoarekin. Programaren beste helburu bat astronauten egonaldia espazioan bi asteetara luzatzea izan zen, hori Apollo programan eskatzen zena baino gehiago zen. Hegaldi luzeekin psikologikoki eta fisikoki astronautek nola erantzuten zuten ikusi nahi zuten, Apollo programarako prestatuta egoteko.\n20 hilabete baino gutxiagotan 10 aireratze egin ziren, hauek guztiak Ca\u00f1averal lurmuturrean (Florida)kokaturik zeuden plataformetan. Programa honetan Lyndon B. Johnson Zentro Espaziala (Texas) erabili egin zen programari segimenduak egin eta kontrolatzeko.\nOntziaren ezaugarriak.\nGemini ontzia Mercury bezalakoa zen baina hobekuntza batzuekin, horregatik, \"Mercury Mark II\" izendatu zuten. Aldaketa horiek tamainan eta kontroletan eman ziren gehien bat. Gemini espazio-ontziak 3.628,72 kg pisatzen zuen, Mercury-k, aldiz, erdia. Bestetik, Mercury-ko kabinan bakarrik astronauta baterako zegoen eginda, eta Geminirena birentzako, hori zela eta, kabina %50 batean handitu zuten. Bi pertsona zirenez eta nahiko denbora emango zutenez espazioan, biltegiratze handiagoa behar zuten erreserba gehiago gordetzeko."}
{"id": "85287", "revid": "512", "url": "https://eu.wikipedia.org/wiki?curid=85287", "title": "Gendun Drup", "text": "Gendun Drup edo Gyalwa Gendun Drubpa (, wylie transliterazioaz: \"dge 'dun grub pa\", pinyin tibetarrez \"G\u00ead\u00fcn Chub\", ), (1391-1474) lehen Dalai Lama izan zen. Bere jaiotza izena Pema Dorje izan zen (wyliez \"Pad-ma Rdo-rje\") eta Tsongkhaparen ikaslea izan zen.\nIkuilu batean jaio zen, tribu nomada batean. Jaio zen eguneko gauean, gaizkile batzuek, bera zegoen kanpamendua eraso zuten, eta guztiak ihesean irten ziren, jaio berria sastraka batzuen artean utziz. Esaten dutenez, hurrengo egunean, bele batek babesten zuen beste hegazti harrapari batzuen erasotik, eta bele hori Mahakala izango zela, Avalokiteshvararen forma hegoduna, Errukiaren Buda.\nArtzain bezala hezia izan zen zazpi urte bete zituen arte. Ondoren, Nartangeko monasteriora joan zen, eta eskolastikorik estimatuenetako bat izatera iritsi zen bere bizitzaren erdialde inguruan.\nBere testu garrantzitsuenetako batzuk, honako hauek dira:\nBere itzultzaile ospetsuenetako bat, Glenn Mullin izan zen."}
{"id": "85289", "revid": "105290", "url": "https://eu.wikipedia.org/wiki?curid=85289", "title": "Sheut", "text": "Sheut, Shuit edo Jaibit, literalki, gizaki baten itzala, edo izaki bizidunena, baita ustezko jainkoena ere, \"necher\". Bere izenaren transliterazioa hieroglifo idazkeran \u0161ut, Sheut bezala transkribatua.\nAntzinako egiptoarren hil teorietan, itzala, izaki izpiritual antzeko zeozertzat hartzen zen, pertsona bakoitzaren izaera osatzen zuena, pertsona bat itzalik gabe existitzen ez dela jakina delarik, eta pertsonaren itzala, ez da pertsona bera gabe existitzen; antzinako egiptoarrek, itzalak, izaeraren zeozer funtsezkoa zuela uste izan zuten.\n\u0160utarekiko ideia, Kari buruz zenaren oso antzekoa zen, hala ere, azken honekin alderatuz, honen aurkako alde askorekin, Kan, alde positbioak nagusi ziren bitartean, sheutean, pertsonaren alde negatiboak nagusitzen zirelarik.\nSarri, pertsona eta jainkoen estatuak, euren sheuta bezala hartzen ziren. Sheuta, gizaki baten irudi txiki bat bezala irudikatua zen, erabat beltza, kasu honetan, askotan, heriotza sinbolizatzen zuena, edo Anubis zerbitzatzen.\nAntzinako egiptoarrentzat, izpirituaren osagaiak, honako hauek ziren: Ib, Ka, Ba, Aj, Ren eta Sheut."}
{"id": "85290", "revid": "58701", "url": "https://eu.wikipedia.org/wiki?curid=85290", "title": "Drava", "text": "Drava (; ; esloveniera eta kroazieraz: \"Drava\") Erdialdeko Europa hegoaldeko ibaia da, Italian sortu eta Danubiora isurtzen dena. 749 kilometro luze da, eta 41.238 kilometro koadroko arroa drainatzen du.. Ontziz ibil daiteke 105 kilometroan zehar.\nIzena.\nDrava \"Dravus\" izenarekin ezagutu izan da antzinatetik. Badirudi izenak zeltiar edo iliriar jatorria duela.\nGeografia.\nHegoaldeko Tirolen (Italia) jaiotzen da, eta ekialderantz doa, ekialdeko Tirol eta Karintiatik igaroz. Berehala Austrian, sartzen da eta ibilbide luzea egiten du hegoaldeko muga paraleloki jarraituz. Ondoren Eslovenian sartzen da eta hegoekialderantz jarraitzen du Kroazian zehar, herrialde honek Hungariarekin duen mugaren zati gehiena eratuz. Osijeketik gertu Danubiora isurtzen da.\nHidrometria.\nDravaren emaria 1921-1984 bitartean neurtu zen Donji Miholjacen (Kroazia). Ibaiak 37.142 kilometro koadroko eremua drainatua du gune horretan, arro osoaren %\u00a090. Urteko batez besteko emaria 556 m\u00b3 segundoko da. Emari handiena ekainean du (834 m\u00b3/s), eta txikiena otsailean (399 m\u00b3/s).\nDravaren batez besteko emariak (m\u00b3/s), Donji Miholjac-en neurtuak"}
{"id": "85291", "revid": "1545", "url": "https://eu.wikipedia.org/wiki?curid=85291", "title": "Karintia", "text": "Karintia (alemanez \"K\u00e4rnten\", eslovenieraz \"Koro\u0161ka\"), estatu federatu edo Bundesland bat da, Austria hegoaldean dagoena. Gutxiengo esloveniar bat du.\nKlima.\nTaulak, Karintia estatu federatuan banatuta dauden estazio klimatologikoetako emaitzak erakusten ditu."}
{"id": "85292", "revid": "536", "url": "https://eu.wikipedia.org/wiki?curid=85292", "title": "Esloveniar Karintia", "text": "Esloveniar Karintia eskualdea (eslobenieraz Koro\u0161ka regija), Eslovenia banatzen den eskualde estatistikoetako bat da. 2005eko abenduan, 73.754 biztanleko biztanleria zuen.\nHonako udalerri hauek osatzen dute:"}
{"id": "85293", "revid": "336", "url": "https://eu.wikipedia.org/wiki?curid=85293", "title": "Ramses VI.a", "text": "Nebmaatra-Meriamon Ramses-Amonhirkhopshef-Necherheqaiunu edo Ramses VI.a, Egiptoko faraoia izan zen K.a. 1143tik K.a. 1136 arte. Egiptoko XX. dinastiako bosgarren faraoia izan zen.\nBizitza.\nRamses VI.a, faraoi bihurtu zen, monarkia, politiko eta ekonomikoki ahula zen garai batean, faraoia, ia izenez bakarrik izan zelarik.\nBere iloba Ramses V.aren tronua usurpatu zuen, baita aurreko erregeen kartutxoak ere, eta bere izena, Medinet Habuko errege zerrendan idazarazi zuen, bere erregealdia legitimatu eta bere autoritatea handitzeko.\nRaphael Venturaren \"1907-1908 Turingo Papiroa\"ren berregitearen arabera, Ramses VI.ak zortzi urte eta bi hilabeteko erregealdia izan zuela jakin da, eta bere seme Ramses VII.a izan zela bere oinordekoa.\nBere garaiko testigutzak.\nEraikinak\nZenbait eskualdetako tenpluetan lanak egin eta eraikitzea agindu zuen:\nRamses VI.aren estatuak\nBere estatuak zenbait hiritan jartzea agindu zuen. Honako hauetan aurkitu dira:\nBeste erreferentzia batzuk\nRamses VI.aren hilobia\nBere hilobia, Erregeen Haranean dago, KV9a, bere iloba Ramses V.ari usurpatu ziona, ondoren handituz. Tutankamonen hilobitik gertu dago. Bera lurperatu eta gutxira, bere hilobia, bere gorpua, bitxiak lapurtzeko suntsitu zuten lapurrek arpilatu zuten."}
{"id": "85294", "revid": "105290", "url": "https://eu.wikipedia.org/wiki?curid=85294", "title": "Hilezkorrak", "text": "Hilezkorrak izenekoak, Mediar Gerretan borrokatu zuten errege goardiako pertsiar errejimendu bat zen. \"Hilezkorrak\" izena, Herodotogandik dator, \"Hamar Milak\" edo \"Athanatoi\" (literalki, Hilezkorrak) deitu zituena. Persiarrek eurek, ziuraski ez zuten hitz hau erabiltzen, ziuraski, \"anusiya\" edo lagunak hitzaren eraldatze bat izan daitekeena.\n\"Sagarreramale\" ezizena zuten, zeramatzaten lantzen oinarriak, fruita horren forma baitzuen.\nHerodotok, Hilezkorrak, Hidarnes buruzagi zen beti 10.000 soldaduko kopurua zuen infanteria astuneko tropa bat zela aipatzen du: hildako, zauritutako edo larriki gaixo zegoen partaide bakoitza, berehala, beste bategatik ordezten zen, honengatik, itxura batean behintzat, sekula hiltzen ez zirelarik. Errejimenduak, persiar edo mediar partaideak bakarrik onartzen zituen.\nHilezkorren armak honako hauek ziren: larru eta zumezko ezkutu bat, lantza labur pat, burdinezko muturduna eta kontrapisu bat kontrako muturrean, arku bat eta gezitoki bat geziekin, eta, azkenik, daga edo ezpata labur bat. Errejimenduaren jantzia, feltrozko kapela edo tiara bat, brodatudun tunika luze bat, praka batzuk eta metalezko sare kota batetaz osatuta zegoen. Bere ohiko taktikak, etsaiaren aurkako aurrez-aurreko karga zen, atzegoardian zeuden hegalek, laguntza gisa, geziak jaurtitzen zituzten bitartean.\nErrejimenduari, gurdi, gamelu eta mando karabana batek jarraitzen zion, euren emazte eta zerbitzariak zeramatzana eta janari berezi bat jasotzen zuena. Hilezkorrek, Maraton eta Termopiletako guduetan parte hartu zuten, eta Mardonioren agindupean, K. a. 479an Grezia okupatu zuten persiar tropen zati izan zen. Alexandro Handiak garaitu zituen Issosko guduan K. a. 333an."}
{"id": "85295", "revid": "56334", "url": "https://eu.wikipedia.org/wiki?curid=85295", "title": "Enlil-nirari", "text": "Enlil-nirari Asiriako erregea izan zen K.a. 1330 eta K.a. 1319 artean. Ashur-uballit I.aren semea eta oinordekoa izan zen.\nHistoria sinkronikoaren arabera, Babiloniako errege eta bere iloba zen Kurigalzu II.aren aurka borrokatu zuen, Sugagiko guduan, Tigris ibaiaren ondoan, garaipen eta bi estatuen arteko mugaren zuzentze bat lortuz, lurralde berriak erantsiz."}
{"id": "85296", "revid": "9117010", "url": "https://eu.wikipedia.org/wiki?curid=85296", "title": "Concepci\u00f3n Arenal", "text": "Concepci\u00f3n Arenal Ponte (Ferrol, 1820ko urtarrilaren 31 - Vigo, 1893ko otsailaren 4a) idazle eta emakumeen eskubideen alde borroka egin zuen emakume galiziarra zen.\nZuzenbide eta kazetaritza ikasketak burutu zituen, poemak, zarzuelak eta bestelako lan dramatikoak idatzi zituen.\nBizitza.\nAita hil zitzaionean, Concepci\u00f3n Arenal Madrilera joan zen gainontzeko senideekin eta han ikasten jarraitu zuen. Madrilen borroka egin zuen garai horretako erregimen patriarkalaren aurka, entzule moduan Unibertsitate Zentraleko Zuzenbideko Fakultatean parte hartu zuenean. Emakumeek ezin zuten hezkuntza eta politikaren eremuan parte hartu; hori dela-eta, bere itxura ezkutatu behar izan zuen eta gizon arropak jantzi zituen. Gizon jantzita joaten zen bai unibertsitatera, bai garai horretako politika eta literatura arloko zen baita hizketalditara; horrela prestatu zen idazle moduan eta eremu sozial eta juridikoan espezializatu zen.\nSenarra hil zitzaionean, 1859an, Kantabriara joan zen eta hango Zientzia Moral eta Politikoen Akademiak saria eman zion txiroen alde eta bazterketaren aurka egindako lan teoriko eta praktikoarengatik. Historian sari hau jaso duen lehen emakumea da.\nBere obretan eta praktika sozialean, gizarte-eremu guztietan emakumeek izan behar duten berdintasunaren alde egin zuen, eta baita emakumeen bazterketaren aurka ere."}
{"id": "85297", "revid": "512", "url": "https://eu.wikipedia.org/wiki?curid=85297", "title": "Kurigalzu II.a", "text": "Kurigalzu II.a, Babiloniako dinastia kasitarreko errege bat izan zen, K.a. XIV. mendean, K.a. 1332 eta K.a. 1308 bitartean.\nKharakardashen anaia, babiloniar nobleek hil zutena bere jatorri asiriarragatik, Ashur-uballit I.a errege asiriarrak ezarri zuen, bien aitona zena. Hala ere, Ashur-uballit hil zenean, Kurigalzu Asiriaren aurka altxatu zen, baina garaitua izan zen eta bi herrialdeen arteko muga zuzentze bat egin zen. Jarraian, Elamen aurka borrokatu zuen, Babiloniaren beste etsai tradizionala, Khurpatila erregea garaile irten zelarik eta Susa okupatuz.\nEstela batean, Kurigalzuk, gerlari bati, honek Asiriaren aurkako gerran agertu zuen ausardiaren opari bezala eginiko lur emate bat kontatzen du. Praktika honek, ohikoa bihurtu zena, emaitza bezala, lurraren jabeen klase pribilegiatu baten agerpen eman zuen, erregearekin, mendekotasun eta leialtasun loturekin lotuak. Ziuraski, gerra gurdiak gidatzen zituzten eliteko tropa babiloniarrak osatu zituen klasea izan zen.\nErreferentziak.\n\"Historia Universal Siglo XXI.Los Imperios del Antiguo Oriente.El fin del segundo milenio\" "}
{"id": "85299", "revid": "119347", "url": "https://eu.wikipedia.org/wiki?curid=85299", "title": "Ala-Askanj\u00e4rvi", "text": "Ala-Askanj\u00e4rvi aintzira Finlandiako Kemij\u00e4rvi udalerrian dagoen aintzira bat da. Kemij\u00e4rvi aintziraren bihotzetik ateratzen diren aintzira txikitxoetako bat dugu hau, bizilagun dituen Irnij\u00e4rvi eta Saarij\u00e4rvi aintzirekin batera. Arrainen oparotasunagatik eta ur gardenengatik da ezaguna; izan ere, arrantzaren paradisua da eta hala nola, izokin eta perka antzeko arrain-mota ugari aurkitu daiteke bertan.\nInguruko landaredia basoen Lappi lurraldean aurkitzen diren landare ohikoak da; hala nola, azaleak, azeri-mahatsak eta urki zilarkarak.\nFaunari dagokionez, igarabak edo urtxakurrak dira nagusi bertako uretan eta lehen aipaturiko izokin eta perka antzeko arrainez elikatzen dira. Altzeak, elur-oreinak eta hartz arreak dira inguruetan agertu daitezkeen ugaztun handi eta esanguratsuenak. Hegaztiei dagokienez, eskinoso abeslariak eta zapelatzak dira nagusi .\nAintzirak gutxienez bi uharte izengabe ditu."}
{"id": "85300", "revid": "105290", "url": "https://eu.wikipedia.org/wiki?curid=85300", "title": "Club Deportivo Ilumberri", "text": "Club Deportivo Ilumberri Irunberriko futbol taldea 1924. urtean sortu zen. Tirso Seriola lehen presidentea izan zen.\nLehen garaia (1923-1936).\nKondairazko garai hau mamitsua da oso. Ilumberriren berriak garai hartako kasetetan maiz azaltzen ziren. Hiru aldiz eskualdeko txapelduna izan zen eta behin Nafarroakoa, federaturik ez zeuden taldeen artean izan arren. Bestalde, Ilumberri Nafar Futbol Federakundea sortu zutenetariko bat izan zen.\nBigarren garaia (1948-1952).\nBost urte hauetan herrialdeko bigarren mailan aritu zen. Garai honek ez zuen ohiartzun handirik izan prentsan, oso berri gutxi azaltzen da baina inolako dudarik gabe zenbait gaztek, gehienak herriko semeak izanik, berriro Ilumberriren zamarra harro jantzi zutela izan zen berririk hoberena.\nHirugarren garaia (1968-1998).\nUrte batzuk geroago, Irunberrin futbol federatua desagertu zen. 1968an futbola Irunberrira itzuli zen. Hirugarren garaia luzeena da, hogeita hamar urte daramatzate etenik gabe. Urte hauetan momentu onak eta alaiak izan dituzte, adibidez, lehen regionalerako igoera. Era berean momentu txarrak, adibidez, jaitsiera edo jokalari baten heriotza."}
{"id": "85301", "revid": "23317", "url": "https://eu.wikipedia.org/wiki?curid=85301", "title": "Beti Casedano", "text": "Beti Casedano, Kasedako futbol taldea da 1923an sorturikoa.\nHistoria.\nBere lehen presidentea Joaquin Iriarte izan zen eta bere laguntzaileak Francisco Egea, Javier Mauleon, Celestino Oneca eta Luciano Larraz. Hasieran klubak kirol jarduera egiten zuen baina ez zegoen federatuta. Lehen urteetan, oraingo Txantrea auzoan (Ibarra zelaian) eta San Zoilon jokatzen zuten.\n1968an zelai bat prestatu zuten Aragoi ibai ondoan \u201cLa Laca\u201d izeneko tokian.\nBeti Casedano 1970-1971 denboraldian federatu zen, futbolzaleak elkartu eta zuzendaritzako junta bat osatu zuten. Momentu hartan Amado Benedit zen presidentea, Pedro Apestegui entrenatzailea eta Pedro Morea masajista. Abuztuaren 1968an, aldagelak eta ateak eraiki zituzten. Urte honetan lehen regionalera igo zen.\n1978-1979 denboraldian pe\u00f1a bat zeukan eta Beti Casedanoren partidak animatzen zituzten, bombo eta banderarekin. Pe\u00f1a hau \u201cLa Leonera\u201d deitzen zen. Urte hauetan \u201cCopa de Primavera\u201d eta \u201cCopa de aficionados\u201d lehiaketen finalera iritsi zen.\n80ko hamarraldian Beti Casedanoren diztira bukatu zen, Viscofan enpresa sortu zen eta futbolariek zeregin asko zutelako.\n1987-1988 denboraldian ia desagertu zen eta udaletxeak lagundu zion. Geroztik, udaletxeak urtero dirua ematen dio.\nDiru arazoak zirela eta Beti Casedanok Santa Agedako jaiak antolatzen hasi zen gaur egun arte.\nTaldearen ereserkia Andres Zoco musikagileak egin zuen."}
{"id": "85303", "revid": "56334", "url": "https://eu.wikipedia.org/wiki?curid=85303", "title": "Aulki elektriko", "text": "Aulki elektrikoa elektrokuzioaren bidez presoak hiltzeko erabiltzen den heriotza zigor metodoa da, gehienbat, Ameriketako Estatu Batuetan. Erabilpena XIX. mendearen amaieran hasi zen, elektrizitatearen erabilpena zabaltzearekin batera. XX. mendearen bigarren erditik aurrera, gero eta estatu gutxiagok erabili dute, eta gaur egun heriotza zigorra ebazteko bigarren mailako metodoa da.\nHistoria.\nThomas Edison (1847-1931) bonbilaren asmatzailea, aulki elektrikoaren asmakizunenan parte hartu zuen. Haren langile batek, Harold P. Brownek (1869-1932), garatu zuen exekuzio sistema hau.\nAlde batetik, urkamendia baino eraginkorragoa zen metodo bat aurkitzeko lehia hasi zen. Beste aldetik, merkataritza borroka batean, XIX.mendearen amaieran, Thomas Edison eta George Westinghouseren arteko lehia egon zen etxeko hornidura elektrikoaren sistema bat ezartzeko.\n1889an, New Yorkeko estatuak korronte alternoko aulki elektrikoa onartu zuen exekuzio-sistema berri gisa. Aulki elektrikoarekin exekutatutako lehena William Kemmler izan zen (1890eko abuztuaren 6a). Martha M. Place (1899ko martxoaren 20a) izan zen lehen emakumea.\nXX. mendeak aurrera egin ahala, gero eta gehiago zalantzan jarri zen aulki elektrikoaren erabilera. Mende hasieran Estatu Batuetan gehien erabiltzen zen exekuzio-metodoa bihurtu ondoren, erabiltzeari uzten hasi ziren, estatu batzuetan erabiltzen hasi ziren eta, 80ko hamarkadaren erdialdean, nagusiak ziren exekuzio sistema bezala. 2004an, Alabaman, Floridan, Nebraskan, Hego Carolinan, Tennesseen eta Virginian bakarrik erabiltzen zen.\nMetodoa.\nKondenatuaren burua eta hankak arradatzen dira eta presoa aulkiari lotzen da. Belaki heze bat jartzen da buruan eroankortasunari laguntzeko. Elektrodo bat buruan jartzen da eta beste bat hankan, zirkuitu itxi bat egoteko. Gutxienez korronte elektriko baten bi astinaldi ematen dira denbora eta korrontearekin, kondenatuaren egoera fisikoaren arabera. Normalean, hasierako tentsioa 2.000 voltioko izaten da, 15 segundokoa, bai konorterik eza eragiteko, bai bihotza geldiarazteko. Tentsioa jaitsi egiten da, korronte-fluxua 8 anpara murrizteko. Pertsonaren gorputza 138 \u00b0 F (59 \u00b0 C) -raino berotu daiteke, eta korronte elektrikoak, oro har, kalte handiak eragingo ditu barne-organoetan.\nGainbehera.\nAulki elektrikoaren erabilerak behera egin zuen legegileek exekuzio metodo gizatiarragoak bilatzen zituzten heinean. Injekzio hilgarria metodorik ezagunena bihurtu zen, egunkariek lagunduta.\nFlorida estatuan, 1999ko uztailaren 8an, Allen Lee Davis hilketagatik kondenatua izan zen Floridako aulki elektrikoan exekutatua izan zen. Davisen aurpegia odoldua zegoen, eta argazkiak atera zizkioten, gero Interneten jarri zituztenak. Pedro Medinaren exekuzioak, 1997an, eztabaida piztu zuen presoaren burua erre zenean. 2006az geroztik, injekzio hilgarria Floridako estatuan erabiltzen den exekuzio metodoa da.\nAulki elektrikoa ere kritikatua izan da zenbait kasutatik, non ez ziren berehala hil, baizik eta deskarga elektriko ugari jasan behar izan zituzten. Horrek jardunbidea amaitzeko deia ekarri zuen, askok zigor krudel eta ezohikotzat jotzen zutelako."}
{"id": "85305", "revid": "119347", "url": "https://eu.wikipedia.org/wiki?curid=85305", "title": "Nora Korala", "text": "Nora Korala 1968. urtean sortu zen gaur egun zuzendari den Fermin Iriarteri esker.\nBere hasierako helburuen artean, nagusienetakoa: musika ezagutzea eta zabaltzea zen, kantu gregoriano eta musika garaikidearen bitartez. Modu honetan, programa desberdinetan parte hartzen du: Aste Santuan, Eguberrietan, Euskal musikan \u2026\nNora Koralak txapelketa desberdinetan parte hartzen du eta askotan irabazlea izan da.\nNafar Gobernuko ekintza ofizialetan ere agertzen da, eta Espainiako erregea eta bere semea Leireko monasteriora etortzen direnean ere abesten dute. Gainera, Europa osoan zehar ibili dira abesten: Erroman, Parisen\u2026\nDenbora aurrera egin ahala, koraleko helburua aldatzen joan da, eta orain dela urte batzuk, herriko musikarietan jarri zuen arreta.\n1993. urtean disko bat kaleratu zuten, non Zangozako musikarien abestiak biltzen zituzten. Herriko musikarien artean hauek aurkitzen ziren: Juan Franc\u00e9s de Iribarren, Sebasti\u00e1n Larra\u00f1eta, Buenaventura I\u00f1iguez, Daniel Piudo, Xenaro Vallejos eta musika garaikidea sortzen duen Luis Elizalde, koralarentzat zenbait abesti sortu dituen.\nDisko honek musikari famatuen kritika on asko jaso zituen eta horrek animatu zuen ikerketa berriak egitera Juan Frances de Iribarrenen inguruan. Lortutako abestiekin, hainbat kontzertu famatu egin ditu: Zangozako Santiago elizan, M\u00e1lagako katedralean\u2026\nGaur egun Bruno Jim\u00e9nez da zuzendaria."}
{"id": "85308", "revid": "201", "url": "https://eu.wikipedia.org/wiki?curid=85308", "title": "Phoenix (sonda)", "text": ""}
{"id": "85309", "revid": "201", "url": "https://eu.wikipedia.org/wiki?curid=85309", "title": "Rosetta (sonda interplanetaria)", "text": ""}
{"id": "85310", "revid": "201", "url": "https://eu.wikipedia.org/wiki?curid=85310", "title": "Aj", "text": ""}
{"id": "85311", "revid": "201", "url": "https://eu.wikipedia.org/wiki?curid=85311", "title": "Drave ibaia", "text": ""}
{"id": "85312", "revid": "63274", "url": "https://eu.wikipedia.org/wiki?curid=85312", "title": "Mesterika", "text": "Mesterika Bizkaiko auzoa da, Me\u00f1akako udalerrian dagoena. 2007ko urtarrilaren 1eko erroldaren arabera, herriak 209 biztanle ditu."}
{"id": "85313", "revid": "105290", "url": "https://eu.wikipedia.org/wiki?curid=85313", "title": "Ametzaga (Me\u00f1aka)", "text": "Ametzaga Bizkaiko auzoa da, Me\u00f1akako udalerrian dagoena. 2007ko urtarrilaren 1eko erroldaren arabera, herriak 110 biztanle ditu."}
{"id": "85314", "revid": "105290", "url": "https://eu.wikipedia.org/wiki?curid=85314", "title": "Me\u00f1akabarrena", "text": "Me\u00f1akabarrena Bizkaiko auzoa da, Me\u00f1akako udalerrian dagoena. 2007ko urtarrilaren 1eko erroldaren arabera, herriak 231 biztanle ditu."}
{"id": "85315", "revid": "1545", "url": "https://eu.wikipedia.org/wiki?curid=85315", "title": "Hercule Poirot", "text": "Hercule Poirot Agatha Christieren eleberrietako fikziozko detektibe belgikarra da. Miss Marple pertsonaiarekin batera, Christiren eleberrietako pertsonaiarik famatuena da. Guztira, egilearen 33 eleberritan eta 54 istorio laburretan agertu zen.\nLiburuez gain, Poirot, telebistan egokitutako hainbat filmetan agertu da, Albert Finney, Peter Ustinov, Ian Holm, Tony Randall, Alfred Molina, David Suchet eta Kenneth Branagh aktoreek antzeztuta.\nLiburuak.\nHercule Poirot pertsonaia moduan agertutako Agatha Christieren eleberriak:"}
{"id": "85316", "revid": "142871", "url": "https://eu.wikipedia.org/wiki?curid=85316", "title": "Polizia-eleberri", "text": "Polizia-eleberria eleberriaren barneko literatura-generoa da. Eleberriko istorioa burutu bitartean, protagonistak (detektibeak), gaizkilea aurkitu eta hilketa nola burutu duen argitzen du. Protagonista polizia edo detektibea izaten da, eta ikerketaren bidez lortzen du hiltzailea aurkitzea, froga desberdinen laguntzari eta delituaren ustezko lekukoen testigantzari esker.\nPertsonaiak.\nPolizia eleberriaren pertsonai ezagunenetakoak Sherlock Holmes eta Hercule Poirot dira:\nSherlock Holmes.\nSherlock Holmes altua eta argala da. Aurpegi estua, bekoki zabala, ile beltza eta, bekain ilunak eta lodiak ditu. Sudurra mehea eta makoa du, arrano baten modukoa; ezpainak meheak eta trinkoak ditu, bere ahotsa altua eta zaratatsua da, eta, begi grisak eta zorrotzak, harago ikustearen ikuspegia hartzen dutenak.\nIzaera biko pertsona da: ez du ezer nekatzen lan egin behar duenean, baina behin eta berriro krisiak ematen dizkio, eta egongelako sofan etzanda egunak pasa zitzakeen ezer esan gabe edota mugitu barik.\nHercule Poirot.\nHercule Poirot Agatha Christieren eleberrietako fikziozko detektibe belgikarra da. Miss Marple pertsonaiarekin batera, Christiren eleberrietako pertsonairik famatuenetakoa da. Guztira, egilearen 33 eleberri eta 51 istorio laburretan agertu zen.\nLiburuez gain, Poirot, telebistan egokitutako hainbat filmetan agertu da, Albert Finney, Peter Ustinov, Ian Holm, Tony Randall, Alfred Molina, eta David Suchet aktoreek antzeztuta."}
{"id": "85318", "revid": "4380", "url": "https://eu.wikipedia.org/wiki?curid=85318", "title": "Concepcion Arenal", "text": ""}
{"id": "85319", "revid": "448", "url": "https://eu.wikipedia.org/wiki?curid=85319", "title": "Sagrario Aleman", "text": "Sagrario Aleman Astitz (Etxaleku, Imotz, Nafarroa Garaia, 1952ko martxoaren 5a) euskara irakaslea, euskaltzaina 2007tik, eta Euskaltzaindiko zuzendaritzako kidea da 2020tik. Euskara aldeztu eta sustatzen aritu izan da bizitza osoan, Nafarroako alfabetatze- eta euskalduntze-mugimenduaren erreferente nagusietako bat da.\nIkasketak.\nFarmaziako lizentziaduna da (Madrilgo Complutense Unibertsitatea, 1979).\nEuskara-irakaslea.\nNafarroako alfabetatze eta euskalduntze mugimenduan ezinbesteko erreferentzia da. 1972an hasi zen lanean helduen euskalduntzean Arturo Campion euskaltegian eta Iru\u00f1eko Apaizgaitegiko gaztetxoekin.\nGeroago Madrilen (1975-77) ere bai, iru\u00f1ean berriro (1977-78), Andosillan eta Sartagudan (1978-79), Sakanan (1979-1981), eta 1981-82 ikasturtetik aurrera Arturo Campion euskaltegian dihardu, bertako zuzendaria delarik 1982. urtetik.\nBestalde, didaktikan ere badihardu, euskaltegian bertan, beste lankide zenbaitekin. Ikastaro, mintegi eta jardunaldi ugaritan ibili da irakasle, soziolinguistikaz, didaktikaz eta gramatikaz, besteak beste. Euskaltegiko ariketak prestatzen lagundu \"zuen baita Ttanttanka\" entzungai sortzen. Bi komikiren gidoigilekide izan zen: \"Arturo Campionen Erraondoko azken ttunttuneroa\" (1993) eta \"Arturo Campionen Pedro Mari\" (1995).\nHainbat hitzaldi, ikastaro, mintegi eta jardunaldi eman ditu, didaktikaz, gramatikaz eta soziolinguistikaz. Hainbat erakunderekin aritu izan da lankidetzan, bestek beste hauekin: Udako Euskal Unibertsitatea, Euskaltzaindiak Israelera egindako bidaia (1980), Iru\u00f1ean Sortua taldea (1983), Eibarko Udalaren soziolinguistika jardunaldiak (1984), Adorez eta Atseginez Mintegia, Gizarte Ikasketen Sustapenerako Institutua (IPES), Iru\u00f1eko Irakasle Eskola, AEK, IKA eta Topagunea Euskara Elkarteen Federazioa...\nEuskaltzaina.\nEuskaltzaindiak euskaltzain urgazle izendatu zuen 2006an. Euskaltzain oso izendaturik, 27. aulkia eman zion 2007an. 2008an \u201cBerdetik horira\u201d izenburuko sarrera-hitzaldia irakurri zuen Etxalekun, bere herrian bertan. 2012tik Euskaltzaindiaren diruzaina da izan zen 2020ra arte, orduan JAGON saileko zuzendaritza hartu zuen eta Euskaltzaindiko zuzendaritzako kidea bihurtu zen 2020tik beste hauekin batera: Andres Urrutia (Akademiaren burua), Jean-Baptiste Coyos (buruordea), Adolfo Arejita (idazkaria), Roberto Gonz\u00e1lez de Vi\u00f1aspre (diruzaina) eta Miriam Urkia (Iker sailburua).\nEuskaltzaindiak Nafarroan duen ordezkaria da 2021az geroztik. Halaber, Nafarroako Euskararen Kontseiluko kide da, Euskaltzaindiaren ordezkari gisa.\nAldizkari eta irratietan kolaboratzailea.\n\"Pr\u00edncipe de Viana\" aldizkarian hasi zen euskaraz idazten 1972an\", geroago Jakin, , Argia\" eta \"Pulunpe\" agerkarietan ere argitara eman ditu kolaborazio idatziak. Bestalde Egin, Bilbo Hiria Irratian, Euskalerria irratian eta EITBeko Euskadi Irratian ere kolaboratzaile izan da.\nEuskaltzalea, ekintzailea.\nEuskal Herrian Euskaraz taldeko partaidea, lehenengo urteetan, Zaldiko Maldiko euskara elkarteko sortzailea ere bada. Horrezaz gain, Nafarroako Egunkaria sortzen taldea eta Karrikiri euskara taldearen sorrerako bileretan ibilia da, baita Euskalerria irratiko hastapenetan ere.\nHautetsia, ordezkaria.\nIru\u00f1eko zinegotzia izan zen 1982tik 1987ra arte, baita Nafarroako Parlamentuko kidea ere (1987-1991). Herri Batasuna koalizioaren euskara taldeko arduraduna izan zen Nafarroan. 2001ean Aralar alderdiaren sortzaileetarikoa izan zen. 2001-2005 artean Eusko Jaurlaritzako Euskararen Aholku Batzordeko kide izan da. EKB eta Kontseiluan ere aritu da IKAren izenean."}
{"id": "85320", "revid": "4380", "url": "https://eu.wikipedia.org/wiki?curid=85320", "title": "Hercule poirot", "text": ""}
{"id": "85323", "revid": "119347", "url": "https://eu.wikipedia.org/wiki?curid=85323", "title": "Pulunpe", "text": "Pulunpe Ultzama, Anue, Odieta, Atetz, Imotz, Lantz eta Basaburuan banatzen den doako euskal hilabetekaria da, Ametza Kultur Elkartearen eskutik argitaratua. Hari loturik, \"Pulunnpetto\" gaztetxoen hiruhilabetekaria da.\nTirada 1.500 alekoa da.\nEskualdean gertatzen direnen berri ematen du, kulturaren, gizartearen... arloan."}
{"id": "85324", "revid": "201", "url": "https://eu.wikipedia.org/wiki?curid=85324", "title": "Markos Ostiakoa", "text": ""}
{"id": "85326", "revid": "6327", "url": "https://eu.wikipedia.org/wiki?curid=85326", "title": "Nobela poliziakoak", "text": ""}
{"id": "85327", "revid": "2197", "url": "https://eu.wikipedia.org/wiki?curid=85327", "title": "Franjo Tudman", "text": ""}
{"id": "85328", "revid": "9211818", "url": "https://eu.wikipedia.org/wiki?curid=85328", "title": "Libao", "text": "Libao Bizkaiko auzoa da, Arrietako udalerriaren erdialdean dagoena. Garai batean udalerriaren izena Libaoko Arrieta zen, herri honek izan duen garrantzi historikoaren lekuko. Gaur egun ere auzo nagusia da eta udaletxea bertan dago.\nBestela, auzunea udalerriko lau \"entitate\" direnetako bat da, eta auzo txiki hauek barne hartzen ditu: Libao, Goiri, Gereka, Zameza, Larretxebarri, Mendiguren, Madariaga eta Oxi\u00f1aga.\n2007ko urtarrilaren 1eko erroldaren arabera, herriak 251 biztanle ditu.\nBiktoriano Gondra Muruaga apaiz pasiotarra, \"Aita Patxi\" izenez ezagunagoa (1910-1974), bertan jaio zen. Benedikto XVI.ak beneragarri izendatu zuen."}
{"id": "85329", "revid": "105290", "url": "https://eu.wikipedia.org/wiki?curid=85329", "title": "Agirre (Arrieta)", "text": "Agirre edo Agarre Bizkaiko auzoa da, Arrieta udalerriaren iparraldean dagoena. Auzunea udalerriko lau \"entitate\" direnetako bat da, eta auzo txiki hauek barne hartzen ditu: Agirre, Lexarraga, Magaltza eta Orbe.\n2007ko urtarrilaren 1eko erroldaren arabera, herriak 87 biztanle ditu."}
{"id": "85330", "revid": "105290", "url": "https://eu.wikipedia.org/wiki?curid=85330", "title": "Olatxua-Olabarri", "text": "Olatxua-Olabarri Bizkaiko auzoa da, Arrieta udalerriaren hegoaldean dagoena. Auzunea udalerriko lau \"entitate\" direnetako bat da, eta auzo txiki hauek barne hartzen ditu: Otazu, Olabarri, Olatxua, Kornabiz, Lekerika eta Landaguren.\n2007ko urtarrilaren 1eko erroldaren arabera, herriak 110 biztanle ditu."}
{"id": "85331", "revid": "105290", "url": "https://eu.wikipedia.org/wiki?curid=85331", "title": "Jainko-Oleaga", "text": "Jainko-Oleaga Bizkaiko auzoa da, Arrieta udalerriaren ekialdean dagoena. Auzunea udalerriko lau \"entitate\" direnetako bat da, eta auzo txiki hauek barne hartzen ditu: Baieneta, Uribarri, Jainko, Makuleta eta Kiputzena.\n2007ko urtarrilaren 1eko erroldaren arabera, herriak 104 biztanle ditu."}
{"id": "85333", "revid": "8923924", "url": "https://eu.wikipedia.org/wiki?curid=85333", "title": "Robert Downey Jr.", "text": "Robert John Downey Jr. (New York, 1965eko apirilaren 4) estatubatuar aktore eta zinema ekoizlea da. Ezaguna da, besteak beste, Tony Stark/Iron Man hezurmamitu zuelako Marveleko 10 filmetan, 2008ko \"Iron Man\"-ekin hasirik. Robert Downey Sr.-en semea da."}
{"id": "85334", "revid": "512", "url": "https://eu.wikipedia.org/wiki?curid=85334", "title": "Laurence Fishburne", "text": "Laurence John Fishburne III.a (Augusta, Georgia, 1961eko uztailaren 30 - ), Estatu Batuetako aktorea da."}
{"id": "85335", "revid": "119347", "url": "https://eu.wikipedia.org/wiki?curid=85335", "title": "Liam Neeson", "text": "William John \"Liam\" Neeson (Ballymena, 1952ko ekainaren 7a), Irlandako antzezlea da. Herritartasun irlandar zein britainiarrak dauzka.\nFamilia katoliko xume batean jaioa, boxeolari izan zen gaztetan. Gero, boxeoa utzi, eta ikasten hasi zen, Queen Unibertsitatean hasieran eta Arte Dramatikoko Akademian gero. Antzerkian, antzezlan txikiak egiten jardun zuen, harik eta Dublinera joan eta John Boormanen \"Excalibur\" filmarekin zineman debutatu zuen arte. Gero, Londresera itzuli zen antzerkia egitera, baina Hollywoodera joatea erabaki zuen 1987an. Hango hasierak ez ziren batere errazak izan, baina emaztetzat hartu zuen Natasha Richardsonek aukera eskaini zion Broadwayko \"Anna Christie\" antzezlanean lan egiteko. \"Poeta desagertuen kluba\" filmeko protagonista izatea lortu ez bazuen ere, ospe handia eman zion Steven Spielbergen \"Schindlerren zerrenda\" (1993) filmeko protagonista izateak. Ez zuen, halere, Oscar saririk lortu. Neesonek antzeztutako beste film batzuk hauek dira: \"The good mother\" (1988), \"Husbands and wives\" (1992), \"Nell\" (1994), \"Before and after\" (1995), \"Michael Collins\" (1996), \"Les Mis\u00e9rables\" (1998), \"Star Wars Episode I: The Phantom Menace\" (1999) eta \"Star Wars Episode II: Attack of the Clones\" (2002)."}
{"id": "85336", "revid": "336", "url": "https://eu.wikipedia.org/wiki?curid=85336", "title": "Nigel Hawthorne", "text": "Sir Nigel Barnard Hawthorne(Coventry, 1929ko apirilaren 5 - Hertfordshire, 2001eko abenduaren 26), ingeles aktore bat zen."}
{"id": "85338", "revid": "10891", "url": "https://eu.wikipedia.org/wiki?curid=85338", "title": "Ralph Fiennes", "text": "Ralph Nathaniel Twisleton-Wykeham-Fiennes (Ipswich, 1962ko abenduaren 22 - ), Ingalaterrako aktorea da. Joseph Fiennes aktorearen anaia da. Bi aldiz izan zen izendatua Oscar Sarietarako, 1993an Schindler's List filmagatik, eta 1996ean The English Patient filman egindako lanagatik."}
{"id": "85343", "revid": "15795", "url": "https://eu.wikipedia.org/wiki?curid=85343", "title": "Berlingo museoak", "text": ""}
{"id": "85344", "revid": "201", "url": "https://eu.wikipedia.org/wiki?curid=85344", "title": "George Melies", "text": ""}
{"id": "85346", "revid": "6327", "url": "https://eu.wikipedia.org/wiki?curid=85346", "title": "Arabar bolo jokoa", "text": ""}
{"id": "85347", "revid": "1545", "url": "https://eu.wikipedia.org/wiki?curid=85347", "title": "Kapitain Planet eta Planetariak", "text": "Kapitain Planet eta Planetariak (jatorrizko hizkuntzan, ) ingurumenari buruzko marrazki bizidun estatubatuarrak dira. Ted Turnerri bururatu zitzaion eta Andy Heyward, Robby London, Barbara Pyle and Nicholas Boxerrek ekoiztu zuten. Turner Program Services and DiC Entertainment enpresek garatu eta ekoiztu zuten 1990eko irailaren 10etik 1992ko abenduaren 5era. ETB 1ek euskaraz eman zuen.\nOndoren, 1993 eta 1996 bitartean, Kapitain Planeten abentura berriak (\"The New Adventures of Captain Planet\") sekuentzia ekoitzi zuten Turner Broadcasting eta Hanna-Barbera Productionsek.\nPrograma honek Nazio Batuen Erakundeari, globalizazioari, kulturen aniztasunari eta ingurumenari egiten zion aipu.\nPertsonaiak.\nPlanetariak.\nPlanetariak jatorri ezberdineko bost lagun dira. Bostek lurra defendatzea dute helburu. Lagun bakoitzak ahalmen ezberdin bat duen eraztun bat dauka eta eraztun horiek bat eginez gero, Kapitain Planet azaltzen da laguntza eskaintzeko.\nPlanetariak hurrengoak dira:\nAhotsak eta bikoizketa.\nK2000 etxearen eskutik egin zen euskarazko bikoizketa. Hona hemen aktore eta bikoizleen ahotsak:"}
{"id": "85348", "revid": "105290", "url": "https://eu.wikipedia.org/wiki?curid=85348", "title": "Aaro Kivilinna Ohorezko Saria", "text": "Aaro Kivilinna muistopalkinto 1973tik urtero Finlandiako izotz-hockey talde onenari ematen zaion garaikur bat da. SM-liigako arduradunek ematen dute, eta gizonezkoen lehen mailako taldeak izan ohi dira.\nAaro Kivilinna izotz-hockeya jokatzen zuen atzelari Helsinkitarra zen; hala ere, Finlandiako lehendakari-orde izateagatik da ezagunagoa. 1940. urteko Neguko Gerran hil zen."}
{"id": "85349", "revid": "105290", "url": "https://eu.wikipedia.org/wiki?curid=85349", "title": "Harry Lindbladin Ohorezko Saria", "text": "Harry Lindbladin muistopalkinto 1975tik urtero SM-liiga finlandiarreko Denboraldi erregularra irabazten duen izotz-hockey taldeari eman ohi zaion garaikurra da, ez da oso esanguratsua.\nHarry Lindbladin izotz-hockeylari profesional bat izan zen."}
{"id": "85350", "revid": "105290", "url": "https://eu.wikipedia.org/wiki?curid=85350", "title": "Aarne Honkavaara Saria", "text": "Aarne Honkavaara -palkinto 1977tik urtero SM-liiga finlandiarreko jokalari golegileenari ematen zaion garaikurra da.\nAarne Honkavaara izotz-hockeylari profesional bat izan zen."}
{"id": "85355", "revid": "1491", "url": "https://eu.wikipedia.org/wiki?curid=85355", "title": "Andoni Sagarna", "text": "Andoni Sagarna Izagirre (Donostia, Gipuzkoa, 1947ko uztailaren 11) ingeniaria eta da. Euskara modernizatzeko eta hainbat arlotara zabaltzeko asmoz XX. mendearen bukaeran bizi izan zen prozesuan aitzindari izan da, bai terminologiaren aldetik, bai hizkuntzaren teknologiaren aldetik. Erretiroa hartuta Elkar enpresa taldeko I+G+b arloko zuzendaria izatetik.\nEuskararen aldeko hamaika lanetan jardun du bere ibilbidean zehar: euskara irakasten eta euskarazko materiala sortzen, besteak beste (hiztegiak, entziklopediak, ikastoletarako materiala...). Zientzia eta euskara uztartu ditu. Elhuyar taldearen sortzaileetako bat izan zen eta UZEIn jardun zuen lanean. Euskaltzaindian ere hainbat ardura izan ditu; 80ko hamarkadatik euskaltzain urgazlea da eta euskaltzain osoa 2006tik.\nBizialdia.\nDonostian jaioa, Aldakonea kalean. Aita donostiarra zuen eta ama Lazkaokoa, 14 urterekin hiriburura lanera joandakoa. Seme bakarra da Andoni. Jesuitetan ikasi zuen, gaztelaniaz, baina umetatik ezagutu zuen euskal giroa etxean: gurasoek eta aitona-amonek (beraiekin bizi ziren) euskaraz hitz egin zioten beti (aitak kamustuta zeukan euskara berreskuratu zuen, emaztearekin eta semearekin erabiltzeko). Auzoan bertan ere harreman dezente zituzten euskaraz: bizilagunekin, okinarekin, harakinarekin, esne saltzailearekin... Donostiako giroa oro har erdalduna izanagatik. Mari Karmen Aranbururekin ezkondu zen (ikastolako andere\u00f1o izandakoa) eta hiru alaba izan zituzten. Urteak daramatzate Usurbilen bizi izaten.\nIkasketak.\nGoi-mailako industri ingeniaritza ikasi zuen elektrizitate-elektronika espezialitatean (Nafarroako Unibertsitatea, 1971). Gainera, 1988an letretako doktoretza ere eskuratu zuen Bartzelonako Unibertsitate Autonomoan, lexikoa modernizatzeko bideak aztertzen zuen tesia aurkeztuta.\nEuskararen normalizazioa eta terminologia.\nEuskara batuaren oinarriak 1966an sortu eta gero, euskara batu horrekin unibertsitate mailako hizkuntza ulergarri, zehatz eta komunikatibo sortu behar izan zenean, Andoni Sagarna erronka hori gainditzeko sortu ziren aitzindari arrakastatsuetako bat izan zen (Jose Ramon Etxebarria, Mikel Zalbide, Luis Bandres, Joseba Intxausti, Klaudio Harluxet, Jose Antonio Aduriz, Martxel Aizpurua, Lore Azkarate, Andres Urrutia...). Gainera, euskaraz idazten trebakuntza lortzeko hainbat ikastaro eman zituenez, Sagarna euskararen normalizazioko maisuen maisu izan zela esan daiteke.\nHorrela, hasieran, 1972an, Elhuyar Kultur Elkartea sortu zuen taldeko kidea izan zen, besteak beste Mikel Zalbide eta Luis Bandresekin. Garai horretan euskarazko irakaskuntza orokorreko irakas materialaren falta handia zegoen. Langintza horretan abiatzeko bidea Elhuyar taldearen aldetik lankidetzan zabaldu zuten Hiazinto Fernandorena eta Jose Ramon Etxebarriarekin. Talde-lanean idatzi zuten \"Haizeak, euria eta klima\" izeneko liburua, irakaskuntza orokorreko prestaturiko lehenengo irakasmaterialetako bat. Egileen artean zeuden, besteak beste, hauek: Luis Mari Bandres, I\u00f1aki Azkune, Andoni Sagarna, Pedro Miguel Etxenike, eta Mikel Zalbide.\nGeroago 1985tik 1994ra bitarte elkartearen burua izan zen. Elhuyar Fundazioaren sortzaileetako bat ere izan zen geroago 2002an. Paraleloan UZEIko zuzendari teknikoa izan zen, Klaudio Harluxetekin lan egin zuen hiztegi-lanen informatizazioan, eta bertan zuzeneko esku hartzea izan zuen hainbat hiztegi berriren sorkuntzan: \"Fisika (\"1980), \"Kimika\" (1980), Kirol-arloko \"Kirolkidea\" (1982), \"Banka\" (1983), \"Teknologia mekanikoa\" (1985, arduradun nagusia izan zen Sagarna), \"Kirola/1: futbola\" (1985), eta \"Glotodidaktika\" (1987). Garai hartan, 1987an, Sagarnaren zuzendaritzapean sortu zuen UZEIk EuskalTerm aplikazioa eredugarri izan zen Europa mailan.\nGeroago, euskal kulturak hiztegigintzatik entziklopediagintzara pasatzeko urratsa egin ahal izan zuenean, 1992-1999 tartean Eusenor enpresan hurrengo urteetan funtsezko erreferentzia-lanak izango ziren argitalpen hauek sortu zituen: \"Gazteen Entziklopedia\",\"Hiztegi entziklopedikoa\", \"Euskal Hiztegi Entziklopedikoa\" (8 tomo), eta \"Entzikloklik\" CD-ROMa.\nParaleloan, irakasle izan da Euskara Zientifikoa irakasgaian Nafarroako Unibertsitateko Ingeniaritza Industrialeko Goi-mailako Eskola Teknikoan, baita Eusko Ikaskuntzak antolatu zuen Hiznet Hizkuntza Plangintzako ikastaroan ere 2004tik.\nNormalizazio-kontuetan aditua izanik, 1987tik aritu izan da Euskaltzaindian, eta 1989tik 1993ra EAEko Euskararen Aholku Batzordeko kide izateko deitu zioten Eusko Jaurlaritzatik.\nAraba, Gipuzkoa eta Nafarroako Industri Ingeniarien Elkargoak omenaldia egin zion Donostian 1992an, euskararen alde egindako lanagatik.\nIkertzailea hizkuntzaren teknologian.\nIkerketa alor honetan erabiltzaile, ikertzaile eta dibulgatzailea da. Joseba Intxaustiren enkarguz UZEIren hiztegiak errazago kudeatzeko Klaudio Harluxetek garatu zuen aplikazio informatikoaren erabiltzaile aurreratua izan zen Andoni Sagarna. 1987an Udako Euskal Unibertsitatean eman zuen sarrera hitzaldian gai horri ekin zion \"Terminologi bankuak\" izeneko aurkezpen batekin; terminologia orokor eta teknikoaren arteko desberdintasunak aipatu ondoren, terminologi bankuen beharraz eta egituraz mintzatu zen.\nXX. mendeko euskararen corpus estatistikoa sortzeko sustatzaile nagusia izan zen Sagarna. Berak metodo oso zehatzak definitu zituen orduan, batetik hizkuntzaren erabileraren inbentarioa lortzeko, eta bestetik testu guzti horien \"argazki ona\" izan beharko zen lagin estatistikoa definitzeko. Ildo horretatik jarraituta bera da Euskaltzaindiaren Lexikoaren Behatokia egitasmoaren burua gaur egun. Lexikoaren Behatokia proiektua Euskaltzaindiaren ekimenez abiatu zen, 2007an, Hiztegi Batuko Lantaldeak egindako proposamen bati erantzunez, eta lankidetzan Ixa Taldearekin, UZEIrekin eta Elhuyarrekin. Proiektuko lankide nagusiak hauek dira: Andoni Sagarna, Miriam Urkia, Xabier Artola, Nerea Ezeiza eta Antton Gurrutxaga. Proiektuaren emaitza da izen bera duen corpusa, zeina web bidez kontsultatu baitaiteke. 60 milioi hitzeko testu-corpus bat eratu du 2017ra arte. Corpusa automatikoki prozesatuta dago, eta linguistikoki etiketatuta, eta hizkuntza-corpusek ohikoa duten kontsulta-funtzionalitatea eskaintzen dio erabiltzaileari.\n1999tik 2004ra bitarte Plazagunea enpresan informatika arloko proiektuen arduraduna izan zen. Hor, besteak beste, Jalgi bilatzailearen sorkuntzan parte-hartze zuzena izan zuen. 2004tik erretiratu zen arte, aisia eta kulturako produktuen sorkuntzan jardun zuen Elkar enpresa-taldean. Talde horretako I+G+b arloko zuzendaria izan zenez beti ibili da erne hizkuntzaren teknologiako azken ekarpenen zain, eta horien berri zabaldu ditu \"Iparrorratza\" blogean.\nEuskaltzaina.\nEuskaltzain urgazle izendatu zuten 1987an, eta Euskaltzaindiaren barruan Hiztegi Batuko lan taldean dihardu ordudanik. LEF (Lexiko \"Erizpideen\" Finkapena) batzordearen kide eta EEBS (Egungo Euskararen Bilketa Sistematikoa) batzordearen idazkari-arduradun izan zen. Euskaltzain osoa da 2006ko abenduaren 22tik eta Iker sailaren burua 2008ko azaroaren 28tik. \"Euskera\" agerkariaren Idazketa Kontseiluko kidea izan da, eta 2007tik Lexikoaren Behatokia proiektuko burua.\nAzpimarratzekoa da Euskaltzaindian egin duen ekarpena, batez ere corpusgintzan, hiztegigintzan eta akademiaren modernizazioan teknologia integratuz.\nArgitalpenak.\nEuskal komunitate zientifikoaren Inguma datu-basean, Andoni Sagarnak idatzitako 90 lan baino gehiago bildu direla. Sagarnaren argitalpenak hainbat alorretakoak dira.\nLiburuak.\nHauek dira nabarmenenak:\nHiztegiak.\nHiztegi hauen sorkuntzan parte hartu zuen: \"Fisika (\"1980), \"Kimika\" (1980), Kirol-arloko \"Kirolkidea\" (1982), \"Banka\" (1983), \"Teknologia mekanikoa\" (1985, arduradun nagusia izan zen Sagarna), \"Kirola/1: futbola\" (1985), eta \"Glotodidaktika\" (1987).\nZientziaren dibulgazioa.\nSare sozialetan ere parte hartze handia izan du, eta dibulgazioko artikulu ugari ere idatzi ditu."}
{"id": "85357", "revid": "201", "url": "https://eu.wikipedia.org/wiki?curid=85357", "title": "Erregimen Zaharra", "text": ""}
{"id": "85358", "revid": "105290", "url": "https://eu.wikipedia.org/wiki?curid=85358", "title": "Diyala probintzia", "text": "Diyala probintzia ( ) Irakeko probintzia bat da. Bagdad ipar-ekialdetik, Irango mugaraino hedatzen da. Bere hiriburua, Baquba da.\nDijala probintziak, 17.685 kilometro karratuko hedadura du, eta, 2003ko datuen arabera, 1.271.000 pertsonako biztanleria, gehienbat, arabiar suniak eta kurduak. Diyala ibaiak, Tigrisen ibaiadar garrantzitsua dena, urez hornitzen du probintziaren zati handi bat.\nDiyala probintzia sei barrutitan banatuta dago:"}
{"id": "85359", "revid": "201", "url": "https://eu.wikipedia.org/wiki?curid=85359", "title": "Dijala", "text": ""}
{"id": "85360", "revid": "201", "url": "https://eu.wikipedia.org/wiki?curid=85360", "title": "Antwerpen", "text": ""}
{"id": "85361", "revid": "58701", "url": "https://eu.wikipedia.org/wiki?curid=85361", "title": "Bayon", "text": "Bayon (, \"Prasat Bayon\") tenplua, Kanbodiako Angkor hirian, Angkor Thomen erdian dagoen gurtza multzo bat da.\nXII. mendearen amaieran eraikitzen hasi ziren eta Jayavarman VII.aren erregealdian amaitu, estilo budistan. Ezaguna da, batez ere, haren 54 dorre eta 200 misteriozko aurpegi irribarretsuengatik.\nOinplanoa.\nBayon multzoaren oinplanoa. Neurriak gutxi gorabeherakoak dira, haren forma ez erregularra dela eta."}
{"id": "85362", "revid": "512", "url": "https://eu.wikipedia.org/wiki?curid=85362", "title": "Kelsang Gyatso", "text": "Kelsang Gyatso (, wyliez Bskal-bzang Rgya-mtsho, pinyin tibetarrez: \"Gaisang Gyac\"; 1708-1757), zazpigarren Dalai Lama izan zen, baita eskolastiko, meditatzaile idazle eta mistiko tibetar bat ere. Esaten denez, ondorengo bezala aurkitu zuten, seigarren dalai lamaren olerki baten ondorioz. Garai nahaspilatsu batean bizitzea suertatu zitzaion, non, Erdialdeko Asiako boterea, mongoliarrengandik Mantxuriar Inperiora pasa zen. Mongoliarrek, seigarren dalai lama faltsu bat tronuratu zuten, eta azkenik, hau onartu zuten zazpigarren dalai lama bezala."}
{"id": "85363", "revid": "56334", "url": "https://eu.wikipedia.org/wiki?curid=85363", "title": "Kharakardash", "text": "Kharakardash Babilonia, Akad, Itsasoko Herrialdea eta Khanako erregea izan zen. Bere aita Burna-Buriash II.aren oinordekoa izan zen. Muballitat-Sherva printzesa asiriarraren semea zen, eta Babiloniako gorteko zati bat, bere aurka zegoen, bere jatorriaren ondorioz.\nUrte bete edo bi, errege bezala eman ondoren, gortetar batek hil zuen, eta, Kharakardashen ordez, Nazi-Bugash printze kasitarra aldarrikatua izan zen, honek, hildakoarekin zuen harremana ezezaguna delarik."}
{"id": "85364", "revid": "201", "url": "https://eu.wikipedia.org/wiki?curid=85364", "title": "Iraq", "text": ""}
{"id": "85365", "revid": "1519", "url": "https://eu.wikipedia.org/wiki?curid=85365", "title": "Akadtar Inperioa", "text": "Akadtar Inperioa Mesopotamiako erdialdeko inperioa zen, Akad hiriaren lurraldeek osatua. Kaldea iparraldeko eskualde bat zen, hau da, Behe Mesopotamia, Asiria ipar-ekialdean eta Sumer hegoaldean, Babiloniaren aurreko antzinako historiaren garaian, non akadiera sortu zen.\nHistoria eta hizkuntza.\nAkadeko lurraldea izena ere erabiltzen da. \"Lurraldea\" hitza (akadieraz \"mat\"), \"herrialde\" hitzaren baliokide den hitz bat da: honela, \"Israelgo Lurraldea\", \"Hattiko Lurraldea\" edo \"Egiptoko Lurraldea\", adibidez, Israel, Hattusa eta Egiptori erreferentzia egiteko erabiltzen da. Akad izena, hiri batek ere izan zuen (Agade), oso garrantzitsua izan zena eskualdean garai hartan, eta honengandik, eskualde guzti honek hartu zuen izena.\nBabilonia, eskualde bezala, Akad eta Sumerren lurralde konbinatuen bidez sortu zen. Akaderak, babiloniera eratu arte eboluzionatu zuen, sumerrera desagertu egin zen bitartean. Akadtarrek, sumertarrek bezala, idazkera kuneiformea erabili zuten arren, euren hizkuntzara itzuli zuten. Garaiko hizkuntzen artean, hizkuntza semitikoekin lotzen da argiki akadera (ezagutzen den lehen hizkuntza semitikoa, antzinatasun handiagatik gainera); non eta inguruko sumerrera edo elamera, hizkuntza isolatu gisa ezagutzen ditugun, ahaiderik utzi ez dutenak.\nEz da ezagutzen Sargon Akadekoaren garaia baino lehenagoko akadieraz idatzitako dokumenturik. Sargon, tradizionalki, \"Akad eta Sumerreko batutako inperio baten lehen gobernari\" bezala deskribatzen da. Bera baino lehenago, Sumer hedatzen joan zen Lugalzagesi izeneko errege baten gobernupean, Urukekoa (Bibliako Erech). Hala ere, Sargonek, prozesua, bere aurreko errege sumertarren ahaleginetatik haratuago eraman zuen, eta inguruetako eskualde asko konkistatu zituen, Mediterraneora eta Anatoliara iritsi zen inperio bat sortzeko.\nAsiriar-babiloniar literatura berantiarrean, Akad izena, errege tituluaren zati bezala agertzen da, Sumerrekin lotua, hau da: ez semitera: \"lugal Kengi (ki) Uru (ki)\", akadtar esaera honen baliokidea dena: \"sar mat Sumeri u Akadi\", hau da, \"Akad eta Sumerreko erregea\", itxura guztien arabera, soilik \"Babiloniako erregea\" esan nahi zuena, hau da, Behe Mesopotamiako erregea, antzinakoen Senaar lurraldea, jatorrizko Sumer edo \"Kaldeako Erregea\" (antzinakoen \"mat-Kaldu\")\nEskultura eta erliebea.\nAkadtar aldiko lan gutxi gorde da. Akadtar eskultoreak erregeen zerbitzura zeuden eta lanean sumertar tradizioari jarraitu bazioten ere, haiek baino errealismo handiagoaz irudikatu zituzten erregeen eszenak eta erretratuak.\nAkadtar lehen errege Sargonen (K.a. 2334-2279) garaitik alabastrozko buru txiki bat gorde da (Louvre). Niniven brontzeko buru bat aurkitu zen (30 cm), akadtar errege ezezagun batena, Naramsin (Irakeko museoa, Bagdad). Lan horrek argi erakusten du akadtarren maisutasuna zizelatze eta moldatze lanetan.\nAkadtar erliebeek erregeen gerra egitandi gogoangarriak goresteko helburua zuten. Erliebeetan ospetsuena Nararrzsizzere estela da. Susan aurkitu zen, hara eramanda gerra harrapakin gisa. Estelan, bi metroko harlosa zut batean, erregea ikusten da, bere gudarostearen buru, etsaiak zanpatzen. Aurreko errege batzuen estelak ere badira, baina zatiak baizik ez dira gorde.\nGliptika.\nAkadtarrek trebetasun handia erakutsi zuten buztinezko oholtxotarako zigilu zilindrikoak egiten. Harri mota desberdinak erabili zituzten horretarako : harri kristala, lapis lazulia eta jaspea edo harnabarra. Mitologia gaiak irudikatzen zituzten gehienbat, giza itxurako jainkoak-eta, baina baita eguneroko bizitzako eszenak ere."}
{"id": "85366", "revid": "336", "url": "https://eu.wikipedia.org/wiki?curid=85366", "title": "Ramses V.a", "text": "Usermaatra-Sejeperenra Ramses-Amonhirkhopshef edo Ramses V.a, Egiptoko XX. dinastiako laugarren faraoia izan zen, K.a. 1147 eta K.a. 1143 bitartean.\nErregealdia.\nRamses III.aren biloba, Ramses IV.aren semea eta bere oinordeko izango den Ramses VI.aren iloba zen.\nBere erregealdiko bereizgarria, Amonen Apaiz Gorenen botere gehitzea izan zen, herrialdeko lur eremu handiak eta estatuaren finantzak kontrolatzen zituena faraoiaren mende.\nBere gobernualdian \"Wilbour papiroa\" idatzi zen, bere erregealdiko 4. urtean datatua dagoena, kontu ekonomiko orokorren eta fiskalitate dokumentu garrantzitsua, argi adieraziz Amonen Apaiz Gorena zen Ramsesnakhten botere hazkuntza.\n\"2044 Turingo Papiroa\"k, Deir el-Medinako langileek, sarri, Ramses V.aren hilobia den KV9an lanean aritzeari uzten ziotela, erregealdiaren lehen urteetan, \"etsaia\"ri zioten beldurragatik, Jamahiriyak \"Per-Nebyt\" hiria \"erretzen\" egiten zituen ustezko erasoak. Honek, faraoiak berak, bere hilobi propioaren segurtasuna mantentzen berebiziko zailtasunak zituela adierazten du, baita langileen elitea ere, eta, ziuraski, baita bere herria babesteko arazo handiak ere.\n\"1887 Turingo Papiroa\"k, Elefantinako apaizak tartean sartuta egon ziren istilu finantzaria kontatzen du.\nRamses V.aren hilobia.\nRamses V.a hiltzen denean, gaitz infekzioso baten ondorioz (baztanga) bere KV9 hilobiaren eraikuntza hasi zen, Erregeen Haranean, baina bere osaba eta oinordeko Ramses VI.a izango da hilobia amaituko duena, garai nahaspilatsu batean, usurpatuz. Litekeena da bere osabak tronutik kendu izana.\nBiban el-Moluken beste hilobi bat hasi zuela iradoki da, baina amaitu gabe geratu zen.\nBere momia, KV35 hilobiko errege gordelekuan aurkitu zuten, eta, gaur egun, Kairoko Egiptoar Museoan zainduta dago. Bere momiaren azterketak, 35 urte inguru zituela, nafarreriak jota hil zela adierazi zuen.\nBere garaiko testigutzak.\nZenbait hiritan, bere izena idatzia duten objektu batzuk aurkitu dira:"}
{"id": "85367", "revid": "105290", "url": "https://eu.wikipedia.org/wiki?curid=85367", "title": "Amonet", "text": "Amonet \"Ezkutua\", ezkutuan dagoenaren jainkosa babesle eta jatorrizkoetako bat da egiptoar mitologian, iparraldeko haizearen pertsonifikazioa da, bizitza dakarrena.\nIkonografia.\nSuge bezala, edo suge burudun emakume bezala irudikatua izan zen, Behe Egiptoko koroa zeramala Tebasen eta igel burudun emakume bezala Hermopolisen. Baita behi bezala ere.\nMitologia.\nFaraoiaren jainko nagusia da, tronuratze zeremonian bertan dagoena, batzuetan Min ondoan duela. Amonet, Amonen bikotea da, baina garrantzia galtzen hasi zen Mut jainkosaren mesedetan, Amonen emaztetzat hartuko dena, Osirisen gurtza hazten zihoan heinean. Ondoren, Isis jainkosak bere bertute guztiak hartuko ditu. Behe Garaian, Amon eta Amonet Hermopoliseko Ogdoadaren zati izan ziren.\nEpitetoak.\n\"Ezkutua\" eta \"aita den ama\" deitua da.\nGurtza.\nBere gurtza hazten joan zen Egiptoko Inperio Ertainaren garaian, eta sendotu egin zen Egiptoko Inperio Berrian. Hermopolisen gurtua izan zen, baita Karnaken ere, Amon eta Mutekin batera, eta Luxorreko tenpluan, Opet forman, Deir el-Hagarren Amonen bikote bezala. Bere gurtza berezirako apaizak izan zituen jada XVIII. dinastian, Amoneten profetak."}
{"id": "85368", "revid": "105290", "url": "https://eu.wikipedia.org/wiki?curid=85368", "title": "Ogdoada", "text": "Ogdoada, izaki banazin bat eratu eta elkarrekin lan egiten zuten zortzi jainkoen izena da, \"Thoten arimak ere deituak\", egiptoar mitologiaren arabera.\nOgdoada, lau jainko bikotez osatuta dago, guztiek elkarrekin, Munduaren sorreraren aurretik zegoen jatorrizko kaos likidoaren izaera pertsonifikatzen dutena. Nun eta Naunet, \"jatorrizko urak\" edo \"kaosa\", Kuk eta Kauket, \"ilunpeak\", Heh eta Hehet \"espazio amaigabea\", Nia eta Niat \"bizitza\", \"ezinzehazte espaziala\" dira, batzuetan Tenemu eta Tenemetengatik \"ezkutuan dagoena\", edo Amon eta Amonetengatik \"misteriozkoaren hasiera\" ordezkatuak.\nEurek sortu zuten Ra jainkoa bere barnetik jaio zen arraultza erruna izan zen muinoa. Ogdoadako presentzia maskulinoak, igel bezala irudikatuak dira, edo igel burudun pertsonaia bezala, jainkosak, suge eran irudikatuak diren bitartean, edo suge burudun emakume bezala. Baita babuino bikote, edo behi eta zezen bezala.\nBereziki gurtuak izan ziren Goi Egiptoko Hermopolis Magnan.\nBazuten santutegi bat Medinet Habun ere, Tebasetik mendebaldera."}
{"id": "85369", "revid": "512", "url": "https://eu.wikipedia.org/wiki?curid=85369", "title": "Tiergarten", "text": "Tiergarten, () Alemaniako hiriburu den Berlingo parkerik garrantzitsuena da. Hiriaren erdigunean dagoen Mitte barrutian kokatzen da, 2001etik, gainera, hiriko barrutietako bat da.\nHistoria.\nBere lehen urteetan, ehizagune bat izan zen, eta, ondoren, berlindarren aisialdirako gune berde handi bat izatera pasa zen. Tiergarten hitzak, animalia lorategia esan nahi du, prusiar aristokraziaren gozamen-gune zen garaiko oroitzapenez, basurde eta oreinak ehizatzeko ehizatoki bezala.\n1848ko Iraultzetan, manifestariak, Tiergartenen biltzen ziren, Prusiako armadaren aurrean.\nBerlingo Harresia erori ondoren, Stra\u00dfe des 17. Juni kalea, parkea zeharkatzen duena, XX. mendeko azken urteetan eta XXI. mendeko lehen urte hauetan, Love Parade delakoa antolatu den tokia izan da, Europar Batasun osoko jaialdirik handienetako bat, non jende mordoa biltzen den. 2004an eta 2005ean, jaialdi hau ez zen ospatu, antolakuntza arazoengatik, baina, 2006tik aurrera, berriz egin da.\nEzaugarriak.\nBere 210 hektareako hedadurarekin, paisaia parkerik handiena da, baita Berlingo \"birika berdea\" ere, hiriaren erdialdean. Hiriko bigarren parkerik handiena da, Grunewalden ondoren\nInguruan, Brandeburgoko Atea, legebiltzarraren eta gobernuaren auzoa Reichstagen eraikinarekin eta Kantzilertza Federalarekin, Bellevue Jauregia (Errepublikako presidentearen jauregia) edo Potsdamer Platza bezalako hiriko ikurrak daude. Garaipenaren Zutabea, Berliner Philharmonie (Berlingo Orkestra Filarmonikoaren auditorioa), auzo diplomatikoa (hegoaldean) eta Berlingo Zooa (hego-mendebaldean) ere inguruan daude.\nToki honetatik gertu, Berlingo Geltoki Zentral berria eraiki zen."}
{"id": "85370", "revid": "105290", "url": "https://eu.wikipedia.org/wiki?curid=85370", "title": "Berliner Philharmonie", "text": "Berliner Philharmonie, Berlin-Tiergartenen, Berlingo kontzertu gela garrantzitsuenetako bat da. Berlingo Orkestra Filarmonikoaren egoitza da. Hans Scharoun arkitektoak eraiki zuen 1960 eta 1963 bitartean. Gaur egun, berrabiltze prozesuan dago, 2008ko maiatzak 20an izandako sute baten ondorioz jasandako kalteak konpontzeko.\nParerik gabeko eraikin bat da, asimetrikoa, pentagono forma duen kontzertu gela nagusi batekin. Eserlekuek, eskenategia ikusteko kokapen bikainak eskaintzen dituzte, modu ez erregularrean igotzen den eserlekuen altuera kontutan hartuz. Eskenategia gelaren erdian dago, giro bikaina eskainiz, artista zein ikusleentzat. Akustika bikaina da. Eserleku bakoitzean, soinua, oso ona eta hurbilekoa da. Esaten denez, ahots eta musika tresnetako bakoitza bereiz daiteke edozein eserlekutatik, hurbilekoetatik zein urrunekoetatik. Gelarik handienak, 2440 eserleku ditu, txikienak, \"Kammermusiksaal\" delakoak, 1180.\nEraikina, Herbert von Karajan Stra\u00dfe kalean dago, horrela deitua, postu horretan denbora gehien eman zuen zuzendari nagusiagatik, Kulturforum izenez ezagutzen den Berlingo gunean, Potsdamer Platzetik gertu. Eremu honetan, Neue Nationalgalerie, Berlingo Gem\u00e4ldegaleriea eta Berlingo Estatu Liburutegiaren bi kokapenetako bat ere dago."}
{"id": "85371", "revid": "512", "url": "https://eu.wikipedia.org/wiki?curid=85371", "title": "Arik-den-ili", "text": "Arik-den-ili edo Arikdenilu (K.a. 1319-K.a. 1308), Asiriako errege bat izan zen.\nIdazkun guztietan \"Errege\" edo \"Errege Boteretsu\" tituluarekin agertzen da. Bere aita Enlil-nirarik bezala, Babiloniaren aurka borroka egin behar izan zuen, kasu honetan, Nazi-Maruttash erregearen aurka, inperioko mugak ezartzeko, gatazka hau, azkenik, Asiriaren onurarako emaitzarekin amaituz, bere seme Adad-nirari I.aren erregealdian.\nBere erregealdiaren kronika batek, mugako lurraldeen aurkako zenbait espedizio deskribatzen ditu, gurdiekin, asiriar lurraldeko ekialde eta iparraldeko tribu barbaroak erasoz, horien artean, Nitgimkhiren Herrialdea eta turukkutarrak, bere etsaien abereak eta uzta lapurtzea lortu zuela zehaztuz.\nErreferentziak.\n\"Historia Universal Siglo XXI.Los imperios del Antiguo Oriente.El fin del segundo milenio\" "}
{"id": "85372", "revid": "98220", "url": "https://eu.wikipedia.org/wiki?curid=85372", "title": "Woody Harrelson", "text": "Woodrow Tracy \"Woody\" Harrelson (Midland, Texas, 1961eko uztailaren 23 - ) Estatu Batuetako aktorea da."}
{"id": "85373", "revid": "98220", "url": "https://eu.wikipedia.org/wiki?curid=85373", "title": "Billy Bob Thornton", "text": "Billy Bob Thornton (Hot Springs, 1955eko abuztuaren 4 - ) estatubatuar aktore eta abeslaria da."}
{"id": "85374", "revid": "1519", "url": "https://eu.wikipedia.org/wiki?curid=85374", "title": "Akkad", "text": ""}
{"id": "85375", "revid": "1519", "url": "https://eu.wikipedia.org/wiki?curid=85375", "title": "Akad (argipena)", "text": "Akad izenak hainbat adiera du:"}
{"id": "85376", "revid": "15795", "url": "https://eu.wikipedia.org/wiki?curid=85376", "title": "Akkadiko", "text": ""}
{"id": "85378", "revid": "105290", "url": "https://eu.wikipedia.org/wiki?curid=85378", "title": "Jari Kurri Saria", "text": "Jari Kurri -palkinto 1993tik urtero SM-liiga finlandiarreko Play-Offetako jokalari onenari ematen zaion garaikurra da. SM-liigako arduradunek irabazlea erabakitzen dute.\nJari Kurri izotz-hockey hegalari profesional bat izan zen."}
{"id": "85379", "revid": "105290", "url": "https://eu.wikipedia.org/wiki?curid=85379", "title": "Jarmo Wasaman Ohorezko Saria", "text": "Jarmo Wasaman muistopalkinto 1971etik urtero Finlandiako SM-liigan debuta egiten duen jokalari onenari ematen zion saria da. SM-liigako arduradunek irabazlea erabakitzen dute.\nJarmo Wasama 22 urterekin hil zen izotz-hockey jokalari on bat izan zen."}
{"id": "85380", "revid": "46380", "url": "https://eu.wikipedia.org/wiki?curid=85380", "title": "Manoel de Oliveira", "text": "Manoel C\u00e2ndido Pinto de Oliveira (Porto, 1908ko abenduaren 11 - \"ib.\", 2015eko apirilaren 2a) zinema zuzendari portugaldar emankor eta beteranoa izan zen. 40 film luze eta labur baino gehiago zuzendu izan zituen.\nSariak.\nSarien artean, Veneziako Mostran lortutako Urrezko Lehoia (Ohorezko Saria, 1985 eta 2004an) eta Canneseko Zinemaldian eskuratutako Urrezko Palma (2008) ditu, besteak beste."}
{"id": "85383", "revid": "512", "url": "https://eu.wikipedia.org/wiki?curid=85383", "title": "Matt Damon", "text": "Matthew Paige Damon (Cambridge, 1970eko urriaren 8a - ), Estatu Batuetako aktore eta gidoigilea da, Jatorrizko gidoi onenaren Oscar Sariaren irabazlea."}
{"id": "85384", "revid": "46380", "url": "https://eu.wikipedia.org/wiki?curid=85384", "title": "Edward Norton", "text": "Edward Harrison Norton (Boston, 1969ko abuztuaren 18 - ), Estatu Batuetako aktorea da."}
{"id": "85385", "revid": "336", "url": "https://eu.wikipedia.org/wiki?curid=85385", "title": "Myspace", "text": "MySpace gizarte-sare zerbitzu bat da, milaka erabiltzaileren profilez osatua. Bertan lagun sareak, taldeak, blogak, argazkiak, bideoak, musika eta erabiltzaile arteko mezulari bat aurki ditzakegu. Tom Andersonek sortu zuen eta 2007an 200.623.371 erabiltzaile zituen iada.\nEstatu Batuetan izugarrizko arrakasta bilakatu zen sortu zenean, batez ere nerabe eta gazteen artean; ia herritar guztiek ezaguna izateraino iritsi zelarik. \nErabiltzaile arteko erlazioez gain, musika taldeentzat profil bereziak sortu ziren MySpacen, bertan beraien kantuak, bideo eta argazkiak jar zitzaten, horrela beraien publizitatea egiteko (MySpacek ere irabazi egingo lukeelarik, orrialdeko publizitateagatik kobratzen duelako).\nMySpacek dituen ezaugarriak.\nMyspacek ezaugarri ugari eskaintzen dizkio bere erabiltzaileei. Hauek dira ezaugarri horietako batzuk:\nBuletinak.\nBuletinen bidez erabiltzaileek beren lagunei berri edo informazioa bidali ditzake, bakoitzari banaka banaka bidali ordez. Informazio hori 10 bat egun barru ezabatu egiten da.\nTaldeak.\nTresna honen bidez talde baten kide diren erabiltzaileek orrialde eta mezu taula bat elkarbanatzen dute. Taldearen administratzaileak aukera dezake nor sartzen den eta nor ez.\nMyspaceIM.\nMySpaceko erabiltzaile izena erabiltzen duen bat-bateko mezularia da. Bertatik MySpaceko mezuak bidali, lagun berriak gehitu eta komentarioak idatzi daitezke.\nMySpaceTV.\nYouTubeko bideoak elkarbanatzeko zerbitzu moduko bat da.\nAplikazioak.\n2008an MySpacek aplikazioak programatzeko interfaze bat jarri zuen, bertan beraien profiletan jar zitzaketen aplikazioak sortzeko. Facebookean dagoen aplikatiboen antzekoak dira hauek.\nMySpace Mobile.\nTelefono mugikor bidez erabil daitekeen MySpacearen bertsioa da Myspace Mobile.\nMySpace News.\nRSS bidez berriak jasotzeko aukera ematen duen zerbitzua da. Botazio bidez materia ordenatzeko aukera ere ematen du, boto gehien dituen materia gorago aurkituko delarik.\nMySpace Karaokea.\n\"ksolo.myspace.com\" MySpace eta kSolo arteko elkartzea da, erabiltzaileei beraiek grabatutako grabazioak beraien profil orrialdera igotzeko aukera ematen die, eta bere lagunek puntuatu ditzakete grabazio horiek.\nMySpace Polls.\nErabiltzaileei botazioak sortzeko aukera ematen die, beraien lagunei botatzeko esan diezaiokete eta gai ezberdinei buruz bozkatu.\nBeste zerbitzu batzuk.\nMySpace Sports (Kirolak), MySpace Books (liburuak), MySpace Horoscopes (Horoskopoak), MySpace Jobs (lanpostuak), y MySpace Movies (filmak).\nMusika.\nMusikariek MySpacen dituzten profiletan beraien kantuen erakusgarri moduan kantu batzuk egoten dira MP3 formatuan igota. Erabiltzaile arruntek erakusgarri horiek beraien profiletan jarri ditzakete, beraien profila ikusten ari direnak musika hori entzun dezaten. Musikari berri askok beraien musikari publizitatea egiteko eta saltzeko MySpacea erabili izan dute, famatua izan ala ez doan jar dezaketelako hor beraien kantua, eta milioika pertsonak izango dute hori ikusteko aukera."}
{"id": "85386", "revid": "98220", "url": "https://eu.wikipedia.org/wiki?curid=85386", "title": "Ed Harris", "text": "Edward Allen \"Ed\" Harris (Englewood, 1950eko azaroaren 28 - ), Estatu Batuetako aktorea da."}
{"id": "85434", "revid": "15795", "url": "https://eu.wikipedia.org/wiki?curid=85434", "title": "Herrialdeen zerrenda", "text": ""}
